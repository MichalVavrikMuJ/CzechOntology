{"id": "1002187", "url": "https://cs.wikipedia.org/wiki?curid=1002187", "title": "Stanislav Mečiar", "text": "Stanislav Mečiar\n\nStanislav Mečiar (14. října 1963, Brandýs nad Labem, Československo) je český hokejový trenér a bývalý obránce.\n\n\n"}
{"id": "1002188", "url": "https://cs.wikipedia.org/wiki?curid=1002188", "title": "Ostrov (román)", "text": "Ostrov (román)\n\nOstrov je utopistický román britského autora Aldouse Huxleyho z roku 1962. Jedná se o jeho poslední dílo. Román byl pojat jako utopistický protipól k Huxleyho antiutopii \"Konec civilizace\" (\"Brave New World\") z roku 1932.\n\nRomán idejí \"Ostrov\" shrnuje Huxleho poválečné myšlenky, které zpracovával ve svých dílech od roku 1945 do roku 1962 – především v dílech \"Brave New World Revisited\", \"Tomorrow and Tomorrow and Tomorrow\", \"The Doors of Perception\" (česky jako \"Brány vnímání\") a \"The Perennial Philosophy\" (česky jako \"Věčná filosofie\"). Hlavními myšlenkami jsou odpovědi na přelidnění, ekologické výzvy a modernitu, a porozumění demokracii, mysticismu či entheogenu.\n\nDěj je prostý. Cynický britský novinář Will Farnaby ztroskotá na izolovaném ostrově Pála, nedaleko přímořského státu Rendang (situováno v severovýchodní části Indického oceánu). Na ostrově se poté seznamuje s neobvyklým státním zřízením založeném na dobrovolnosti a sebepoznání. Obyvatelé Pály přijali určitou podobu ideologické směsi primitivního vesnického komunismu, mahájánského tantrického buddhismu a humanismu. Po celou dobu vyprávění takto poznává místní zvyklosti.\n\nSkrytou linií je Farnabyho tajná mise, kdy má vypozorovat politickou situaci na Pále a Rendangu a podat zprávu britské ropné a měďařské společnosti, která touží po surovinách Pály. Román končí podrobením Pály pod diktátorem plukovníkem Dípou z Rendangu, a tím nastává konec pálanského zřízení, které mohlo existovat jen díky izolovanosti.\n\nHuxley se v románu snaží najít alternativní cestu z materiálního a konzumního světa. Přitom klade důraz na východní filosofie. Huxley také podporuje svobodu a alternativní způsoby chování, kdy klade důraz na alternativní medicínu či užívání psychoaktivních látek, které mají rozšiřovat vnímání a poznání člověka.\n\n\n"}
{"id": "1002189", "url": "https://cs.wikipedia.org/wiki?curid=1002189", "title": "Stefania Belmondová", "text": "Stefania Belmondová\n\nStefania Belmondo, přechýleně Belmondová (* 13. ledna 1969, Vinadio), je bývalá italská běžkyně na lyžích. Je dvojnásobnou olympijskou vítězkou a čtyřnásobnou mistryní světa.\n\nV italské reprezentaci debutovala na mistrovství světa v roce 1987 a o rok později startovala na olympiádě v Calgary. Výrazněji se prosadila o rok později, když poprvé vyhrála závod Světového poháru a v celkovém hodnocení skončila druhá.\n\nNa zimní olympiádě v roce 1992 získala svoje první zlato na 30 km. O rok později na mistrovství světa obhájila titul nejlepší ženy na této distanci a přidala také zlato ve stíhacím závodě. Po sezóně se podrobila dvěma operacím pravé nohy a její další kariéra byla ohrožena. Stihla se však ještě připravit na ZOH 1994 v Lillehammeru, odjížděla ovšem zklamaná po zisku dvou bronzových medailí. Nedala na doporučení lékaře a rozhodla se v kariéře pokračovat. V dalších letech pravidelně získávala medaile ze světových šampionátů v individuálních závodech i se silnou italskou štafetou (většinou s Manuelou Di Centaovou, Sabinou Valbusovou a Gabriellou Paruzziovou). Jejím nejlepším vystoupením bylo mistrovství světa v roce 1999, kde vybojovala dvě zlaté individuální medaile. Na závěr své kariéry přidala kompletní medailovou sbírku z olympiády v Salt Lake City v roce 2002 a třetí místo v celkovém hodnocení Světového poháru.\n\nPři slavnostním zahájení Zimních olympijských her 2006 v Turíně v jejím rodném kraji Piemont se jí dostalo pocty zapálit olympijský oheň.\n\n\n\n"}
{"id": "1002206", "url": "https://cs.wikipedia.org/wiki?curid=1002206", "title": "Försterův rezonanční přenos energie", "text": "Försterův rezonanční přenos energie\n\nFörsterův rezonanční přenos energie (FRET) či nesprávně Fluorescenční rezonanční přenos energie je mechanismus nezářivého přenosu energie mezi dvěma molekulami prostřednictvím dipól-dipólové interakce. Molekula, z níž se energie přenáší, se nazývá donor (dárce), kdežto molekula, která energii přijímá, se nazývá akceptor (příjemce).\n\nÚčinnost tohoto mechanismu je nepřímo úměrná šesté mocnině vzdálenosti mezi donorem a akceptorem, k jevu tedy prakticky dochází jen tehdy, jsou-li obě molekuly v těsné blízkosti. Z intenzity FRET (kterou lze určit různými metodami analýzy fluorescence vzorku) lze proto získat informaci o míře interakce mezi donorem a akceptorem. To je velmi cenné především při studiu živých buněk.\n\nJedny z prvních experimentálních důkazu existence FRET získali roku 1922 G. Cairo a J. Franck. Pozorovali, že ozařují-li páry rtuti a thalia světlem o vlnové délce spadající do oblasti absorpce rtuti, dochází částečně ke fluorescenci thalia. Tento jev nazvali „senzibilizovaná fluorescence“. Na objasňování principu tohoto jevu se podíleli např. Jean-Baptiste Perrin, Francis Perrin, Hartmut Kallman či Fritz London. Se správným modelem však přišel až v roce 1948 Theodor Förster, po němž je dnes jev pojmenován.\n\nFRET je čistě elektromagnetickým jevem spočívajícím v nezářivém přenosu energie mezi dvěma dipóly (donorem a akceptorem) na vzdálenost podstatně menší, než je vlnová délka záření emitovaného kmitajícím donorem.\nK odvození správného vztahu pro FRET lze použít klasický popis.\nEnergie Coulombické interakce mezi nabitými tělesy formula_1 a formula_2 s nábojovou hustotou formula_3 a formula_4, vzdálenými od sebe formula_5, je\n\nProvedeme-li multipólový rozvoj uvedeného potenciálu, dostaneme\n\nkde formula_6.\n\nPro nenabité částice je nenulový pouze poslední ze členů v závorce, který odpovídá dipól-dipólové interakci. Právě tento člen je zodpovědný za existenci FRET, ale také např. za van der Waalsovské interakce. Ostatní členy pro jednoduchost zanedbáme, budeme tedy uvažovat, že akceptor je dipól indukovaný polem dipólu donoru.\n\nIntenzitu FRET lze vyjádřit jako\nkde poměr rychlostní konstanty přenosu energie z donoru na akceptor formula_7 a rychlostní konstanty deexcitace donoru prostřednictvím jiných mechanismů formula_8 (obě uvedené rychlostní konstanty mají hodnotu převrácených hodnoty příslušných dob života) je vyjádřen jako podíl energie absorbované akceptorem za jednotku času formula_9 a energie vyzářené za jednotku času donorem v nepřítomnosti akceptoru formula_10. Hodnotu\nformula_10 lze určit pomocí vztahu pro energii vyzařovanou dipólem kmitajícím s frekvencí formula_12:\n\nVeličinu\nformula_9 na základě Poyntingoy věty vyjádříme jako\n\n\\cdot\nkde formula_14 je elektrické pole generované donorem a formula_15 je proudová hustota asociovaná s přítomností akceptorového dipólu. Tu lze vyjádřit jako\n\nčímž se () zjednoduší na\n\nJelikož formula_16 je dipól indukovaný polem donoru, můžeme ho vyjádřit prostřednictvím tenzoru polarizovatelnosti akceptoru formula_17:\n\nZa předpokladu, že akceptor lze polarizovat pouze ve směru vektoru jeho dipólového momentu formula_18 (tedy že lze psát formula_19), rovnice () přejde na\n\nPo relativně složitém odvození (zahrnujícím vyjádření formula_20 pomocí Greenovy funkce, středování vzájemné orientace donoru a akceptoru a další kroky) získáme důležitý vztah pro závislost FRET na vzdálenosti obou zúčastněných dipólů:\n\\left [ {R_0 \\over R} \\right ]^6\npřičemž formula_21 je tzv. Försterova vzdálenost. Ze vztahu vyplývá, že intenzita FRET se vzdáleností silně klesá, přičemž intenzitě ostatních deexcitačních procesů se vyrovná, je-li vzdálenost donoru a akceptoru právě formula_21. Typické hodnoty formula_21 jsou 1-10 nm.\n\nFörsterovu vzdálenost lze vyjádřit jako\n\nZde formula_24 je emisní spektrum donoru, formula_25 je index lomu prostředí.\nVeličina formula_26 představuje účinný průřez akceptoru pro danou frekvenci formula_27, který vyjadřuje schopnost akceptoru na dané frekvenci absorbovat:\n\nFRET tedy závisí na překryvu emisního spektra donoru a absorpčního spektra akceptoru.\n\nFaktor formula_28, který v () rovněž figuruje, vyjadřuje závislost FRET na vzájemné orientaci donoru a akceptoru:\n\nVektor formula_29, resp. formula_30 je jednotkový vektor ve směru dipólového momentu akceptoru, resp. donoru a formula_31 je jednotkový vektor ve směru spojnice donoru a akceptoru.\n\nVýraz formula_28 může nabývat hodnot mezi 0 a 4. Minimální hodnotu 0 má v případě, že oba dipólové momenty jsou na sebe kolmé. Hodnotu 1 má v případě, že jsou rovnoběžné a zároveň kolmé na formula_31. Maximální hodnotu 4 má v případě, že oba dipóly leží v jedné přímce.\n\nStojí za povšimnutí, že formula_28 (a tedy i intenzita FRET) má nejvyšší hodnotu, leží-li akceptor ve směru osy dipólu donoru. Hodnota formula_35 je zde nenulová, na základě výrazu () tedy k přenosu energie může dojít, a to přesto, že v aproximaci dalekého pole se tímto směrem nešíří žádné elektromagnetické vlny. Proto se jedná o „nezářivý přenos“.\nV případě, kdy se donor i akceptor v roztoku průběžně náhodně reorientují, vystředuje se formula_28 na hodnotu formula_37.\nJsou-li naopak donor a akceptor částečně či zcela fixovány (na stejné makromolekule či v membráně), může se formula_28 od hodnoty formula_37 odchylovat. FRET pak může poskytnout informaci o vzájemné orientaci donoru a akceptoru.\n\nFRET lze alternativně popsat prostřednictvím účinnosti, která se spočítá jako kvantový výtěžek příslušného přechodu, tedy podíl uskutečněných přenosů vzhledem k počtu excitací. Lze ji též vyjádřit pomocí rychlostních konstanty FRET formula_7 a rychlostní konstanty formula_41 reprezentující ostatní deexcitační jevy:\nTo lze po dosazení z () upravit na\n\nPomocí dob života lze účinnost FRET vyjádřit jako\n\nkde formula_42 a formula_43 jsou doby života excitovaných stavů donoru v přítomnosti, resp. absenci akceptoru.\n\nAby byla účinnost FRET nenulová, musí být splněny 3 základní podmínky:\n\n\nV rámci kvantové teorie pole lze interakce mezi částicemi obecně popsat s pomocí Feynmanových diagramů jako výměnu tzv. virtuálních částic. FRET lze proto popsat jako výměnu virtuálních fotonů mezi donorem a akceptorem.\n\nV biofyzice a biochemii FRET představuje užitečný nástroj umožňující \"in vivo\" kvantifikaci buněčných dějů jako jsou interakce molekul či jejich konformační změny (je ovšem třeba mít k dispozici metodu, kterou lze na tyto molekuly připevnit vhodný donor, resp. akceptor). Lze tak však získat pouze informaci o průměrných vzdálenostech donoru a akceptoru (s výjimkou metody smFRET).\n\nKonkrétně se FRET uplatňuje např. v následujících oblastech:\n\n\n\n\n\n\n\nJelikož FRET vede ke snížení intenzity fluorescence donoru, lze jej z měření tohoto poklesu teoreticky určit. Je-li formula_45, resp. formula_46 intenzita fluorescence donoru v nepřítomnosti, resp. přítomnosti akceptoru, pak účinnost FRET lze vyjádřit jako\n\nV praxi však vždy představuje komplikaci tzv. crosstalk neboli skutečnost, že excitační, resp. emisní spektra donoru a akceptoru se alespoň částečně překrývají. V případě překryvu excitačních spekter pak dochází k nežádoucí přímé excitaci akceptoru, který následně může fluoreskovat i v případě, kdy k FRET nedochází.\n\nV případě překryvu emisních spekter fluorescence donoru a akceptoru částečně splývají. To do měření rovněž vnáší nepřesnost, neboť pokles fluorescence donoru v důsledku FRET se pak jeví menší než ve skutečnosti je.\n\nProto je nutné zároveň se vzorkem obsahujícím donor i akceptor měřit i kontroly obsahující pouze donor, resp. pouze akceptor, a tyto kontroly od samotného vzorku odečíst. To však ve výsledném obraze zvyšuje úroveň šumu. Pro měření malých signálů proto metoda senzitizované emise není příliš vhodná.\n\nFluoreskuje-li kromě donoru též akceptor, lze k určení intenzity FRET též využít jeho vybělování. Měření sestává z následujících kroků:\n\nV prvním kroku je měřená fluorescence donoru umenšovaná přenosem energie na akceptor prostřednictvím FRET. Po vybělení akceptoru je FRET znemožněn, z rozdílu signálu lze tedy velikost FRET určit.\n\nVýhodou této metody je oproti senzitizované emisi to, že stačí měřit jediný vzorek. Nevýhodou je, že vzorek lze změřit pouze jednou, neboť vybělení akceptoru je nevratné. Nelze tedy ve vzorku sledovat dynamiku procesů.\n\nVšechny fluorofory vykazují (multi)exponenciální dohasínání, typicky na nanosekundových škálách. Rychlost dohasínání přitom závisí na řadě faktorů a jevů (včetně FRET), které fluorescenci zháší. Právě toho metoda měření dob života využívá.\nPostup je podobný jako u metody vybělování akceptoru: napřed se provede měření doby života fluorescence donoru na vzorku s donorem i akceptorem, posléze je akceptor vybělen a vzorek je změřen znovu. Intenzita FRET je potom stanovena z rozdílu v obou vzorcích.\n\nMěření dob života představuje poměrně precizní metodu určování FRET. Vzhledem k tomu, že je sledována pouze fluorescence donoru, může jako akceptor sloužit i nefluorescenční molekula, díky čemuž nedochází k přeslechům v emisních spektrech.\n\nMezi nevýhody patří, že dobu života fluorescence donoru ovlivňují kromě přítomnosti akceptoru i další faktory prostředí, jako jsou např. změny pH. Aparatury schopné měření časově rozlišené fluorescence na nanosekundových škálách se též vyznačují vyšší cenou.\n\nMěření dob života fluorescence se využívá při technice Fluorescence Lifetime Imaging Microscopy (FLIM). Obrazy vzorku pořízené touto metodou odráží rozdíly v dobách života fluorescence v jeho různých místech.\n\nZkratka “FRET” obvykle označuje techniky, při nichž se používá akceptor jiného typu (chemického složení), než je donor. V mnoha situacích je však zapotřebí studovat interakce mezi proteiny stejného typu, nebo dokonce interakci různých částí stejné proteinové molekuly (skládání neboli \"folding\"), které jsou značeny stejným fluoroforem (odtud Homo-FRET).\n\nV takovémto případě, kdy donor zároveň plní roli akceptoru (to je možné za předpokladu, že se jeho excitační a emisní spektrum částečně překrývají), nelze FRET měřit sledováním spektrálních změn, neboť emisní spektra obou zúčastněných molekul jsou shodná.\nSituace, kdy dochází, resp. nedochází k FRET však lze přesto rozlišit, a to měřením rozdílu v polarizaci dopadajícího a emitovaného světla. Vzorek excitujeme lineárně polarizovaným světlem. V případě, že k FRET nedochází, je depolarizace nastalé fluorescence způsobena pouze rotací vzorku. Pokud však k FRET dochází, má navíc část emitovaných fotonů polarizaci odlišnou od polarizace dopadajícího světla. To je způsobeno tím, že byly vyzářeny akceptorem, který může mít oproti donoru jinou prostorovou orientaci.\nIntenzitu FRET pak lze určit z hodnoty veličiny jménem anizotropie.\n\nNevýhodou FRET je nutnost vzorek osvětlovat externím zdrojem, což může vést ke vzniku šumu způsobeného přímou excitací akceptoru nebo k vybělování. Tomuto problému se lze vyhnout s pomocí techniky zvané Bioluminiscenční Resonanční Přenos Energie neboli BRET. Tato technika místo CFP využívá bioluminiscenčních látek označovaných jako luciferiny. Tyto látky jsou s pomocí katalytického enzymu luciferázy schopny podstoupit oxidaci, jejímž produktem je molekula v excitovaném stavu. Ta se následně deexcituje emisí fotonu - nebo právě prostřednictvím FRET.\n\nPři běžném měření FRET je získáván souhrnný signál souboru donor-akceptorových párů ve vzorku, získaná hodnota FRET je tedy hodnotou průměrnou. Při smFRET jsou naopak donor-akceptorové páry sledovány jednotlivě. Tímto způsobem je možné monitorovat i drobné změny vzdálenosti a orientace jednotlivých molekul, které by jinými variantami FRET měření kvůli středování nebyly detekovatelné.\nSledování jednotlivých donor-akceptorových párů je dosaženo buďto s pomocí konfokálního mikroskopu, který sbírá světlo pouze z určitého optického řezu vzorkem, nebo pomocí tzv. TIRFM mikroskopu využívajícího totální odraz. V takovém případě jsou excitovány jen donory nacházející se blízko rozhraní vzorku s podložkou.\n\nZ neproteinových látek se často používá např. pár fluorescein (donor) - rhodamin (akceptor).\n\nMezi proteiny je častou volbou dvojice modrozelený fluorescenční protein (CFP) - žlutý fluorescenční protein (YFP).\nOba proteiny jsou odvozeny ze zeleného fluorescenčního proteinu (GFP).\nPoužití variant GFP ke značení proteinů má oproti použití jiných molekul tu výhodu, že je lze připevnit pomocí genetického inženýrství (modifikací genu značeného proteinu), což může být jednodušší než metody používané ke značení neproteinovými molekulami.\n\nDalším důležitým proteinem je tzv. Cameleon vytvořený spojením proteinu BFP, kalmodulinu, EGFP a peptidu M13.\n\nTento protein lze použít jako senzor přítomnosti vápenatých iontů. Každá jeho molekula má donorovou i akceptorovou část a v přítomnosti Ca změní konformaci tak, že dochází k FRET.\n\nVe variantě FRET zvané BRET jsou jako donory používány látky zvané luciferiny, jejichž fluorescence je spouštěna chemickou reakcí katalyzovanou enzymem luciferázou.\n"}
{"id": "1002217", "url": "https://cs.wikipedia.org/wiki?curid=1002217", "title": "Joaquim Maria Machado de Assis", "text": "Joaquim Maria Machado de Assis\n\nJoaquim Mario Machado de Assis (21. června 1839, Rio de Janeiro – 29. září 1908, Rio de Janeiro) byl brazilský spisovatel, autor románů, povídek, básní i dramat, velmi uznávaný ve své rodné zemi, méně známý mimo ni.\n\nJeho práce do roku 1881 jsou ceněny méně, jako typická díla romantické literatury své doby. Za průlomovou však literární teorie považuje práci \"Memórias póstumas de Brás Cubas\" (\"Posmrtné paměti Bráse Cubase\"), kde Assis představil zcela nový, neobvyklý styl, vystavěný v jakési opozici k tehdy vlivnému naturalismu. Excentrický a cynický vypravěč, „malý vítěz“, v ní vypráví svůj život, s mnoha odbočkami, „volnými asociacemi“ a poněkud disparátně, mnohé kapitoly jako by ani neměly konec. Za podobně novátorské jsou považovány prózy \"Quincas borba\" (1891) a \"Dom Casmurro\" (1899).\n\nByl znám jako obhájce monarchismu. Roku 1896 se stal prvním předsedou Brazilské literární akademie a byl jím až do své smrti.\n\n\n\n"}
{"id": "1002220", "url": "https://cs.wikipedia.org/wiki?curid=1002220", "title": "Jakub z Lutychu", "text": "Jakub z Lutychu\n\nJakub z Lutychu ( \"Jacobus Leodiensis\", \"Jacques de Liège\") byl frankovlámský hudební skladatel a teoretik, který žil na přelomu 13. a 14. století ve Francii a v dnešní Belgii.\n\nInformace o životě Jakuba z Lutychu prakticky neexistují. Je pravděpodobným autorem hudebně-teoretického traktátu \"Speculum musicae\" (Hudební zrcadlo) z druhé poloviny 14. století.\n\nJde o nejvýznamnější středověké pojednání o hudbě, které se dochovalo do dnešních dní. Dříve byl spis přisuzován Johannesovi de Muris, avšak zdá se, že autorem byla osoba jménem Jacobus, který se pravděpodobně narodil v lutyšské diecézi a ke konci 13. století odešel studovat do Paříže. Poté se vrátil do Lutychu, aby zde dokončil poslední dva svazky tohoto sedmidílného spisu, \"Speculum musicae\".\n\n\n"}
{"id": "1002228", "url": "https://cs.wikipedia.org/wiki?curid=1002228", "title": "Šťastný Jim", "text": "Šťastný Jim\n\nŠťastný Jim je román Kingsleyho Amise vydaný v roce 1954. Byl to Amisův první román a vyhrál Somerset Maugham Award. \"Šťastný Jim\" se odehrává kolem roku 1950 a vypráví o příhodách Jamese (Jima) Dixona, neochotného profesora dějin středověku na nejmenované britské provinční univerzitě. Tento román je průkopníkem charakteristického námětu té doby: mladý muž, který se snaží prosadit v poválečném světě.\n\n"}
{"id": "1002236", "url": "https://cs.wikipedia.org/wiki?curid=1002236", "title": "Popov (Jáchymov)", "text": "Popov (Jáchymov)\n\nPopov () u Jáchymova je zaniklá obec starší než Jáchymov. Dělila se na Horní Popov a Dolní Popov. První písemné zmínky o osadě pochází již ze třináctého století, kdy je uváděna jako majetek premonstrátského kláštera v Teplé. V roce 1890 měla ves 12 domů s asi stovkou obyvatel. Byla zde také kaple. Důvodem zániku obce byl odsun obyvatel německé národnosti.\n\nObec dnes připomínají pouze památné stromy a ruiny budov. V blízkosti zaniklé osady najdeme Popovský špičák – čedičovou skálu (752 m n. m.), ze které je pěkný výhled do podhůří Krušných hor a na pás Doupovských hor. Na kopci se nachází tzv. Popovský kříž. V minulosti byla osada proslavená svým pomocí unikátní receptury vyráběným kozím sýrem, který obyvatelé společně prodávali na trhu v Karlových Varech.\n\n\n"}
{"id": "1002240", "url": "https://cs.wikipedia.org/wiki?curid=1002240", "title": "Mental Funeral", "text": "Mental Funeral\n\nMental Funeral (česky \"Mentální pohřeb\") je druhé studiové album americké death metalové skupiny Autopsy (Pitva). Vydáno bylo v roce 1991 hudebním vydavatelstvím Peaceville Records. Bylo nahráno ve studiu Different Fur v kalifornském San Franciscu ve spolupráci s producentem Paulem Halmshawem. Frontman kapely Chris Reifert v době, kdy ostatní kapely (Death, Morbid Angel, ...) pilovaly death metal do různých variací, šel opačným směrem, chtěl vytvořit nepředstavitelný nejhorší shit. Album je ovlivněno doom metalem a dočkalo se dalších vydání.\n\n\n\n"}
{"id": "1002243", "url": "https://cs.wikipedia.org/wiki?curid=1002243", "title": "Fylymon Kurčaba", "text": "Fylymon Kurčaba\n\nMons. Fylymon Kurčaba, C.SS.R. (21. prosince 1913, Velykosilky - 26. října 1995) byl řeckokatolický kněz a pomocný biskup vyšší archieparchie lvovské, redemptorista.\n\nNarodil se ve velké rolnické rodině. Základní vzdělání získal na venkovské škole s ukončením šesti tříd. V letech 1926 - 1931 studoval v Menším semináři otců redemptoristů ve Lvově. V roce 1931 vstoupil k redemptoristům, noviciát absolvoval v Holosku. Studoval na univerzitě v Lovani (1932-1937). Během svého studia dne 28. srpna 1935 složil věčné sliby. Dne 25. července 1937 byl vysvěcen Mykolajem Čarneckym na kněze. Ve stejný rok se vrátil do Lvova a začal učit historii v Menším semináři otců redemptoristů.\n\nV září 1939 sovětská vojska obsadila Lvov a otec Fylymon s dalšími kněžímí musel opustit klášter. Do roku 1941 byl farářem v obci Tjahliv (Lvovská oblast) a přebýval v klášteře v Holosku. V roce 1948 byl klášter v Holosku zrušen a otce Fylymona s ostatními redemptoristy převezli do Studitského kláštera v Univi. Poté za dva roky odešel do rodné obce. Během tohoto období se duchovně staral o Sestry Svatého Josafata v Busku a o Sestry Svatého Josefa v Lvově, a spolupracoval s dalšími redemptoristy.\n\nDne 23. února 1985 byl metropolitou Volodymyrem Sternjukem vysvěcen na pomocného biskupa Lvovského. Dne 16. ledna 1991 byl papežem potvrzen v úřadě pomocného biskupa a byl mu přidělen titul titulárního biskupa Abrittského. Zemřel dne 26. října 1995.\n\n"}
{"id": "1002246", "url": "https://cs.wikipedia.org/wiki?curid=1002246", "title": "Costa-Gavras", "text": "Costa-Gavras\n\nConstantinos Gavras, (; * 12. února 1933 Loutra Iraias, Řecko) je řecko-francouzský filmař známý pro své politicky laděné filmy. K jeho nejoceňovanějším snímkům patří politický thriller \"Z\" (1969), s Jean-Louis Trintignantem a Yves Montandem v hlavních rolích. Snímek získal Oscara za nejlepší neanglicky mluvený film. Roku 1970 natočil snímek z českého prostředí, o procesu se Slánským v 50. let pod názvem \"L'Aveu\" (\"Doznání\"), na motivy knihy Artura Londona.\n\nJeho otec byl členem levicové větve řeckého protifašistického odboje. Kvůli tomu byl po válce uvězněn, kvůli podezření, že je komunistou. Costa tak nemohl studovat vysokou školu a bylo mu odmítnuto i americké vízum, když chtěl studovat v USA filmovou školu (kvůli tehdejší vlně mccarthismu). Proto po střední škole emigroval do Francie, s níž spojil zbytek života. Roku 1951 začal studovat práva. Roku 1956 přešel na filmovou školu \"Institut des hautes études cinématographiques\". Po absolvování dělal asistenta režisérům Jeanu Gionovi a René Clairovi. Svůj první vlastní film režíroval roku 1965 pod názvem \"Compartiment Tueurs\". V letech 1982-1987 byl prezidentem muzea Cinémathèque française. Tuto funkci zastává znovu od roku 2007. Jeho děti Julie Gavrasová a Romain Gavras jsou rovněž filmaři.\n\n\n\n"}
{"id": "1002247", "url": "https://cs.wikipedia.org/wiki?curid=1002247", "title": "155 (číslo)", "text": "155 (číslo)\n\nSto padesát pět je přirozené číslo. Následuje po číslu sto padesát čtyři a předchází číslu sto padesát šest. Řadová číslovka je \"stopadesátý pátý\" nebo \"stopět a padesátý\". Římskými číslicemi se zapisuje CLV.\n\nSto padesát pět je\n\nČíslo 155 je v České republice telefonním číslem na zdravotnickou záchrannou službu. Jedná se o tísňovou linku, na kterou je možné volat z mobilního telefonu i bez SIM karty.\n\n\n\n155 je nejvyšší počet bodů, kterého lze dosáhnout ve snookeru v jednom náběhu, který začíná po chybě soupeře \"free ballem\" (jinak je to 147 bodů)\n\n155 Scylla je planetka hlavního pásu\n\n155. dnem v roce je 4. červen (v přestupných letech 3. červen)\n\n"}
{"id": "1002248", "url": "https://cs.wikipedia.org/wiki?curid=1002248", "title": "Cristóbal Mendoza", "text": "Cristóbal Mendoza\n\nCristóbal Mendoza, plným jménem José Cristóbal Hurtado de Mendoza y Montilla (23. června 1772, stát Trujillo, Místokrálovství Nová Granada – 8. února 1829, Caracas, Velká Kolumbie) byl venezuelský politik. V době od 5. března 1811 do 21. března 1812 zastával úřad prezidenta, prvního v historii země. \n\nByl zároveň členem triumvirátu, kde sdílel výkonnou moc s dalšími dvěma muži, byli to Juan Escalona a Baltasar Padrón. Zahájil válku za nezávislost proti těm částem Venezuely, které stále podporovaly španělskou monarchii. Je rovněž autorem venezuelské Deklarace nezávislosti, vydané 5. července 1811. Byl také účastníkem ústavodárného shromáždění, které v prosinci téhož roku vyhlásilo první Ústavu venezuelské republiky. \n\nKdyž royalisté vedení kapitánem Domingem de Monteverde dosáhli pádu První republiky, Mendoza odjel do Grenady. Když se v roce 1813 stal prezidentem Druhé republiky Simón Bolívar, požádal jej, aby se urychleně vrátil. Mendoza se pak stal guvernérem provincie Mérida, později provincie Caracas. \n\nKdyž o rok později royalisté zaútočili znovu, Mendoza opět odjel do exilu, tentokrát na Nizozemské Antily. Odtamtud podporoval hnutí za nezávislost na Španělsku. Vrátil se v roce 1821, kdy již byla zajištěna venezuelská nezávislost, a byl jmenován ministrem spravedlnosti Velké Kolumbie.\n\nCristóbal Mendoza po celý život zůstal loajálním spolupracovníkem Simóna Bolívara a zastáncem jeho myšlenek. Byl stoupencem federace latinskoamerických republik a oponentem separatistických snah Josého Antonia Páeze, který se později stal venezuelským prezidentem.\n"}
{"id": "1002255", "url": "https://cs.wikipedia.org/wiki?curid=1002255", "title": "Petr Malina", "text": "Petr Malina\n\nPetr Malina (*25. února 1976, Praha, Československo) je český malíř. Absolvoval Akademii výtvarných umění u Jiřího Sopka a zahraniční stáže v Německu a Londýně.\n\n1994-2001 AVU Praha\n\n\n1996\n1999\n2000\n2001\n2002\n2004\n2005\n2006\n2007\n2008\n2009\n2010\n2011\n\n"}
{"id": "1002258", "url": "https://cs.wikipedia.org/wiki?curid=1002258", "title": "Diecéze Accia", "text": "Diecéze Accia\n\nDiecéze Accia je titulární diecéze římskokatolické církve, založená roku 1966 ze zrušené diecéze Accia. Tato diecéze se nachází ve Francii.\n\nRoku 824 byla založena diecéze Accia a roku 1563 byla zrušena. Roku 1966 ji papež Pavel VI. obnovil jako titulární diecézi.\n\n\n"}
{"id": "1002259", "url": "https://cs.wikipedia.org/wiki?curid=1002259", "title": "Sophie Nélisse", "text": "Sophie Nélisse\n\nSophie Nélisse (* 27. března 2000 Windsor, Kanada) je kanadská herečka francouzského původu. Její sestra je herečka Isabelle Nelisse.\n\nNarodila se ve Windsoru, Ontario, ale když jí byly čtyři roky, přestěhovala se se svou rodinou do Montréalu. Je nejlépe známá svojí rolí ve filmu Monsieur Lazhar. Za svůj herecký výkon získala cenu Genie Award. Film byl v roce 2012 nominován na Oscara v kategorii nejlepší cizojazyčný film a Sophie za svůj výkon vyhrála kanadskou cenu Jutra za nejlepší herečku ve vedlejší roli. Než se rozhodla naplno věnovat herecké kariéře, byla Sophie nadanou gymnastkou a mnoho let trénovala na vrcholové úrovni.\n"}
{"id": "1002261", "url": "https://cs.wikipedia.org/wiki?curid=1002261", "title": "Mats Larsson", "text": "Mats Larsson\n\nMats Anders Larsson (* 15. července 1957, Allerum) je švédský lingvista, bohemista a překladatel.\n\nDoktorát získal roku 1992 ve skandinávských jazycích. Je zaměstnancem Ústavu tlumočení a překladu, který je součástí Institutu švédštiny a mnohojazyčnosti na Stockholmské univerzitě. \n\nPřekládá především z češtiny do švédštiny. Švédským čtenářům zpřístupňuje díla českých spisovatelů, např. Bohumil Hrabal, Emil Hakl, Jan Balabán nebo Patrik Ouředník. Tři překladatelé Mats Larsson, Tora Hedin a Lova Meister založili ve Stockholmu v roce 2010 nakladatelství Aspekt förlag, které vydává současnou českou literaturu ve švédštině.\n\n\n"}
{"id": "1002262", "url": "https://cs.wikipedia.org/wiki?curid=1002262", "title": "Duchesne", "text": "Duchesne\n\nPříjmení Duchesne nosí více různých osob:\n\n"}
{"id": "1002264", "url": "https://cs.wikipedia.org/wiki?curid=1002264", "title": "Quédate Conmigo", "text": "Quédate Conmigo\n\n\"Quédate Conmigo\" (do češtiny přeloženo jako \"Zůstaň se mnou\", v anglické verzi \"Stay with me\") je píseň španělské zpěvačky Pastory Soler, kterou složil španělsko–švédský tým skladatelů Thomas G: son, Tony Sanchez-Ohlsson a Erik Bernholm. Píseň reprezentovala Španělsko na Eurovision Song Contest 2012 v ázerbájdžánském Baku, kde se umístila ve finále na 10. místě.\n\nDne 21. prosince 2011 byla Pastora Soler interně vybrána televizí RTVE, aby reprezentovala Španělsko na Eurovision Song Contest 2012 v ázerbájdžánském Baku. Pastora Soler a její tým vybral čtyři písně, které byli ve hře o Eurovision Song Contest 2012, v národním španělském kole zazpívala tři z nich. \"\"Quédate Conmigo\"\" spolu s \"\"Tu Vida es tu Vida\"\" byli vybrány pro národní finále přímo, zatímco \"\"Ahora o Nunca\"\" byla vybrána prostřednictvím internetového hlasování a získala více hlasů než \"\"Me despido de ti\"\".\n\nNa národní finále, které se konalo dne 3. března 2012 byla vítězná píseň vybrána z 50 % diváckého hlasování a z 50 % hlasování poroty. \"\"Quédate Conmigo\"\" dostal nejvyšší ohodnocení od poroty i televizních diváků, a tak reprezentovala Španělsko na Eurovision Song Contest 2012.\n\nPíseň byla vydána ve Španělsku na digitálních platformách dne 28. února 2012 jako singl i jako součást EP \"Especial Eurovisión\", které obsahuje všechny čtyři kandidátské písně pro Eurovision Song Contest 2012. Finální eurovizní verze písně byla zařazen do speciální reedice nejnovějšího alba Pastory Soler \"Una mujer como yo\", které bylo znovuvydáno 27. března 2012. Tato verze byla také vydána jako singl na digitálních platformách dne 30. března 2012 jako \"Quédate Conmigo (Versión Bakú)\".\n\nPastora Soler nahrála verzi v angličtině nazvanou \"\"Stay With Me\"\", která byla na digitálních platformách vydána dne 24. července 2012.\n\nOficiální videoklip písně měl premiéru 19. března 2012.\n\nPíseň zastupovala Španělsko na Eurovision Song Contest 2012. Španělsko bylo součástí zemí \"Velké 5\" (dnes \"Velké 6\"), a proto se automaticky kvalifikovalo do finále ze dne 26. května 2012. Španělsko vystoupilo jako 19. v pořadí z 26. Píseni se podařilo umístit v nejlepší desítce s 97 body, což byl nejlepší výsledek pro Španělsko od roku 2004.\n\nV roce 2013 zpěvák Rafa Blas, známý díky vítězství v talentové show \"La Voz\", vydala coververzi písně, která se nachází na jeho prvním albu Mi Voz.\n"}
{"id": "1002273", "url": "https://cs.wikipedia.org/wiki?curid=1002273", "title": "Somerset Maugham Award", "text": "Somerset Maugham Award\n\nSomerset Maugham Award je britská literární cena, která se uděluje každoročně v květnu. Získává ji nejlepší spisovatel nebo spisovatelé, kterým je méně než 35 let a v uplynulém roce vydali knihu. Tato cena byla založena v roce 1947 Williamem Somersetem Maughamem.\n\nOd roku 1964 se tato cena uděluje vícero spisovatelům. V letech 1975 a 2012 udělena nebyla. Dvakrát v historii udílení ceny ji vyhrál syn dříve oceněného spisovatele. V prvním případě šlo o Martina Amise (cenu získal v roce 1974), syna Kingsleyho Amise (1955), v druhém případě šlo o dvojici Nigel Kneale (1950) a Matthew Kneale (1988).\n"}
{"id": "1002294", "url": "https://cs.wikipedia.org/wiki?curid=1002294", "title": "Nathan MacKinnon", "text": "Nathan MacKinnon\n\nNathan MacKinnon (* 1. září 1995, Halifax, Nové Skotsko, Kanada) je kanadský hokejový centr hrající v týmu Colorado Avalanche v severoamerické lize National Hockey League.\n\nMacKinnon hokejově vyrůstal v týmu z Cole Harbour v kanadském Novém Skotsku. Ve 12 a 13 letech hrál za mládežnický tým Cole Harbour Red Wings. Po těchto dvou sezónách se zapsal k týmu Shattuck-Saint Mary v americkém Faribaultu. Tam studoval na internátní škole, za kterou hrál i hokej. V týmu patřil k oporám a to přesto, že byl jedním z nejmladších hráčů. V roce 2011 se zúčastnil za Nové Skotsko kanadské zimní olympiády. Na turnaji skončil na sedmém místě v kanadském bodování za 11 bodů (8+3).\n\nV roce 2011 byl vybrán v draftu QMJHL z prvního místa týmem Baie-Comeau Drakkar. Přesto v den draftu trénoval s týmem Omaha Lancers, který hrál ligu United States Hockey League. Rozhodoval se mezi univerzitní ligou Spojených států – NCAA a kanadskou juniorskou ligou QMJHL. MacKinnon dával přednost americkým ligám, neboť nechtěl hrát ve frankofónním týmu, kde by vznikala jazyková bariéra. Baie-Comeau následně jeho práva vyměnili do Halifaxu Mooseheads za Carla Gélinase, Francise Turbideho a první kola draftu v letech 2012 a 2013. MacKinnon nastupoval v lize 18 a 19letých v 16 letech. Svůj první hattrick vstřelil 3. prosince 2011 a pět gólů v jednom utkání vstřelil při vítězství 6:4 nad Québecem Remparts, který v té době trénoval jeho pozdější trenér v Coloradu – Patrick Roy. Vyrovnal tím týmový rekord Jasona Kinga.\n\nV roce 2013 dovedl Halifax k Memorial Cupu, v jehož rozhodujícím utkání ve finále proti Portlandu Winter Hawks vstřelil hattrick. Poté byl vyhlášen nejužitečnějším hráčem playoff a byl jmenován do All-Star týmu turnaje. 24. června 2013 se konal Vstupní draft NHL, ve kterém měl první volbu tým Colorada Avalanche. Spekulovalo se, že si tým vybere Setha Jonese, který vyrůstal v Coloradu. Trenér Avalanche – Patrick Roy však prohlásil, že si vybere MacKinnona. Tak se také stalo a tak se MacKinnon stal celkovou jedničkou tohoto draftu, což je velmi prestižní záležitost.\n\nNedlouho po draftu, přesněji 9. července 2013 už podepsal s Coloradem Avalanche svoji první profesionální smlouvu na 3 roky, tedy do roku 2016. V NHL debutoval 2. října 2013 a současně se stal nejmladším hokejistou, který kdy oblékal dres Avalanche. Připsal si 2 asistence při vítězství 6:1 nad Anaheimem Ducks. Svůj první gól vstřelil 12. října 2013 brankáři Michalu Neuvirthovi z Washingtonu Capitals během druhé třetiny. V týmu i přes svůj mladý věk patřil k největším oporám. Stal se teprve třetím hráčem historie NHL, který během svých prvních dvou utkání playoff nasbíral 7 kanadských bodů.\n\nPrvní MacKinnonovy zkušenosti s národním týmem získal na světovém turnaji do 17 let 2011 v kanadském Winnipegu, kde reprezentoval tým Canada Atlantic do 17 let. Přesto, že byl druhým nejmladším hráčem turnaje, tak se stal sedmým nejproduktivnějším hráčem. Na stejném turnaji hrál i v roce 2012. V roce 2012 s kanadským týmem vyhrál Memoriál Ivana Hlinky, kde se stal nejproduktivnějším hráčem turnaje. V roce 2013 byl společně se svým spoluhráčem z Halifaxu – Jonathanem Drouinem nominován do kanadského týmu na Mistrovství světa juniorů 2013 v Rusku, kde skončili na 4. místě. Za seniorskou reprezentaci nastoupil poprvé na Mistrovství světa 2014 v Bělorusku, kde s týmem skončili až na 5. místě. I přes svůj věk si na šampionátu připsal 4 kanadské body za gól a 3 asistence. Svůj jediný gól vstřelil ve vítězném utkání (4:3) proti České republice, brankáři Jakubu Kovářovi.\n\n\n"}
{"id": "1002306", "url": "https://cs.wikipedia.org/wiki?curid=1002306", "title": "Parry", "text": "Parry\n\nParry je anglické jméno:\n\n\n"}
{"id": "1002307", "url": "https://cs.wikipedia.org/wiki?curid=1002307", "title": "Karin Mossdalová", "text": "Karin Mossdalová\n\nKarin Ingeborg Mossdalová (* 28. června 1941) je švédská bohemistka a překladatelka.\n\nDrží prvenství v největším počtu přeložených knih z češtiny do švédštiny – 36 titulů sedmnácti českých spisovatelů: Zuzana Brabcová, Karel Čapek, Avigdor Dagan, Jiří Gruša, Jaroslav Hašek, Václav Havel, Daniela Hodrová, Bohumil Hrabal, Eva Kantůrková, Ivan Klíma, Alexandr Kliment, Pavel Kohout, Iva Procházková, Sylvie Richterová, Jaroslav Seifert, Jiří Šotola a Ludvík Vaculík. Za zásluhy o šíření české literatury ve světě jí byla roku 1995 udělena Cena Premia Bohemica Obce spisovatelů ČR.\n\n\n\n"}
{"id": "1002314", "url": "https://cs.wikipedia.org/wiki?curid=1002314", "title": "Něvský pětník", "text": "Něvský pětník\n\nNěvský pětník (\"Něvskij pjatačok\") je území o rozloze zhruba 2 km² nedaleko obce Dubrovka, asi 50 km od Petrohradu. V době obležení Leningradu zde držela Rudá armáda strategický obranný perimetr na východním břehu Něvy. Název pochází od srovnání nevelkého území s pětikopějkovou mincí. \n\nSověti obsadili toto předmostí v září 1941, v dubnu 1942 byli jednotkami wehrmachtu zatlačeni za Něvu. Znovu byl Něvský pětník dobyt v září 1942 a 17. února 1943 se v operaci, které velel Georgij Konstantinovič Žukov, podařilo blokádu prolomit a spojit se s hlavním proudem sovětských vojsk. Boje byly mimořádně tvrdé. Počet sovětských vojáků, kteří padli při obraně Něvského pětníku, se odhaduje na padesát tisíc až dvě sta tisíc (V. V. Bešanov). Průzkum v šedesátých letech objevil v krychlovém metru půdy 10 kg kovu. Na místě bojů byl roku 1972 vztyčen pomník nesoucí verše, které věnoval padlým hrdinům Robert Rožděstvenskij. \n\n"}
{"id": "1002324", "url": "https://cs.wikipedia.org/wiki?curid=1002324", "title": "1. slovenská národní fotbalová liga 1984/85", "text": "1. slovenská národní fotbalová liga 1984/85\n\nV soubojích 16. ročníku 1. slovenské národní fotbalové ligy 1984/85 se utkalo 16 týmů dvoukolovým systémem podzim–jaro.\n\nZdroj: \nPoznámky:\n\nJán Veselý (30/0) -\nJuraj Audi (25/5),\nPeter Bartoš (20/1),\nJozef Csifári (1/0),\nĽubomír Čertek (1/0),\nFrantišek Halag (2/0),\nJán Hodúr (28/4),\nJozef Horváth (26/3),\nLadislav Kalmár (26/10),\nJán Kapko (13/0),\nKarol Krištof (30/1),\nJozef Krško (19/1),\nDušan Leško (14/0),\nPavol Leškiv (3/0),\nJuraj Majoroš (29/10),\nPeter Michalec (10/0),\nPavol Mucha (1/0),\nJaroslav Nagy (29/3),\nJán Neshyba (20/0),\nViliam Sipos (20/0),\nLadislav Tóth (29/22) −\ntrenér Karol Pecze, asistent Dušan Abrahám\n\nLadislav Molnár (24/0),\nPeter Palúch (7/0) -\nAugustín Antalík (25/3),\nPavol Benčo (2/0),\nJozef Blaho (5/0),\nDušan Borko (17/6),\nJaroslav Dekýš (30/9),\nFrantišek Halás (11/3),\nKarol Herák (27/0),\nMichal Hipp (15/0),\nKamil Chatrnúch (25/0),\nRóbert Jež (26/8),\nĽubomír Kollár (17/2),\nRudolf Kramoliš (11/3),\nMiloš Lejtrich (13/7),\nDušan Liba (26/5),\nĽubomír Mihok (25/5),\nMarek Mikuš (4/0),\nZoltán Molnár (29/11),\nĽubomír Moravčík (24/4),\nMilan Rimanovský (4/0),\nJán Valent (2/0),\nBranislav Varga (4/0),\nJuraj Varga (1/0),\nAttila Vaš (1/0),\nAlfonz Višňovský (6/0) −\ntrenér Stanislav Jarábek, asistent Ivan Horn\n\nPeter Bartek (2/0),\nJozef Gálik (28/0) -\nŠtefan Baroš (5/0),\nVladimír Bednár (10/0),\nMarián Fiantok (17/5),\nMarcel Chládek (30/19),\nJaroslav Kališ (26/5),\nEmil Kolkus (29/1),\nĽuboš Kopines (10/0),\nĽubomír Kubiš (1/0),\nStanislav Lieskovský (12/1),\nPeter Majerník (3/0),\nMarián Martinka (25/3),\nVladimír Masár (19/3),\nĽubomír Mateašík (1/0),\nMilan Novák (25/2),\nJaroslav Pavlík (24/3),\nMiroslav Pribila (24/1),\nJán Tatiersky (23/1),\nDušan Tonkovič (1/0),\nJaroslav Vágner (6/0),\nJúlius Weibel (27/6),\nJán Zajac (23/0) -\ntrenér Štefan Hojsík, asistent Marián Jokel\n\nMiroslav Andrejko (5/0),\nAnton Jánoš (17/0),\nMiroslav Repovský (10/0) -\nIgor Andrejko (6/0),\nAndrej Blanár (5/0),\nZoltán Breuer (27/0),\nStanislav Čech (27/5),\nJozef Ďurko (10/1),\nRóbert Filko (3/0),\nPeter Furda (7/1),\nGabriel Gojdič (25/4),\nStanislav Izakovič (1/0),\nMikuláš Juhás (12/2),\nMilan Juhás (24/3),\nJozef Kiráľ (1/0),\nPavol Kretovič (28/4),\nCyril Migaš (27/1),\nGabriel Nagy (23/5),\nJán Novák (20/5),\nVladimír Rusnák (24/2),\nJozef Stuň (9/0),\nZoltán Szedlák (15/3),\nŠtefan Taššo (2/0),\nLadislav Vankovič (25/3),\nŠtefan Voroňák (14/0),\nJán Zuzčin (16/1) -\ntrenér Vojtech Malaga, asistent Pavol Kövér\n\nĽubomír Gubík (1/0),\nDezider Halmo (24/0),\nViliam Kulcsár (7/0) -\nIvan Baláž (25/4),\nĽubomír Bartovič (25/10),\nĽubomír Havran (10/0),\nPeter Hodúr (20/2),\nMiroslav Chlpek (23/0),\nJozef Chovanec (17/1),\nJozef Ivančík (23/4),\nŠtefan Klenko (30/9),\nMiloš Klinka (24/0),\nJozef Krenčan (6/0),\nPeter Lebocz (3/0),\nJán Maslen (27/1),\nJozef Pichňa (29/3),\nJozef Remeň (26/1),\nŠtefan Slanina (30/6),\nLadislav Sokol (5/0),\nLadislav Struhárňanský (24/4),\nVladimír Želiazka (1/0) -\ntrenér František Skyva, asistent Eugen Černák\n\nMilan Palovčák (5/0),\nLadislav Zupko (25/0) -\nJán Adamčík (1/0),\nMilan Bakajsa (28/9),\nĽubomír Čižmár (14/2),\nPeter Geroč (27/5)\nMichal Ihnát (13/0),\nVojtech Juraško (24/0),\nŠtefan Kapráľ (4/0),\nJuraj Kizivat (4/0),\nŠtefan Kondor (25/2),\nĽubomír Križ (6/0),\nEmil Mráz (1/0),\nMiroslav Paško (24/0),\nJozef Porvaz (20/5),\nAnton Sabo (6/0),\nPavol Sütö (27/11),\nJán Varga (19/0),\nMichal Varga (30/2),\nDušan Varmeďa (11/0),\nMichal Vasil (22/0),\nJán Zátorský (14/3),\nJozef Žarnay (29/12) -\ntrenér Štefan Nadzam, asistent Štefan Potoma\n\nJaroslav Dobrančin (29/0),\nMarián Firkaľ (1/0) -\nJán Balaščík (22/1),\nAndrej Čirák (1/0),\nŠtefan Čirák (14/0),\nMilan Danko (25/5),\nEduard Gajdoš (27/6),\nJaroslav Galko (28/5),\nJozef Jakica (3/0),\nMilan Jakim (28/1),\nJaroslav Jelo (25/1),\nJán Katkovčin (3/0),\nJozef Krivjančin (14/0),\nPeter Lovacký (10/1),\nJán Metyľ (18/0),\nDušan Papjak (8/0),\nJán Pituk (16/0),\nPavol Roman (23/5),\nMilan Rusnák (5/0),\nMichal Skála (12/1),\nMichal Szcygieľ (14/3),\nJozef Škrlík (3/0),\nJaroslav Varchola (9/1),\nLadislav Vasilenko (26/0),\nCyril Vasil (4/0),\nŠtefan Vavrek (12/1) -\ntrenér Ján Feriančík\n\nFrantišek Jurkovič (21/0),\nJozef Žitný (11/0) -\nPeter Baumgartner (27/3),\nŠtefan Belík (16/1),\nVladimír Gerič (24/4),\nJaroslav Hutta (17/2),\nMiroslav Jakubovič (28/0),\nFerdinand Jurkovič (6/0),\nEmil Krajčík (21/2),\nBranislav Kubica (3/0),\nMiloš Malárik (27/6),\nPavol Mockovčin (3/0),\nVladimír Planka (3/0),\nMiroslav Reha (29/2),\nJozef Ružička (8/0),\nMarián Rybanský (27/8),\nŠtefan Sadloň (24/10),\nJaroslav Šarmír (14/1),\nJozef Uhlár (26/2),\nJozef Vanek (25/0),\nMilan Zíšek (24/1) -\ntrenér Fridrich Hutta, asistent Alojz Polakovič\n\nJán Mucha (16/0),\nMichal Šimko (15/0) -\nŠtefan Baláž (7/0),\nJuraj Bátora (7/0),\nJaroslav Gramblička (13/0),\nJozef Hepner (26/3),\nJaroslav Kostoláni (27/2),\nMilan Kušnír (27/9),\nMichal Kuzma (27/5),\nDušan Matlo (23/6),\nIvan Nemčický (27/0),\nMilan Peciar (13/1),\nĽubomír Pisár (16/1),\nRoman Slaný (29/1),\nJozef Strelka (29/5),\nVladimír Šlosár (17/4),\nPavol Tkáč (29/3),\nEmil Turček (9/2),\nMilan Zvalo (1/0),\nAnton Žember (26/4),\nIgor Žember (1/0) -\ntrenér Kamil Majerník, asistent Gerhard Dzian\n\nMarián Chovanec (9/0),\nMilan Šatka (23/0),\nZdeno Vavarítek (2/0) -\nJozef Bielík (24/0),\nPavol Burdej (29/5),\nPeter Fraštík (5/0),\nDaniel Hyžák (27/7),\nVladimír Hýll (13/10),\nJaroslav Chovanec (25/1),\nVladimír Kavecký (24/2),\nLadislav Kučera (17/1),\nMiroslav Kvaššay (1/0),\nPeter Luhový (23/6),\nJozef Moriš (21/0),\nJozef Pavlis (27/0),\nMiroslav Škripec (25/2),\nMiroslav Štefánek (7/0),\nŠtefan Tománek (26/4),\nŠtefan Vanák (20/0),\nStanislav Višňovský (8/0),\nJaroslav Vojtek (6/0),\nVáclav Vojtek (15/3),\nMarián Zelinka (11/1) -\ntrenér Jozef Jozefovič, asistent Štefan Tománek\n\nBohuslav Murárik (30/0) -\nĽudovít Baďura (28/6),\nJán Barkóci (30/9),\nŠtefan Černík (8/0),\nPeter Gergely (27/4),\nJozef Hamáček (9/4),\nJozef Hatnančík (19/0),\nJozef Juriga (1/0),\nJán Križko (30/4),\nŠtefan Kunštár (25/6),\nMarián Levko (1/0),\nPeter Lonc (23/3),\nLadislav Mackura (28/1),\nMarián Mecele (18/1),\nMilan Meliš (3/0),\nJozef Norocký (7/0),\nJán Otáhel (1/0),\nJozef Szigeti (2/0),\nPavol Šajben (1/0),\nJaroslav Štefanec (12/0),\nMilan Štefánik (15/0),\nTibor Štefánik (23/0),\nĽubomír Višňa (12/1),\nŠtefan Zábojník (30/0) -\ntrenér Vojtech Didi, asistent Silvester Kuzma\n\nMilan Hazucha (7/0),\nViliam Rendko (24/0),\nJán Staník (2/0) -\nVladimír Ančic (17/0),\nMilan Bielik (16/0),\nJozef Brňák (5/0),\nJán Grňa (30/2),\nJozef Huťka (29/7),\nMarián Chovan (11/0),\nJán Korček (2/0),\nĽubomír Kunert (24/6),\nIgor Lavrenčík (19/3),\nMarián Lavrenčík (19/1),\nMilan Macho (26/0),\nLadislav Machovič (1/0),\nGustáv Ondrejčík (29/0),\nViktor Patyka (13/0),\nJozef Plazák (18/0),\nĽudovít Puvák (29/5),\nMilan Senaj (5/0),\nEmil Sýkora (16/3),\nIvan Šefčík (15/1),\nLadislav Topercer (16/0),\nDušan Török (1/0),\nMiroslav Vereš (1/0),\nJozef Žofaj (10/2) -\ntrenér Anton Rychtarík, asistent František Karkó\n\nRené Babušík (4/0),\nTibor Matula (9/0),\nIvo Pilip (17/0) -\nBohumil Andrejko (13/8),\nAndrej Babčan (17/4),\nJaroslav Bodnár (11/0),\nJán Čorba (3/0),\nMilan Flašík (7/0),\nAnton Filarský (19/0),\nJán Gajdoš (13/4),\nIgor Holeš (24/1),\nMichal Ivan (28/6),\nDezider Karako (27/5),\nIgor Kaščák (2/0),\nEduard Kováč (11/4),\nJán Kuchár (10/0),\nVladimír Marchevský (29/4),\nPetr Mužík (22/2),\nFrantišek Müller (18/1),\nSlavomír Nickel (4/0),\nRoman Pivarník (2/0),\nJozef Šariššký (12/0),\nCyril Stachura (27/2),\nŠtefan Švaňa (28/0),\nĽuboš Tomko (7/0),\nZoltán Tomko (21/1) -\ntrenér Michal Baránek (od 1. 1. 1985 Andrej Ištok, asistent Andrej Daňko\n\nBernard Kolba (4/0),\nMilan Mikuláško (17/0),\nMiroslav Užík (10/0) -\nŠtefan Bača (15/0),\nMartin Benko (8/0),\nFrantišek Budaj (12/2),\nĽubomír Dzura (8/1),\nJaroslav Fedorišin (13/0),\nJán Chmúra (25/0),\nMarián Janas (12/0),\nJuraj Janičina (19/1),\nJuraj Kšenzakovič (22/4),\nVladimír Lajčák (5/0),\nĽubomír Lavko (26/1),\nVladimír Michalička (20/0),\nStanislav Michlík (18/4),\nFrantišek Molitoris (17/0),\nFrantišek Rams (18/3)\nMiroslav Regec (26/0),\nJozef Sobota (29/6),\nJúlius Šimon (6/0),\nVladimír Šimonovič (19/3),\nĽubomír Šoltés (2/0),\nFrantišek Záleš (2/0),\nDaniel Zaťko (17/0),\nJán Žemba (3/1) -\ntrenér Emil Kunert, asistent Vladislav Balasko\n\nVladimír Figura (12/0),\nVladimír Kišša (19/0) -\nMilan Albrecht (23/1),\nIvan Bilský (24/2),\nMiroslav Brezovský (27/0),\nJuraj Doležal (13/1),\nJaroslav Dvorský (23/0),\nMilan Ferančík (2/0),\nDaniel Filus (14/2),\nLibor Janiš (25/0),\nMiloš Jonis (9/1),\nJaroslav Jurkovič (26/10),\nJán Kapko (14/0),\nJán Kozárec (14/1),\nĽuboš Kulich (28/4),\nPeter Lipták (3/0),\nStanislav Marcinát (1/0),\nMarián Opačitý (24/3),\nJozef Ország (2/0),\nTibor Plichta (13/0),\nĽuboš Raček (6/0),\nŠtefan Raušlo (9/0),\nMiroslav Smolka (24/0),\nJozef Šmitala (10/0),\nJaroslav Ťažký (15/5) -\ntrenér Michal Vičan (v průběhu podzimu Vojtech Masný, asistent Vojtech Masný (od jara Pavol Fako)\n\nLadislav Belan (11/0),\nĽubomír Mišenda (4/0),\nMiroslav Užík (15/0) -\nJán Bajtoš ml. (18/1),\nJán Bajtoš st. (16/1),\nMilan Bartko (27/9),\nPeter Danko (24/3),\nJozef Fabian (24/5),\nRudolf Hudáček (2/0),\nVladimír Iláš (22/0),\nJaroslav Jakubec (20/0),\nRadoslav Király (20/3),\nVladimír Kišš (20/0),\nMiroslav Kostelník (2/0),\nPeter Kozák (1/0),\nMiloš Lačný (30/0),\nVladimír Michalko (1/0),\nPavol Milčák (23/0),\nPavol Polák (8/2),\nStanislav Sokolský (29/2),\nCyril Sopkovič (5/0),\nŠtefan Staroň (26/2),\nJozef Staško (20/0),\nPeter Škabla (9/0) -\ntrenér Anton Švajlen, asistent Peter Danko\n\n"}
{"id": "1002334", "url": "https://cs.wikipedia.org/wiki?curid=1002334", "title": "Moštenica", "text": "Moštenica\n\nMoštenica je obec na Slovensku v okrese Banská Bystrica.\n\nPrvní písemná zmínka o obci pochází z roku 1340 pod názvem Mosnyce. Našel se zde žárový hrob lužické kultury z mladší doby bronzové. Obec se vznikla při thurzových hutích (scezovací a rafinovací) na území Moštenice patřícím do katastru Podkonic. Od roku 1503 od začátku 18. století byly hutě významným článkem banskobystrického měďařského podniku, poté byly adaptovány na zpracování železné rudy. Do roku 1804 tu fungovaly dvě slévací pece, v letech 1796 – 1870 hamr na zkujňování surového železa z Hronce. Pracovalo se zde v místních měďařských, poté železářských střediscích, na pile a ve státních lesích.\n\nBěhem Slovenského národního povstání byla v Moštenici partyzánská nemocnice a v okolí působily silné partyzánské oddíly.\n\n\n"}
{"id": "1002340", "url": "https://cs.wikipedia.org/wiki?curid=1002340", "title": "Franc Roddam", "text": "Franc Roddam\n\nFrancis George \"Franc\" Roddam (* 29. dubna 1946) je britský filmový režisér, podnikatel, scenárista, televizní producent a vydavatel. V současné době žije v Londýně se svojí manželkou Leilaou Ansari a jejich synem Zanem. Z předchozích manželství má šest dalších dětí.\n\n\n\n"}
{"id": "1002341", "url": "https://cs.wikipedia.org/wiki?curid=1002341", "title": "Jan Galandauer", "text": "Jan Galandauer\n\nJan Galandauer (* 29. září 1936 Brno) je český historik zaměřený na období přelomu 19. a 20. století v habsburské monarchii a Československu.\n\nVystudoval historii na Filozofické fakultě Univerzity Karlovy v Praze, kde později též přednášel. Do roku 1966 byl vědeckým pracovníkem Muzea Klementa Gottwalda, poté až do roku 1990 působil v Ústavu dějin socialismu, resp. Ústavu marxismu-leninismu. Pro léta 1990–2002 se jeho působištěm stal Historický ústav Armády ČR – Památník odboje. Byl členem redakčních rad periodik \"Husitský Tábor\" a \"Historie a vojenství\". V \"Rudém Právu\" dne 14. září 1987 vyšel jeho obsáhlý článek k padesátému výročí úmrtí prvního prezidenta republiky T.G. Masaryka s fotografií Masaryka a Gorkého, za jejich prázdninového pobytu na ostrově Capri.\n\nPředmětem jeho specializace jsou politické dějiny pozdní habsburské monarchie, okolnosti vzniku Československa a odboj za první světové války. Kromě toho se věnuje problematice historických tradic. Nemalou část jeho díla představují biografie a početná je jeho popularizační tvorba v rámci žánru literatury faktu. V anketě časopisu \"Dějiny a současnost\" o nejlepší historickou knihu zvítězila v roce 2002 jeho publikace o bitvě u Zborova.\n\nJeho matkou byla básnířka Jarmila Urbánková.\n\n\n\n"}
{"id": "1002350", "url": "https://cs.wikipedia.org/wiki?curid=1002350", "title": "Celestýna Faron", "text": "Celestýna Faron\n\nCelestyna Faron, vl.jm. Katarzyna Stanisława Faron (24. dubna 1913, Zabrzeż – 9. dubna 1944, koncentrační tábor Auschwitz) byla polská katolická řeholnice kongregace Sester služebnic Neposkvrněného početí Panny Marie.\n\nNarodila se 24. dubna 1913 v Zabrzeżi. Když jí bylo pět let, ztratila matku a byla vychovávána u bezdětných příbuzných v Kamienici. Roku 1930 vstoupila k Sestrám služebnicím Neposkvrněného početí Panny Marie ve Staré Wsi a dostala jméno Celestyna. Dne 15. září 1938 složila své věčné sliby. Získala odbornou kvalifikaci pro vzdělávání a katechetické kurzy ve Lvově, v Poznani a Přemyšlu. V roce 1936 v Poznani získala diplom učitelky v mateřské školce. Jako učitelka pracovala v Brzozówě.\n\nPo vypuknutí 2. světové války vedla dům kongregace, provozovala sirotčinec a dům pro pomoc potřebným. Dne 19. února 1942 pod obviněním z konspirace byla poučena, aby se hlásila v gestapu v Brzozówě. Když jí jedna sestra poradila, aby utekla nebo se skryla, uslyšela odpověď: \"\"Nemůžu tak učinit, protože bych mohla vystavit kongregaci nepříjemnostem\".\" Šla na gestapo a nevrátila se. Byla zatčena v Brzozówě a uvězněna v Jasłe a pak v Tarnówě. Dne 6. ledna 1943 byla odvezena do koncentračního tábora v Auschwitz. Obdržela číslo 27989. V táboře pracovala na kopání příkopů. Onemocněla tyfem. Vzhledem k drsným podmínkám v táboře nemoc sestry Celestyny přešla v plicní tuberkulózu a opakované plicní krvácení.\n\nNikdy si nestěžovala na svůj osud navzdory svému utrpení a bolesti. Přijala vše, co jí potkalo. Modlila se intenzivně růženec, vyrobený z chleba. Zemřela ráno dne 9. dubna 1944.\n\nBlahořečena byla dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1002353", "url": "https://cs.wikipedia.org/wiki?curid=1002353", "title": "Badyáník", "text": "Badyáník\n\nBadyáník (\"Illicium\") je rod nižších dvouděložných rostlin z čeledi klanopraškovité (\"Schisandraceae\"). Jsou to keře a stromy s jednoduchými listy nahloučenými na koncích větévek a s pravidelnými květy s archaickou stavbou. Plodem je souplodí měchýřků. Rod zahrnuje asi 40 druhů a je rozšířen v tropické a subtropické Asii a Americe. Badyáník pravý je zdrojem koření badyánu a tzv. anýzového oleje. Některé druhy badyáníku jsou využívány v medicíně nebo jako okrasné rostliny.\n\nBadyáníky jsou stálezelené keře až středně velké stromy s jednoduchými vstřícnými listy. Průměr kmene ve výčetní výšce (1,3 m) zřídka přesahuje 10 cm. Mladé větévky a výhony jsou většinou zcela lysé, pouze výjimečně nezřetelně pýřité jednoduchými chlupy. Ve větvích jsou unilakulární nody se 3 listovými stopami. Rostliny jsou aromatické, v pletivech jsou přítomny specializované buňky (idioblasty) obsahující éterické oleje. Listy jsou střídavé, řapíkaté, bez palistů, obvykle nahloučené na koncích větévek, někdy jsou téměř vstřícné nebo vyhlížejí jako přeslenité. Na okraji jsou celokrajné a slabě podvinuté. Čepel listů je tečkovaná průsvitnými žlázkami. Žilnatina je zpeřená.\n\nKvěty jsou pravidelné, oboupohlavné, úžlabní nebo vyrůstají téměř na konci větévek, výjimečně na starších větvích či kmenech (kauliflorie). Nejčastěji mají průměr 1 až 1,5 cm, obvykle jsou jednotlivé, řidčeji ve svazečcích po 2 až 5. Květní orgány nasedají na vypouklé až krátce kuželovité lůžko (receptákulum). Okvětí je nerozlišené na kalich a korunu, složené ze 7 až 33 nebo i více volných a tenkých nebo poněkud dužnatých okvětních lístků uspořádaných ve spirále. Vnější okvětní lístky jsou někdy drobnější nebo připomínající kalich. Květy jsou nejčastěji červené, růžové nebo žluté, řidčeji bílé. Tyčinek je mnoho, jsou volné a uspořádané ve spirále. Nitky tyčinek jsou krátké a tlusté, málo odlišené od prašníků. Prašníky pukají podélnou štěrbinou. Pylová zrna jsou trikolpátní, avšak odlišného charakteru než u pravých dvouděložných (\"Eudicots\"). Na bázi tyčinek se tvoří nektar. Gyneceum je nejčastěji složeno ze 7 až 15 volných plodolistů, uspořádaných v kruhu. Plodolisty se zprvu vyvíjejí jako konduplikátní, později jsou částečně srostlé. Každý pestík obsahuje jedinou komůrku s jedním vajíčkem. Blizna je suchá, sbíhavá, s krátkou tlustou čnělkou. Plodem je souplodí měchýřků (tzv. \"follicetum\"). Měchýřky za zralosti pukají břišním švem a vystřelují semena. Semena jsou eliptická až vejcovitá, zploštělá, hladká a lesklá. Obsahují hojný olejnatý endosperm a drobné embryo.\n\nRod badyáník zahrnuje asi 40 druhů. Je rozšířen v tropické a subtropické Asii, na jihovýchodě Severní Ameriky a v Karibiku. Nejvíce druhů (asi 35) roste v Asii, zejména kontinentální. Areál rozšíření v Asii sahá od indického Assamu přes Čínu po jižní Japonsko a jihovýchodní Asii, na východ po Filipíny. V samotné Číně se vyskytuje 27 druhů, z toho 18 endemických. V tropické jihovýchodní Asii roste 7 druhů.\nV jihovýchodních oblastech USA rostou 2 druhy badyáníku. Druh \"Illicium parviflorum\" roste dále také na Haiti a v Dominikánské republice, \"I. floridanum\" přesahuje do sv. Mexika. Na Kubě roste třetí americký druh, \"I. cubense\".\n\nVětšina asijských druhů badyáníku roste v subtropických stálezelených lesích, některé přesahují do opadavých lesů teplého mírného pásu či do vlhkých tropických horských lesů. Druh \"Illicium simonsii\" z jižní Číny, sv. Indie a severní Barmy roste v nadmořských výškách až 4000 metrů. Americké druhy rostou ponejvíce ve vlhkých listnatých lesích.\n\nKvěty badyáníků jsou cizosprašné a jsou opylovány celou škálou drobného hmyzu. Americké druhy jsou opylovány zejména mouchami, asijské spíše brouky. Květy badyáníku \"Illicium floridanum\" lákají mouchy pachem rybiny. Badyáníky většinou kvetou hromadně a poměrně krátce. Protože květy jsou zároveň neschopné samoopylení, tvoří se obvykle poměrně málo semen. Z dozrálých plodů jsou semena vystřelována do okolí. Semena jsou schopna po nějaký čas (v řádu dní) plavat na vodní hladině a jsou zřejmě též dále roznášena vodou. Většina druhů se množí i vegetativně pomocí podzemních výběžků a tvoří husté porosty.\n\nBadyáníky mají sezónní růst, období vegetačního klidu se střídají s obdobími růstu.\n\nBadyáníky mají v pletivech specializované buňky (idioblasty) s obsahem silice. Hlavní složkou silice jsou fenylpropanoidy (chavikol, eugenol, safrol aj.), monoterpeny a seskviterpeny. Dále jsou přítomny katechiny a neolignany. Plody \"Illicium anisatum\" obsahují kyselinu šikimovou a protokatechovou.\n\nNěkteré druhy badyáníku jsou jedovaté. Velmi silně jedovaté jsou např. květy, listy i plody asijských druhů \"I. simonsii\" a \"I. macranthum\". Jedovaté jsou i plody \"I. henryi\", \"I. arborescens\" a \"I. ternstroemioides\", plody a kůra \"I. majus\" a kořeny \"I. lanceolatum\". U badyáníku anýzového jsou hlavní jedovaté látky dilaktonové seskviterpeny (anisatin, majucin aj.), příbuzné pikrotoxinu.\n\nBadyáník byl v klasické taxonomii řazen do samostatné čeledi badyáníkovité (\"Illiciaceae\"), kterou většina autorů (Cronquist,\nDahlgren, Tachtadžjan) řadila spolu s čeledí \"Schisandraceae\" do řádu \"Illiciales\" podtřídy \"Magnoliidae\". S nástupem molekulární taxonomie se zjistilo, že rod \"Illicium\" není součástí skupiny zahrnující většinu nižších dvouděložných rostlin, ale spolu s čeleděmi \"Trimeniaceae\" a \"Austrobaileyaceae\" je součástí starší samostatné vývojové větve.\n\nRod \"Illicium\" je členěn na 2 sekce, lišící se zejména charakterem vnitřních okvětních plátků. U sekce \"Illicium\" jsou protáhlé a zplihlé, zatímco u sekce \"Cymbostemon\" jsou vzpřímené, vejčité až téměř okrouhlé.\n\nFosílie rodu \"Illicium\" z období eocénu jsou známy z Evropy a ze Severní Ameriky a z období pliocénu až pleistocénu z Japonska. Kusé nálezy rostlin zřejmě příbuzných badyáníku pocházejí již ze spodní křídy (\"Anacostia\" z Evropy a Severní Ameriky) a ze svrchní křídy (\"Longstrethia\" ze Severní Ameriky).\n\nPlody badyáníku pravého (\"Illicium verum\") se používají jako koření a jsou známé jako badyán. Strom pochází z jižní Číny a severní Indočíny, kde je jako koření využíván již více než 3000 let. Badyán tvoří důležitou složku kořenících směsí v Indii (např. garam masala) a v Číně. Nezralé plody se v Asii používají jako ochucovadlo, žvýkají se pro zpříjemnění dechu a na podporu trávení. Z plodů se také získává olej, který slouží k aromatizování potravin a vyrábí se z něj anetol, silice s vůní anýzu. Anetol má široké medicínské využití, zejména jako antiseptikum, stimulans a karminativum. Aromatický olej je vyráběn i z čínského druhu \"I. lanceolatum\". Z badyáníku pravého je též získávána kyselina šikimová, z níž je vyráběn lék na chřipku. Semena badyáníku anýzového se v Číně používají při bolestech zubů. Význam v čínské medicíně mají i další druhy, např. \"I. henryi\", \"I. difengpi\", \"I. lanceolatum\"\n\nSemena japonského badyáníku \"Illicium anisatum\" jsou jedovatá a byla využívána při lovu ryb. Badyáník \"I. oligandrum\" je v Číně těžen pro dřevo. Některé druhy jsou v tropech a subtropech pěstovány jako okrasné dřeviny, zejména badyáník pravý (\"Illicium verum\"), badyáník anýzový (\"I. anisatum\"), \"I. floridanum\" a \"I. parviflorum\". Badyáník anýzový je hojně vysazován v Japonsku v okolí buddhistických chrámů a je to jedna z posvátných dřevin Japonska. Kvetoucí větévky jsou používány k ozdobení oltářů a hrobů a druh je využíván i v medicíně.\n\n"}
{"id": "1002357", "url": "https://cs.wikipedia.org/wiki?curid=1002357", "title": "Marie Staszewska", "text": "Marie Staszewska\n\nMaria Klemensa (Helena) Staszewska (30. července 1890, Złoczew – 27. července 1943, Koncentrační tábor Auschwitz) byla polská katolická řeholnice.\n\nNarodila se 30. července 1890 v Złoczewi Karolovi Staszewskému a Marii Kaszyńské. Po smrti svých rodičů se starala o své sourozence a pracovala jako učitelka. V roce 1921 vstoupila do Římské unie řádu svaté Voršily se jménem Maria Klemensa. Pracovala jako zástupce představené klášterů: Sierczy, Zakopane, Stanislaviv. Byla představenou v Čenstochové, Gdyni, Rokicinech Podhalańskich.\n\nPo vypuknutí 2. světové války přebývala v klášteře v Rokicinech Podhalańskich, kde poskytovala pomoc chudým, raněným, Židům, uprchlíkům a Polákům. Od roku 1941 byly do kláštera přinášeny děti s rizikem onemocnění tuberkulózou. Sestry také organizovaly jejich tajné vyučování. Jejich práce se nelíbila nacistům. Dne 26. ledna 1943 byla zatčena gestapem a o měsíc později byla převezena do vězení Montelupich. Poté byla odvezena do koncentračního tábora Osvětim a dostala číslo 38102. Onemocněla tyfem a zemřela 27. července 1943.\n\nBlahořečena byla dne 13. června 1999 papežem Janem Pavlem II. ve skupině 108 polských mučedníků doby nacismu.\n\n"}
{"id": "1002361", "url": "https://cs.wikipedia.org/wiki?curid=1002361", "title": "Modřín sibiřský", "text": "Modřín sibiřský\n\nModřín sibiřský (\"Larix sibirica\"), též uváděný jako modřín ruský, je jehličnatý strom z čeledi borovicovitých. Roste v Rusku, Mongolsku a Číně.\n\n\nJe to středně veliký opadavý jehličnatý strom dorůstající výšky 20-50 m s kmenem až 1 m širokým. Koruna mladých stromů je kuželovitá a s věkem se rozrůstá do šířky. Jehlice jsou světle zelené, 2-5 cm dlouhé a před opadnutím na podzim zežloutnou.\n\nSamčí i samičí šišky rostou odděleně na stejném stromu. Opylení nastává brzy na jaře. Samčí šišky jsou žluté, kulovité až podlouhlé, 4-8mm v průměru a produkují pyl. Zralé samičí šišky jsou vzpřímené, elipsovitě kuželovité, 2-5 cm dlouhé. Po dozrání se otevřou a vypustí okřídlené semeno, 4-6 měsíců po opylení. Staré šišky zůstávají na stromě mnoho let. Strom začíná tvořit semena v 10-15 letech.\n\nModřín sibiřský je rozšířen v Rusku v oblasti od Bílého moře po jezero Bajkal, v Číně a Mongolsku.\nOd roku 1806 uměle vysazován také v Kanadě a severním USA na omezeném území.\n\nZ kůry se získává tanin. Díky svému obsahu pryskyřice je velmi odolný proti trouchnivění, plísním a hmyzu a proto se využívá na sloupy, trámy, venkovní terasy, železniční pražce a důlní podpory.\n\nJe také používán na mnoha světových velodromech jako povrch, například v Manchesteru a v Moskvě.\n\n"}
{"id": "1002363", "url": "https://cs.wikipedia.org/wiki?curid=1002363", "title": "Kaliopi", "text": "Kaliopi\n\nKaliopi Buklevska (makedonsky \"Калиопи Буклеска\", arumunsky \"Caliopi Buclevska\"), profesionálně známá jako Kaliopi (* 28. prosince 1966 Kičevo, SR Makedonie, Socialistická federativní republika Jugoslávie, dnešní Severní Makedonie) je severomakedonská zpěvačka-skladatelka.\n\nZájem o hudbu projevila již v raném věku. V roce 1976 vystoupila na makedonském dětském festivale \"Zlatno Slavejče\" (Златно Славејче), který vyhrála s písní „\"Mojata učitelka“\" (Мојата учителка). Později se vydala na turné se sborem Zapra Zaprova „Razvigorče“, se kterým v letech 1978 a 1980 koncertovala v Československu, Slovinsku a Rakousku. Poté se připojila ke třídě Mariji Nikolovské, kde čtyři roky studovala sólový zpěv. Ve studiu pokračovala na hudební akademii ve třídě Blagoji Nikolovski. V roce 1984 soutěžila v jugoslávské sólové pěvecké soutěži, kde se umístila na třetím místě.\n\nV roce 1984 založilа spolu se skladatelem Romeo Gril kapelu \"Kaliopi\" a na žádost makedonského rozhlasu nahrávali své první dvě písně „\"Tomi“\" (Томи) a „\"Nemoj da me budiš“\" (Немој да ме будиш). Kapela získala cenu za nejlepší interpretaci písně „\"Leo“\" (Лео) na festivale Opatija (Опатија) a ocenění od hlasujících novinářů Jugoslávie. V roce 1986 skupina vydala stejnojmenné debutové album s vydavatelstvím \"ZKP RTLJ\". Ve stejném roce se skupina zúčastnila festivalu Split, kde získala ocenění za \"Nejlepší umělecký debut\" za jejich píseň „\"Da more zna“\".\n\nV roce 1987 kapela vydala druhé album \"Rodjeni\" (Родјени), které bylo nahráno v Záhřebu a obsahuje hit „\"Bato“\" (Бато), který zaznamenal velký úspěch. Skupina byla na hudební scéně velmi aktivní, vystupovala na festivalech, nahrávala televizní speciály pro TV Záhřeb, TV Bělehrad, TV Sarajevo a TV Titograd, vystupovala na koncertních turné, které zahrnovalo vystoupení v Sovětském svazu. Na vrcholu popularity kapely se s Romeo Gril přestěhovala do Švýcarska.\n\nPo delší nepřítomnosti na hudební scéně a následném rozpadu Jugoslávie byla kapela oficiálně rozpuštěna.\n\nPo rozpuštění kapely se v Makedonii vrátila na hudební scénu jako sólová umělkyně a zúčastnila se Skopje Festu 1996, národního výběru pro Eurovision Song Contest 1996. S písní „\"Samo ti“\" (Само ти) získala první místo od poroty i publika a obdržela právo být prvním zástupcem Makedonie na Eurovision Song Contest. Nicméně se v roce 1996 na soutěži objevil příliv nových účastníků a v předvýběru byla Makedonie ze soutěže vyřazena. Kaliopi později soutěžila ve Skopje Festu 1998, ale podařilo se jí s písní „\"Ne zaboravaj“\" (Не заборавај) získat až deváté místo.\n\nOpět se začala prosazovat na makedonské hudební scéně, když skládala písně pro jiné umělce a v prosinci 1999 vydala své sólové debutové album \"Oboi me\". Album si získalo podporu ve speciálním televizním vysílání veřejnoprávní Makedonska radio televizija (MRT), singly vydanými pro písně „\"Oboi me“\" a „\"Daj da pijam“\" a propagačním turné v létě 2000. Album bylo do roku 2012 poslední spolupráci s bývalým členem kapely Romeo Gril. V roce 2000 založila vlastní nahrávací společnost \"Kaliopi Music Production\", který se zabývá výhradně vydáváním nahrávek a materiálu v Makedonii.\n\nV lednu 2001 oznámila vydání nového alba a nové spolupráce s producentem Darkem Dimitrovem. Pilotní skladba „\"Ako denot mi e nokj“\" (Ако денот ми е ноќ) byl prvním vydaným singlem. Následně byly vydány písně „\"Na pat do Makedonija“\" (На пат до Македонија), „\"Dali me sakaš“\" (Дали ме сакаш), „\"Mesecina“\" (Месечина) a „\"Za samo eden den“\" (За само еден ден). Album bylo podporováno prostřednictvím televizního dokumentu nezvaného \"Znovu Kaliopi\" (Повторно Калиопи) ve veřejnoprávní Makedonska radio televizija (MRT), akustickým koncertem ve starověkém amfiteátru \"Heraclea Lyncestis\" v Bitole a koncertním turné „\"Na pat do Makedonija“\" (На пат до Македонија), které bylo zahájeno v listopadu 2001 a zahrnovalo jedenáct koncertních dnů napříč Makedonií.\n\nDne 16. února 2002 se jako skladatelka a vokalistka zúčastnila festivalu Skopje Fest 2002 s písní „Pesna za nas“ (Песна за нас), se kterou vystoupil Gorgi Krstevski. Píseň se umístila v soutěži na 5. místě. V červenci 2002 vydala singl „\"Najmila“\" (Најмила), který byl jednou ze dvou nových písní uvedených na říjnovém vydání živého alba \"Najmila – Kaliopi Live and Unreleased\" (Најмила – Калиопи, Live and Unreleased). Další písní byla „Zasluzena zemja“ (Заслужена земја), který byla druhým singlem.\n\nDne 19. listopadu 2011 byla Kaliopi interně vybrána makedonskou veřejnoprávní televizí MRT na post reprezentanta Makedonie na 57. Eurovision Song Contest v roce 2012. Soutěžní píseň „Crno i belo“ (Црно и бело) napsal Romeo Grill. Kromě makedonské verze singlu nazpívala také propagační verzi v angličtině pod názvem Black and White. Premiéra kompozice se uskutečnila 29. února během pořadu \"Evrosong 2012: Kaliopi za Makedonija\".\n\nKaliopi vystoupila s druhým startovním číslem ve druhém semifinále, který se konal dne 24. května. Získala celkem 53 bodů a postoupila z 9. místa, a získala možnost účasti ve finále, které se konalo v sobotu 26. května. Kaliopi zazpívala jako 22. v pořadí a získala celkem 71 bodů, což stačilo ve finále na 13. místo.\n\nV roce 2013 mělo premiéru další studiové album s názvem \"Melem\", ze kterého byl vydán promo singl „Lokomotiva“. Po vydání alba se zpěvačka vydala na turné a v lednu příštího roku zasedla do poroty ve finále pořadu \"Site nasi pesni\".\n\nNa konci listopadu 2015 veřejnoprávní televize Makedonska radio televizija oznámila, že Kaliopi bude reprezentovat Severní Makedonii na 61. Eurovision Song Contest ve Stockholmu v květnu 2016 s písní „Dona“. Kompozice byla zveřejněna 7. března 2016. Kaliopi vystoupila s písní 12. května 2016 ve druhém semifinále, a do finále se nekvalifikovala.\n"}
{"id": "1002366", "url": "https://cs.wikipedia.org/wiki?curid=1002366", "title": "Cizinecké právo", "text": "Cizinecké právo\n\nCizinecké právo můžeme definovat jako soubor těch právních norem, které ukládají cizincům povinnosti nebo přiznávají cizincům práva, přičemž tyto povinnosti a tato práva jsou odlišná od povinností a práv občanů dotyčného státu.\n\nCizinec je podle českého práva fyzická osoba, jejíž státní občanství je jiné než české. Jinak řečeno se jedná o osobu, která není občanem České republiky, a to i včetně občanů dalších zemí Evropské unie.\n\nZdroje cizineckého práva jsou hlavně předpisy řazené tradičně do práva veřejného, zejména práva správního. Jedná se nejvíce o :\n\nJedním z pramenů cizineckého práva jsou mezinárodní smlouvy, které lze také rozdělit na smlouvy vícestranné a smlouvy dvoustranné. Vícestranné smlouvy bývají sjednané zpravidla v rámci určitých mezinárodních organizací, které jejich uzavření zorganizovaly, a které případně fungování smluv spravují. Jedná se zejména o Organizaci spojených národů, Radu Evropy, Mezinárodní organizaci práce, Evropskou unii, Haagskou konferenci mezinárodního práva soukromého a další. Normy cizineckého práva jsou pak obsaženy jak v úmluvách, které se týkají specificky cizinců, tak i v úmluvách, které pojednávají o právech všech osob bez rozdílu jako např. Evropská Úmluva o ochraně lidských práv a základních svobod. Z bilaterálních smluv je třeba zmínit smlouvy o sociálním zabezpečení mezi Českou republikou a státy, které nejsou členy EU; dvoustranné smlouvy o právní pomoci ve věcech občanskoprávních, které upravují soukromoprávní vztahy a dále smlouvy související s právem pobytu, např. smlouvy readmisní.\n\n\n\n\n\n\n\n\n\nDůležitými normami práva EU jsou nařízení, neboť úřady jednají přímo podle nich a přímo z nich vznikají osobám (tj. i cizincům) práva a povinnosti. Nařízení jsou přímo aplikovatelná a v případě rozporu s českými právními normami mají aplikační přednost. Pro praktické užití jsou méně významné směrnice EU, neboť musejí být implementovány do národního práva členských států, a práva a povinnosti vznikají pak primárně z norem národního práva (tj. v případě ČR z českých zákonů). Směrnice jsou ovšem také velmi důležité, a to nejen jako zdroj novelizací českých zákonů, nýbrž i jako stěžejní interpretační vodítko při výkladu příslušných českých zákonů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nZde uvedené zákony obsahují obecnou úpravu řízení před státními orgány. Některé specifické druhy řízení před státními tak mohou být zvláštními zákony upraveny zcela nebo zčásti odlišně (např. řízení o azylu upravené zčásti odlišně zák. č. 325/1999 Sb., o azylu.)\n- zákon č. 500/2004, správní řád, ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince v řízení před správními orgány - ministerstvo, Policie, sociální odbory aj.)\n- zákon č. 634/2004 Sb., o správních poplatcích, ve znění platném k 1.3. 2010 (poznámka: uvedeny jsou pouze poplatky za řízení, jehož účastníkem může být pouze cizinec - žádost o vízum, trvalý pobyt, povolení k zaměstnání, cestovní doklad vydaný Českou republikou, občanství.)\n- zákon č. 150/2002, soudní řád správní, v platném znění (poznámka: přiložený zákon obsahuje pouze vybraná ustanovení, která jsou důležitá pro orientaci cizince v řízení před správními soudy - žaloby proti rozhodnutí ve věci azylu, trvalého pobytu, vyhoštění, zajištění aj.)\n- zákon č. 99/1963, občanský soudní řád, ve znění platném k 1.3. 2010 (poznámka: přiložený zákon obsahuje pouze ustanovení §§ 200o - 200u vztahující se k řízení o propuštění cizince ze zajištění.)\n\n- zákon č. 94/1963 Sb., o rodině, ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince při uzavření manželství, při rozvodu, určení rodičovství a v otázkách výživného.)\n- zákon č. 115/2006 Sb., o registrovaném partnerství a o změně některých souvisejících zákonů, ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince při uzavření registrovaného partnerství, při jeho zániku a v otázce vzájemných práv a povinností partnerů.)\n\n- zákon č. 435/2004 Sb., o zaměstnanosti, ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince v otázkách týkajících se možnosti legálně pracovat v České republice - získání povolení k zaměstnání, výčet cizinců, kteří povolení k zaměstnání nepotřebují, možnost být veden v evidenci úřadu práce, otázka získání podpory v nezaměstnanosti aj.)\n- zákon č. 455/1991 Sb., o živnostenském podnikání (živnostenský zákon), ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince v otázkách týkajících se možnosti legálně podnikat v České republice, tj. zejména podmínky a proces získávání živnostenského oprávnění a jeho zánik).\n\n- zákon č. 111/2006 Sb., o pomoci v hmotné nouzi, v platném znění (poznámka: přiložený zákon obsahuje pouze vybraná ustanovení, která jsou důležitá pro orientaci cizince v systému finanční pomoci státu osobám v hmotné nouzi - o jaké finanční dávky je možné žádat, kdo o ně může žádat, jakým způsobem, co je k takové žádosti třeba doložit atd.)\n- zákon č. 117/1995 Sb., o státní sociální podpoře, v platném znění (poznámka: přiložený zákon obsahuje pouze vybraná ustanovení, která jsou důležitá pro orientaci cizince v systému státní sociální podpory - o jaké finanční dávky je možné žádat, kdo o ně může žádat, jakým způsobem, co je k takové žádosti třeba doložit atd.; úplné znění zákona o státní sociální podpoře můžete nalézt zde)\n- zákon č. 110/2006 Sb., o životním a existenčním minimu, v platném znění (poznámka: přiložený zákon obsahuje pouze vybraná ustanovení, která jsou důležitá pro orientaci cizince v určení výše jeho životního a existenčního minima, od kterého se dále odvíjí možnost požádat o finanční pomoc na základě výše uvedených zákonů o pomoci v hmotné nouzi a o státní sociální podpoře)\n- zákon č. 100/1988 Sb., o sociálním zabezpečení, ve znění platném k 1.3. 2010 (poznámka: zákon o sociální zabezpečení zaručuje finanční a jinou pomoc pouze osobám těžce zdravotně postiženým, pokud jsou občany České republiky anebo občany jiného státu Evropské unie či jejich rodinnými příslušníky; přiložený zákon pak obsahuje pouze vybraná ustanovení, která jsou důležitá pro orientaci těchto osob v otázkách týkajících se vzniku a zániku nároku na peněžité dávky a způsobu jejich vyplácení)\n\n- zákon č. 48/1997 Sb., o veřejném zdravotním pojištění a o změně a doplnění některých souvisejících zákonů, v platném znění (poznámka: přiložený zákon obsahuje pouze vybraná ustanovení, která jsou důležitá pro orientaci cizince v systému veřejného zdravotního pojištění - kteří cizinci mají nárok na veřejné zdravotní pojištění, kdo má povinnost za tyto cizince pojištění platit, kdy tato povinnost připadá státu, jaká jsou práva a povinnosti cizince vyplývající z jeho zařazení do systému veřejného zdravotního pojištění atd.)\n\n- zákon č. 561/2004 Sb., o předškolním, základním, středním, vyšším odborném a jiném vzdělávání (školský zákon), ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince v otázkách vzdělávání v České republice, přístupu cizinců ke vzdělání, povinné školní docházky aj.)\n- zákon č. 111/1998 Sb., o vysokých školách a o změně a doplnění dalších zákonů (zákon o vysokých školách), ve znění platném k 1.3. 2010 (poznámka: přiložený zákon obsahuje pouze vybraná ustanovení, která jsou důležitá pro orientaci cizince v otázkách vzdělávání na vysokých školách v České republice, přístupu cizinců ke vzdělání na těchto školách a uznávání zahraničního vzdělání nebo diplomů)\n\nLze rozlišovat dva druhy pojetí cizineckého práva. V pojetí širším a v užším smyslu.\n\nPojetí cizineckého práva v širším pojetí:\n\nPojetí cizineckého práva v užším pojetí:\n\nCizinecké právo není v českém právním řádu kodifikováno. Ani by to nebylo k jeho specifickým rysům možné. Právní normy u cizineckého práva nalézáme právě v různých právních předpisech. Základním těžištěm obecné úpravy je zákon o mezinárodním právu soukromém a procesním. Kromě kolizní úpravy mezinárodního soukromého práva rovněž obsahuje právní úpravu o postavení cizinců a úprava postupů justičních orgánů, které souvisí s materií uvedeného zákona, tedy mezinárodní právo procesní.\n\nOstatní právní normy cizineckého práva se nachází v jednotlivých vnitrostátních předpisech jako součást. Jinak komplexní úpravy tohoto daného odvětví , jakými jsou zejména zákon č. 513/1991 Sb., obchodní zákoník, ve znění pozdějších předpisů, zákon č. 455/1991 Sb., o živnostenském podnikání (živnostenský zákon), ve znění pozdějších předpisů (dále jen „živnostenský zákon), zákon č. 262/ 2006 Sb., zákoník práce, ve znění pozdějších předpisů (dále jen „zákoník práce“), zákon č. 121/2000 Sb., o právu autorském, o právech souvisejících s právem autorským a o změně některých zákonů (autorský zákon), ve znění pozdějších předpisů (dále jen „autorský zákon“) a další právní předpisy.\n\nMyšlenku jediné a ucelené právní úpravy celého obsahu cizineckého práva je považována za zcela nevhodnou. A to nejen z důvodu vytrhávání příslušných ustanovení cizineckého práva z kontextu jiného uceleného právního předpisu, ale i z narušování tak jeho systematické struktury a rovněž vzhledem k představě právního předpisu, který obsahuje uceleně normované cizinecké právo. Jednotlivá ustanovení by nemohla ve svém výsledku vykazovat jednotný a obsahově navazující legislativní počin, nýbrž by se jednalo, jak již bylo uvedeno výše, o soubor z kontextu jiných předpisů vytržených ustanovení. Uvedený postoj lze vysvětlit tvrzením, že každá norma cizineckého práva upravená ve zvláštním právním předpise není pouze představitelkou cizineckého práva, ale především je to normou daného právního odvětví. Příkladem může být obchodní právo s tím, že se tato zařazení vzájemně nevylučují. Ke skutečnosti, že cizinec se může v českém právním prostředí pohybovat prakticky v jakékoli oblasti a musí se proto prakticky každý právní předpis s touto možností nějak vypořádat. Obsah právního postavení cizince bývá často identický a s právním postavením státního příslušníka v některých případech zákonodárce ustanoví cizincům odchylný rozsah či obsah jejich práv a povinnosti v porovnání s vlastními státními příslušníky.\n\nVnitrostátní cizinecké právo obecně upravuje právní postavení cizinců na území daného státu a to prostřednictvím vlastních přímých právních norem. Pod širší pojetí cizineckého práva zahrnujeme i předpisy z oblasti práva veřejného, které rovněž, upravují právní poměry cizinců s tím, že taková veřejnoprávní úprava může často ovlivňovat důsledky pro právní postavení cizinců v jejich soukromoprávní oblasti. Například zvláštní podmínkou pro vznik živnostenského oprávnění cizince je podle ustanovení § 47 odst. 8 živnostenského zákona doložení povolení k pobytu, které je ale upraveno cizineckým zákonem jako součásti správního práva.\n\nZákon o mezinárodním právu soukromém a procesním stanoví obecný rámec právní úpravy, resp. obecný rámec zacházení s cizinci na území České republiky v jejich soukromoprávní sféře. Nicméně existují zvláštní právní normy cizineckého práva, rovněž přímo upravující právní postavení cizinců v českém právním prostředí, které jsou obsaženy ve zvláštních soukromoprávních předpisech.\n\nNový zákon o mezinárodním právu soukromém ve svém ustanovení § 27 již tuto skutečnost zmiňuje. Výslovně tak stanoví, cituji předmětné ustanovení zákona: \"„Postavení cizinců a zahraničních právnických osob při podnikání v České republice, v oblasti pracovního práva, v oblasti práva autorského a práv průmyslových upravují jiné právní předpisy.“\" Právní postavení cizinců je tedy doplněno podrobnější úpravou v příslušných zvláštních právních předpisech. Důvodová zpráva k novému zákonu o mezinárodním právu soukromém, ze dne 18. května 2011. ASPI. str. 8.\n\nNejvýraznější je právní úprava podnikání cizinců, tedy ustanovení § 21 až § 26 obchodního zákoníku a příslušná ustanovení živnostenského zákona. V oblasti pracovního práva ustanovení § 48 odst. 3 zákoníku práce stanoví zvláštní důvody skončení pracovního poměru cizince v závislosti na jeho legálním pobytu nebo povolení k zaměstnání na území České republiky. Zákon č. 435/2004 Sb., o zaměstnanosti, ve znění pozdějších předpisů, ve svých ustanovení § 85 až § 103 upravuje zaměstnávání zaměstnanců ze zahraničí.\n\nDalší oblastí jsou práva autorská a průmyslová. Ustanovení § 107 odst. 2 aţ 6 autorského zákona vymezuje podmínky, kdy se ustanovení předmětného zákona vztahují rovněž na cizince. Ustanovení § 76 zákona č. 527/1990 Sb., o vynálezech a zlepšovacích návrzích, ve znění pozdějších předpisů, upravuje vztahy k zahraničí v souvislosti s mezinárodněprávními závazky. Například Pařížská úmluva na ochranu průmyslového vlastnictví, ze dne 20. března 1883, ve znění pozdějších revizí, uveřejněná vyhláškou ministra zahraničních věcí pod č. 64/1975 Sb.. Obdobným způsobem vymezuje vztah k zahraničí ustanovení § 46 zákona č. 441/2003 Sb., o ochranných známkách, ve znění pozdějších předpisů.\n"}
{"id": "1002370", "url": "https://cs.wikipedia.org/wiki?curid=1002370", "title": "Huseník střelovitý", "text": "Huseník střelovitý\n\nHuseník střelovitý (\"Arabis sagittata\") je středně vysoká, bíle kvetoucí bylina která se v přírodě Česka nachází jen řídce. Tento druh z rodu huseník roste v republice pouze na několika místech v teplejších oblastech středních Čech a střední a jižní Moravy.\n\nPodrobnější výskyt druhu ještě není zpracován, dříve se nerozlišoval od huseníku chlupatého. Doposud lze s jistotou pouze uvádět, že je rozšířen ve střední, jihozápadní, jižní a jihovýchodní Evropě a v okolí Kavkazu.\n\nRoste na teplých suchých stepních místech, ve světlých lesích či na jejich okrajích, na kamenitých křovinatých nebo travnatých stráních a někdy i na antropogenních stanovištích (okraje cest, zatravněné náspy, skládky). Požaduje hrubě zrnitou, propustnou a na živiny bohatou půdu která má silně zásadité podloží.\n\nHuseník střelovitý byl ještě nedávno poddruhem huseníku chlupatého, nyní je jako samostatný druh součásti jeho okruhu \"Arabis hirsuta\" agg. Podobá se právě nejvíce huseníku chlupatému od kterého se spolehlivě odlišuje pouze podle plodů; huseník chlupatý má řidší plodenství a odstávající vztyčené šešule nerostou navzájem rovnoběžně.\n\nRostlina s jednou nebo několika lodyhami vysokými 25 až 80 cm je dvouletka nebo krátkověká trvalka. Rozvětvená lodyha je ve spodní a střední části nafialovělá a porostlá dlouhými jednoduchými chlupy smíšenými s chlupy 2ramennými které mají většinou dlouhé stopky a jen ojediněle jsou přisedlé, v horní části je lodyha tmavě zelená a lysá. Spodní listy tvořící růžici (vyrůstají v prvém roce) jsou tmavě zelené, krátce řapíkaté, vejčité až podlouhlé a celokrajné nebo zoubkované. Na lodyze hustě rostou listy které jsou obvykle delší než internodia a přisedají střelovitou bázi s oušky od lodyhy odstálými. Všechny listy jsou porostlé chlupy, lodyžní mají čepele podlouhlého tvaru, na vrcholech dlouze špičaté a po obvodě celokrajné nebo jemně zoubkované.\n\nBohaté, často větvené hroznovité květenství je tvořeno mnoha oboupohlavnými čtyřčetnými květy na 2 mm stopkách. Čtyři podlouhlé kališní lístky měří asi 3 mm, stejný počet podlouhle klínovitých bílých korunních lístků je dlouhých asi 5 mm. Chromozomové číslo druhu je 2n = 16.\n\nPlody jsou rovné šešule vyrůstající rovnoběžně vztyčené v hustém plodenství a jsou přitlačené ku vřetení. Mívají délku 35 až 65 mm a šířku okolo 1 mm, v místech semen jsou mírně hrbolaté a střední žilka je zřetelná jen do poloviny nebo třech čtvrtin délky. Oválná semena, asi 1,3 mm dlouhá a 1 mm široká, mají po obvodě poměrně široký křídlatý lem. Rostliny se rozmnožují výhradně semeny která mají dobu klíčivosti přesahující pět let.\n\nHuseník střelovitý je pro svůj řídký výskyt v ČR zařazen v \"Červeném seznamu cévnatých rostlin České republiky z roku 2012\" do kategorie ohrožených druhů (C3), zákonem však chráněn není.\n\n\n \n"}
{"id": "1002378", "url": "https://cs.wikipedia.org/wiki?curid=1002378", "title": "Harewood", "text": "Harewood\n\nHarewood je obec a farnost ve městě Leeds, West Yorkshire, Anglie. Obec je známa pro své okolí, především Harewood House, okázalý dům, ale také pro Harewood Speed Hillclimb.\n\nKostel Všech svatých, bývalý farní kostel, stojí západně od obce, v areálu Harewood House. Byl postaven v 15. století, ale vesnice byla přemístěna na konci 18. století, takže kostel zůstal stát osaměle.\nDům byl postaven 1759–1771 pro Edwina Lascellese, jehož rodina koupila panství z bohatství získaného v Západní Indii z obchodu s otroky a půjčování peněz. Tomuto rodu objekt náleží dodnes. Dům byl navržen architekty Johnem Carrem a Robertem Adamem.\n\nNábytek v interiérech je dílem rokokového návrháře Thomase Chippendala.\nV zámecké galerii jsou vedle pláten starých mistrů (Tizian, Veronese, Tintoretto, El Greco) zastoupeni i moderní malíři William Turner, Egon Schiele, Walter Sickert nebo sochaři Jacob Epstein a Henri Gaudier-Brzeska.\n\nGalerie na terase je místem výstav sochařského umění (Henry Moore, 2014) a v roce 2014 se podařilo získat do zahrad Moorovu plastiku \"Velká ležící žena\" (9 m)\n\nParkovou úpravu navrhl Lancelot \"Capability\" Brown. K parku Sir Charles Barry přidal velkou terasu, v roce 1844. Park je považován za zdařilé skloubeni italsko-francouzske zahradni kompozice s krajinotvorbou. Oblíbená, zejména turisty, je Himálajská zahrada, část parku upravená jako skalka, kde jsou pěstovány skalničky z Himálaje a z dalších atrakcí také stúpa.\n\n"}
{"id": "1002380", "url": "https://cs.wikipedia.org/wiki?curid=1002380", "title": "Miroslav Šašek", "text": "Miroslav Šašek\n\nMiroslav Šašek (18. listopadu 1916 Praha – 28. května 1980 Wettingen, Švýcarsko) byl český spisovatel a ilustrátor žijící v zahraničí. Proslavil se zejména řadou knih pro děti nazvaných \"This Is...\", které podepisoval M. Sasek.\n\nV roce 1947 odešel Miroslav Šašek s manželkou Jindřiškou (roz. Tumlířovou) do Paříže a začal studovat na Ecole des Beaux Arts. Dokončoval ilustrace pro české vydání Chevallierova románu \"Zvonokosy\" a pro české nakladatelství Ladislav Kuncíř začal kreslit turistický průvodce městem pro děti, ale zůstalo jen u přípravných prací. Po převratu v únoru 1948 zvolil emigraci. V Paříži se tři roky zkoušel živit jako grafik a architekt.\n\nV letech 1951–1957 byl Miroslav Šašek změstnancem Rádia Svobodná Evropa v Mnichově. Nastoupil jako produkční, ale záhy se stal hlasatelem, hercem, recitátorem i zpěvákem. Pro Svobodnou Evropu kreslil i obrázky na letáky, které byly v 50. letech 20. stol. dopravovány na území Československa pomocí balónů. Spolupracoval také s exilovými časopisy a nakladateli. Pro spolupracovníky vydávali spolu s Františkem Smrčkem (rozhlasový pseudonym František Tomáš) cyklostylovaný časopis \"Škorpion\". Šaškova manželka pracovala v redakci Rádia Svobodná Evropa jako asistentka režie. \n\nV roce 1959 vyšla knížka \"This Is Paris\" a odstartovala sérii, která čítala osmnáct knih. Publikace \"This Is London\" získala v roce 1959 ocenění deníku New York Times za nejlepší dětskou ilustrovanou knihu, stejně jako \"This Is New York\" v roce 1960; za ni autor získal v roce 1961 také ocenění Boys’ Club of America Junior Books Award. Kniha \"This Is the United Nations\" byla uvedena v roce 1979 na čestném seznamu International Board on Books for Young People.\n\nKromě textů a ilustrací je Miroslav Šašek autorem knižních obálek a grafické úpravy řady knih v zahraničí i u nás.\n\nPřed svou smrtí žil Miroslav Šašek v Paříži, zemřel ve Wettingenu u Zürichu u své sestry. \n\n\nDědicové autorských práv k dílu Miroslava Šaška z České republiky, Belgie a Švýcarska založili nadaci, na niž autorská práva převedli. Nadace Miroslava Šaška je vedena u Městského soudu v Praze a byla zapsána 5. října 2011 (IČO 28141601). Ve svém statutu si stanovila mimo jiné úkol podporovat šíření díla Miroslava Šaška ve světě, podporovat vydávání kvalitních knih pro děti a mládež, podporovat mimoškolní výchovu a vzdělávání a participovat na nich či podporovat a pořádat stáže, semináře, dílny a workshopy.\n\nO AUTOROVI (výběr)\n\nCIZOJAZYČNÁ\n\nČtyři knihy se staly předlohou ke krátkým animovaným filmům: \"This is Venice\" (1961), \"This is Israel\" (1963), \"This is New York\" (?) a \"This is Ireland\" (?) (Weston Woods).\n\nČESKY (chronologicky)\n\n"}
{"id": "1002383", "url": "https://cs.wikipedia.org/wiki?curid=1002383", "title": "Chatsworth House", "text": "Chatsworth House\n\nChatsworth House je zámek v Derbyshire, Anglie. Je v Derbyshire Dales, asi 5,6 km (3,5 míle) severovýchodně od Bakewell a 14 km (9 mil) západně od Chesterfield. Je sídlem vévody z Devonshire a byl domovem rodiny Cavendishů od roku 1549.\n\nStojí na východním břehu řeky Derwent. Chatsworth lze pozorovat přes hřeben nízkých kopců, které rozdělují Derwent a údolí Wye.\nChatsworth zahrada přitahuje kolem 300.000 návštěvníků ročně. Má komplexní směs různých objektů, z šesti různých století a pokrývá plochu 105 akrů (0,42 km²). Zahrada je obklopena zdí 2,8 km (1,75 mil) dlouhou. Lesy na rašeliništích na východ od údolí tvoří kulisu zahrady. Na zahradě pracuje přibližně 20 zahradníků na plný úvazek. Průměrné srážky jsou okolo 33,7 palce (855 mm) ročně, a tam je v průměru 1160 hodin slunečního svitu za rok. Většina z hlavních rysů zahrady byla vytvořena v pěti hlavních fázích jejího vývoje.\nCascade a Cascade House je soubor kamenných schodů přes které teče voda ze sady vodotrysků nad nimi. Byl postaven v roce 1696 a přestavěn ve větším rozsahu v roce 1701. V roce 1703 byl dostavěn velký barokní chrám nazývaný Cascade House navržený Thomasem Archerem. V roce 2004 byl Cascade zvolen nejlepším vodním prvkem v Anglii porotou 45 zahradních expertů v soutěži Country Life. [9] Atrakce má 24 schodů, každý je trochu jiný a s různými texturami, každý tak dává jiný zvuk, když přes něj voda stéká.\nThe Willow Tree Fountain je napodobeninou stromu, který stříká vodu na nic netušící ze svých větví. Spisovatelka Celia Fiennes si napsala do svého deníku: \" Tam ... ve středu háje stojí vrba. Listy, kůra a vše vypadá velmi přirozeně, voda… …ale stříká z každého listu a z větví … …jsou vyrobeny z mosazi a potrubí vede do každého listu , ale ve vzhledu je přesně jako nějaká vrba.\" Strom byl vynměněn dvakrát a poté obnoven v roce 1983.\n\nV roce 1755 byl pověřen přestavbou zahrady \"Capability\" Brown. Měl provést úpravy v duchu tehdejší módy do podoby anglického parku. H. Repton kritizoval Brownovu úpravu takto:„\"Mezi četnými názory na vkus, kterými slavný zahradní architekt ztratil náš obdiv, se často zmýlil v charakteru tekoucí vody. Příliš často byl schopen uměle upravit její tok, přeměněním živé řeky ve stojatý bazén, ne, on si dokonce dovolil zkrotit tok bouřlivé řeky Derwent v Chatsworth. Proměnil ji na krotkou a ospalou řeku nehodnou velkoleposti paláce hor.\"“\n"}
{"id": "1002384", "url": "https://cs.wikipedia.org/wiki?curid=1002384", "title": "Jean-Baptiste Lully (mladší)", "text": "Jean-Baptiste Lully (mladší)\n\nJean-Baptiste Lully (6. srpna 1665 Paříž – 9. března 1743 Paříž), byl francouzský hudební skladatel, druhý syn Jeana-Baptiste Lullyho. Narodil se a zemřel v Paříži.\n\nRoku 1696 se stal surintendantem královské hudby \"(surintendant de la musique du roi)\", spolu s Michelem Richardem Delalandem (až do roku 1719).\n\n\n"}
{"id": "1002387", "url": "https://cs.wikipedia.org/wiki?curid=1002387", "title": "Jean-Louis Lully", "text": "Jean-Louis Lully\n\nJean-Louis Lully (24. září 1667 – 23. prosince 1688) byl francouzský hudební skladatel, nejmladší syn Jeana-Baptiste Lullyho. Narodil se a zemřel v Paříži. Zemřel nejdříve ze všech J. B. Lullyho synů, ve věku 21 let.\n\n8. června 1687 nastoupil po svém otci na místo \"surintendant and compositeur de la musique de la chambre du roi\" a byl nominován na další jeho funkci, ředitele Opery. Díky jeho brzkému úmrtí není známo větší množství jeho děl, navíc svá první díla tvořil společně s Pierre Vignonem a svým bratrem Louisem. \n\n\n"}
{"id": "1002389", "url": "https://cs.wikipedia.org/wiki?curid=1002389", "title": "Orphée (Louis Lully)", "text": "Orphée (Louis Lully)\n\nOrphée \"(česky Orfeus)\" je francouzská opera \"(tragédie lyrique)\" od Louise Lullyho a Jean-Baptiste Lullyho (mladšího), libreto sepsal Michel du Boulay. Opera měla premiéru 21. února 1690 v Pařížské opeře.\n\nDílo sestává z prologu a pěti dějství, podobně jako většina \"tragédie lyrique\".\n\n\n"}
{"id": "1002390", "url": "https://cs.wikipedia.org/wiki?curid=1002390", "title": "Alcide (opera)", "text": "Alcide (opera)\n\nAlcide, aneb Herkulův triumf \"(Alcide, ou Le triomphe d'Hercule)\" je francouzská opera \"(tragédie lyrique)\" od Marina Maraise a Louise Lullyho, libreto sepsal Jean Galbert de Campistron. Opera měla premiéru 3. února 1693 v Pařížské opeře.\n\nDílo sestává z alegorického prologu a pěti dějství, podobně jako většina \"tragédie lyrique\".\n\nV chrámu bohyně Vítězství bojovníci a lid různých národů prosí bohyni, aby jim někdy věnovala přízeň, již zahrnuje jediného mocného krále. Vítězství sestupuje, ale nazývá jejich naděje marnými: vždy musí stát po boku zmíněného neporazitelného hrdiny. Bez velkých okolků prosebníky ze svého chrámu vyhání a zve do něj „obyvatele šťastných krajin“, tj. říše onoho mocného krále. Pastýři a pastýřky jsou zde i ve stínu války šťastni, tančí a oddávají se milostným hrám. Nakonec se „obyvatelé šťastných krajin“ rozhodují svému vítěznému hrdinovi na jeho počest připravit „pompézní podívanou“.\nAecalská princezna Iole naříká: její otec, král Euritus, byl ve válce poražen a i se svou rodinou zabit, jen ji dobyvatel – „válečník, před nímž se třese celý svět“ – učinil svou otrokyní. Nebyla by vydržela utrpení své i lidu své země, pokud by ji při životě nedržela láska k Alcidovu druhovi Philoctètovi. Se svým zoufalstvím i nadějí se svěřuje své důvěrnici a vzdálené příbuzné Aeglé. Philoctète přichází s dobrou zprávou: právě přijela Alcidova choť Déjanire, calidonská královna a Philoctètova příbuzná. Ten si od ní slibuje, že se u svého manžela přimluví a Alcide svolí s navrácením aecalské koruny Iole i s jejím sňatkem s Philoctètem. Bojovník a zajatá princezna si přísahají věčnou lásku.\n\nPrávě však přichází Alcide. Dal své družině příkaz k uchystání slavnosti bohyni Junoně, ochránkyni manželství, a sděluje Iole, že si jej svou krásou podmanila a že se s ní hodlá oženit. Překvapení, námitky a nakonec i výslovné odmítnutí princezny nebere na zřetel: „Alcide se nikdy nezamilovává neúspěšně“. Velkomyslně propouští aecalské zajatce a slibuje jim přízeň svého otce Jupitera, vládce bohů. Aecalci se radují, tančí a zpívají chválu chrabrému Alcidovi a své spanilé královně. Ta vidí, že se pro blaho svého lidu bude muset podvolit. Žádá alespoň své poddané, aby se šli radovat jinam, a o samotě vzlyká nad svým neštěstím a hanbou. Odchází vyhledat Philoctèta, aby si mohli ulevit svému žalu společně.\nPhiloctète oznamuje Alcidovi, že do jejich vojenského tábora nečekaně dorazila jeho (dosavadní) manželka Déjanire. Alcide má z nenadálé návštěvy své manželky, již se právě chystal bez jejího vědomí zapudit, strach, konfrontuje ji však chladnokrevně. Vyčítá jí, že opustila své sídlo bez jeho svolení. Déjanira se hájí tím, že ji láska neodolatelně pudila za ním, ale Alcide jí přikazuje, aby se ihned vrátila do Calidonu a dohlédla na správu země, jíž zmítají vzpoury a atentáty; pak odchází.\n\nK Déjaniře se již dostaly zprávy o tom, že se její manžel zamiloval do své nové zajatkyně, a vyptává se Philoctèta, co je na tom pravdy. Ten jí toto podezření potvrzuje a chce se s ní spojit, protože i on by chtěl zabránit sňatku Iole s Alcidem. Déjaniry se zmocňuje divoký hněv proti nevěrnému manželovi a chce proti němu na svou stranu povolat Junonu, že levobočkovi svého božského manžela vždy prokazovala nepřízeň. Pak si však uvědomí, že přes veškerou snahu Alcida stále miluje, a svou zlost tedy – k Philoctètově zděšení – obrátí proti své domnělé sokyni v lásce a přísahá, že ji zničí. Déjanira odchází, aby se se žádostí o pomoc ke své pomstě obrátila na thesalskou vědmu Thestylis.\n\nPhiloctète se obává, že jeho milované hrozí od královny nebezpečí, a varuje přicházející Iole. Ta jej naopak varuje před tím, co lze čekat od žárlivého Alcida. Oba nahlížejí bezvýchodnost své situace, přesto si opětovně přísahají lásku. Z nebes se na Venušině voze snese bůh lásky Amor. Utěšuje milence tím, že nad nimi drží ochrannou ruku a že má celý svět ve své moci, a povolává družinu zefyrů a nymf, aby je svým zpěvem a tancem rozptýlili.\n(Thestylina sluj) Thestylis připravuje svá kouzla, která ji činí téměř stejně mocnou jako bohové. Přichází Déjanire a žádá vědmu o pomoc, totiž aby jí navrátila srdce jejího manžela. Thestylis královně nabízí, že pro ni zhasí hvězdy a přetvoří celý vesmír, ale pokud Déjanira sama neudržela lásku svého chotě, žádná kouzla jí nepomohou. Déjanira alespoň žádá, aby vědma překazil Alcidův sňatek s Iole. K tomu Thestylis svoluje, radí však královně, aby se vzdálila ze sluje, jinak by ji mohly mocné čáry vylekat. Déjanira se však rozhoduje zůstat.\n\nThestylis svolává thesalské čarodějnice. Ty se na její pokyn sejdou a jejich první rada Déjaniře je, aby nechala věci být a přestala nevěrníka milovat, byť to bude stát úsilí. To však královna odmítá jako nemožné. Čarodějnice tedy zpěvem a tancem vyvolávají podsvětní božstva a žádají je o pomoc. Peklo přichází s radou, již tlumočí Thestylis: Nechť královna přiměje svého manžela, aby si na chvíli oblékl háv, jejž kdysi Déjaniře zanechal umírající kentaur Nessus. Jistá „velká událost“ pak navždy rozdělí Alcida a jeho novou milenku. Královna s díky odchází.\n(Příjemný les na mořském pobřeží) Alcide se kochá krásou a klidem přírody. Na chvíli jej přepadnou výčitky a obavy z veřejného mínění za to, že opouští Déjaniru, záhy však všechny pochybnosti potlačí. Obrací svou pozornost opět k prostředí a uchyluje se k odpočinku ve stínu stromoví.\n\nPráv toto odlehlé místo si vybrali za dějiště tajné schůzky Philoctète a Iole. Philoctýete přichází první a po chvíli netrpělivého čekání se objeví i Iole. Jako obvykle i nyní si horoucně vyznávají lásku. Tu se z křoví vynoří rozzuřený Alcide. Philoctètovi slibuje okamžitou popravu a Iole nařizuje, aby se připravila na svatební obřad, který se musí konat ještě téhož dne. Milenci se rozkazům podřizují a odcházejí.\n\nAlcide se v monologu obrací na bohyni Junonu. Splnil veškeré těžké úkoly, které mu uložila, aby utišil její hněv. Nyní doufá, že se bohyně nebude stavět proti jeho sňatku a že zbytek života bude moci strávit v pokoji. Nařizuje svému pobočníkovi Licasovi a své družině, aby z ukořistěných zbraní vztyčili trofej na počest Junony. Sám si odchází odpočinout. Licas vede obětní obřad Junoně. Tu se objeví Déjanira a všechny vyhání. Což se mohou domnívat, že si Alcide najednou nakloní Junonu, a to právě v okamžiku, když se hodlá dopustit nevěry a zrušit manželský svazek, nad jehož posvátností právě Juno bdí? Taková oběť ji jen více rozhněvá. O samotě pak vzývá bohy, aby nedali její sokyni zvítězit. Prohlíží si háv, potřísněný Nessovou krví, a doufá, že čáry s ním spojenými a za přízně Amora získá zpět manželovu lásku.\n(Hora Etna) Déjanira čeká na hoře Etně, kde se má odehrát svatební obřad; je již připravena hranice, na níž má být provedena zápalná oběť. Doufá, že Nessův háv – který poslala Alcidovi přes Licase – zapůsobil a že její hanba a trápení brzy skončí. Na místo přicházejí kněží a obětníci a zahajují obřad; Déjanira začíná být netrpělivá. Náhle vběhne Philoctète a nařizuje obřad zastavit, neboť se stalo strašné neštěstí: Alcide trpí ve smrtelné agónii. Sotva si oblékl Nessův háv, zmocnil se jej šílený zápal. Licase, který mu oděv přinesl, již Alcide zavraždil a nyní se blíží: nechť se před zuřícím hrdinou raději všichni skryjí.\n\nDéjanira pochopí, že se nevědomky stala nástrojem Junoniny pomsty. Trápí jí výčitky svědomí, jakož i bolest nad Alcidovým utrpením. Rozhoduje se tedy zemřít a umožnit tak Alcidovi nový sňatek, aniž by jej mohla Juno stíhat za porušení manželského slibu. S přáním, aby její manžel ji přežil ve štěstí a zdraví, se vrhá se skály. Lidé komentují Déjaniřinu smrt jako důkaz její neviny.\n\nVpotácí se Alcide ve velkých bolestech a halucinacích. Žádá si jen smrt a potrestání Déjaniry. Když mu Philoctète sdělí, že Déjanira se již potrestala sama a že strůjcem jeho smrti je dávno mrtvý Nessus, pochopí Alcide, že nastal den slíbený mu věštbou, a uklidní se. Dnes tedy má opustit pozemský život, připojit se k bohům na Olympu a dosáhnout nesmrtelnosti. Odevzdává Iole Philoctètovi, prosí je o odpuštění a sám vystupuje na obětní hranici, aby oheň strávil vše, co je na něm smrtelného. Zatímco Iole, Philoctète a lid opěvují nesmrtelného Alcida, Jupiter, otec slavného hrdiny, oslavuje jeho příchod mezi bohy blesky a výbuchem Etny.\n\n\n"}
{"id": "1002391", "url": "https://cs.wikipedia.org/wiki?curid=1002391", "title": "Leo Luzar", "text": "Leo Luzar\n\nLeo Luzar (* 6. prosince 1964 Nový Jičín) je český politik a technik, od června 2014 poslanec Poslanecké sněmovny PČR, v letech 2008 až 2010 místopředseda KSČM, v letech 2002 až 2014 zastupitel města Ostravy, dlouholetý zastupitel Městského obvodu Ostrava-Jih (v letech 2002 až 2006 byl místostarostou tohoto obvodu).\n\nVystudoval Fakultu bezpečnostního inženýrství, studijní program Požární ochrana a průmyslová bezpečnost na Vysoké škole báňské v Ostravě a získal tak titul Ing.\nA následně Fakulta metalurgie a materiálového inženýrství, studijní program Ekonomika a řízení průmyslových systémů na Vysoké škole báňské v Ostravě a získal tak druhý titul Ing.\nPracoval jako živnostník v oblasti informačních technologií. \nNyní je poslanec Parlamentu České republiky. \nLeo Luzar je ženatý a má dvě děti, žije v Ostravě.\n\nJe členem KSČM.\n\nDo politiky vstoupil, když byl v roce 1990 komunálních volbách v roce 1990 zvolen KSČM do Zastupitelstva Městského obvodu Ostrava-Jih. Mandát zastupitele městského obvodu obhájil i následujících volbách 1994 komunálních volbách v roce 1998, v roce 2002, v roce 2006, v roce 2010, v roce 2014 a v roce 2018.. Navíc byl od listopadu 2002 do listopadu 2006 místostarostou městského obvodu.\n\nV komunálních volbách v roce 1998 kandidoval do Zastupitelstva města Ostravy, ale neuspěl. Ostravským zastupitelem se stal až po komunálních volbách v roce 2002. Mandát zastupitele města pak obhájil v komunálních volbách v roce 2006 a v roce 2010. V komunálních volbách v roce 2014 již kandidoval na nevolitelném místě z titulů kandidatury ve sněmovních volbách.\n\nDo vyšší politiky kandidoval v krajských volbách v roce 2000 za KSČM do Zastupitelstva Moravskoslezského kraje, ale neuspěl.\n\nV květnu 2008 byl zvolen místopředsedou Ústředního výboru KSČM pro řízení stranické práce. V červnu 2010 se však KSČM rozhodla pro snížení počtu místopředsedů ze šesti na čtyři a Luzar byl z funkce místopředsedy ÚV KSČM i člena Výkonného výboru ÚV KSČM odvolán.\n\nZúčastnil se rovněž voleb do Senátu PČR v roce 2012, kdy kandidoval za KSČM v obvodu č. 71 – Ostrava-město. Se ziskem 15,10 % hlasů skončil na 3. místě a nepostoupil ani do druhého kola.\n\nNeúspěšně kandidoval i ve volbách do Poslanecké sněmovny PČR v roce 2006 a v roce 2010, v obou případech za KSČM v Moravskoslezském kraji. Také ve volbách do Poslanecké sněmovny PČR v roce 2013 neuspěl. V Moravskoslezském kraji ale tentokrát skončil na 5. místě kandidátky a stal se prvním náhradníkem. Po zvolení Kateřiny Konečné do Evropského parlamentu ji tak dne 30. června 2014 nahradil v Poslanecké sněmovny PČR.\n\nVe volbách do Poslanecké sněmovny PČR v roce 2017 byl lídrem KSČM v Moravskoslezském kraji. Získal 2 622 preferenčních hlasů a obhájil tak mandát poslance.\n"}
{"id": "1002393", "url": "https://cs.wikipedia.org/wiki?curid=1002393", "title": "RC4WD", "text": "RC4WD\n\nRC4WD je výrobce a prodejce dílů rádiem řízených modelů, vozidel a vybavení. Firma byla založena v roce 2001 v oblasti San Francisca. Jejich výrobky byly vybrány NASA a objevily se v televizi a v časopisech mnoha zemí. Společnost vyrobila díly pro nejrychlejší bateriově - poháněné rádiem řízené auto.\n\nRC4WD bylo založeno v roce 2001 v oblasti San Francisca, Kalifornie, USA, v garáži. Zpočátku RC4WD začalo jako \"One Stop Shop\" (webové stránky) pro RC Monster Truck s náhradními díly a výkonovými částmi. Podnik rostl díky RCMT.net, komunita na základě fóra věnovaná nadšencům RC monster trucků. V roce 2005 firma měla na skladě téměř 800 dílů od firem jako Thundertech Racing, JPS, New Era Models, Imex, Defiance Racing, RC Alloy, Vertigo Performance a dalších. Roku 2007 se RC4WD konečně přestěhovalo do malého skladu v San Jose. V červenci 2010 přišel první licencovaný produkt, The Dick Cepek \"Mud Country\" 1.9. Příští rok v únoru 2011 začal Horizon Hobby distribuovat RC4WD produkty. V březnu 2014 Towerhobbies začalo prodávat RC4WD produkty. \n\n\n\n\n"}
{"id": "1002395", "url": "https://cs.wikipedia.org/wiki?curid=1002395", "title": "Seznam léčivých rostlin (M)", "text": "Seznam léčivých rostlin (M)\n"}
{"id": "1002396", "url": "https://cs.wikipedia.org/wiki?curid=1002396", "title": "Řáhol", "text": "Řáhol\n\nŘáhol, vlastním jménem Tomáš Horký, (* 1990 Brno, Československo) je český rapper, zpěvák, textař původem z Rosic u Brna, syn frontmana legendární skupiny Kamelot Romana Horkého. Většinu času vyrůstal s nevlastním otcem, dalším známým českým hudebníkem, Borkem Nedorostem. Už jako teenager se Řáhol proslavil na hiphopové scéně se skupinou Dew Town Dogz, která vynikala především svěžím stylem rapu a elektronickými produkcemi s tanečními prvky. Její debutový mixtape „Therapy“ zaujal DJe Mike Trafika (BiggBoss), v jehož studiu se v roce 2012 uskutečnilo nahrávání desky „Peep Show“. Pod přezdívkou Řáhol začal zároveň nahrávat sólo tracky, včetně několika dissů, a v roce 2013 přišla změna uměleckého jména na Tommy Haze. V roce 2013, ve spolupráci s webem prigl.cz, nahrál jako samostatný projekt videosingl „Tohle je Brno“, kde bez okolků odkryl krásy i nedostatky svého rodného města. Projekt „Tohle je Brno“ vyvolal rozporuplné reakce široké veřejnosti, protože jako kontrast k brněnským „krásám“ poukázal na přítomnost romské menšiny, která k Brnu, ať chceme, nebo ne, nedělitelně patří. Nastal rok 2014 a Řáhol si dává pseudonym Hazer. Vydává mixtape ALOBALBOY a čelí problémům s drogami (zejména s pervitinem). Nakonec končí na detoxikačním oddělení psychiatrické nemocnice Jihlava. Střídavě se z drog dostával a zase do nich upadal, hudbu vydává, ale nepravidelně. V roce 2017 vydává Cheesecake mixtape a také se objevil na albu Jízdní Neřád od DJ Opia. Nastává rok 2018 a Řáhol s producentem Underrate vydávají EP dostupné na platformě SoundCloud s názvem Trojka. Ve skladbách mluví o tom, že je čistý a už nebere pervitin. Nyní Řáhol pracuje na mixtapu Jokertape, který má vyjít ještě do konce roku 2019. Jako ochutnávku z připravovaného projektu jsme mohli slyšet skladbu s názvem Promiň mámo.\n\n\n\n\n"}
{"id": "1002406", "url": "https://cs.wikipedia.org/wiki?curid=1002406", "title": "Stanislav Smolaga", "text": "Stanislav Smolaga\n\nStanislav Smolaga (* 26. srpna 1955) je bývalý český fotbalista, obránce.\n\nV československé lize hrál za Spartu Praha, RH Cheb a Slavii Praha. Nastoupil ve 103 ligových utkáních a dal 1 gól. Ve nižší soutěži hrál i za Železárny Prostějov a Škodu Plzeň.\n\n"}
{"id": "1002421", "url": "https://cs.wikipedia.org/wiki?curid=1002421", "title": "Ingrid Beckerová", "text": "Ingrid Beckerová\n\nIngrid Mickler-Becker (* 26. září 1942 Geseke) je bývalá německá atletka, olympijská vítězka v pětiboji.\nNa olympiádě v Tokiu v roce 1964 skončila čtvrtá mezi dálkařkami a osmá v pětiboji. O čtyři roky později v Mexiku zvítězila v soutěži pětibojařek a obsadila šesté místo ve skoku do dálky. Na evropském šampionátu v Athénách v roce 1969 byla členkou stříbrné německé štafety na 4 x 100 metrů. Hned tři medaile vybojovala na dalším mistrovství Evropy v Helsinkách v roce 1971. Zvítězila ve skoku do dálky, byla členkou vítězné štafety na 4 x 100 metrů a skončila na druhém místě v běhu na 100 metrů. Druhou zlatou olympijskou medaili si dovezla z mnichovské olympiády v roce 1972. Na nejvyšším stupni stála spolu se svými kolegyněmi z vítězné štafety na 4 x 100 metrů.\n"}
{"id": "1002425", "url": "https://cs.wikipedia.org/wiki?curid=1002425", "title": "Victor Abagna Mossa", "text": "Victor Abagna Mossa\n\nMons. Victor Abagna Mossa (* 18. června 1946, Makoua) je konžský katolický duchovní a biskup diecéze Owando.\n\nNarodil se 18. června 1946 v Makoua. Po absolvování malého semináře Sv. Pia X. v Makoua kde získal základní a střední vzdělání, pokračoval ve studiu filosofie a teologie v Brazzaville. Po dokončení studií byl vysvěcen na kněze dne 29. prosince 1974.\n\nPůsobil jako asistent farního kněze v Gambomě (1975-1977), učitel francouzštiny na škole Salvatora Allendeho v Makoua, profesor a ředitel v Semináři Sv. Pia X.. Roku 1992 byl zvolen generálním vikářem diecéze Owando. Poté se stal farářem ve farnosti Svatého Jana Maria Vianney v Ewu a pak byl poslán do Namuru (Belgie), kde byl nemocničním kaplanem a administrátorem farnosti Sacré-Coeur a Svatého Karla v Vedrin Les Comognes. Dne 11. února 2011 byl ustanoven biskupem diecéze Owando. Biskupské svěcení získal 25. března 2011 z rukou kardinála Laurenta Monsengwo Pasinya, a spolusvětiteli byli Stanislas Marie Lalanne a Jan Romeo Pawłowski. Do funkce biskupa byl uveden 3. dubna stejného roku.\n\n\n"}
{"id": "1002436", "url": "https://cs.wikipedia.org/wiki?curid=1002436", "title": "Poděhusy", "text": "Poděhusy\n\nPoděhusy jsou zaniklý hrad jižně od vesnice Podeřiště v okrese Prachatice. Nachází se na nevýrazném výběžku údolního svahu nad pravým břehem Bezdrevského potoka v nadmořské výšce asi 430 m. Dochovaly se z něj pouze terénní pozůstatky opevnění. Od roku 1963 je chráněn jako kulturní památka.\n\nJméno vsi a možná již hradu Poděhusy je poprvé zmiňováno roku 1262 v závěti Voka z Rožmberka, který ho odkázal své manželce Hedvice ze Schaumburgu. Po ní hrad v roce 1315 zdědil její syn Jindřich. V roce 1380 je jako zástavní držitel zmiňován Vilém z Újezda, ale v roce 1387 již hrad znovu patřil Rožmberkům a Vilém zastával funkci purkrabího. Roku 1421 během tažení Jana Žižky husité Poděhusy dobyli a vypálili. Hrad již nebyl obnoven a Vok II. z Rožmberka panství prodal v roce 1481 Petrovi Kořenskému z Terešova, který je připojil k vlhlavskému statku.\n\nJednodílný hrad s lichoběžníkovým půdorysem byl na třech stranách chráněn příkopem a na západní straně ho dostatečně chránil strmý, skalnatý svah. V hradním jádře se nedochovaly žádné stopy zástavby s výjimkou valovitého pozůstatku opevnění na východní straně. August Sedláček na základě starších popisů uváděl také věž.\n\nZbytky hradu jsou volně přístupné, ale nevede k nim žádná turisticky značená trasa. Upozorňuje na ně pouze třinácté zastavení naučné stezky \"Historická krajina Netolicka.\"\n\n"}
{"id": "1002447", "url": "https://cs.wikipedia.org/wiki?curid=1002447", "title": "Chápan vlnatý", "text": "Chápan vlnatý\n\nChápan vlnatý (\"Lagothrix lagotricha\") je ploskonosá opice žijící v deštných pralesích Jižní Ameriky, zejména v povodí řek Putumayo a Japurá. Je největším z chápanů, samci dosahují délky až 70 cm (dalších 70 cm měří chápavý ocas, jehož konec je holý a opatřený papilárními liniemi, takže slouží jako plnohodnotná končetina) a váhy okolo 10 kg. Název druhu dala velmi hustá a jemná srst, která je šedohnědě zbarvená. Chápan vlnatý žije denním způsobem života, pohybuje se v korunách stromů pomocí brachiace a živí se ovocem, listy a hmyzem. Dokáže naráz spotřebovat velké množství potravy, domorodci mu proto přezdívají \"barrigudo\" („pupkáč“). Sdružuje se do tlup, které mají až sedmdesát příslušníků a vede je dominantní samec.\n\nChápan vlnatý je běžně loven na maso, jeho počty se snižují také v důsledku kácení a vypalování pralesů. Odchovem tohoto druhu se zabývá zoologická zahrada v Apeldoornu.\n\n"}
{"id": "1002448", "url": "https://cs.wikipedia.org/wiki?curid=1002448", "title": "Yamaha TDM 900", "text": "Yamaha TDM 900\n\nYamaha TDM 900 je motocykl kategorie silniční enduro, vyvinutý firmou Yamaha, vyráběný od roku 2001, kdy nahradil model TDM 850, proti němuž má novou kapotáž, rám, šestistupňovou převodovku, vstřikování paliva, brzdy z R1, nižší suchou hmotnost a mírně šiřší pneumatiky.\n\nMotor je desetiventilový dopředu skloněný kapalinou chlazený řadový dvouválec. Motor má 5 ventilů na válec: 3 sací a 2 výfukové.\n\nAčkoli je TDM příliš objemné a těžké pro off-road, s odpružením s dlouhým zdvihem se hodí i na štěrkové cesty.\n\n\n"}
{"id": "1002449", "url": "https://cs.wikipedia.org/wiki?curid=1002449", "title": "Ohromné maličkosti", "text": "Ohromné maličkosti\n\nOhromné maličkosti () je kniha anglického novináře a spisovatele G. K. Chestertona z roku 1909. Jedná se o sbírku 12 esejistických povídek, které se většinou zabývají překvapivými pohledy na zdánlivě obyčejné každodenní věci. Všechny eseje nejdříve vyšly v časopise Daily News. Autor v předmluvě píše, že jeho snahou je pomoci k tomu, aby si čtenáři cvičili zrak, dokud se nenaučí vnímat ohromné maličkosti rozseté po celém světě. \n\nV češtině vyšla tato kniha poprvé v roce 1925, v roce 1976 vyšla znovu a byla spojena s knihou \"Obrany\" od stejného autora. \n\n\n"}
{"id": "1002451", "url": "https://cs.wikipedia.org/wiki?curid=1002451", "title": "Železniční trať Ruma–Zvornik", "text": "Železniční trať Ruma–Zvornik\n\nŽelezniční trať Ruma–Zvornik (srbsky v cyrilici Железничка пруга Рума–Зворник, v latince Železnička pruga Ruma–Zvornik) je železniční trať na jihozápadě srbské Vojvodiny. Značená je pod číslem 12. Zajišťuje spojení regionu Podriní s Bělehradem. Je jednokolejná.\n\nTrať prochází regionem, známým pod názvem Mačva. Je to vedlejší trať, napojená na spojení Bělehrad–Záhřeb. Osobní doprava je provozována pouze na úseku Ruma–Šabac, a úsek Šabac-Zvornik slouží pro nákladní dopravu do továrny na výrobu elementárního hliníku na území Bosny a Hercegoviny. Na jižní straně se napojuje na trať Tuzla–Zvornik a Valjevo–Loznica (nedokončenou).\n\nTrať je vedena rovinami Panonské nížiny. Těsně před stanicí v Šabaci trať překonává řeku Sávu pětipolním mostem. V jižní části (především v úseku Loznica–Zvornik) vede údolím řeky Driny.\n\nTrať byla budována po etapách od začátku 20. století několik desetiletí. Nejprve byl vybudován úsek Šabac–Loznica–Banja Koviljača.. Po vzniku království Jugoslávie přestal být Šabac pohraničním městem a bylo vybudováno spojení směrem k městu Ruma. Železniční most přes řeku Sávu vznikl během jediného roku, 1923. Slavnostně celá trať otevřena dne 31. května 1934 za přítomnosti krále Aleksandra. \n\nBěhem existence socialistické Jugoslávie sloužila k dopravě stovek dělníků do továren v celém Podriní, stejně jako k přepravě elementárního hliníku, který se z továrny nedaleko města Zvornik vyvážel do Sovětského svazu. \n\nAž do roku 2005 byla v provozu i spojení osobními vlaky v úseku Zvornik–Šabac, nicméně vzhledem k špatnému technickému stavu trati a pomalé cestovní rychlosti (zcela nekonkurenceschopné v porovnání s autobusovou dopravou) bylo toto spojení zrušeno.\n\nV roce 2012 byla rekonstruován krátký úsek Štitar–Petlovača. V květnu 2014 byl na této trati v souvislosti s povodněmi přerušen provoz. \n\n"}
{"id": "1002456", "url": "https://cs.wikipedia.org/wiki?curid=1002456", "title": "ÚPD", "text": "ÚPD\n\nZkratka ÚPD – kombinace písmen Ú, P a D může označovat:\n\n"}
{"id": "1002468", "url": "https://cs.wikipedia.org/wiki?curid=1002468", "title": "Rousham House", "text": "Rousham House\n\nRousham House je venkovský dům v Rousham v Oxfordshire v Anglii. Dům je ve vlastnictví stejné rodiny. Byl postaven kolem 1635 a přestavěn Williamem Kentem v 18. století, volně podle gotického slohu. Další úpravy byly provedeny v 19. století.\n\nPlukovník Robert Cottrell – Dormer ,vnuk stavitele domu, zdědil Rousham a zahájil v roce 1719 úpravy zahrad do dnešní podoby. Zpočátku zaměstnal K. Bridgemana aby upravil zahrady v novém přírodním stylu (anglický park), který byla stále populární. Bridgemanova úprava zahrady byla dokončena kolem roku 1737. Rousham zdědil plukovníkův bratr, generál James Cottrell – Dormer. Pozval Williama Kenta, aby zlepšil a rozvíjel zahradu dále. To Kent udělal se značným úspěchem v příštích čtyřech letech. V roce 1741 zdědil panství Sir Clement Cotterell. V této době Kent vyzdobil i samotný dům, cimbuřím a dvěma křídly.\nZahrady, vytvořené Bridgemanem a upravené Kentem, nabízí výhled na ohyb řeky Cherwell. Spojnice (strouhy) vedou v parku vodu od jedné nádrže k druhé. Bridgeman založil úpravu zahrady s meandrujícím chodníkem lesem a nádržemi různého stupně architektonické úpravy. Kent změnil krajinu vytvořenou Bridgemanem na úpravu připomínající atmosféru slávy starého Říma. Takto měla být Forum Romanum obnovena v zeleni anglické krajiny. \"Zahrada je Daphne v malém,\" řekl Walpole řekl George Montaguovi:\" nejsladší malé háje, potoky, paseky, sloupoví, kaskády, a řeka, si lze představit; všechny scény jsou naprosto klasické.\"\nWiliamu Kentovi se úpravou zahrady a starobylého sídla spojit ekonomické a estetické kvality s krásou volné krajiny a vystihnout génia loci tohoto místa. \n\n"}
{"id": "1002470", "url": "https://cs.wikipedia.org/wiki?curid=1002470", "title": "Pedagogický výzkum", "text": "Pedagogický výzkum\n\nPedagogický výzkum je plánované získávání údajů o edukační realitě. Bývá realizován pedagogickými výzkumníky. Cílem je, aby jeho výsledky zkvalitnily výchovu a vzdělávání. Pedagogický výzkum spadá do oblasti výzkumu v sociálních vědách.\n\nCílem výzkumu v sociálních vědách je „... získat poznatky, jež popisují a vysvětlují svět kolem nás. Výzkum charakterizuje kombinace všech těchto znaků: jde o proces shromažďování údajů/dat, je systematický, problematizuje a syntetizuje dosavadní znalosti, zahrnuje kritickou analýzu, vede ke zvyšovaní znalostí. Jedním z požadavků je také představa, že výzkum má být řízen dosavadními teoriemi a z nich odvozenými hypotézami. Jeho provádění lze popsat pomocí různých schémat a modelů, které nám pomáhají provádět opakovatelný a verifikovatelný výzkum.” Výsledky výzkumu v sociálních vědách (oproti vědám přírodním) však podléhají určitému zkreslení a redukci dat ze strany výzkumníka (konstrukcí výzkumu, jeho analýzou, publikační zprávou), ale i ze strany čtenáře (myšlením, vzděláním čtenáře). Redukce a zkreslení se oproti přírodním vědám děje díky absenci úplně popsaného přirozeného systému, tudíž díky přítomnosti neúplně popsaného přirozeného systému (v sociálních vědách není možné kontrolovat vždy naprosto všechny proměnné, protože ani nevíme, jaké všechny proměnné jsou). Proto platnost výsledků výzkumu v sociálních vědách má vždy určitou míru pravděpodobnosti, nikdy však není absolutní.\n\nPodle pedagogického slovníku je pedagogický výzkum: \"Vědecká činnost zaměřená na systematický popis, analýzu a objasňování \"edukační reality\". Většinou se chápe jako empirický výzkum, avšak zahrnuje též základní (teoretický) výzkum. Vyznačuje se dnes interdisciplinárním pojetím a širokým tematickým záběrem, tj. zabývá se vzdělávacími procesy v pracovní, politické, manažerské, sportovní, vojenské aj. oblastech.” Cílem pedagogického výzkumu je systematická práce v popisu, analýze a objasňování různých jevů týkajících se edukační reality. Pedagogický výzkum zkoumá objekty této reality s různou povahou, tudíž existují také různé druhy a funkce pedagogického výzkumu.\n\nPedagogický výzkum lze dle přístupů dělit na tři základní typy - kvalitativní, kvantitativní, smíšený.\n\nKvalitativní metodologický přístup filozoficky vychází z fenomenologie, interpretativismu, konstruktivismu, humanismu a řadí se mezi syntetické metodologické orientace. “Kvalitativní přístup je proces zkoumání jevů a problémů v autentickém prostředí s cílem získat komplexní obraz těchto jevů založený na hlubokých datech a specifickém vztahu mezi badatelem a účastníkem výzkumu. Záměrem výzkumníka provádějícího kvalitativní výzkum je za pomoci celé řady postupů a metod rozkrýt a reprezentovat to, jak lidé chápou, prožívají a vytvářejí sociální realitu.” Kvalitativní výzkum si klade za cíl zjistit naprosto nové informace o zkoumaném problému. Jeho výsledky se točí kolem generování nových hypotéz a teorií. Taktéž popisuje ještě nepopsané jevy, nebo popisuje popsané jevy novým, bohatším způsobem. Logické usuzování je v kvalitativním výzkumu induktivní. \n\nAnalýza v kvalitativním výzkumu spočívá v označení dat pojmy, nikoliv čísly. Analýza je tedy nenumerická.\n\nKvantitativní metodologický přístup filozoficky vychází z novopozitivismu a pragmatismu a řadí se mezi analytické metodologické orientace. “Podstatou kvantitativního výzkumu je výběr jasně definovaných proměnných, sledování jejich rozložení v populaci a měření vztahů mezi nimi. Logické usuzování je v kvantitativním přístupu deduktivní: na počátku je existující teoretické tvrzení, které je na základě precisní operacionalizace převedeno do hypotéz a následně ověřováno. Výstupem výzkumu je ověření určité hypotézy či teorie. Takto provedený výzkum umožňuje zobecnění získaných výsledků a formulování obecně platných pravidel. Pokud provedeme náhodný výběr a otestujeme hypotézu na náhodném reprezentativním vzorku, můžeme použít statistické testy významnosti.\"Kvantitativní výzkum hledá vztahy mezi proměnnými, nebo vztahy mezi proměnnými ověřuje. Zakládá tak na již existujícím významu pro daný jev. Logické usuzování je deduktivní. \n\nAnalýza spočívá v označení daty čísly, které s těmito daty následně umožňují matematické operace.\n\nMůžeme se setkat s definicí Creswella a Clarka z roku 2007, přeloženou do slovenštiny Šmidekovou:“Zmiešaný prístup je výskumný design s filozofickými predpokladmi a rovnako aj metódami poznania. Ako metodológia, v sebe zahŕňa filozofické koncepty, ktoré vedú smerovanie zberu, analýzy a kombinácie kvalitatívnych a kvantitatívnych prístupov v mnohých fázach výskumného procesu. Ako metóda, je zameraný na zber, analýzu a kombináciu oboch, kvalitatívnych a aj kvantitatívnych dát v jednej výskumnej štúdii, alebo sérii štúdií. Základným predpokladom by ale malo byť, že využitie kvantitatívneho a kvalitatívneho prístupu, v kombinácii, nám zabezpečí lepšie pochopenie výskumných problémov, ako použitie jedného prístupu osamote.”Smíšený přístup tedy kombinuje oba přístupy a to především pro bohatost získaných dat a velkou možnost komplexního pochopení studovaného jevu.\n\nVýsledky pedagogického výzkumu jsou jak odborné komunitě, tak i odborné veřejnosti komunikovány především publikováním a prezentacemi na konferencích.\n\nČastou formou komunikace výsledků pedagogického výzkumu je text v podobě monografií a sborníků, nebo vědeckých recenzovaných časopisů.\n\nPodle článku Národního institutu dalšího vzdělávání a zprávy Rady pro výzkum, vývoj a inovace z roku 2015 jsou k dispozici následující odborné vědecké recenzované neimpaktované pedagogické časopisy (vypsány pouze ty, na kterých se shodují oba články):\n\nKaždým rokem jsou výsledky prezentovány na národních konferencích České asociace pedagogického výzkumu.\n\nPedagogický výzkum v České republice je tvořen především na vysokých školách, na fakultách pedagogických, filozofických a někdy i přírodovědných a v institutech spadajících pod Ministerstvo školství, mládeže a tělovýchovy. Tato pracoviště se zaměřují na pedagogiku, oborové didaktiky či pedagogickou psychologii.\n\nPedagogický výzkum v České republice je financován především Grantovou agenturou České republiky, která je jedinou institucí v zemi poskytující podporu základního výzkumu z veřejných prostředků.\n\nFinancován také bývá fakultami vysokých škol. Na Filozofické fakultě Masarykovy univerzity je to například Děkanský grant.\n\nV České republice byla 21. května 1992 založena Česká asociace pedagogického výzkumu (ČAPV) s jejím prvním předsedou prof. Janem Průchou. Asociace byla založena s myšlenkou vzájemného sdílení vědeckých poznatků, odborné koordinace a uchopení změn ve školství.\n\nDnes je posláním ČAPV “zkvalitňování vzdělávacího procesu prostřednictvím pedagogického výzkumu, vzájemná výměna informací mezi pracovníky pedagogického výzkumu, šíření výsledků pedagogického výzkumu a jejich praktická aplikace. Pedagogický výzkum je chápán v širokém interdisciplinárním pojetí - jako všechny výzkumné aktivity v oblasti výchovy, vzdělávání a školství.”\n\nČeská asociace pedagogického výzkumu má svůj vlastní etický kodex, který je závazný pro všechny její členy. Podkladem pro kodex jsou kodexy organizací AERA a BERA. Kodex je upraven pro české pedagogické prostředí, podrobně o něm píšou ve své stati Jan Průcha a Roman Švaříček.\n\nVýzkumníci zajistí sesbíraná data tak, aby nemohlo dojít k odhalení pravé identity účastníků výzkumu. To znamená, že veškeré kontaktní údaje, jména, či snad místa výkonu jejich povolání jsou nahrazena pseudonymy a fiktivními názvy, pokud jsou data s těmito údaji publikována. Uchování nepublikovaných dat se řídí zákonem o ochraně osobních údajů a výzkumník musí zajistit, aby byla chráněna před odcizením.\n\nVýzkumník by měl mít písemný souhlas každého účastníka výzkumu s účastí na výzkumu. Tato účast by měla být dobrovolná a vědomá.\n\nZahraniční pedagogický výzkum je velmi rozvinutý a podporován institucionálně - především univerzity mu tvoří silnou základnu. Komunikace vědeckých výsledků mimo publikace také probíhá skrze mezinárodní vědecké konference. V Evropě především přes European Educational Research Association (EERA), European Association for Research on Learning and Instruction (EARLI) či Consortium of Institutions for Development and Research in Education in Europe (CIDREE). V USA je to pak American Educational Research Association (AERA). Nejrůznější speciální obory jsou reprezentovány množstvím časopisů přinášejících vědecké výsledky.\n\n"}
{"id": "1002471", "url": "https://cs.wikipedia.org/wiki?curid=1002471", "title": "Motorový vůz 812 (ŽS)", "text": "Motorový vůz 812 (ŽS)\n\nMotorový vůz 812 srbských železnic (původně jugoslávských železnic) bývá nasazován na lokální železniční tratě na území Srbska. Výrobcem motorového vozu byly společnosti DUEWAG/GOŠA. Značen je jako ŽS 812.\n\nNa začátku 50. let 20. století padlo v Jugoslávských železnicích rozhodnutí o dovozu velkého počtu motorových vozů, které by mohly být nasazeny na lokální tratě po celé zemi. Nakonec byl vybrán model Uerdinger Schienenbus VT 95, vyráběný tehdy v Západním Německu. První vozy byly dodány na území Jugoslávie v roce 1955 a do roku 1959 jich sloužilo již 40. Technicky byly na mnohem vyšší úrovni než předchozí soupravy (především do té doby nasazované parní vlaky) a jugoslávský stát se rozhodl v roce 1959 zakoupit v Německu licenci pro výrobu vlaků. Od toho roku tak byly motorové vozy vyráběny továrnou GOŠA ve Smederevské Palance. Jednalo se o první motorové vozy vyráběné na jugoslávském území. Zatímco ty dovezené ze Západního Německa byly červené barvy, jugoslávský výrobce je dodával v barvě stříbrné. Odtud lidová přezdívka \"Stříbrný šíp\" (srbsky \"Srebrna strela\"). Později se však spíše uplatnil název německý, a to šinobus. Vozy dosahovaly rychlosti až 90 km/h. Motoráčky byly provozovány v dvouvozových soupravách.\n\nVýroba těchto motorových vozů probíhala až do roku 1969.\n\nPo rozpadu Jugoslávie v roce 1991 se staly operátory těchto šinobusů dopravci v nástupnických státech, slovinské, chorvatské a srbské železnice. Zatímco Slovinci a Chorvaté je vyřadily, v Srbsku je jejich nahrazení novějšími vozy ruské výroby stále probíhající proces. Kromě toho byly také na konci 90. let pořízeny motorové vozy ze Španělska, které pomohly částečně omladit vozový park.\n\nNa začátku 90. let bylo na území Vojvodiny, kde je na srbské poměry relativně hustá železniční síť provozováno celkem 70 šinobusů, které denně převezly 20 000 cestujících.\n\nV současné době je nicméně počet šinobusů, které jsou schopné provozu však již velmi malý (méně než 10) a jejich vyřazení z provozu lze očekávat v dohledné době.\n\n"}
{"id": "1002472", "url": "https://cs.wikipedia.org/wiki?curid=1002472", "title": "107 (rozcestník)", "text": "107 (rozcestník)\n\n107 může být:\n\n"}
{"id": "1002475", "url": "https://cs.wikipedia.org/wiki?curid=1002475", "title": "Zemětřesení v Záhřebu (1880)", "text": "Zemětřesení v Záhřebu (1880)\n\nZemětřesení v Záhřebu v roce 1880 (chorvatsky \"Potres u Zagrebu 1880.\") bylo zemětřesení se silou 8 stupňů na modifikované Mercalliho stupnici nebo 6,3 Richterovy stupnice. Zemětřesení se událo 9. listopadu 1880, ráno v 7:03:03\n\nZemětřesení bylo označeno jako jeden z nejsilnějších otřesů v Chorvatsku. Byly zničeny mnohé budovy, ulice a v Záhřebu mělo zničující socio-ekonomické důsledky. Většina záhřebských obyvatel se po zemětřesení rozhodla k vystěhovalectví ze zničeného města. Zamířili do Vídně, Lublaně, Grazu, Mariboru, Celje a Terstu. Zahynuli však celkem jen 2 lidé; 29 bylo těžce zraněno. Největší škody zaznamenaly budovy na území Zrinjevcu a na Klaićevej ulici. Velmi poškozena byla i Záhřebská katedrála, která byla později zcela renovována, a podobně tomu bylo i s kostelem sv. Franja a s kostelem Matky Boží. \n\nBěhem obnovy po zemětřesení byly v Záhřebu vybudovány různé paláce, parky a fontány.\n\nČeský tisk přinesl první zprávy a popisy situace již následující den po zemětřesení, 10. listopadu 1880. Další zprávy ze Záhřeba pak následovaly téměř denně.\n\n"}
{"id": "1002476", "url": "https://cs.wikipedia.org/wiki?curid=1002476", "title": "Heiko Mathias Förster", "text": "Heiko Mathias Förster\n\nHeiko Mathias Förster (* 1966 Crivitz, Německo) je německý dirigent, od roku 2014 šéfdirigent Janáčkovy filharmonie Ostrava.\n\nNarodil se v meklenburském městě Crivitz. Od svých 4 let hrál na klavír, v 6 letech byl přijat na konzervatoř ve Schwerinu a v roce 1976 se stal laureátem národní klavírní soutěže.\n\nPoté se však věnoval studiu dirigování. Ještě během studia začal působit v Braniborském divadle v Braniboru nad Havolou a v roce 1989, ve svých 23 letech se stal šéfdirigentem zdejšího divadelního orchestru, který se po sjednocení Německa přejmenoval na Braniborský symfonický orchestr (). Zde působil po dalších 9 sezón, během nichž řídil na 500 koncertů a 32 operních a operetních premiér. Mimo jiné podnikl v roce 1994 s orchestrem turné do USA, v roce 1997 do Jižní Afriky. V roce 1993 se stal také hlavním hudebním ředitelem města Brandenburg.\n\nV roce 1999 nastoupil jako šéfdirigent Mnichovských symfoniků, kde působil do konce sezóny 2005/2006. S orchestrem odřídil téměř 450 koncertů. Své sedmileté působení završil koncertním provedením všech Beethovenových symfonií v mnichovském Divadle prince regenta. Hostoval také u dalších orchestrů a etabloval se jako operní dirigent při Mezinárodním hudebním festivalu Gut Immling v Chiemgau. Dlouhodobě se zabýval interpretačními možnostmi hudby Richarda Wagnera. Společně s režisérem Vicco von Bülowem realizoval např. v roce 2000 v Mnichově, Salcburku a Vídni projekt „Prsten v jednom večeru“ () a o tři roky později uvedl vlastní orchestrální verzi Wagnerova Prstenu Nibelungova pod názvem „Prsten beze slov\" ().\n\nV září 2007 se stal hudebním ředitelem Nové filmarmonie Vestfálsko, jednoho z největších orchestrů v Německu. V jejím čele působil do roku 2014. Mezi úspěšná představení z tohoto období se řadí Verdiho \"Othello\", Saint-Saënsův \"Samson a Dalila\", Korngoldovo \"Mrtvé město\" či německá premiéra opery Isaaca Albénize \"Merlin\".\n\nV roce 2014 nastoupil jako šéfdirigent do ostravské Janáčkovy filharmonie, s níž koncem května podepsal tříletou smlouvu. Už dříve hostoval také s českými hudebními tělesy, Českým národním symfonickým orchestrem, Symfonickým orchestrem hlavního města Prahy FOK, ve Státní opeře Praha nastudoval Verdiho \"Othella\" (2009), Massenetova \"Dona Quijota\" (2010) a operu \"Tři Pintové\" od Webera a Mahlera (2012). Janáčkovu filharmonii řídil jako host už při Novoročním koncertu 9. ledna 2014 a spolupracoval s ní již dříve.\n\n"}
{"id": "1002478", "url": "https://cs.wikipedia.org/wiki?curid=1002478", "title": "Švagrovství", "text": "Švagrovství\n\nŠvagrovství (lat. \"Affinitas\") je právní poměr mezi jedním manželem a příbuznými manžela druhého. V českém právu ho upravuje § 774 občanského zákoníku, který stanoví, že v jaké linii a v jakém stupni je manžel příbuzný s členem jeho vlastní rodiny, v takové linii a stupni je s daným členem sešvagřen manžel druhý.\n\nŠvagrovství není příbuzenstvím v právním slova smyslu a je od něj třeba odlišovat také \"sociální švagrovství\", které je často chápáno jako rodinný poměr mezi všemi příbuznými týchž manželů. Podle práva jsou sešvagřené osoby považovány za osoby blízké, jde ale o vyvratitelnou právní domněnku. Švagrovství není v současnosti překážkou manželství (dříve tomu bylo jinak).\n\nŠvagrovství vzniká současně s uzavřením manželství. Vznik švagrovství však není spojen s registrovaným partnerstvím (podle zákona č. 115/2006 Sb., o registrovaném partnerství). \n\nŠvagrovství zaniká v případě, že dojde k rozvodu manželů (§ 755 a násl. občanského zákoníku), prohlášením manželství za neplatné (§ 680 a násl. občanského zákoníku) nebo změnou pohlaví (§ 29 občanského zákoníku). Dojde-li k úmrtí manžela, švagrovství s jeho příbuznými tím nezaniká.\n\nVšeobecný zákoník občanský z roku 1811 v § 40 uvádí, že švagrovství je „poměr (…), který vzniká mezi jedním manželem a příbuznými druhého manžela.“ § 41 poté dodává: „v jakém stupni je někdo příbuzný s manželem jedním, v téže řadě a v tom stupni je sešvagřen s manželem druhým.“\n\nPrávní úprava po roce 1948 charakterizuje švagrovství obdobně. Zákon č. 265/1949 Sb., o právu rodinném, uvádí v § 18: „Manželstvím vznikne švagrovství mezi manželem jedním a příbuznými manžela druhého; trvá i po zániku manželství.“ V tomto období také bylo stávající švagrovství překážkou uzavření manželství z mravních důvodů. § 9 zákona č. 265/1949 Sb. zakazoval uzavření manželství mezi osobami v přímém pokolení sešvagřenými. Švagrovství také upravoval občanský zákoník z roku 1950 v § 17.\n\nObčanský zákoník z roku 1964 švagrovství nijak neupravoval, neboť se švagrovstvím nespojoval žádné právní následky (výjimku tvořily sešvagřené osoby, které za splnění podmínek § 116 mohly být osobami blízkými).\n\n„\"Vznikem manželství vznikne švagrovství mezi jedním manželem a příbuznými druhého manžela; v jaké linii a v jakém stupni je někdo příbuzný s jedním manželem, v takové linii a v takovém stupni je sešvagřen s druhým manželem. Zanikne-li manželství smrtí jednoho z manželů, švagrovství tím nezaniká.\"“\n\n"}
{"id": "1002482", "url": "https://cs.wikipedia.org/wiki?curid=1002482", "title": "Zenta (rozcestník)", "text": "Zenta (rozcestník)\n\nZenta může označovat víc věcí:\nSouvisející články:\n"}
{"id": "1002489", "url": "https://cs.wikipedia.org/wiki?curid=1002489", "title": "Distribuce (diferenciální geometrie)", "text": "Distribuce (diferenciální geometrie)\n\nV diferenciální geometrii se zavádějí jistá zobrazení, která zobrazují z diferencovatelné variety do jejích tečných prostorů. Každému bodu variety je specifickým způsobem přiřazen vektorový prostor, který je podprostorem tečného prostoru v daném bodě variety. Takovýmto zobrazením se říká distribuce. Navzdory svému názvu nemají nic společného s distribucemi alias zobecněnými funkcemi známými z matematické analýzy.\n\nMějme diferencovatelnou varietu formula_1 a označme tečný prostor v libovolném bodě této variety formula_2 jako formula_3. Pak termínem \"k\"-rozměrná distribuce na varietě formula_1 rozumíme hladké přiřazení \"k\"-rozměrného podprostoru formula_3 každému bodu formula_2. Toto přiřazení značíme formula_7. Neboli\n\nkde formula_9 je okolí bodu formula_2, formula_11 je množina (hladkých) vektorových polí na okolí formula_12, formula_13 značí lineární obal vektorů, LN je zkratka pro \"lineární nezávislost\" a formula_14 označuje hodnotu vektorového pole formula_15 v bodě formula_16.\n\nObčas se v definici \"k\"-rozměrné distribuce nepožaduje její hladkost. Výše uvedenou definicí se v takovém případě zavádí pojem hladké \"k\"-rozměrné distribuce.\n\nUvažujme nyní diferencovatelnou varietu formula_1 o dimenzi \"n\" a na ní definovanou \"k\"-rozměrnou distribuci formula_7. O této distribuci řekneme, že je (úplně) integrabilní, právě když pro každý bod formula_2 existuje jeho okolí formula_20 a na něm souřadnice formula_21 takové, že plochy určené soustavou rovnic\n\n(bráno jako podmnožiny v okolí formula_12) jsou integrální podvariety formula_7. Souřadnice formula_21 pak nazýváme Frobeniova mapa.\n\nUvažujme opět diferencovatelnou varietu formula_1 a na ní definovanou \"k\"-rozměrnou distribuci formula_7. Dále nechť formula_28 je \"n\"-rozměrná vnořená podvarieta variety formula_1, tj. existuje vnoření formula_30. Pokud\n\nkde formula_32 označuje tečné zobrazení k zobrazení formula_33, tak podvarietu formula_28 nazveme \"n\"-rozměrnou integrální podvarietou.\n\nBuď formula_7 \"k\"-rozměrná distribuce na diferencovatelné varietě formula_1. Pokud platí\n\ntak k formula_7 existuje v okolí každého bodu integrální podvarieta.(Význam jednotlivých symbolů ve vzorci je tentýž jako ve vzorcích předchozích.)\n\nKrátce řečeno, pokud je formula_7 v involuci, tj. formula_40, tak je formula_7 integrabilní.\n"}
{"id": "1002490", "url": "https://cs.wikipedia.org/wiki?curid=1002490", "title": "Dmitrij Dudik", "text": "Dmitrij Dudik\n\nDmitrij Vladimirovič Dudik (; * 2. listopadu 1977, Minsk) je bývalý běloruský hokejový útočník.\n\nS hokejem začínal v mužstvu Tivali Minsk. Od sezóny 1996/97 působil pět let v klubu Nürnberg Ice Tigers v německé DEL. Od ročníku 2001/02 hrál v běloruské lize, od sezóny 2005/06 za Dinamo Minsk. Za toto mužstvo hrál v premiérové sezoně KHL (2008/09), v jejím průběhu však přestoupil do týmu Keramin Minsk, které hrávalo běloruskou ligu. Další rok byl hráčem Junosť Minsk a Šachtar Soligorsk. Poslední sezónu aktivní kariéry 2010/11 odehrál za China Dragon v Asijské hokejové lize a Neman Grodno.\n\nByl členem reprezentace na ZOH 2002, kde Bělorusko zaznamenalo největší úspěch v historii - 4. místo, když v semifinále vyřadilo vysoce favorizované Švédsko po výhře 4:3. Zúčastnil se i světových šampionátů v letech 2000, 2004 (1. divize), 2005, 2006, 2007 a 2008.\n\nV sezóně 2013/14 je trenérem týmu HK Vitebsk v běloruské hokejové lize.\n"}
{"id": "1002493", "url": "https://cs.wikipedia.org/wiki?curid=1002493", "title": "Sheffield Park Garden", "text": "Sheffield Park Garden\n\nSheffield Park Garden je nepravidelný přírodně krajinářský park ve stylu anglický park, umístěný pět mil východně od Haywards Heath, v East Sussex, Anglie. Bylo původně upraven v 18. století Lancelotem ‚Capability‘ Brownem, a dále upraven v prvních letech 20. století tehdejším majitelem pozemku, Arthurem Gilstrapem Soamesem. Pozemek je nyní ve vlastnictví National Trust. Park byl původně součástí panství u sídla Sheffield Park House. National Trust koupil zhruba 40 hektarů parku v roce 1954, v současnosti má přibližně 80 hektarů. Park je významný sbírkou pěnišníků – National Collection of Ghent azaleas. V parku jsou vysázeny i subtropické rostliny a na jaře kromě pěnišníků kvetou i výsadby jarních cibulovin. Zvláště cenný je park pro výsadby stromů vybraných pro podzimních zbarvení, včetně mnoha jedinců výrazně zbarvené tupely lesní (\"Nyssa sylvatica\").\n\nOd roku 1700, byla jelení obora upravena částečně lordem De La Warr, který osázel cesty z domu stromy a založil trávníky. V dalších letech byl James Wyatt pověřen přestavbou domu v módním novogotickém stylu a ‚Capability‘ Brown byl pověřen úpravou zahrady. Původní čtyři jezera tvoří centrum parku. Humphry Repton pokračoval v díle ‚Capability‘ Browna v letech 1789–1790. Své návrhy úprav zdokumentoval v jedné ze svých proslavených „red book“ s názvem ‚Sheffield Place Sussex Right Honourable Lord Sheffield‘. V roce 1796 byl statek prodán Johnu Holroydovi. Na počátku 20. století byl park nově upraven.\nStejně jako H. Repton často kritizoval přehnanou pestrost na úkor ucelenosti a harmonické kompozici, tak i český zahradní architekt Ivar Otruba, se v knize kterou věnoval nejdůležitějším parkům v Anglii, zmiňuje o Sheffield Park Garden jako o význačném parku, ale také s kritikou přemíry barevných kontrastů: Všude se rozprostírá až přehnaná barevná pestrost… …Zkrátka pestrost a bohatství druhů v líbivých sestavách.\nO parku nazvaném Sheffield Place se zmiňuje Repton v souvislosti s údržbou ploch na okrajích lesa pomocí spásání těchto míst dobytkem: \"V Sheffield Place, krásná a dlouhá louka v Arno's Vale je překvapujícím příkladem o kterém bych se rád zmínil. Protože, jestliže je možné, nebo na základě principu ekonomiky vhodné, držet všechno tuto zemi jako elegantně válcovaný a kosený trávník blízko domu, kde je vždy týden po pokosu seno odvezeno, přu se, že potřeba zvířat a oživení pozemku zbavuje jej poloviny jeho skutečných krás. Ačkoli mnoho krás je omezeno sníženým množstvím chodníků, další mohou být získány, a celek bude mnohem snáze udržován s řádnou čistotou a zasvěceným hranicemi, které oddělí části zkrmované dobytkem od částí, které budou kosené, nebo spíše takovými ploty, které budou na jedné straně chránit les před přístupem dobytka, a na druhé straně nechá dobytek, aby chránil lučinu před pronikáním lesa. Protože taková je síla rostlinstva v Sheffield Place, že každá bobule se brzy stane křoviskem a každý keř stromem.\"\n\n"}
{"id": "1002494", "url": "https://cs.wikipedia.org/wiki?curid=1002494", "title": "Ekologická antropologie", "text": "Ekologická antropologie\n\nEkologická antropologie se snaží o vysvětlení podobností mezi kulturami, které žijí v různých zeměpisných oblastech. Vysvětlení podle ekologické antropologie spočívá v úloze stejných přírodních podmínek, čili lidé ve stejných ekologických podmínkách sdílí stejné kulturní rysy.\n\n1. \"Skupiny lovců a sběračů\" - oblasti s nedostatkem zdrojů. U těchto kultur funguje sezónní stěhování za lovnou svěří, čili se umí dobře přizpůsobovat. Funguje zde patrilinearita a patrilokalita. (Afrika: Pygmejové, Sanové; Asie - Zadní Indie, Borneo, Filipíny; Austrálie - Aboriginci, Tasmánci, Maorové; Severní Amerika - Šošoni, Kwakiutlové)\n\n2. \"Zemědělské společnosti\"\" \"- souvisí s neolitickou revolucí (cca 10 tisíc př. Kr.), vznikají řemesla a sociální nerovnost\n\n"}
{"id": "1002495", "url": "https://cs.wikipedia.org/wiki?curid=1002495", "title": "Riegerovo náměstí", "text": "Riegerovo náměstí\n\nJméno Riegrovo náměstí nese více sídel:\n\n"}
{"id": "1002496", "url": "https://cs.wikipedia.org/wiki?curid=1002496", "title": "Příbuzenské systémy", "text": "Příbuzenské systémy\n\nPříbuzenský systém je systém sociálních vztahů založený na kulturně stanovených přesvědčeních a hodnotách, týkajících se lidské biologie a reprodukce.\n\n1\". Pokrevní\"\n\n2.\" Afinní\" – švagr, tcháni (nepřímé příbuzenstvo)\n\n3. \"Fiktivní\" – adopce, \"pokrevní\" bratrství, kmotrovství, manipulace s příbuzenskými pojmy (např. říkáme známé naší matky \"teto\")\n\n1. Rodina nukleární\n- v naší společnosti je nukleární rodina stavebním kamenem společnosti\n\n2. Rod \n\n1. Unilineární\n\n2. Neunilineární\n"}
{"id": "1002511", "url": "https://cs.wikipedia.org/wiki?curid=1002511", "title": "Kostel svatého Vavřince (Krásensko)", "text": "Kostel svatého Vavřince (Krásensko)\n\nŘímskokatolický farní kostel svatého Vavřince je kostel, jenž stojí v obci Krásensko v okrese Vyškov. V chrámu nacházející se náhrobník Kašpara Lukavického z Lukavice je chráněn jako kulturní památka České republiky.\n\nKrásensko se stalo farností v roce 1785 a nový kostel byl vysvěcen v roce 1795. Kostel má pozdně středověké jádro.\nPodélná stavba má čtvercové kněžiště, ke kterému přiléhá čtyřboká sakristie. Loď má obdélníkový půdorys s patrovou tribunou. Nad východním průčelím se nachází hranolová zvonice. Na vnější straně severní zdi kněžiště se dochoval záklenek kamenného ostění portálu zřejmě z 15. století.\nNovorenesanční oltář byl zhotoven roku 1842. Ve věži jsou tři zvony - \"umíráček\" byl ulit roku 1864, další dva zvony byly ulity v roce 1985..\n\n"}
{"id": "1002512", "url": "https://cs.wikipedia.org/wiki?curid=1002512", "title": "Georg Ratzinger", "text": "Georg Ratzinger\n\nMons. Georg Ratzinger (* 15. ledna 1924, Pleiskirchen) je německý katolický kněz, hudebník a starší bratr papeže Benedikta XVI..\n\nNarodil se 15. ledna 1924 v Pleiskirchen, policejnímu důstojníkovi a Marii Ratzingerové rozené Peintnerové. Má mladšího bratra Josepha a sestru Marii. V jeho mládí se ukázal jeho hudební talent, hrál na varhany už v jedenácti letech. V roce 1935 vstoupil do semináře minor v Traunsteinu, kde měl profesionální hudební výuku. V roce 1941 se poprvé setkal s pěveckým sborem \"Regensburger Domspatzen\", který později řídil, a provádí ho v Salzburgu u příležitosti 150 výročí od smrti Wolfganga Amadea Mozarta.\n\nV létě 1942 byl Georg povolán do Reichsarbeitsdienstu (civilní, později polovojenská pracovní organizace) a stejný rok na podzim do Wehrmachtu. Roku 1944 byl v bitvě v Itálii raněn. Na konci 2. světové války, byl válečným zajatcem americké armády v blízkosti Neapole ale byl propuštěn a v červenci 1945 se vrátil domů.\n\nV lednu 1946 spolu se svým bratrem Josephem (později Benedikt XVI.) vstoupili do semináře arcidiecéze mnichovsko-freisinské. Zároveň pokračoval ve svém hudebním studiu. Dne 29. června 1951 byl se svým bratrem vysvěcen na kněze kardinálem Michaelem von Faulhaber. Poté Georg studoval církevní hudbu v Mnichově, zatím co sloužil v různých kněžských funkcích pro arcidiecézi.\n\nV roce 1957 dokončil svá studia a stal se vedoucím pěveckého sboru v domovské farnosti v Traunsteinu. V únoru 1964 se stal hudebním ředitelem Domkapellmeisteru, v katedrále Svatého Petra v Řeznu, čímž se stal sbormistrem katedrálního chóru Regensburger Domspatzen. Jako ředitel tohoto chlapeckého a mužského sboru Ratzinger dohlížel na nahrávání mnoha písní např. Johanna Sebastiana Bacha: Vánoční oratorium, Moteta, Heinricha Schütze: Žalmy Davidovi. Pořádal koncertní turné v Skandinávii, U.S.A., Kanadě, Tchaj-wanu, Japonsku, Irsku, Polsku, Maďarsku a ve Vatikáně. Turné v Německu bylo každý rok. Účastnili se také a liturgických činností. V roce 1976 slavil sbor 1000 let.\n\nV roce 1977 provedl sbor Domspatzen na svěcení svého bratra na arcibiskupa Mnichovsko-freisinského. Také zpívaly na počest královny Alžběty II. na její státní návštěvě roku 1978 a při návštěvě Jana Pavla II. v Mnichově roku 1980.\n\nV roce 2010 byl připraven svědčit proti tvrzení že ve sboru Regensburger Domspatzen došlo k zneužívání. Německý týdeník Der Spiegel oznámil, že se terapeuti v regionu starají o oběti zneužívání ve sboru.\n\nRoku 1994 odešel ze své funkce ředitele a od 25. ledna 2009 je kanovníkem v Řeznu. V roce 2005 při návštěvě svého bratra v Římě, měl příznaky srdečního selhání a arytmie, na krátkou dobu odešel do Univerzitní polikliniky Agostina Gemelliho.\n\nDne 29. června 2011 oslavil 60 let kněžství a poskytl rozhovor na toto téma. Řekl že \" Při svěcení můj bratr byl druhý nejmladší, ačkoli tam byli někteří, kteří byli starší.\" Dne 15. ledna 2014 oslavil své devadesáté narozeniny se svým bratrem ve Vatikánu. Narozeniny organizoval Michael Hesemann a mezi hosty byli také americká reportérka Lauren Green, která hrála na piano, houslista Baptiste Pawlik, anglicko-argentická spisovatelka Molly Maria Hamilton Baillie, Georg Gänswein a Gerhard Ludwig Müller.\n\n"}
{"id": "1002531", "url": "https://cs.wikipedia.org/wiki?curid=1002531", "title": "Siang Jü", "text": "Siang Jü\n\nSiang Jü (; 232 př. n. l. – 202 př. n. l.), vlastním jménem Siang Ťi (), zdvořilostním jménem Jü (), byl čínský vojevůdce a státník období rozpadu říše Čchin. Pocházel z generálského rodu před sjednocením Číny Čchiny sloužícího státu Čchu. Vynikl v povstání proti Čchinům, v jehož čele stanul. Po jejich pádu roku 206 př. n. l. rozdělil Čínu mezi povstalecké generály na dvě desítky království. Sám panoval v Západním Čchu. Konfederaci těchto království vládl s titulem král-hegemon. Takřka vzápětí vypukly války znovu, Čínu v nich ovládl Liou Pang, který se roku 202 př. n. l. prohlásil císařem sjednocené Číny, říše Chan.\n\nSiang Jü se narodil roku 232 př. n. l., pocházel ze Sia-siangu (u dnešního Su-čchienu, v provincii Ťiang-su). Byl výjimečně vysoký a silný. Siangové byli rod generálů království Čchu dobytého roku roku 223 př. n. l. Čchiny. Siang Jüův otec Siang Čchao (項超) brzy zemřel v bojích s Čchiny, vychovával ho strýc Siang Liang.\n\nRoku 209 př. n. l. vypuklo povstání proti říši Čchin vedené Čchen Šengem, Siang Liang se svým synovcem přidal k rebelii. Stal se jedním z vůdců obnoveného státu Čchu a roku 208 př. n. l. do čela Čchu postavil Siung Sina, potomka čchuských králů, jako krále Chuaje. Později téhož roku však padl v bitvě z čchinskou armádou.\n\nPo smrti strýce král Chuaj jmenoval Siang Jüa zástupcem Sung Iho, velitele čchuské armády. Siang Jü zabil svého velitele a obvinil ho ze zrady. Poté převzal čchuské vojsko a porazil čchinské armády na severu říše. Další povstalecký generál, Liou Pang zatím vytáhl přímo na západ na vlastní čchinské území (Kuan-čung, Země za průsmykem) a dobyl hlavní město říše. Poté na západ přitáhl s mnohem silnější armádou i Siang Jü a začátkem roku 206 př. n. l. převzal kontrolu nad oblastí.\nPo porážce Čchinů Siang Jü nově uspořádal Čínu. Krále Chuaje povýšil na „Spravedlivého císaře“ (I-ti), nepřipustil ho však k rozhodování a později téhož roku 206 př. n. l. nechal zabít. Rozdělil říši na devatenáct království, která přidělil vojevůdcům účastnícím se válek proti Čchinům. Sám si ponechal devět komandérií v Ťiang-su, severním An-chueji, severním Če-ťiangu, východu a jihu Che-nanu pod názvem Západní Čchu. Udělil si titul král-hegemon (\"pa-wang\"), s tím, že bude stát v čele konfederace králů.\n\nUspořádání bylo nestabilní a během několika měsíců znovu vypukly boje, když Siang Jü zabil Chan Čchenga, krále Chan (v jihozápadním Che-nanu) a nahradil ho Čeng Čchangem. V Šan-tungu sjednotil tři království do jednoho Ťien Žung.\n\nVálka propukla i na západě, kde Liou Pang obdržel titul krále z Chan (současná prefektura Chan-čung) podél řeky Chan a S’-čchuan). Se svým postavením se nespokojil, vytáhl do Kuan-čungu, obsadil ho a poté zaútočil na východ. Mezitím vzplály boje i na severu.\n\nOsou válek se stalo soupeření mezi Siang Jüem a Liou Pangem. Přes Siangovy úspěchy v bitvách nakonec zvítězil Liou Pang, v důsledku lepší strategie a pomoci schopných generálů a ministrů. Siang Jü byl poražen a roku 202 př. n. l. na útěku v beznadějné situaci spáchal sebevraždu.\n\nPo skončení válek se Liou Pang začátkem roku 202 př. n. l. prohlásil císařem říše Chan, znovusjednocené Číny.\n"}
{"id": "1002538", "url": "https://cs.wikipedia.org/wiki?curid=1002538", "title": "Císařovna Lü", "text": "Císařovna Lü\n\nCísařovna Lü (; 241 př. n. l. – 18. srpna 180 př. n. l.), vlastním jménem Lü Č’ (), zdvořilostním jménem E-sü ( byla manželka Kao-cua zakladatele a prvního císaře říše Chan (vládl 202–195 př. n. l.), po jeho smrti z pozice císařovny vdovy a velké císařovny vdovy fakticky vládla říši místo Kao-cuova syna a vnuků (císařů Chuej-tiho, Liou Kunga a Liou Chunga).\n\nRod Lü pocházel z Tan-fu (單父, dnešní okres Tan (單縣) v Šan-tungu), otec císařovny Lü se však přestěhoval do okresu Pej (沛縣, dnes v Ťiang-su), domoviny Liou Panga, později zakladatele dynastie Chan. Pan Lü rozpoznal v Liou Pangovi, tehdy nevýznamném starostovi osady (亭, \"tching\", skupina deseti vesnic), schopného muže a provdal za něj svou dceru.\n\nPo smrti čchinského císaře a sjednotitele Číny Čchin-š’-chuang-tiho vypuklo povstání proti Čchinům. Liou Pang se přidal k rebelům, ovládl rodný okres a přijal titul pána z Pchej (沛公, \"Pchej kung\"). Záhy povýšil mezi generály povstaleckého státu Čchu a po porážce Čchinů se stal králem z Chan. V dalším kole válek porazil svého bývalého spolubojovníka Siang Jüa a roku 206 př. n. l. se prohlásil císařem opět sjednocené Číny, říše Chan (císař Kao-cu).\n\nJako císařovna se účastnila politického dění a neváhala rázně hájit zájmy ústřední vlády i své rodiny, když přesvědčovala smířlivějšího Kao-cua k ostrému postupu vůči jeho bývalým generálům, kterým udělil královské tituly (v případech Pcheng Jüea a Chan Sina). Postavila se také svému muži v otázce nástupnictví. Kao-cu pokládal svého syna s císařovnou Liou Jinga za slabého a pomýšlel na následnictví Liou Žu-iho, syna paní Čchi, jedné z jeho vedlejších žen. Císařovna Lü s pomocí ministrů plán zmařila a po Kao-cuově smrti se paní Čchi krutě pomstila.\n\nPo smrti císaře Kao-cua roku 195 př. n. l. se chopila vlády místo svého syna Liou Jinga (císař Chuej-ti), po jeho smrti roku 188 př. n. l. pozvedla na trůn jeho syna, svého vnuka Liou Kunga. Podle pozdějších historiků, Liou Kunga zabila roku 184 př. n. l. poté, co s nelibostí přijal zprávu o smrti své matky z rozhodnutí císařovny Lü před několika lety. Načež dosadila na trůn jiného malého vnuka, Liou Chunga).\n\nProtežovala své příbuzné, tři její synovci, Lü Taj, Lü Čchan a Lü Lu se stali knížaty (či králi, \"wang\"), přestože Kao-cu zakázal udělovat tuto hodnost nečlenům císařského rodu Liou. Říši vládla schopně, omezila krutost některých ustanovení čchinského práva, poněkud snížila daně. Obecně se Čína zotavila z ničení a občanských válek předešlého období.\n\nZemřela 18. srpna 180 př. n. l., poté vysocí dvorští hodnostáři zorganizovali státní převrat, sesadili a zabili císaře Liou Chunga, pobili i ostatní potomky Chuej-tiho, prohlášené za podvržence, a členy rodu Lü. Novým panovníkem se stal Kao-cungův syn Liou Cheng (císař Wen-ti).\n"}
{"id": "1002540", "url": "https://cs.wikipedia.org/wiki?curid=1002540", "title": "Stan Neumann", "text": "Stan Neumann\n\nStan Neumann (* 1949 Praha), rodným jménem Stanislav Neumann, je francouzský dokumentární režisér.\n\nJe synem básníka Stanislava Neumanna a francouzské novinářky. Po rozvodu rodičů se s matkou odstěhoval v roce 1960 do Francie, do Československa však nadále často jezdil, např. na prázdniny. V roce 1975 získal francouzské občanství.\n\nVěnuje se tvorbě filmových a televizních dokumentů. Od roku 1994 natáčí cyklus o moderní architektuře \"Architectures\". O pražské vile své rodiny natočil v roce 1997 dokument \"Dům v Praze\".\n\n"}
{"id": "1002546", "url": "https://cs.wikipedia.org/wiki?curid=1002546", "title": "FDMA", "text": "FDMA\n\nFrequency Division Multiple Access nebo také FDMA je deterministická metoda přístupu k mediu využívaná v protokolech pro vícenásobný přístup jako protokol pro rozdělení jednotlivých kanálů. FDMA poskytuje uživatelům individuální přidělení jednoho nebo několika frekvenčních pásmech, nebo kanálů. To je obzvláště běžným jevem v satelitní komunikaci. FDMA, stejně jako ostatní systémy vícenásobného přístupu, koordinuje propojení mezi více uživateli. Jejími alternativami jsou TDMA, CDMA, nebo SDMA. Tyto protokoly jsou využívány různě, na různých vrstvách teoretického modelu OSI. \n\nNevýhodou této metody je, že přeslechy mohou způsobit interferenci ve frekvenčním pásmu a narušit tak přenos.\n\n\nFDMA se liší od frekvenčně odděleného duplexu (FDD). Zatímco FDMA umožňuje více uživatelům současný přístup k přenosové soustavě, FDD určuje, jak je rádiový kanál sdílený mezi uplink a downlink (například přenos tam a zpět mezi mobilním telefonem a mobilní základnovou stanicí). Frekvenční multiplex (FDM) se také od FDMA liší. FDM je technika fyzické vrstvy, která spojuje a přenáší kanály s nízkou šířkou pásma přes kanál s velkou šířkou pásma. FDMA, na druhé straně, je metoda přístupu do linkové vrstvy.\n\nFDMA také navíc k pevnému přiřazení podporuje tzv. \"demand assignment\". \"Demand assignment\" umožňuje všem uživatelům zdánlivě nepřetržitý přístup do rádiového spektra přiřazením nosné frekvence na dobu určitou s použitím statistické přiřazení. První FDMA \"demand assignment\" systém pro satelity byl vyvinut společností Comsat pro použití satelity \"Intelsat\" série \"IVA\" a \"V\".\n\nExistují dvě hlavní techniky:\n\n"}
{"id": "1002550", "url": "https://cs.wikipedia.org/wiki?curid=1002550", "title": "Exozom", "text": "Exozom\n\nExozom může být:\n"}
{"id": "1002551", "url": "https://cs.wikipedia.org/wiki?curid=1002551", "title": "776 (číslo)", "text": "776 (číslo)\n\nSedm set sedmdesát šest je přirozené číslo. Římskými číslicemi se zapisuje DCCLXXVI a řeckými číslicemi ψος. Následuje po čísle sedm set sedmdesát pět a předchází číslu sedm set sedmdesát sedm.\n\n776 je:\n\n"}
{"id": "1002553", "url": "https://cs.wikipedia.org/wiki?curid=1002553", "title": "Exozom (komplex)", "text": "Exozom (komplex)\n\nExozom je komplex složený z mnoha proteinů, který funguje jako RNA exonukleáza. Má centrální roli v degradaci RNA od 3' konce v buňkách eukaryotních organismů i u archebakterií. Je důležitý pro dozrávání rRNA, snRNA, snoRNA, kontrolu kvality RNA a vnitrobuněčný rozklad mRNA. Lidský exozom obsahuje devět tzv. „core“ podjednotek a řadu pomocných proteinů – především různé exonukleázy, ale také helikázy či RNA vazebné proteiny.\n\n"}
{"id": "1002559", "url": "https://cs.wikipedia.org/wiki?curid=1002559", "title": "Leslie Ash", "text": "Leslie Ash\n\nLeslie Ash (*19. února 1960, Clapham, Londýn) je britská herečka. Proslavila se zejména rolí v sitcomu \"Men Behaving Badly\". Její kniha \"My Life Behaving Badly: The Autobiography\" byla vydána v roce 2007.\n\nPoprvé se objevila v televizi v roce 1964 v reklamě na prostředek na mytí nádobí Fairy Liquid. Vystudovala nezávislou divadelní školu Italia Conti Academy a začala kariéru jako modelka. V roce 1978 se objevila v britské bláznivé komedii \"Rosie Dixon - Night Nurse\"; svoji první hlavní roli hrála ve filmu \"Quadrophenia\" z roku 1979. V roce 1983 hrála ve filmu \"Kletba růžového pantera\". O čtyři roky později se objevila v prvním dílu třetí série sitcomu \"Home to Roost\".\n"}
{"id": "1002579", "url": "https://cs.wikipedia.org/wiki?curid=1002579", "title": "Bollandisté", "text": "Bollandisté\n\nBollandisté (\"Société des Bollandistes\") se nazývá pracovní skupina vzdělanců (zprvu výhradně složená z jezuitů, což již není podmínkou) zabývajících se kritickým zpracováváním životopisů katolických svatých. Skupina vznikla na začátku 17. století kolem projektu \"Acta sanctorum\", kterou započal antverpský jezuita Jean Bolland, jehož pokračovatelé byli zejména Daniel Papebroch a Godefridus Henschenius. V průběhu dějin se sídlo bollandistů měnilo (po zrušení jezuitů byla jistá část práce na acta sanctorum odvedena v premonstrátském opatství Tongerlo), dnes je jejich hlavní pracoviště s knihovnou umístěno v koleji Saint-Michel v Bruselu.\n\nPráce bollandistů se odvíjí od práce jezuity Heriberta Rosweyde, který začal se soupisem a vydáváním hagiografií po belgických knihovnách. Po Rosweydově smrti roku 1629 sice část jeho práce byla již vydána, ale velká část práce zůstala ve stádiu rozpracovanosti, proto byl uspořádáním rukopisů pověřen Jean Bolland. Bolland pokračoval v zpracovávání materiálů pro životopisy svatých, nicméně v edičním projektu \"Acta sanctorum\", který za tímto účelem zřídil, dále rozšířil Rosweydovu koncepci na životopisy světců po celém světě.\n\nV roce 1634 přibyl Bolladnovi pomocník v osobě Godefrida Henschenia, později Daniel Papebroch. Bollandisté začali cestovat po evropských knihovnách, případně navazovat vztahy s jinými evropskými učenci (v Čechách s s nimi například dopisoval Bohuslav Balbín).\n\nDílo bollandistů se stalo několikrát podrobeno kritice. Známý se stal učený spor o pravost nejstarších listin s maurinem Jeanem Mabillonem, který posunul bádání na poli diplomatiky. Později, když Papebroch vyslovil námitku proti domněnce, že by karmelitánský řád mohl založit prorok Eliáš, tito se obrátili na španělskou inkvizici a vymohli si zákaz vydávání edice Acta sanctorum v letech 1695–1715.\n\nTěžkou ránu projektu zasadilo zrušení jezuitského řádu roku 1773. Bylyl jisté snahy o záchranu, takže knihovna byla přenesana do opatství Coudenberg v Bruselu a poté do opatství Tongerlo, kde se dokonce podařilo vydat svazek Act sanctorum, nicméně po obsazení Belgie francouzskou revoluční armádou se knihovna zcela rozptýlila.\n\nK obnově došlo až po vzniku belgické jezuitské provincie (1832) v roce 1837, kdy se začalo budovat nové sídlo bollandistů již v novém prostoru v koleji Saint-Michel v Bruselu.\n\n\n"}
{"id": "1002589", "url": "https://cs.wikipedia.org/wiki?curid=1002589", "title": "Ibn al-Arabí", "text": "Ibn al-Arabí\n\nMuhjiddín ibn Arabí (28. července 1165, Murcia – 16. listopadu 1240, Damašek) byl arabský islámský mystik a filozof, představitel súfismu. Panteistické tendence v jeho díle vzbudily hněv muslimské ortodoxie a některé jeho knihy byly zakázány.\n\nNarodil se v Murcii v Andalusii. V osmi letech odešel do Sevilly, významného centra islámské kultury. V Seville působil 30 let, studoval zde tradiční islámské vědy. Během těchto let také hodně cestoval po muslimském Španělsku i po severní Africe, během jedné z těchto cest se v Córdobě setkal s významným islámským aristotelovským filozofem Ibn Rušdem (Averroem). Averroes byl blízkým přítelem Ibn Arabího otce, proto mladého jinocha přijal k rozhovoru. Podle legendy vyzařoval mladý Ibn Arabí takovou mystickou sílu, že starý filozof zbledl a roztřásl se.\n\nV roce 1198 měl vizi, po níž v něm vznikl pocit, že mu bylo nařízeno opustit Španělsko a vyrazit na východ. Tak začala jeho pouť do Orientu. Nejprve navštívil roku 1201 Mekku, kde měl další vizi, v níž prý dostal božské přikázání, aby začal psát své hlavní dílo \"Mekkánské iluminace\" (\"Al-Futúhát al-Makkíja\"), které dokončil na konci života. Jde o monumentální encyklopedii všech esoterických věd islámu. V Mekce se rovněž seznámil s mladou dívkou velké krásy jménem Nizám, která se pro něj stala ztělesněním Sofie (Moudrosti). Stala se pro něj mimořádným zdrojem inspirace. Postavil jí pomník sbírkou milostných básní \"Vykladač tužeb\" (\"Tardžumán al-ašwáq\").\n\nV roce 1204 Mekku opustil a podnikl řadu cest (Bagdád, Mosul, Malatya, Jeruzalém, Káhira, Aleppo). Roku 1230 se natrvalo usadil v Damašku, kde napsal dílo \"Drahokamy moudrosti\" (\"Fusús al-Hikam\") a dokončil \"Mekkánské iluminace\".\n\nJeho žákem byl Ṣadr al-Dīn al-Qūnawī.\n\n"}
{"id": "1002590", "url": "https://cs.wikipedia.org/wiki?curid=1002590", "title": "Mozartův dub", "text": "Mozartův dub\n\nMozartův dub je památný strom, zdravý, rozložitý dub letní (\"Quercus robur\") s vysokým, mírně prohnutým kmenem a pravidelnou kulovitou korunou s kostrbatými větvemi. Strom se nachází v Karlových Varech v městské čtvrti Drahovice v ulici Mozartova asi 30 m od křižovatky s ulicí Chodská, na okraji loučky pod věžovým domem. Solitérní strom má měřený obvod 339 cm, výšku 22 m (měření 2010).\n\nZa památný byl vyhlášen v roce 2006 jako strom významný stářím a vzrůstem.\n\n\n"}
{"id": "1002592", "url": "https://cs.wikipedia.org/wiki?curid=1002592", "title": "Zastoupení členem domácnosti", "text": "Zastoupení členem domácnosti\n\nZastoupení členem domácnosti představuje způsob ochrany oprávněných zájmů zletilé osoby s duševní poruchou při jednání s fyzickými, právnickými osobami a orgány veřejné moci. Tuto osobu může podle § 49–54 občanského zákoníku zastupovat se souhlasem soudu její potomek, předek, sourozenec, manžel nebo partner, nebo osoba, která před vznikem zastoupení žila se zastoupeným ve společné domácnosti nejméně tři roky.\n\nZástupce musí dát zastoupenému najevo, že ho chce zastupovat, a srozumitelně mu vysvětlit povahu a následky zastoupení. Zastoupení však vzniká až schválením soudem. Soud je při svém rozhodování povinen vyvinout nezbytné úsilí ke zjištění názoru zastoupeného. \n\nZástupce je oprávněn zastupovat zastoupeného v obvyklých záležitostech (mezi tyto nepatří udělení souhlasu k zásahu do duševní nebo tělesné integrity, který by měl trvalé následky) a nakládat s jeho příjmy v rozsahu potřebném pro obstarání obvyklých záležitostí.\n\nMezi povinnosti zástupce patří:\n\nPodle § 54 občanského zákoníku zaniká zastoupení v následujících případech:\nPokud je uzavřena smlouva o nápomoci při rozhodování, zanikne zastoupení účinností smlouvy v rozsahu, v jakém je zastoupený způsobilý právně jednat.\n\n\n"}
{"id": "1002593", "url": "https://cs.wikipedia.org/wiki?curid=1002593", "title": "Dub Moudrosti", "text": "Dub Moudrosti\n\nDub Moudrosti je památný strom, zdravý dub letní (\"Quercus robur\"), s kmenem bez dutin a poškození, v koruně je malý počet suchých větví. Strom se nachází v Karlových Varech v městské čtvrti Drahovice u chodníku v ulici Lidická asi 100 m od křižovatky s ulicí Národní, na okraji areálu Pedagogické školy. Solitérní strom má měřený obvod 368 cm, výšku 21 m (měření 2010). Za památný byl vyhlášen v roce 2004 jako esteticky zajímavý strom, významný stářím a vzrůstem.\n\n\n"}
{"id": "1002595", "url": "https://cs.wikipedia.org/wiki?curid=1002595", "title": "Michel Lambert", "text": "Michel Lambert\n\nMichel Lambert (1610 – 29. června 1696) byl francouzský pěvecký mistr, theorbista a hudební skladatel.\n\nMichel Lambert se narodil v Champigny-sur-Veude ve Francii. Získal hudební vzdělání jako člen kostelního sboru Gastona Orleánského. Studoval také s Pierrem de Nyertem v Paříži. Od roku 1636 byl znám jako učitel zpěvu. V roce 1641 se oženil se zpěvačkou Gabrielle Dupuis, která však náhle o rok později zemřela. Jejich dcera Madeleine se stala ženou Jeana-Baptiste Lullyho (v roce 1662).\n\nPo Michelově svatbě je jeho kariéra úzce spjata s jeho švagrovou, slavnou zpěvačkou, Hilaire Dupuy (1625-1709).\n\nRoku 1651 se stal baletním tanečníkem na dvoře krále Ludvíka XIV. Počátkem roku 1656 se jeho reputace jako skladatele ustálila a jeho kompozice byly pravidelně tištěny Balardem. Tyto práce obsahovaly mnoho \"airů\" a básní od Isaaca de Benserada a Philippe Quinaulta. Byl nejplodnějším skladatelem melodií v druhé polovině 17. století. V roce 1661 se stal nástupcem Jeana de Cambeforta jako \"maître de musique de la chambre du roi\". Tuto pozici zastával až do své smrti.\n\nRoku 1670 se stal kapelníkem \"(Kapellmeisterem)\". V této době již byl jeho zeť Jean-Baptiste \"superintendantem královské hudby\".\n\nLambertova role jako pěveckého mistra a skladatele dramatických árií přispěla k tvorbě francouzské opery. Jako pěvecký mistr se těšil velké oblibě díky mnoha referencím od známých zpěváků zé doby (např. od Anne de La Barre, Pierre Perrina, či de Viévilla). Titon du Tillet zmiňuje koncerty v jeho domě, při kterých Lambert sám doprovázel hrou na theorbu.\nMichel Lambert také spolupracoval s Lullym na několika jeho baletech.\n\nLambert umírá 29. června 1696 v Paříži.\n\n\n"}
{"id": "1002596", "url": "https://cs.wikipedia.org/wiki?curid=1002596", "title": "Prowler Porn Awards", "text": "Prowler Porn Awards\n\nProwler Porn Awards jsou britské ceny v oblasti gay pornografie, udílené poprvé roku 2014 přední britskou vydavatelskou a distribuční společností Millivres Prowler Group, vydavatele měsíčníku \"Gay Times\", ve spolupráci se společností Twisted XXX Media. \n\nDne 14. března 2014 se uskutečnilo vyhlášení cen v klubu Manbar v londýnském Soho. Událost uváděli přední britští pornoherci Issac Jones, Paul Stagg a Scott Hunter. Ceremoniál byl součástí náborového veletrhu ApplyToModel. Nominováni a oceněni byli:\n\n\n\n\n\n\n\n\n\n\n\n\n\n\n----\n\nDne 26. března 2015 se uskutečnilo vyhlášení cen, tentokrát v Shadow Lounge v londýnském Soho. Nově přibyly tři oceňované kategorie: nejlepší britský aktivní a pasivní herec a nejlepší online medium. Veřejný nominační proces byl ukončen 31. ledna a po výběru finálních nominovaných porotou složenou z producentů a účinkujících z oboru bylo 1. února otevřeno hlasování, a to jak pro laickou veřejnost, tak pro odbornou porotu. Nominováni a oceněni byli:\n\n\n\n\n\n\n\n\n\n\n\n\n\n\n\n\n\n----\nNominace pro ročník 2016 byly otevřené od února do 22. března téhož roku a hlasování pak probíhalo on-line od 23. března do 4. května. Slavnostní vyhlášení výsledků se uskutečnilo ve středu 11. května 2016 v londýnském nočním klubu Heaven. Večerem provázeli Rocco Steel a Mr. Pam. Nominováni a oceněni byli:\n\n\n\n\n\n\n\n\n\n\n\n\n\n\n\n\n\n----\n\nVítězové ročníku 2017 byli vyhlášeni na slavnostním večeru 11. května 2017 v londýnském nočním klubu Fire. Večerem provázeli Danny Beard a Mr. Pam. Veřejný nominační proces započal už v únoru a trval do 30. března, poté následovalo on-line hlasování, uzavřené 4. května. Nově byla udělena ocenění v kategorích nejlepšího britského účinkujícího z videochatu a nejprodávanější britská značka DVD, která nahradila cenu za celoživotní přínos. Nominováni a oceněni byli:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1002597", "url": "https://cs.wikipedia.org/wiki?curid=1002597", "title": "TDMA", "text": "TDMA\n\nTime Division Multiple Access (TDMA), je deterministická metoda přístupu k médiu pro sdílené sítě. Umožňuje více uživatelům sdílet stejný frekvenční kanál dělením signálu do různých časových slotů. Uživatelé vysílají v rychlém sledu za sebou, jeden po druhém, každý používá svůj vlastní časový slot. To umožňuje více stanicím sdílet stejné přenosové médium (např. kanál rádiových frekvencí), při využití pouze části kapacity kanálu. TDMA se využívá v digitálních 2G mobilní sitích, jako je Globální systém pro mobilní komunikace (GSM), IS-136, Personal Digital Cellular (PDC) a iDEN. Také se značně využívá v satelitních systémech, tzv. combat-net radio systémech a v pasivních optických sítích pro upstream přenosu k operátorovi.\n\nTDMA je druh časového multiplexu, se speciálním funkcí, kde místo toho, aby jeden vysílač byl připojený k jednomu přijímači, existuje více vysílačů. V případě přenosu z mobilního telefonu k základnové stanici může být přenos velmi obtížným, protože mobilní telefon se může pohybovat a měnit časový posun nutný pro přenos signálu.\n\n\nVětšina 2G celulární systémy, s podstatnou výjimkou IS-95, jsou založeny na TDMA. GSM, D-AMPS, PDC, iDEN, a PHS jsou příklady TDMA celulárních systémů. GSM kombinuje TDMA s tzv. Frequency Hopping a širokopásmovým přenosem, aby se minimalizovali běžné druhy rušení.\nV systému GSM, je synchronizace mobilních telefonů dosaženo zasláním předem časovaných příkazů od základnové stanice, která instruuje mobilní telefony přenášet dříve a podle toho jak moc. To kompenzuje zpoždění vyplývající z rychlosti světla a rychlosti rádiových vln. Mobilním telefónům není povoleno vysílat po celou dobu jeho časového úseku, ale je zde ochranný interval na konci každého časového slotu. Jak přenos vstoupí do ochranného intervalu, mobilní síť nastaví časový posun pro synchronizaci přenosu.\nPočáteční synchronizace z telefonu vyžaduje ještě větší péči. Před přenosem není žádná možnost jak zjistit potřebný offset. Z tohoto důvodu celý časový úsek musí být věnován mobilním telefonům pokoušejícím se kontaktovat síť (známé jako RACH v \"GSM\"). Mobil se pokusí vysílat na začátku časového úseku, jak jej přijal od sítě. Pokud se mobil nachází hned vedle základnové stanici, nebude existovat žádná časová prodleva, a podaří se mu to. Pokud je však mobilní telefon méně než 35 km od základnové stanice, bude časová prodleva znamenat, že vysílání dorazí na samém konci časového úseku. V takovém případě bude mobilu řečeno, aby začal vysílat své zprávy téměř o celý časový úsek dříve, než by se jinak dalo očekávat. A konečně, v případě, že mobilní telefon je mimo 35 km oblast v GSM, pak RACH dorazí v sousedním časovém úseku a ten je pak ignorován. Je to právě tato vlastnost, nikoli omezení síly, která omezuje rozsah GSM buňky na 35 km, pokud nejsou použity žádné speciální rozšíření techniky. Změnou synchronizace mezi uplink a downlink na základnové stanici lze toto omezení překonat.\n\nAčkoli většina hlavních systémů 3G je založena především na CDMA , time division duplexu (TDD), plánování packetů (dynamický TDMA) a packetově orientované přístupy jsou k dispozici v 3G v kombinaci s CDMA pro využití výhod obou technologií. \nZatímco nejvíce populární forma UMTS systému 3G používá CDMA a \"frequency division duplex\" (FDD) místo TDMA, TDMA je v kombinaci s CDMA a \"Time Division\" duplexem ve dvou standardních UMTS UTRA\n\nITU-T G.hn standard, který nabízí vysokorychlostní místní počítačové sítě přes stávající domácí elektroinstalace (elektrické vedení, telefonní linky a koaxiálních kabelů) je založen na systému TDMA. V G.hn, \"master\" zařízení přiděluje \"Contention-Free Transmission Opportunities\" (CFTXOP) k jiným \"slave\" zařízením v síti. V jeden čas smí ouze jedno zařízení používat CFTXOP, čímž se zabrání kolizím.\nFlexRay protokol, který se používá u \"Safety-critical\" systému pro komunikaci v moderních autech, používá metodu TDMA pro řízení přenosu dat.\n\nV radiových systémů, TDMA je obvykle používán společně s Frequency-Division Multiple Access (FDMA) a Frequency division duplexem (FDD); kombinace se označuje jako FDMA / TDMA / FDD. To je například případ sítí GSM a IS-136. Výjimky z tohoto pravidla jsou DECT a PHS mikro-celulární systémy, UMTS-TDD UMTS varianta, a Čínský TD-SCDMA, které využívají Time Division duplex, kde jsou různé časové úseky přiděleny pro základnovou stanici a mobilní telefony na stejné frekvenci.\nHlavní výhodou je to, že TDMA rádiová část mobilu musí pouze naslouchat a vysílat na vlastním časovém slotu. Pro zbytek času, mobil může provádět měření na síti nebo detekci okolních vysílačů na různých frekvencích. To umožňuje bezpečné předání interních frekvencí, což je v CDMA systémech obtížné, v IS-95 není podporované vůbec a podporováno prostřednictvím komplexních systémových doplňků v Universal Mobile Telecommunications System (UMTS). To umožňuje koexistenci mikrobuňkových vrstev s macrobuňkovými vrstvami.\nCDMA, pro srovnání, podporuje \"soft hand-off\", která umožňuje mobilnímu telefonu, aby komunikoval až s 6 základnovými stanicemi současně, typ \"same-frequency handover\". Příchozí pakety jsou porovnány dle kvality, a je vybrán nejlepší. CDMA \"cell breathing\" charakteristika, kde terminál na hranici dvou přetížených buněk nebude schopen přijmout jasný signál, může být často tato výhoda ve špičkách negována.\nNevýhodou TDMA systémů je, že vytváří elektromagnetická rušení na frekvenci, která je přímo propojena s délkou časového slotu. Jedná se o šum, který může být někdy slyšet, pokud TDMA telefon je vedle rádia nebo reproduktory. Další nevýhodou je, že \"dead time\" mezi časovými úseky omezuje potenciální propustnost TDMA kanálu. Ty jsou implementovány částečně z důvodu obtížného zajištění toho, že různé terminály budou vysílat přesně v určené době pro přenos. Mobilní telefony, které se pohybují, musí neustále přizpůsobovat své časování, aby zajistily přenos přesně v pravý čas. Jelikož se pohybují dále od základnové stanice, bude signálu trvat déle než dorazí. To také znamená, že hlavní TDMA systémy mají tvrdé limity na velikost buněk, pokud jde o rozsah, i když v praxi výkonové úrovně které mají povinnost přijímat a vysílat na vzdálenost větší, než je podporovaný rozsah, budou většinou stejně nepraktické.\n\nV dynamickém časově děleném vícenásobném přístupu, plánovací algoritmus dynamicky vyhrazuje proměnný počet časových úseků v každém snímku na proměnlivé bitové rychlosti datových toků, na základě poptávky po přenosu každého datového toku. \nDynamické TDMA je používán v:\n"}
{"id": "1002600", "url": "https://cs.wikipedia.org/wiki?curid=1002600", "title": "Jean-Baptiste Boësset", "text": "Jean-Baptiste Boësset\n\nJean-Baptiste Boësset (1614 Paříž – 25. prosince 1685 Paříž) byl francouzský hudební skladatel.\n\nByl nejstarším synem hudebního skladatele Antoine Boësseta \"(ten spolu s Pierre Guédronem dominoval dvorní hudbě na dvoře Ludvíka XIII. v první polovině 17. století)\". Je znám pro svou spolupráci s dvorním skladatelem krále Ludvíka XIV., Jeanem-Baptiste Lullym na dvorních baletech \"(ballets de cour)\" v letech 1653 - 1666.\n\n\n"}
{"id": "1002601", "url": "https://cs.wikipedia.org/wiki?curid=1002601", "title": "Kejklířka skvrnitá", "text": "Kejklířka skvrnitá\n\nKejklířka skvrnitá (\"Mimulus guttatus\") je žlutě kvetoucí vytrvalá rostlina, jeden ze dvou druhů rodu kejklířka které byly do České republiky zavlečeny ze Severní Ameriky.\n\nRostlina pochází ze západních oblastí Spojených států amerických odkud byla jako okrasná rostlina dovezena do Evropy, Jižní Ameriky i na Nový Zéland. Tam byla její semena roznesena ze zahrad do volné přírody kde kejklířka skvrnitá, nemajíc přirozených nepřátel nebo zvláštních nároků na prostředí, zdomácněla. V Evropě volně roste na Britských ostrovech, ve Francii, Švýcarsku, Německu, Rakousku, Polsku, na severu Balkánu a východním směrem až řece Volze v Rusku a severním směrem po jih Švédska a Finska. V české přírodě byla prvně zaznamenána roku 1853 a od té doby se vyskytuje poblíž vodních toků hlavně v podhůří Šumavy (okolo horní Vltavy a Otavy), Krkonoš a Jizerských hor.\n\nNejčastěji roste na mokrých polostinných stanovištích s hlinitou, písčitou až kamenitou půdou která může být občas i zaplavována. Pokud se dostane na stále vlhkou jílovitou půdu snese i plné slunce. Vyrůstá na březích jezírek, řek, potoků, příkopů i kolem lesních cest; je ale choulostivá na znečištěnou vodu.\n\nVytrvalá bylina s lodyhou vysokou 20 až 50 cm která vyrůstá z plazivého oddenku. Přímá nebo vystoupavá lodyha bývá často již od spodu rozvětvená, jen občas jednoduchá. Je dutá, ve spodní části oblá a holá, v horní čtyřhranná a prorostlá žláznatými chloupky. Lodyha porůstá protistojnými listy asi 6 cm dlouhými a 3 cm širokými, jejich čepele jsou široce vejčité, na bázi okrouhlé nebo srdčité, na konci špičaté a po okrajích nestejně zubaté. Listy jsou ve spodní části lodyhy řapíkaté a v horní přisedlé a poloobjímavé.\n\nKvěty vyrůstají na stopkách z paždí listovitých listenů a vytvářejí tří až sedmikvětý hrozen. Trubkovitý kalich s pěti trojhrannými laloky je dlouhý 8 až 17 mm, dva jeho horní laloky jsou delší než tři spodní, je slabě červeně skvrnitý a jemně chlupatý. Dvoupyská koruna, 25 až 40 mm dlouhá, má horní pysk se dvěma laloky a spodní pysk se třemi, horní jsou ohnuté nazpět a větší spodní směrem dolů. Laloky jsou zlatožluté, největší spodní střední je červeně tečkovaný. Ústí korunní trubky je načervenalé. V koruně jsou uzavřené čtyři, ke koruně přirostlé, dvoumocné tyčinky s tenkými nitkami a šípovitými prašníky. Úzký svrchní semeník s diskovitým nektariem má dlouhou čnělku s dvoulaločnou bliznou. Vykvétá v červenci až září, opylována bývá hmyzem.\n\nPlodem je zelená, krátce stopkatá, široce podlouhlá, dvoupouzdrá tobolka dlouhá 7 až 12 mm která je obalená do suchého kalichu. Otvírá se dvěma chlopněmi a obsahuje hnědá vejčitá semena asi 0,4 mm dlouhá s jemně síťkovaným osemením. Semena mohou být rozšiřována i vodou.\n\nRostlina se pěstuje ve vlhkých partiích okrasných zahrad kde se rozmnožuje semeny vysévanými na jaře nebo měkkými řízky v létě. Ze starších rostlin lze odebírat také oddělky, mladší lodyhy ležící na zemi obvykle zakoření v uzlinách.\n\nObklad z drcených listů a stonků býval aplikován na rány, popáleniny i bolestí páteře. Výtažek z květů je i v ČR dodnes nabízen jako lék proti strachu, úzkosti a negativním emocím v běžném životě (Bachova květová terapie).\n\nPřestože se jedná o rostlinný druh který unikl ze zahrad do volné krajiny, kde dokáže přežít a dále se šířit, není pro svou malou konkurenceschopnost a nepatrnou agresivitu nebezpečím pro domácí floru. Je důležitým modelovým organismem při genetickém a ekologickém výzkumu.\n\n \n"}
{"id": "1002603", "url": "https://cs.wikipedia.org/wiki?curid=1002603", "title": "Dulcimer", "text": "Dulcimer\n\nDulcimer je strunný hudební nástroj. Jeho název je odvozen od slov „dulce“ (sladký) a „melos“ (hlas). Rozlišují se dvě varianty: mountain (horalský dulcimer) a hammered dulcimer\n\nHoralský dulcimer je strunný drnkací hudební nástroj o 3-4 strunách a hmatníku s pražci.\n\nHoralský dulcimer se vyvinul z německé citery v Appalačském pohoří okolo roku 1700. Původně měly horalské dulcimery 3 struny, později i čtyři. V 60. letech 20. století hrál na dulcimer Brian Jones z The Rolling Stones.\n\nHammered dulcimer je úderový nástroj lichoběžníkovitého tvaru, na nějž se hraje podobně jako na cimbál.\n\n"}
{"id": "1002605", "url": "https://cs.wikipedia.org/wiki?curid=1002605", "title": "Juliet Landau", "text": "Juliet Landau\n\nJuliet Rose Landau (* 30. března 1965 Los Angeles, Kalifornie) je americká herečka.\n\nJejími rodiči jsou herci Martin Landau a Barbara Bain. V televizi i ve filmu debutovala na počátku 90. let, hrála například ve filmu \"Ed Wood\" (1994). V letech 1997–2004 ztvárnila postavu Drusilly v seriálech \"Buffy, přemožitelka upírů\" a \"Angel\". V dalších letech působila např. v animovaných seriálech \"\" a \"\", hostovala v seriálech \"Křižovatky medicíny\" a \"Myšlenky zločince\" či hrála ve filmech, jako jsou \"Vraždy bez záruky\" (2004), \"Going Shopping\" (2005), \"Ostrov smrti\" (2007) nebo \"Monster Mutt\" (2011).\n\n"}
{"id": "1002608", "url": "https://cs.wikipedia.org/wiki?curid=1002608", "title": "Prior Park (anglický park)", "text": "Prior Park (anglický park)\n\nPrior Park je nepravidelný, přírodně krajinářský park u sídla Prior Park. Jde o parkovou úpravu pozemku z 18. století. Na kompozici parku spolupracoval básník Alexander Pope a zahradník Lancelot 'Capability' Brown. Park je nyní ve vlastnictví společnosti National Trust. Leží na jihu od města Bath, v Somersetu, Anglie. Zahradní úprava místa významně ovlivnila styl zahrad známý jako \"Anglický park\" v kontinentální Evropě.\nPrior Park byl vytvářen místním podnikatelem a filantropem Ralphem Allenem v letech od 1734 až do jeho smrti v roce 1764, podle záměrů vedených A. Pope, tak L. Brownem. Úpravy parku lze rozdělit do tří období. Nejdříve byl do roku 1740 vytvořen pravidelný park s trojúhelníkovým půdorysem a romantická část A. Popem jako kontrast. V letech 1750-1759 byly upraveny a vytvořeny vodní nádrže a palladiansky most (Richard Jones, 1755). Úpravy dokončil Lancelot 'Capability' Brown.\n\nPozemek má rozlohu 113000 m (28 akrů). Krajina zahrady je dramaticky vytvořena na stráni ubíhající dolů do malého strmého údolí. Umožňuje krásný výhled na město Bath. Je zde mnoho zajímavých objektů, například Palladianský most (jeden z pouze čtyř zbylých na světě), gotický chrám, jeskyně Mrs Allen's Grotto, tři jezera a hadovité jezero (napodobující řeku). Palladianský most je jedním z prvků zcela typických pro park ve stylu \"Anglický park\".\nPalladianský most byl klasifikován jako stavba I. stupně v registru architektonicky významných objektů Statutory List of Buildings of Special Architectural or Historic Interest a je hodnocen jako důležitý historický monument označený jako Scheduled monument. Park je zařazen na I. stupeň v seznamu národního registru historických parků a zahrad (National Register of Historic Parks and Gardens) ve Velké Británii.\nV listopadu 2006 byl zahájen projekt rekonstrukce parku ve velkém měřítku. Úpravy zahrnovaly opravy kaskády, hadovitého jezera a gotického chrámu. Rozsáhlé výsadby se konaly také v roce 2007.\n\n"}
{"id": "1002610", "url": "https://cs.wikipedia.org/wiki?curid=1002610", "title": "Meng-c’ (kniha)", "text": "Meng-c’ (kniha)\n\nMeng-c’ (též \"Mencius\" nebo \"Menciovo dílo\", ) je filozofické dílo, které spolu s dalšími třemi díly tvoří literární komplex konfucianismu zvaný čtyři knihy, který je zase součástí většího literárního celku zvaného \"Čtyři knihy a pět klasiků\".\n\nKniha obsahuje kompilaci výroků a rozhovorů filozofa Meng-c’ (Mencia) s jeho žáky. Ve srovnání s díly, jejichž autorství je připisováno Konfuciovi, má kniha odlišnou vnitřní strukturu. Výroky a rozhovory Mencia v díle jsou rozsahově dlouhé, rozvláčné a mají spíše charakter dlouhých dialogů, popisů a vykazují charakteristiky plnohodnotného prozaického díla.\n\nNa druhé straně Konfuciovo vyjadřování bývá kratší a výstižnější, často složené pouze z krátkých jednotlivých výroků s hlubším významem v rozsahu jedné věty.\n\nFilosofie obsažena v díle navazuje na Konfuciovo učení, ale v určitých závěrech se od něho liší. Mencius tvrdí, že každý člověk se rodí s vrozeným smyslem pro dobro a spravedlnost. Podle Mencia je člověk ze své přirozené podstaty morální bytost. Přirozený sklon k dobru a spravedlnosti u člověka je však oslabován negativním vlivem vnějšího světa, zkorumpované státní moci a nedostatkem pozitivního morálního příkladu během vývoje konkrétního člověka a společnosti. Hlavní snahou člověka by podle Mencia měl být návrat k přirozené podstatě každého člověka, tedy k dobru a spravedlnosti. V rámci této ideologie Mencius v případě, že panovník země vládne krutě a nestará se o veřejný zájem, omlouvá svržení a odstranění takového panovníka silou lidu. Mencius nezavrhuje monarchii, odmítá však královskou tyranii.\n\n\n"}
{"id": "1002613", "url": "https://cs.wikipedia.org/wiki?curid=1002613", "title": "Danny Strong", "text": "Danny Strong\n\nDaniel William „Danny“ Strong (* 6. června 1974 Manhattan Beach, Kalifornie) je americký herec a scenárista.\n\nJako herec začínal v roce 1994 vedlejší rolí v sitcomu \"Konečně zazvonilo, nová třída\". V dalších letech se kromě epizodních postav objevil např. v seriálech \"Praštěná holka\", \"Buffy, přemožitelka upírů\" (mezi lety 1997 a 2003 ztvárnil postavu Jonathana Levinsona), \"Gilmorova děvčata\", \"Šílenci z Manhattanu\" či \"Strážce pořádku\". Hrál také v různých filmech, včetně \"Vím, co jsi dělal minulý pátek 13.\" (2000) a \"Královna ročníku\" (2007).\n\nSvůj první film, \"Nové sčítání hlasů\", napsal v roce 2008. Je také autorem snímků \"Prezidentské volby\" (2012) a \"Komorník\" (2013), přičemž za scénář k \"Prezidentským volbám\" získal cenu Emmy.\n\n"}
{"id": "1002618", "url": "https://cs.wikipedia.org/wiki?curid=1002618", "title": "Cesta středu", "text": "Cesta středu\n\nCesta středu () je jedna z tzv. Čtyř knih konfucianismu, vydaných filozofem Ču Sim v roce 1190. Kniha se tak stala jedním ze základů pro výuku konfucianismu.\n\nCesta středu byla původně jednou z kapitol v \"Knize obřadů\", až Ču Si ji osamostatnil a zařadil mezi čtyři základní výukové konfuciánské texty. Tradičně byl za autora považován Konfuciův vnuk C’-s’, už učenec Cchuej Šu (1740–1816) však na základě textového rozboru C’-s’ovo autorství zpochybnil. Přinejmenším části knihy pocházejí až z období Západní Chan (206 př. n. l. – 8 n. l.).\n\nPodle textu je dodržování „čung-jung“ (v překladu: nauka středu, učení o středu, nauka o středu, moderace, přímost v řízení, objektivita, upřímnost, čestnost, pravdomluvnost, vhodnost, rovnováha, nepřítomnost předsudků) hlavním tématem konfuciánského myšlení. Člověk se má držet středu za každých okolností; takové chování odpovídá zákonům přírody. Například přítel by neměl být ani příliš blízký, ani příliš daleký, a člověk by neměl být ani příliš smutný, ani příliš veselý.\n\n"}
{"id": "1002628", "url": "https://cs.wikipedia.org/wiki?curid=1002628", "title": "Nahý mezi vlky", "text": "Nahý mezi vlky\n\nNahý mezi vlky ( \"Nackt unter Wölfen\") je román východoněmeckého spisovatele Bruno Apitze z roku 1958. \n\nDěj se odehrává na konci války v koncentračním táboře Buchenwald. Byl přeložen do 25 jazyků a publikován ve 28 zemích.\n\nRomán byl dvakrát zfilmován:\n\n"}
{"id": "1002629", "url": "https://cs.wikipedia.org/wiki?curid=1002629", "title": "Zákupské slavnosti", "text": "Zákupské slavnosti\n\nZákupské slavnosti jsou svým rozsahem i tradicí nejdůležitější současnou kulturní a společenskou akcí města Zákupy. Jsou konány městem a jeho i dalšími společenskými organizacemi každoročně druhý víkend v září. Jejich součástí jsou vždy akce spojené s historií města, průvod, hudební vystoupení, jarmark. Rozsah i zaměření se rok od roku mění, stejně tak i místa, kde jsou jednotlivé dílčí akce konány. Rámcový program připravuje kulturní komise Zastupitelstva města. \n\nProgram jednotlivých ročníků je vždy bohatý, dále jsou uvedeny jen některé části oslav.\n\nUskutečnil se ve dnech 10. - 11. září 1999 na řadě míst města. Byl věnován 100. výročí císařských manévrů a významným výročím školství v Zákupech. Zahrály skupiny Septima, Trio z České Kamenice, dětské soubory, vystoupily mažoretky, zámek nabídl noční prohlídky, v zámeckém parku bylo vojenské ležení v historickém duchu, v kulturním domě byla odpoledne estráda pro děti a večer \"oficírská tancovačka\", na zákupském koupališti byl lunapark a večer ohňostroj, v kostele koncert, ve škole Den otevřených dveří s výstavkou ke školství, na náměstí bylo slavnostní zahájení (přítomen i ministr Ing. Jaromír Císař a další VIP) i staročeský jarmark. Hlavním bodem byl průjezd kočáru s císařem s jeho doprovodem městem na zámek a k vojenskému ležení, přehlídka a manévry vojska. Účast byla odhadována na 2000 diváků.\n\nUskutečnil se ve dnech 7. - 9. července 2000 a byl v sobotu provázen deštěm. Program byl proto mírně zredukován. Zahájení bylo na náměstí s fanfárami a proslovem starosty v pátek, poté zde zahrála Septima, večer vystoupil dětský soubor Koťata v kostele a na koupališti odpálen ohňostroj. V sobotu byl jarmark, na zámku repríza svatby arcivévody Ferdinanda d'Este s hraběnkou Žofií Chotkovou a následnou hostinou, na nádraží přijel historický vlak. Neděle patřila hasičům, na náměstí a koupališti ukázky hašení, staré i nové techniky. Městem pak projeli podvakrát motoristé – veteráni. Celková účast za tři dny slavností byla odhadována na 3000 lidí.\n\nPátý ročník byl ve dnech 7. - 9. září 2001 a věnován byl 460. výročí povýšení Zákup na město a 55. výročí založení baráčnické obce. Zahájení bylo v pátek na náměstí Svobody s fanfárami a proslovem starosty, poté zde vystoupila taneční skupina Sdružené obce baráčníků z Řepova, v kostele byl koncert souboru Ad Vocern, na koupališti k tanci hrála country skupina Větráci a byl k vidění ohňostroj. V sobotu pršelo. Na náměstí byl staročeský jarmark a různé atrakce, ze zámku dorazil okrojovaný průvod krále Ferdinanda I s doprovodem, vystoupil dětský sbor, pak déšť zábavu na náměstí zhatil, návštěvníci se přesunuli do kulturního domu na taneční zábavu. Na zámku zazněla historická hudba, vystoupili šermíři a zorganizovány noční prohlídky. V chladné neděli pokračovala zábava soutěžemi na náměstí, v kostele sloužena česko-německá mše, městem projeli motoveteráni.\nUskutečnil se ve dnech 13. - 15. září 2002. Páteční zahájení patřilo dvěma výstavkám v přízemí radnice a pak už zazněly fanfáry a projev starosty města Zdeňka Patočky. Pak vystoupily na náměstí mažoretky, na koupališti byl lunapark, ohňostroj a k taneční zábavě hrála skupina Fonofest. V sobotu bylo na náměstí středověké tržiště a atrakace, loutkové divadlo, sehrána scéna s útrpným právem, průvod obstaral DS Havlíček, projížďky kočárem stáj Jana Chýleho. Odpoledne byly vysvěceny dvě kapličky a večer patřil na třech místech města tanečním zábavám. V neděli byla slavnostně otevřena nová sportovní hala, městem projeli autoveteráni, ve školní jídelně byl podáván proslavený guláš.\n\nKonáno ve dne 7. - 9. září. V pátek otevřena výstavka na radnici, na náměstí vystoupily mažoretky, zahrála česko-německá kapela a na koupališti byl ohňostroj. V sobotu byl v zámeckém parku hlavní program s jízdou historických kol, otevřením středověkého tržiště, tanečním vystoupením The Wings, šermířů a kejklířů, průjezdem družiny sv. Huberta, v poledne byl podáván v školní jídelně zdarma guláš. Odpoledne a večer několik divadelních představení a koncertů (Ventilky a Pumpičky, Septima, Kozlovka, Těžkej Pokondr). V neděle mše v kostele, koncert nevidomých na náměstí spojený s vysvěcením opraveného morového sloupu. \nSlavilo se ve dnech 11. - 13. září se zaměřením na různá výročí zákupského školství. V pátek se konala v kulturním domě školní akademie, na radnici setkání řady VIP s rautem a vystoupením cimbálové muziky Vonička, v kostele byl koncert vážné hudby. V sobotu byla hlavní část slavností na koupališti. Nejprve zahajovací projev starostky M. Hudakové, předání cen města jeho osobnostem, vystoupili zde žáci lesnické školy z Trutnova, fungovaly různé pouťové atrakce a stánky, vystoupili estrádní baviči Josef Náhlovský a Josef Mladý, dětské a hudební soubory, večer zde zakončil ohňostroj. Ve škole a přilehlém sportovním areálu byla řada společenských a sportovních akcí, podobně i v Heldovce na náměstí. V neděli vystoupil na nádvoří zámku DS Havlíček. Slavnosti byly i kvůli pěknému počasí vydařené.\n\nKonáno 10. – 12. září, hlavní akcí byla oslava 160. výročí založení hasičského sboru v Zákupech. Slavnostního zahájení se na radnici zúčastnila řada VIP, hejtman, poslanci, senátoři, hosté ze zahraničí, zejména z různých hasičských sborů. Večer byl v kostele koncert klasické hudby. Sobotní oslavy patřily hasičům, byly položeny věnce k hrobu zakladateli hasičského sboru Ferdinandovi Leitenbergerovi, v areálu koupaliště byly k vidění i v provozu historické hasičské exponáty a desítky moderních hasičských vozidel. Večer zakončila velkolepá hasičská fontána z 80 stříkaček a následný ohňotroj. K tomu během dne vystupovalo několik hudebních skupin (Maxim Turbulenc, Ševcovská kapela, Septima) , v provozu bylo mnoho prodejních stánků a pouťových atrakcí. \n\nV tradičním termínu 9. - 11. září 2001 se městské oslavy povedly i díky příznivému počasí. Byly věnovány 470 výročí povýšení Zákup na město. V pátek byl navečer koncert v kostele, v sobotu pochod od zámku v historickém oblečení přes náměstí na louku u kulturního domu, kde byla spousta pouťových atrakcí. Cestou se zastavil u podia na náměstí, kde zazněly zahajovací projevy starosty Ing Lípy a VIP. Na radnici vystavovali zahrádkáři, ve škole byl podáván tradiční guláš, na stadionu cvičili hasiči, na zámku organizovány večerní prohlídky, v KD sehráli divadelníci pohádku pro děti.\n\nKonáno 7. – 9. září, hlavní program byl v sobotu. Byly věnovány zejména připomenutí 65. výročí vzniku první výsadkové jednotky čs. armády. Slavnostní shromáždění za účasti mj. i veteránů bylo na náměstí, v sousedním Eduard Held muzeu byla otevřena související výstava. Doprovodnými akcemi byl páteční koncert v kostele, sobotní program byl hlavně na zákupském koupališti – pouťové atrakce, divadlo pro děti, estráda s vystoupením řady hudebních souborů, byly slavnostně předávány Ceny města Zákupy, večer zde byl ohňostroj. Již tradiční součástí bylo podávání guláše pro stovky příchozích ve školní jídelně. \n\nTermín 13. – 15. září, slavnosti věnovány 90. výročí založení českého ochotnického divadla DS Havlíček. V pátek byl večerní koncert Českolipského dětského sboru, v sobotu otevřeny dvě výstavky na radnici, hlavní program byl v areálu Zákupského koupaliště, kam směřoval i průvod divadelníků od kulturního domu. Na koupališti bylo několik představení a koncertů různých žánrů (Brass Bombers, Olga Lounová, František a Vojtěch Nedvědovi), večer ohňostroj. Jako v předchozích letech byl velice příznivě přijat guláš pro město od firmy I.A.C. podávaný ve školní jídelně. V neděli pak program zakončila další dvě divadelní představení v kulturním domě.\n\nTermín 12. – 14. září, slavnosti se konaly u příležitosti 50. výročí otevření nového školního areálu v Zákupech. V pátek byl na nádvoří zámku večerní koncert Českolipského dětského sboru a v sobotu oslavy pokračovaly v prostorách školy. Slavnostně a s několika projevy byla odhalena pamětní deska před školou, kde poté vystoupily i školní taneční a pěvecké soubory. Škola byla přístupna veřejnosti, v tělocvičnách i na hřišti proběhla řada soutěží, v poledne byl opět podáván firmou IAC sponzorovaný guláš pro veřejnost. Na zámku byla slavnostně zahájena výstava 1600 ks jiřin. Odpolední program byl v areálu koupaliště. Vystoupilo Duo Aramis, kapela Fleret z Vizovic, večer kapela Tři sestry Banditos. K tomu stánky, pouťové atrakce, ohňostroj. V neděli program narušil déšť a tak přednáška městského kronikáře Mgr. Šimka k historii zákupského školství byla přesunuta na radnici.\n\n"}
{"id": "1002640", "url": "https://cs.wikipedia.org/wiki?curid=1002640", "title": "Jan Homola (1959)", "text": "Jan Homola (1959)\n\nJan Homola (* 25. prosince 1959) je bývalý český fotbalista, útočník.\n\nV československé lize hrál za Zbrojovku Brno a Škodu Plzeň. Nastoupil v 69 prvoligových utkáních a dal 17 gólů. Za Zbrojovku nastoupil jako střídající hráč třikrát v Poháru UEFA 1980/81, odehrál celkem 43 minuty, v nichž neskóroval.\n\nVe druhé nejvyšší soutěži absolvoval debut mezi muži v dresu Opavy (1977/78: 3 branky), dále ji hrál na vojně za VTJ Tábor a v Plzni, kde nastoupil v dalších více než 171 utkáních a dal 79 gólů.\n\nV sezoně 2013/14 působí jako trenér mužů TJ Zruč (od 2007/08) v 1. A třídě Plzeňského kraje (6. liga).\n\n"}
{"id": "1002643", "url": "https://cs.wikipedia.org/wiki?curid=1002643", "title": "Zeleninová zahrada", "text": "Zeleninová zahrada\n\nZeleninová zahrada je soukromá zahrada nebo její část, která obvykle slouží k pěstování zeleniny k spotřebě. Často se tu nacházejí skleníky, ve kterých se nacházejí plodiny jako např. rajče jedlé nebo okurka setá. Mohou zde někdy být druhy využívané jako okrasné nebo ovocné a celá zahrada může mít okrasný účel.\n\nPro snazší zajištění střídání plodin na stanovišti, je doporučeno rozdělení plochy na díly které slouží pro pěstování v tratích. V na stanovišti první trati tak budou pěstovány rostliny náročné na živiny (brambory, zelí, mangold nebo tykve) a ve čtvrté nejméně náročné na základní živiny a především dusík. Tedy například luštěniny. Rozdělení na záhony může být užitečné. K dosažení dostatečných výnosů nebo vůbec nějaké sklizně je obvykle třeba závlahy a pravidelné péče, například odplevelování. Většina druhů zeleniny je pěstována jeden rok, na podzim (někdy na jaře) se pozemek zryje, nebo zoře a přihnojí.\n\n\n"}
{"id": "1002646", "url": "https://cs.wikipedia.org/wiki?curid=1002646", "title": "Vít Přindiš", "text": "Vít Přindiš\n\nVít Přindiš (* 14. dubna 1989 Praha, Československo) je český vodní slalomář, kajakář závodící v kategorii K1. K jeho největším individuálním úspěchům patří stříbrná medaile z Mistrovství světa 2017 a zlato z Mistrovství Evropy 2019. V roce 2017 zvítězil jako první český kajakář v historii v celkovém hodnocení Světového poháru v kategorii K1.\n\nK vodnímu slalomu ho přivedl otec Pavel Přindiš, který dlouhé roky reprezentoval Československou a Českou republiku. Na kajaku jezdí od roku 1996, od začátku kariéry je členem USK Praha vodní slalom. Do roku 2013 byl jeho trenérem Pavel Přindiš, ale v současnosti trénuje pod vedením Milana Řihy po boku Vavřince Hradilka. Začal se prosazovat již v žákovských kategoriích, kde sbíral medaile z mistrovství republiky. Poprvé reprezentoval Česko v 16 letech na mistrovství Evropy juniorů v polském Krakově, kde získal spolu s Vavřincem Hradilkem a Janem Vondrou stříbrnou medaili v závodě hlídek. V roce 2006 obsadil čtvrté místo na mistrovství světa juniorů a získal stříbrnou medaili v závodě hlídek.\n\nNásledovala reprezentační dráha v kategorii do 23 let, která vyvrcholila ziskem zlaté medaile na ME v Bosně 2011 a bronzové z MS ve Wausau 2012 v závodě hlídek. V individuálním závodě na ME v Solkanu 2012 obsadil čtvrté místo.\n\nV reprezentačním družstvu seniorů se poprvé představil již v roce 2010, ve kterém obsadil 16. místo na MS ve Slovinsku. V letech 2012, 2014 a 2015 vyhrál domácí šampionát pořádaný v pražské Troji a na Lipně. Na mistrovstvích Evropy 2013 a 2016 vyhrál zlatou medaile v závodě hlídek s Vavřincem Hradilkem a Jiřím Prskavcem. V roce 2014 si na ME ve Vídni dojel pro stříbrnou medaili v individuálním závodě K1. Ze světového šampionátu 2014 si přivezl stříbrnou medaili ze závodu hlídek a tentýž rok skončil druhý v celkovém pořadí Světového poháru.\n\nV roce 2013 obsadil druhu pozici v hodnocení nejlepších sportovců ČVUT a v roce 2014 a 2016 toho hodnocení celkově ovládl. Několikrát byl oceněn Ministerstvem školství, mládeže a tělovýchovy za přínos sportu.\n\nV roce 2016 znovu obsadil druhou pozici v celkovém hodnocení Světového poháru, o rok později jako první český kajakář Světový pohár vyhrál. Na Mistrovství světa 2017 zvítězil v závodě hlídek a z individuálního závodu si přivezl stříbrnou medaili.\n\nNa Mistrovství Evropy 2018 v pražské Troji získal svoji druhou evropskou individuální medaili, a to znovu stříbrnou. Zlato získal se svými parťáky v týmovém závodě již potřetí za sebou. Na Mistrovství světa 2018 v Riu de Janeiru si dojel pro sedmé místo v individuálním závodě, pro bronz v týmovém závodě a čtvrté místo obsadil v kajak krosu. V celkovém hodnocení Světového poháru si v sezóně 2018 dojel pro třetí místo.\n"}
{"id": "1002648", "url": "https://cs.wikipedia.org/wiki?curid=1002648", "title": "Mražený jogurt", "text": "Mražený jogurt\n\nMražený jogurt (často v anglické podobě Frozen yogurt) je mléčný chlazený dezert vyrobený z jogurtu a někdy i dalších přídavných surovin. Může nabývat různých podob: od dezertu připomínající zmrzlinu po nízkotučný jogurt.\n\nMražený jogurt lze vyrobit doma s pomocí jogurtu a ovoce (případně sirupu, medu, ...), u profesionálních provozů se většinou využívá mléčná sušina a výrobník zmrzliny.\n\n"}
{"id": "1002650", "url": "https://cs.wikipedia.org/wiki?curid=1002650", "title": "Rostlinná textilní vlákna", "text": "Rostlinná textilní vlákna\n\nRostlinná textilní vlákna jsou stěny buněk, které se nacházejí ve stonku nebo v částech listů určitých rostlin.\n\nBuňky sestávají z celulózy, ligninu a dalších látek, jejichž chemické složení a struktura určují charakter vláken, jejich funkčnost a účinnost při použití.\n\nRozhodující parametry pro technické použití vláken jsou:\n\n\nPodle částí rostliny, ze které pocházejí, se vlákna zpravidla rozdělují: \n\nChemické složení nejznámějších rostlinných vláken (váhové podíly v %):\nFyzikální vlastnosti nejznámějších druhů vláken: \n\nDélka se vztahuje na tzv. technické vlákno (svazek elementárních vláken), tloušťka na jednotlivé elementární vlákno. \nV roce 2009 se rostlinná vlákna s více než 30 miliony tun podílela cca 38 % na celosvětové spotřebě textilních vláken\n"}
{"id": "1002654", "url": "https://cs.wikipedia.org/wiki?curid=1002654", "title": "Legrand (firma)", "text": "Legrand (firma)\n\nLegrand je francouzská nadnárodní společnost se sídlem v Limoges, která je co do objemu prodeje světovým lídrem v produktech a systémech pro elektroinstalaci a informační sítě. Ve 27 zemích je navíc tržním lídrem v alespoň jedné z hlavních oblastí svého působení.\n\nPočátky firmy sahají až do roku 1860, kdy byla založena dílna na výrobu porcelánu v Limoges na ve francouzském regionu Limousin, jež původně vyráběla porcelánové nádobí.\n\nV roce 1904 společnost převzal Frédéric Legrand, který propůjčil společnosti své jméno.\n\nV roce 1919 společnost uzavřela partnerství s Jeanem Mondotem, řemeslníkem z Limoges, který začal v malé továrně v Exideuil vyrábět elektrické spínače porcelánu a zimostrázového dřeva.\n\nVýroba se následně postupně rozšířila na výrobu dalšího elektrointalačního materiálu. V té době, před objevením plastu, byl porcelán nejlepším izolačním materiálem.\n\nV roce 1949, po požáru továrny, bylo rozhodnuto soustředit se výhradně na výrobu elektroinstalačních ovládacích přístrojů (spínačů a zásuvek). Společnost velmi rychle rozšířila svůj sortiment také o produkty na ochranu a jištění (pojistkové držáky, jističe, atd.), výrobky pro vedení kabelů (trunking a mini-kanálů), nouzového osvětlení, atd.\n\nOd té doby, Legrand uskutečnil 120 cílených akvizic po celém světě a stal se tak velkým, diverzifikovaným výrobcem elektroinstalačního materiálu s více než 150.000 položek zboží. Od roku 2006 má své dceřiné společnosti v 70 zemích a obchodní zastoupení ve 180 zemích.\n\nNěkteré zajímavé mezníky historie:\n\n1966 : První dceřiná společnost mimo Francii založena v Belgii.\n\n1977 : Rozvoj pokračuje mimo Evropu převzetím společnosti Pial v Brazílii.\n\n1984 : První dceřinou společností ve Spojených státech se stává Pass & Seymour.\n\n1989 : Akvizice společnosti Bticino, italského výrobce elektroinstalačního materiálu č. 1.\n\n1996 : Legrand posiluje svou přítomnost v rozvíjejících se zemích akvizicí společností FAEL v Polsku, Luminex v Kolumbii a MDS v Indii, a WattStopper ve Spojených státech .\n\n1998 : Akvizice společnosti Ortronics, amerického lídra v oblasti strukturované kabeláže a VDI.\n\n2000 : Akvizice společnosti WIREMOLD ve Spojených státech a také americké společnosti Horton Controls, specialisty na ovládání osvětlení. Tyto společnosti byly sloučeny pod značku WattStopper. Akvizice společností Quintela a Tegui ve Španělsku.\n\n2005 : Akvizice ICM GROUP (značka KZ a CABLOFIL), světového lídra v oblasti drátěných kabelových žlabů.\n\n2006 : Akvizice divize ovládacích přístrojů společnosti TCL v Číně (č. 1 na čínském trhu) a Shidean, čínského lídra v oblasti audio a video vstupních systémů. Akvizice značky Vantage Controls, amerického specialistu pro ovládání osvětlení.\n\n2007 : Akvizice firmy HPM, č. 2 na trhu s elektroinstalačním materiálem v Austrálii, společnosti Kontaktor, předního ruského výrobce výkonových jističů. Ve stejném roce Legrand převzal společnost MACSE, mexického lídra v oblasti kabelových žlabů, UStec, amerického specialista v oblasti datových sítí, TCL Wuxi, čínského specialistu v oblasti modulárních jističů a Alpes Technologies (Annecy, Francie), specialistu v oblasti kompenzace a měření elektrické energie.\n\n2008 : Akvizice americké společnosti PW Industries, specialisty v oblasti kabelových žlabů; HDL, lídra na trhu vstupních systémů pro residenční sféru v Brazílii (audio a video vstupní systémy a telefony); Estap, lídra v oblasti VDI (Voice Data Image) a datových rozvaděčů na tureckém trhu a také společnosti Electrak, britského specialisty na pokládání pozemních kabelových žlabů.\n\n2009 : Stejně jako další subjekty v elektrotechnickém průmyslu, byl také Legrand ovlivněn hospodářskou krizí. Skupina zaznamenala 15,6% pokles v obratu (3,6 mld. €). Přesto skupina Legrand dokázala udržet svou provozní marži na 17,6%, oproti 17,7% v roce 2008.\n\n2010 :\n\n\n2011 :\n\n\nV České republice je společnost Legrand přítomna již od roku 1992. Kancelář společně se showroomem se nachází v Praze v ulici Sokolovská. Odtud nabízí odbornou pomoc a podporu svým klientům a partnerům od návrhu až po dokončení jejich projektů. V současné době zastupuje společnost Legrand na českém trhu také značky BTicino a Cablofil.\n\n\n"}
{"id": "1002655", "url": "https://cs.wikipedia.org/wiki?curid=1002655", "title": "Jan Chladil", "text": "Jan Chladil\n\nJan Chladil (* 8. prosince 1949) je bývalý český fotbalista, záložník. Po skončení aktivní kariéry působil jako trenér B-týmu Olomouce a jako správce olomouckého stadionu.\n\nV československé lize hrál za Sigmu Olomouc. Nastoupil ve 13 ligových utkáních. Ve druhé lize hrál i za TJ Vítkovice, kam přišel v lednu 1974 z pražské Slavie.\n\n"}
{"id": "1002673", "url": "https://cs.wikipedia.org/wiki?curid=1002673", "title": "Rinkebysvenska", "text": "Rinkebysvenska\n\nRinkebysvenska je jedna z variant švédštiny, kterou se mluví na sídlištích, kde převažuje především obyvatelstvo z řad imigrantů. Jako jazykový fenomén se objevila v 80. letech 20. století. Jedná se o formu jazyka, kterou mluví především mladá generace, která je různého etnického původu. Rinkebysvenska se však užívá pouze v rámci této komunity a nejedná se tak o jazyk, který by byl plně užíván ve všech situacích každodenního života.\n\nObyvatelstvo Švédska bylo historicky vzato homogenní, nicméně v druhé polovině 20. století došlo v souvislosti s vzrůstem životního standardu v zemi k masové imigraci. Statistické údaje dokládají, že počet obyvatel země, kteří se nenarodili na území Švédska se jen v posledních 30 letech zdvojnásobil. Za posledních 10 let přibylo obyvatelstva především z Turecka, Somálska a Saúdské Arábie. I to zapříčinilo značnou etnickou, jazykovou i náboženskou různorodost současného Švédska.\n\nImigranti osídlili především největší sídliště v okolí Stockholmu, Göteborgu a Malmö. Díky tomu se tyto oblasti staly symbolem imigrace a kontrastem s \"etnicky švédskými\" centry měst.\n\nNová varianta švédštiny, která vznikla právě poté, co mnozí imigranti začali tvořit značný podíl na místním obyvatelstvu, dostala ve švédském povědomí název podle sídliště Rinkeby, kde byl počet přistěhovalců vždy nejvyšší a kde byla tato varianta také poprvé popsána. Rinkebysvenska je předmětem výzkumu mnohých akademiků v posledních třiceti letech. První, kdo tento termín použil, byla lingvistka Ula-Brit Kotsinas. Definovala jej především jako takovou variantu švédského jazyka, ve které se vyskytují následující rysy:\n\n\nZe sociolingvistického hlediska se rozdíl mezi Rinkebysvenska a standardní švédštinou interpretuje jako potřeba mladé generace přistěhovalců vytvořit vlastní identitu. \n\nNázev této varianty švédštiny je sám předmětem debat, neboť se termín Rinkebysvenska stal sám o sobě pejorativním. Většina lingvistů se nemůže shodnout, jaký název pro Rinkebysvenska vlastně použít. Kromě toho probíhá rovněž diskuze, zdali má být tato varianta považována za sociolekt, dialekt, etnolekt nebo multietnolekt. Ve Švédsku, kde je politická korektnost považována za jeden z klíčových konceptů fungování společnosti, se jedná o debatu poměrně významnou.\n\nVe veřejné diskuzi se nejčastěji používají názvy, které přímo odkazují na společenskou stratifikaci. Užívají se termíny, jako například \"invandrarsvenska\" (dosídlenecká švédština), nebo \"blattesvenska\" (dosídlenecká švédština; blatte je negativní termín pro imigranty). Rovněž se objevují termíny jako např. \"förortsvenska\" (příměstská švédština), \"miljonsvenska\" (de facto paneláková švédština), nebo \"shobresvenska\" (šo-bre švédština). Poslední z uvedených výrazů vychází z velmi často používaného výrazu \"šo bre\", který je původem z oblasti jihovýchodní Evropy, resp. Srbska a Turecka.\n\nObyvatelstvo, které touto variantou jazyka mluví používá často termíny spojené buď se svojí lokalitou, nebo s nuznými podmínkami na švédských panelových sídlištích: \"rosengårdsvenska\", \"fittjasvenska\", \"gårdstenska\", \"ghettosvenska\" i \"betongsvenska\".\n\nNejtypičtějším rozdílem mezi standardní švédštinou a Rinkebysvenska jsou slova, která přišla původem z různých jazyků početných imigrantů. Mezi ty patří například \"aina/ainaziz\" (policie, z turečtiny), \"bak\" (podívat se), \"ajde\" (pojďme, snad ze všech balkánských jazyků), \"bre\" (částice zdůraznění, opět balkánského původu), \"habibi\" (drahý, z arabštiny), \"yalla\" (spěchat, opět z arabštiny), \"chilla\" (uklidnit se, z angličtiny), \"loco\" (blázen, španělského původu) apod.\n\nŠvédská média v posledních 30 letech hodnotí Rinkebysvenska jako cosi špatného; deviantní variantu jazyka, kterou užívají problematické elementy ve společnosti a šovinisté. K tomu je do protikladu stavěna \"dobrá\" a \"rovnoprávná\" standardní švédština. V rovnostářském Švédsku jsou tak mluvčí této varianty jazyka stigmatizováni.\n\nI přesto vyšlo však v Rinkebysvenska několik knih, mezi které patří například:\n\n\n\n"}
{"id": "1002675", "url": "https://cs.wikipedia.org/wiki?curid=1002675", "title": "Stourhead", "text": "Stourhead\n\nStourhead je pozemek o rozloze 1072 ha (2650 akrů) u pramene řeky Stour nedaleko Mere, ve Wiltshire, v Anglii. Součástí objektu je panské sídlo v palladianském stylu,\n\nRod Stourtonů, baroni ze Stourtonu, žili na Stourheadském panství 500 let, dokud nebylo prodáno siru Thomasi Meresovi v roce 1714. Jeho syn, John Meres, majetek prodal Henrymu Hoare I., synu bohatého bankéře Sira Richarda Hoare v roce 1717. Původní zámek byl zbourán a nový dům, byl postaven jako jeden z prvních svého druhu. Byl navržen Colenem Campbellem a postaven Nathanielem Iresonem v letech 1721 a 1725. V průběhu dalších 200 let rod Hoare získal mnoho majetku z dědictví, včetně velké knihovny a uměleckých sbírek. V roce 1902 byl dům zničen požárem. Nicméně, mnoho z dědictví bylo zachováno, a dům byl rekonstruován přibližně do původního stylu. Poslední rodinný příslušník rodu Hoare, který byl i vlastníkem majetku, Henry Hugh Arthur Hoare, daroval dům Stourhead a zahrady organizaci National Trust v roce 1946, jeden rok před svou smrtí. Jeho jediný dědic a syn, kapitán \"Harry\" Henry Colt Arthur Hoare (člen oddílu Queen's Own Dorset Yeomanry), zemřel na zranění, které utržil v bitvě u Mughar Ridge dne 13. listopadu 1917 v I. světové válce. Kapitána \"Harry\" Hoare připomíná pamětní deska na památníku v Stourhead. Poslední člen rodu Hoare, který se narodil v domě je Edward Hoare dne 11. října 1949.\n\nI když hlavní osnova panství v Stourhead byla vytvořena Colenem Campbellem, byly zde různí jiní architekti podílející se na vývoji parku v průběhu let. William Benson, nevlastní bratr Henryho Hoare, byl částečně odpovědný za úpravy panství v roce 1719. Francis Cartwright, stavitel a architekt, získal kvalifikaci \"zodpovědný provinční projektant v palladianském stylu\" a pracoval na Stourhead v letech 1749–1755. Cartwright byl známý řezbář, pravděpodobně pracoval s materiály jako je dřevo a kámen. Předpokládá se, že jeho příspěvek na Stourhead byl v tomto směru. Nathaniel Ireson byl stavitel a provedl velký objem prací na pozemku. Je to dílo které založilo jeho kariéru v roce 1720. Původní panství zůstalo nedotčeno, i když byly provedeny změny a dodatky v průběhu času. Henry Flitcroft postavil na pozemku tři chrámy a věž. Chrám bohyně Ceres byl přidán v roce 1744, následovala stavba Herkulova chrámu v roce 1754 a Apollónův chrám v roce 1765. Ten stejný rok navrhl Alfredovu věž, ale nedokončil stavbu do roku 1772. V roce 1806, zedník a stavební konstruktér John Carter přidal okrasné domy na pozemku na žádost Sira Richarda Hoare Colta. Architekt William Wilkins vytvořil zámeček v řeckém stylu v roce 1816 pro Sira R. Colt Hoare. V roce 1840, více než sto let poté, co byly postaveny původní budovy, byl najat Sirem Hughem Hoare Charles Parker, aby provedl na panství úpravy. Bylo přidáno sloupoví (portikus) do hlavní budovy , spolu s dalšími změnami. Konstrukce úprav se držela v souladu s původními plány.\n\nJezero v Stourhead je uměle vytvořeno. Cesta kolem jezera má připodobnit cestu Aenea do podsvětí. Kromě řecké mytologie, rozložení působí jako \"genius loci\" vlivem konceptu slavného básníka Alexandra Pope. Budovy a památky A. Pope postavil na památku rodiny a místní historie. Henry Hoare byl sběratelem umění – jedno z jeho děl (které vlastnil) byl Aeneas na Delosu od Nicolase Poussina. Tento obraz jej inspiroval k úpravě designu zahrad.\nPasáže vyprávějící o cestě Aenea jsou uvedeny v chrámech kolem jezera. Památky jsou používány tak, aby tvořily celek a vzájemně na sebe navazovaly. Například Pantheon navržený Flitcroftem láká návštěvníky k procházce k němu, ale jakmile jej pozorovatel dosáhne, pohled z protějšího břehu jezera láká k použití cesty v sníženém terénu k pokračování do okolních míst, kde pozorovatel má možnost přemýšlet nad celém okolním panorama. Pantheon byl považován za nejdůležitější vizuální prvek zahrad. Tak jako mnoho dalších kusů uměleckých děl ve vlastnictví Hoare, líčí cesty Aenea. Výsadba v zahradě byla uspořádána takovým způsobem, který evokoval různé nálady. Podle Henryho Hoare, \"zeleň by měla společně v souladu s velkými hmotami jako stíny jsou v obraze, v . kontrastu k temným masám a světlostí ulehčit každou temnou hmotu malými světle zelenými jiskrami.\"\n\nZahrady byly navrženy Henrym Hoare II. a byly upraveny mezi léty 1741 a 1780 v designu klasickém pro Anglii 18. století (anglický park), kolem velkého jezera, vytvořeného přehrazením malého potoka. Inspirací k vzniku této úpravy byly práce malířů jako Claude Lorrain, Nicolas Poussin, a zejména Gaspar Dughet, který maloval utopické krajiny podobné italské krajině. Tyto obrazy byly podobné jako styl úprav zahrad v Stowe. Podle tohoto vzoru i další zahrady té doby měly být módně upraveny podle obrazů. „Obrazoborecký“ styl úprav kritizuje Humphry Repton v knize Umění zahradní architektury.\nV zahradě je řada chrámů inspirovaných scénami z Grand Tour of Europe, tradičního výletu vyšší třídy (kasty) Britů po Evropě. Na jednom kopci s výhledem do zahrady stojí obelisk a Věž krále Alfreda vysoká 50 m, s povrchem z cihel, navržená Henry Flitcroftem v roce 1772. Na jiném kopci je chrám Apolla nabízející vhodné místo k pohledu na nádherné rododendrony, vodní prvky, kaskády a chrámy. Velký středověký Bristol High Cross byl přesunut z Bristolu do zahrady. Mezi kopci obklopujícími chrámy jsou také zbytky dvou opevnění z doby železné Whitesheet Hill a Park Hill Camp.\n\nApollónův chrám je přesnou kopií archeologického nálezu v Baalbeku.\nZahrady jsou velkou sbírkou stromů a keřů z celého světa.\n\nRichard Colt Hoare, vnuk Henry Hoare II, zdědil Stourhead v roce 1783. Přistavěl křídlo zámku s knihovnou a na zahradě zbudoval loděnice a odstranění několik úprav, které nebyly v souladu s klasickými a gotickými prvky (včetně tureckého stanu). Také významně rozšířil výsadby. Apollónův chrám stoupá ze zalesněného svahu, který byl vysazen v době úprav Colta Hoare. S vášní pro starověk, měl vykopat 400 starověkých mohyl pro výzkum historie starověkého Wiltshire.\n\nKdyž byl park v Stourhead poprvé otevřen v roce 1740, časopisy jej popisovaly jako žijící dílo umění (‘a living work of art’). Jeden z nejvýznamnějších architektů 20. a 21. století v ČR Ivar Otruba dává úpravu parku do souvislosti s postupem industrializace: \"„tvůrce… …ve snaze „odvrátit\" vliv technické, přímočaré a spěchající civilizace, utíká do přírody, idealizuje a dotváří ji symbolikou historických artefaktů.“\"\n\n\n"}
{"id": "1002682", "url": "https://cs.wikipedia.org/wiki?curid=1002682", "title": "Mount Augustus", "text": "Mount Augustus\n\nMount Augustus (domorodý název \"Burringurrah\") je skalní masiv v Západní Austrálii, v regionu Gascoyne. Jeho vrchol se nachází 1106 metrů nad mořem a více než osm set metrů nad okolní rovinou. Délka hřbetu dosahuje téměř osm kilometrů. Tento geologický útvar pochází z doby před více než 1,5 miliardou let. Soupeří o titul největšího světového monolitu s Uluru (Ayers Rock), která je sice menší, ale jde skutečně o jediný kus kamene, kdežto Mount Augustus je souvrství. Okolí hory bylo vyhlášeno národním parkem.\n\nV roce 1894 bylo nedaleko Mount Augustus objeveno zlato.\n\n"}
{"id": "1002688", "url": "https://cs.wikipedia.org/wiki?curid=1002688", "title": "Železniční trať Tuzla–Zvornik", "text": "Železniční trať Tuzla–Zvornik\n\nŽelezniční trať Tuzla–Zvornik (bosensky Železnička pruga Tuzla–Zvornik) spojuje tato dvě města na východě Bosny a Hercegoviny (a v Republice srbské). Dlouhá je 43,5 km a značena je číslem 15.\n\nProvozovatelem trati jsou společnosti Železnice Federace Bosny a Hercegoviny spolu se Železnicemi Republiky srbské. \n\nSpojení obou měst železnicí bylo plánováno jak v dobách Rakousko-Uherska, tak i v 30. letech 20. století. jugoslávské království získalo půjčku z Belgie a v roce 1938 byla zahájena výstavba trati. V souvislosti s invazí německých vojsk v dubnu 1941 však byly stavební práce přerušeny; staveniště bylo navíc bombardováno. \n\nNapotřetí byla stavba zahájena v 80. letech 20. století. Jugoslávský stát, který trpěl v této dekádě značnou krizí, nasadil do stavby dobrovolníky z řady mládeže, podobně jako tomu bylo i v 50. letech 20. století v případě trati Brčko–Banovići. Výstavba byla zahájena v roce 1986 a dokončena v lednu 1992, jen několik měsíců před vypuknutím Války v Bosně a Hercegovině. Na stavbě pracovalo celkem 6 349 lidí ze 150 brigád. Nejvíce stavebních prací bylo odvedeno v průběhu roku 1987. Jednalo se poslední akci mládežnických brigád na území SFRJ.\n\nVýstavba tratě stála 120 milionů tehdejších amerických dolarů a jednalo se o největší investici své doby na území Bosny a Hercegoviny. Součástí tratě je i několik kilometrů dlouhý tunel Križevići, jehož výstavba byla nejnáročnější. Práce na tunelu zpozdily otevření trati; namísto na 29. listopadu 1988 (kdy měla být původně otevřena) první vlak projel z Tuzly do Zvornika až v lednu 1989.\n\nProvoz na trati byl přerušen v květnu 2014 v souvislosti s Povodněmi na Balkáně v roce 2014.\n\nTrať měla sloužit převážně pro nákladní dopravu; na západě (v Tuzle) je ukončená nedaleko tepelné elektrárny Tuzla a na východě se napojuje na trať Ruma–Zvornik. V blízkosti Zvorniku, v regionu známém podle řeky Driny jako Podriní se navíc nacházelo v 80. letech 20. století značné množství továren. \n"}
{"id": "1002692", "url": "https://cs.wikipedia.org/wiki?curid=1002692", "title": "István Sándorfi", "text": "István Sándorfi\n\nIstván Sándorfi, ve Francii známý jako Étienne Sandorfi (12. červen 1948, Budapešť – 26. prosinec 2007, Paříž) byl maďarsko-francouzský malíř, představitel hyperrealismu.\n\nJeho otec byl ředitelem americké společnosti IBM v Maďarsku. Po uchopení moci komunisty strávil pět let ve stalinských věznicích a jeho rodina byla vystěhována na venkov. V době povstání v roce 1956 rodina uprchla ze země, nejprve do Rakouska, poté Německa a nakonec do Francie.\n\nJiž v 17 letech, ještě na střední škole, měl Sandorfi první samostatnou výstavu v malé galerii v Paříži. Po druhé výstavě v roce 1966 se začal věnovat výhradně malování, byť dlouho nepřicházel komerční úspěch a přiživoval se reklamou. V roce 1973 měl však velmi úspěšnou výstavu v Muzeu moderního umění v Paříži. Následovaly výstavy v Německu, Belgii i ve Spojených státech.\n\nAsi patnáct let byly hlavním námětem jeho obrazů poněkud bizarní a děsivé autoportréty. Roku 1988 však změnil styl, stal se významným představitelem hyperrealismu a maloval převážně ženské postavy, což publikum ocenilo.\n\nByl známý tím, že se vyhýbal společenskému životu, žil v izolaci se svou rodinou, k čemuž přispívalo i to, že maloval výhradně v noci a přes den spal.\n\n"}
{"id": "1002693", "url": "https://cs.wikipedia.org/wiki?curid=1002693", "title": "Jack Daniel’s", "text": "Jack Daniel’s\n\nJack Daniel's Tennessee whiskey je nejprodávanější americkou whisky na světě a 18. nejprodávanějším destilátem vůbec.\nVyrábí ji destilérka Jack Daniel v Lynchburgu ve státě Tennessee, která je od roku 1956 vlastněna společností Brown-Forman.\n\nJack Daniel vlastním jménem Jasper Newton Daniel se narodil v září roku 1850 v Lynchburgu ve státě Tennessee, jako nejmladší z 10 dětí. Přesné datum narození není známo, jelikož veškeré záznamy byly zničeny požárem.\nV raném věku odešel Jack z domova a byl vychováván rodinným přítelem jménem Dan Call. Call byl luteránským pastorem, ale vlastnil také palírnu na whiskey hned za městem Lynchburg. Tady se mladý Jack naučil výrobě whisky. V září roku 1863, když mu bylo třináct let, rozhodl se pan Call zasvětit svůj život úřadu pastora a palírnu Jackovi prodal.\nPo občanské válce v roce 1866 musely být všechny palírny registrované. Jack Daniel tu svojí zaregistroval jako první a to ve svých 16 letech. Tímto má lihovar v Lynchburgu statut nejstarší registrované palírny v USA a byl zařazen mezi národní památky. Město Lynchburg má zhruba 360 obyvatel a paradoxně je to jediné místo, kde bez přerušení od 1909 panuje prohibice, je zde přísně zakázán prodej alkoholu na veřejných místech – tento tzv. „suchý zákon“ neplatí pouze za branou lihovaru Jack Daniel's.\n\nJack zemřel v roce 1911. Jeho smrti předcházela příhoda, kdy jednoho brzkého rána přišel do práce a snažil se otevřít svůj sejf. Nemohl si však vzpomenout na správnou kombinaci kódu, a tak do ocelového sejfu vztekle kopnul a zlomil si palec u levé nohy. Zprvu jen kulhal, ale později se v ráně usadila infekce, která vyústila v krevní otravu.\nProtože se nikdy neoženil a neměl děti, odkázal palírnu svým synovcům Lemu Motlowovi a Dicku Danielu. Dick však po roce předal svůj podíl Lemovi.\nNásledně byla firma začleněna jako: „Jack Daniel Distillery, Lem Motlow, Prop, Inc.“; což znamenalo, že i nadále firma patřila panu Lemu Motlowovi\nZa označením Old. No 7, které se objevuje na známé etiketě láhve Jack Daniel's Tennessee Whiskey, se skrývá celá řada příběhů, ovšem nikdo neví, který z nich je pravdivý. Někdo tvrdí, že 7 bylo Jackovo šťastné číslo, někdo že měl 7 milenek, nebo že se jedná o číslo vlaku, kterým převážel Jack Daniel's sudy. Existuje ještě několik dalších vysvětlení, ale všechny jsou spekulativní.\nPravdou je, že ten správný příběh stojící za číslem „7“ zůstává záhadou. Znal ho jenom Jack a ten ho nikomu neřekl.\nJack Daniel’s Tennessee whiskey se vyrábí z kukuřice, ječmene, žita a velmi kvalitní pramenité vody, pocházející z vápencové jeskyně. Tato přírodně filtrovaná voda proudí po celý rok s průtokem 3028 litrů za minutu, při stálé teplotě 13,3 °C.\nTennessee whiskey, je americká whisky, která se po destilační fázi filtruje přes dřevěné uhlí, které si destilérka vyrábí sama. Proces filtrace se nazývá Lincoln Country Proces. Uhlí je vyráběno ze dřeva javoru cukrodárného a je navrstveno ve velkých válcích. Whisky „prokapává“ přes uhlí, což jí dodává dokonale jemnou kouřovou chuť ještě před tím, než dozraje v sudech. Díky tomu je Jack Daniel's Tennessee whiskey a nikoli bourbon.\nPo procesu zjemnění dřevěným uhlím je whisky Jack Daniel's uložena do nových sudů z bílého amerického dubu. Jack Daniel`s je jediná významná destilérka, která si sudy vyrábí sama. Pro sudové příčky je vybíráno to nejlepší dřevo bílého dubu. Řemeslníci je ručně stlučou dohromady a opatrně ožehnou vnitřek sudu tak, aby přírodní cukry obsažené ve dřevě zkaramelizovaly. Právě z ožehnutého dubu získává whisky svou bohatou jantarovou barvu, jedinečnou chuť a chuťový dozvuk.\nNaplněné sudy se pak ukládají do tzv. Barrel houses, kde Tennessee whiskey zraje. Ve vyšších patrech dochází k větším teplotním změnám, barva whisky je bohatší a má robustnější chuťový profil. V nižších patrech dochází k menším teplotním výkyvům, což dodává chuti lehčí a jemnější profil.\nWhisky zraje v sudech 4-6 let. Věk však není nejdůležitějším faktorem pro kvalitu. Díky působení teplotních rozdílů v průběhu ročních období dochází při procesu dozrávání k opětovnému rozpínání a stahování sudu, což způsobuje hlubší vsakování whisky do dřeva sudu a její opakované uvolňování zpět. Po čtyřech až šesti letech zrání tekutiny v sudech nastává čas master destilera, který rozhoduje o tom, zdali whisky může opustit sud a vydat se na cestu ke konzumentům.\nPřibližně 25% whisky se ze sudu během zrání odpaří, říká se tomu andělská daň.\n\nMaster Destiller dohlíží na celý proces výroby whisky od mletí až po plnění do lahví. Od roku 2008 je jím Jeff Arnett, který je v pořadí sedmým Master Destillerem v 160leté historii Jack Daniel‘s. Jeho předchůdce Jimmy Bedford zastával tuto pozici 20 let.\nNejznámější Tennessee Whiskey na světě, Jack Daniel's old No. 7, se vyznačuje sytou, středně medovinovou barvou s výrazným pomerančovým tónem. Svou jemnou chuť získává díky překapávání přes třímetrovou vrstvu uhlí javoru cukrodárného a následným přibližně čtyřletým zráním v dubových sudech.\n\nPro Gentleman Jack je typická velice jemná a přesto však výrazná chuť připomínající exkluzivní koňak.\nJack Daniel's destillery vyrábí tento produkt od roku 1988. Jako jediná na světě je tato whisky 2x překapávána přes dřevěné uhlí. První prokapání probíhá po destilaci před uložením do sudu a druhé po procesu staření, před plněním do lahví.\n\nJack Daniel's Single Barrel byl prvně představen v roce 1997. Sudy, ve kterých whisky zraje, jsou uloženy ve vyšších patrech tzv. Barrel Houses, kde je v létě vyšší teplota a v zimě naopak nižší. Sudy jsou tak vystaveny znatelnějším změnám teplot, probíhá tam vyšší míra zrání a to dodává whisky její výraznou, vyzrálejší chuť a jantarovou barvu. U Single Barrelu je výrobní proces stejný, ale doba zrání je přibližně o 2 – 3 roky delší.\nKaždá láhev je plněna pouze z jednoho sudu, tzn. každá várka obsahující přibližně 250 lahví je v podstatě originálem.\nWhisky je stáčena ručně a každá láhev je popsána daty, ve kterém sudu zrála, kde byl sud umístěn, kdy byla naplněna do lahve.\n\nNejmladším členem Jackovy rodiny je Jack Daniel's Tennessee Honey – jemný likér, jehož základ tvoří Jack Daniel's old No. 7 a medový likér. Ten je vyráběn z pravého včelího medu z oblasti Tennessee a díky němu získal likér zlatavou barvou a sladkou jemnou chuť. Lahodná a plná chuť, jíž dále dominuje jemný nádech melasy, čokolády a pralinek, nejlépe vynikne, je-li Jack Daniel's Tennessee Honey podáván vychlazený na 18 stupňů (ostatní Jack Daniel's se podávají s ledem či namražené).\n"}
{"id": "1002701", "url": "https://cs.wikipedia.org/wiki?curid=1002701", "title": "Železniční tunel Križevići", "text": "Železniční tunel Križevići\n\nŽelezniční tunel Križevići se nachází na trati Tuzla - Zvornik v Bosně a Hercegovině (Republice srbské). Dlouhý je 4 917 metrů (nejdelší na území Bosny a Hercegoviny). Název nese podle nedaleké vesnice.\n\nVýstavba téměř pětikilometrového tunelu byla jedním z důvodů, proč byla výstavba samotné trati spojující města Tuzla a Zvornik několikrát přerušena. Tunel začal být budován v roce 1914, nedlouho před vypuknutím druhé světové války. Když byly v 30. letech obnoveny stavební práce, podařilo se do vypuknutí Dubnové války vyhloubit celkem již 2,5 km tunelu z Tuzlanské strany a 146 m ze strany zvornické. Dodnes se u tunelu nachází pamětní deska z roku 1940.\n\nPo obnovení stavebních prací na trati v roce 1986 padlo rozhodnutí, že nejprve má být proražen tento železniční tunel, a teprve poté zbytek trati. Stavební práce se rozjely dne 16. dubna 1986. Právě práce na tunelu, kde se dělníci setkali s výbušným metanem, způsobily, se že původní termín otevření železničního spojení mezi Tuzlou a Zvornikem nakonec posunul z roku 1988 až na leden 1992. Rovněž musela být vybudována 135 m hluboká štola z vrcholu kopce, pod kterým tunel prochází. Výskyt metanu znamenal dále zvýšení stavebních nákladů o 15 %. Jen vybudování tohoto tunelu stálo 50 milionů USD, což představovalo zhruba polovinu sumy, která byla vyčleněna na stavbu celé trati z Tuzly do Zvornika.\n\nRubanina z tunelu byla využita na náspy tratě a na regulaci řeky Hoce, která se nachází nedaleko trati samotné.\n\nBěhem války v Bosně a Hercegovině se objevily spekulace o využívání tunelu jako masového hrobu, nebo skladiště zbraní. V současné době je tunel v provozu, ačkoliv vyžaduje rekonstrukci.\n"}
{"id": "1002704", "url": "https://cs.wikipedia.org/wiki?curid=1002704", "title": "Ciro Immobile", "text": "Ciro Immobile\n\nCiro Immobile (* 20. února 1990, Torre Annunziata) je italský fotbalový útočník, hrající v týmu SS Lazio. Účastník Mistrovství světa 2014 v Brazílii.\n\nS mládežnickým týmem Juventusu vyhrál Torneo di Viareggio v letech 2009 a 2010, zahrál si také za první mužstvo v nejvyšší soutěži i Lize mistrů. Na hostování v Pescaře pomohl týmu k vítězství v Serii B 2011/12 a s 28 góly byl nejlepším střelcem soutěže. Po sezoně přestoupil do Janova, kde strávil rok a pak ho koupil Torino FC. Je prvním hráčem Turína, který se stal králem střelců od roku 1977, kdy vyhrál Francesco Graziani.\n\nDo Borussie Dortmund přestoupil po úspěšné sezóně v Torino FC, kdy se stal se nejlepším střelcem Serie A ročníku 2013/14 s 22 brankami. Přišel jako náhrada za polského útočníka Roberta Lewandowského, který zamířil do Bayernu Mnichov. Immobile podepsal s BVB pětiletý kontrakt. Před sezonou 2014/15 vyhrál s Borussií DFL-Supercup proti Bayernu Mnichov (výhra 2:0).\n\nV červenci 2015 odešel na roční hostování do španělského týmu Sevilla FC. V lednu 2016 odešel hostovat do FC Turín.\n\nReprezentoval Itálii na Mistrovství Evropy ve fotbale hráčů do 21 let 2013 v Izraeli, vstřelil gól ve finálovém zápase proti Španělsku, který Italové prohráli 2:4.\n\nV seniorské reprezentaci Itálie debutoval 5. března 2014 v přátelském utkání proti Španělsku (prohra 0:1). Byl zařazen do širší nominace na mistrovství světa ve fotbale 2014 v Brazílii, poté se dostal mezi třiadvacítku hráčů pro MS, jejíž složení oznámil trenér Cesare Prandelli 2. června. 8. června vstřelil v přípravném utkání proti Fluminense FC, které Italové vyhráli 5:3, hattrick. Na šampionátu však vyšel střelecky naprázdno: v utkání proti Anglii (výhra 2:1) střídal v 73 minutě Balotelliho, proti Kostarice (prohra 0:1) nehrál, do posledního zápasu skupiny proti Uruguayi (prohra 0:1 a vyřazení) nastoupil od začátku, v 71. minutě ho vystřídal Antonio Cassano.\n\nPrvní reprezentační gól vstřelil 4. září 2014 ve 3. minutě přátelského utkání proti Nizozemsku, které Italové vyhráli 2:0.\n\n"}
{"id": "1002705", "url": "https://cs.wikipedia.org/wiki?curid=1002705", "title": "Cena BAFTA za nejlepší mužský herecký výkon v hlavní roli", "text": "Cena BAFTA za nejlepší mužský herecký výkon v hlavní roli\n\nFilmová cena Britské akademie (angl. British Academy Film Award za nejlepší mužský herecký výkon v hlavní roli je filmová cena za nejlepší mužský herecký počin v hlavní roli udělovaná každý rok Britskou akademií filmového a televizního umění.\n"}
{"id": "1002713", "url": "https://cs.wikipedia.org/wiki?curid=1002713", "title": "Jen Lien-kche", "text": "Jen Lien-kche\n\nJen Lien-kche,  阎连科, pinyin:\" \"Yán Liánkē (* 24. srpna 1958, Sōng Xiàn, Luòyáng) je současný čínský spisovatel, často označovaný za kontroverzního, protože některá jeho díla byla zcenzurovaná vládnoucí čínskou propagandou, byla zakázána nebo nesměla v ČLR vyjít. Žije a vyučuje literární psaní, literaturu na Lidové univerzitě v Pekingu.\nNarodil se roku 1958 v provincii Hénán. V roce 1978 sloužil v Čínské lidové osvobozenecké armádě. O sedm let později absolvoval univerzitu v Hénánu, posléze vystudoval literaturu na Vysoké umělecké škole Čínské lidové osvobozenecké armády.\n\n\n\n\n\n\n\n\n\n\n\nU příležitosti vydání románu „\"Čtyři knihy\"“ byl v listopadu 2013 hostem v pražské knihovně Václava Havla, kde s diváky pohovořil o zákulisí a historii vydané knihy, či samotného čínského komunistického režimu. Setkání uváděla překladatelka jeho knihy Zuzana Li. Tlumočníkem mu pak byl český sinolog Zdeněk Hrdlička. Jen Lien-kche do ČR později zavítal víckrát, v roce 2014 si přijel do Prahy převzít Cenu Franze Kafky a v roce 2016 při příležitosti českého vydání jeho dalšího románu \"Rozpukov\" přijal pozvání Festivalu spisovatelů Praha.\n\nJen Lien-kche označuje svou tvorbu za „mýtorealistickou“ (神实主义).\n\n"}
{"id": "1002725", "url": "https://cs.wikipedia.org/wiki?curid=1002725", "title": "Poly(A) polymeráza", "text": "Poly(A) polymeráza\n\nPoly(A) polymeráza (PAP), též polynukleotid adenylyltransferáza, je enzym, který přidává na 3' konec mRNA tzv. poly(A) ocas tvořený dlouhou řadou adeninových nukleotidů. Spotřebovává ATP a při reakci se uvolňuje pyrofosfát. Poly(A) polymeráza je strukturně složena z RNA vazebné části, z katalytické oblasti, C-terminální oblasti bohaté na serin a threonin a dvou jaderných lokalizačních signálů (NLS). PAP je patrně nejznámější ribonukleotidyl transferázou a je přítomna u všech eukaryotických organismů.\n"}
{"id": "1002726", "url": "https://cs.wikipedia.org/wiki?curid=1002726", "title": "Rychlejší než smrt", "text": "Rychlejší než smrt\n\nRychlejší než smrt (v anglickém originále The Quick and the Dead) je americký filmový western z roku 1995, který režíroval Sam Raimi. Scénář je dílem Simona Moorea, jako poradce se na něm podílel i Joss Whedon, který režisérovi pomohl s úpravou konce filmu.\n\nDo městečka Redemption na divokém západě přijíždí pistolnice Ellen, zvaná Dáma. Ta se zúčastní vyřazovací soutěže v souboji pistolemi o značnou částku peněz, jež poskytl John Herod, který město fakticky ovládá. Sama však prahne po pomstě, neboť Herod je zodpovědný za smrt jejího otce.\n\n"}
{"id": "1002730", "url": "https://cs.wikipedia.org/wiki?curid=1002730", "title": "The Quick and the Dead", "text": "The Quick and the Dead\n\nThe Quick and the Dead může být:\n"}
{"id": "1002743", "url": "https://cs.wikipedia.org/wiki?curid=1002743", "title": "Maja Lidia Kossakowska", "text": "Maja Lidia Kossakowska\n\nMaja Lidia Kossakowska, vlastním jménem Maja Lidia Korwin-Kossakowska-Grzędowicz, (* 1972 ve Varšavě) je polská autorka fantasy literatury.\nVystudovala střední uměleckou školu a poté získala magisterský titul na fakultě středomořské archeologie Varšavské univerzity. Pracuje jako novinářka, připravuje dokumentární pořady pro televizi, za svoji hlavní profesi ale považuje literární tvorbu.\n\nDebutovala povídkou \"Moucha\" otištěnou v roce 1997 v časopise Fenix. V roce 2001 obdržela Stříbrný glóbus (Srebrny Glob – polská literární cena) v kategorii nejlepší povídka roku za prózu \"Beznogi tancerz\" (volně přeloženo jako Beznohý tanečník). Během dvou let byla čtyřikrát nominována na cenu Janusza A. Zajdla (každoročně udělovaná cena za fantasy literaturu).\n\nNapsala tři knihy s tematikou andělů: \"Obrońcy Królestwa\" (volně přeloženo jako Obránci království, sbírka povídek, 2003), \"Siewca Wiatru\" (Rozsévač větru, román, 2004; jeho jedinečnost spočívá ve speciálním slovníku názvů, jmen a pojmů které Kossakowska vytvořila pro označení skutečností ze světa andělů) a \"Żarna niebios\" (volně přeloženo jako Zrní nebes, soubor povídek, 2008; reedice souboru Obrońcy Królestwa doplněná o další dvě povídky).. Její román \"Ruda sfora\" z roku 2007 je inspirován duchovním světem sibiřského šamanismu. V roce 2009 jí vyšly čtyři pověsti souborně pod názvem \"Upiór Południa\" (volně přeloženo jako Upír jihu).\n\nV češtině vyšly Kossakowské čtyři tituly: \"Pouta krve\" (Zoner Press, 2014), \"Řád kraje světa\" – svazek první a druhý (Triton, 2012) , \"Rozsévač větru\" (Triton, 2008)\n\n\n\n\n"}
{"id": "1002761", "url": "https://cs.wikipedia.org/wiki?curid=1002761", "title": "Granarolo dell'Emilia", "text": "Granarolo dell'Emilia\n\nGranarolo dell'Emilia je italská obec v provincii Bologna v oblasti Emilia-Romagna.\n\nV roce 2012 zde žilo 10 998 obyvatel.\n\nBentivoglio, Bologna, Budrio, Castel Maggiore, Castenaso, Minerbio\n\nZdroj: \n\n"}
{"id": "1002774", "url": "https://cs.wikipedia.org/wiki?curid=1002774", "title": "Montauban", "text": "Montauban\n\nMontauban je francouzské město v regionu Midi-Pyrénées, hlavní město (prefektura) departementu Tarn-et-Garonne. V roce 2012 zde žilo 56 887 obyvatel. Je centrem arrondissementu Montauban.\n\n\"Počet obyvatel\" \n\n"}
{"id": "1002775", "url": "https://cs.wikipedia.org/wiki?curid=1002775", "title": "Podriní", "text": "Podriní\n\nPodriní (bosensky/srbsky Podrinje/Подриње) je region na rozhraní Bosny a Hercegoviny (Republiku srbskou, Bosensko-podrinský kanton Federace Bosny a Hercegoviny). a Srbska (region Mačva v centrálním Srbsku). \n\nÚdolí řeky Driny obklopují z obou stran hory vysoké až 1500-2000 metrů. \n\nPodriní představovalo východní hranici Srbska, a to jak hranici politickou, tak i kulturní. K sjednocení obou břehů řeky Driny do jednoho celku došlo na podzim 1918 vznikem Království Srbů, Chorvatů a Slovinců. Během existence tohoto státu byl region administrativně spravován nejdříve jako Podriňská oblast (1922-1929) a později byl začleněn do tzv. Drinské bánoviny. \n\nPodriní bylo předmětem řady politických sporů a později i těžkých bojů během války v Bosně a Hercegovině. Bosenská část regionu byla (na rozdíl od té srbské) etnicky značně smíšená (s obyvatelstvem částečně muslimským a částečně srbským). Docházelo zde často ke zločinům a etnickým čistkám – světově proslulé obce Srebrenica a Kravica se obě nacházejí v oblasti Podriní. Po skončení konfliktu připadla většina regionu Republice srbské. \n\nŘeka Drina představuje hlavní osu. Většina dopravních tahů je vedena jejím údolím (např. trať Ruma - Zvornik). V údolí Driny, které by bylo v případě konfliktu mezi východem a západem dobře bránitelné, nechal jugoslávský režim vybudovat řadu průmyslových podniků. Samotná řeka Drina pak byla přehrazena na několika místech. \n\nNa obou stranách řeky se nachází početné kamenolomy.\n\nRegion Podriní je jako místo původu srbského reformátora Vuka Karadžiće považován za místo vzniku spisovného srbského, resp. srbochorvatského jazyka.\n\nNa území Bosny a Hercegoviny\nNa území Srbska\n"}
{"id": "1002776", "url": "https://cs.wikipedia.org/wiki?curid=1002776", "title": "Lana Parrilla", "text": "Lana Parrilla\n\nLana María Parrilla (* 15. července 1977 Brooklyn, New York, USA) je americká herečka a režisérka, známá pro své role v seriálech \"Všichni starostovi muži\", \"24 hodin,\" \"Windfall\", \"Swingtown\" a \"Miami Medical\". V letech 2002–2003 hrála v kritiky oslavovaném, ale brzy zrušeném krimi dramatu \"Boomtown\". Během let 2011–2018 hrála roli Zlé královny/Reginy Mills v seriálu \"Bylo, nebylo\" stanice ABC.\n\nLana se narodila v Brooklynu v New Yorku. Její matka je sicilského původu a otec Sam Parrilla, který byl profesionální hráč baseballu v letech 1963–1973, byl Portorikánec. Má starší sestru jménem Deena Parrilla. Rodiče se rozvedli, když byly Laně 4 roky. Do svých 10 let žila s matkou, dalších 6 let žila s otcem, až do jeho smrti na následky postřelení. Byli si s otcem hodně blízcí, ač jí zakazoval návštěvovat uměleckou školu, což zpozdilo její hereckou kariéru. Po jeho smrti se s matkou přestěhovaly do kalifornského Burbanku. V roce 2007 studovala ve španělské Granadě španělštinu. Lana studovala herectví na Beverly Hills Playhouse Acting School v Los Angeles.\n\nMomentálně žije Lana hlavně ve Vancouveru. Vdala se za Freda Di Blasia 5. července 2014. Její znak je peří, které symbolizuje naději. Proto má na svém pravém zápěstí vytetované pírko. Má fenu Lolu a kocoura Lennyho. Hodně podporuje LGBTQ a taky se pořád věnuje svým fanouškům (Evil Regals) přes sociální média (Twitter, Instagram a Snapchat). \n\nV její dřívější kariéře se Lana objevila v několika filmech, včetně \"Very Mean Men\" (2000) \"Pavouci\" (2000) a \"Frozen Stars\" (2003). Svůj televizní debut měla v roce 1999 v sitcomu \"Grown Ups\". V roce 2000 se objevila v roli Angie Ordonez v komedii stanice ABC \"Všichni starostovi muži\". Seriál opustila v roce 2001. Poté, co se připojila k Donniemu Wahlbergovi a Nealovi McDonoughovi v krátkém krimi dramatu \"Boomtown\", za což obdržela cenu Imagen Award za Nejlepší vedlejší herečku, pro její zobrazení záchranářky Terezy. Seriál byl zrušen po dvou řadách.\n\nLana se objevila v několika televizních dramatech jako hostující postava, například v seriálech \"JAG\", \"Odpočívej v pokoji\", \"V utajení\", \"Medium\", \"Obhájci\" a Chase. V roce 2005 získala roli agentky Sarah Gavin v seriálu stanice Fox \"24 hodin\". \n\nV roce 2006 Lana vystupovala v seriálu stanice NBC \"Windfall\" po boku Luka Perryho, Sarah Wynter a Jasona Gedricka. V roce 2007 se objevila v roli Gréty ve třetí řadě seriálu stanice ABC \"Ztraceni\". V roce 2008 hrála hlavní ženskou roli ve filmu \"Ukradené jméno\", kde hrála rozvedenou Nellie, které byla odcizena identita. Též v roce 2008 zazářila v seriálu stanice CBS \"Swingtown\", kde její postava Trina Decker je v otevřeném manželství. V roce 2010 dostala Lana hlavní ženskou roli v seriálu CBS \"Pohotovost Miami\". \n\nV únoru 2011 byla obsazena jako starostka Regina Mills/Zlá královna ve fantasy-drama seriálu stanice ABC \"Bylo, nebylo\". Pilotní díl vyšel 23. října 2011 (vidělo ho 12,93 milionu lidí) a poslední díl vyšel 18. května 2018. \n\nLana obdržela spoustu pozitivních recenzí od kritiků. Vyhrála cenu TV Guide Award za nejoblíbenějšího padoucha a ALMA Award v kategorii nejlepší herečka v dramatickém seriálu. Lana též obdržela nominaci na cenu Saturn v kategorii nejlepší herečka ve vedlejší roli. V roce 2016 vyhrála Teen Choice Award v kategorii nejlepší sci-fi/fantasy herečka (televize). \nJejí jméno znamená ve španělštině \"vlnový gril\". Nejradši má Airwaves žvýkačky. Přestala kouřit v roce 2012. Když jí bylo 10 let, chránila svou kočku před psem, a proto má jizvu nad rtem. Strašně ráda chodí po horách. Přiznala se, že čte SwanQueen fanfikce. \n\n"}
{"id": "1002779", "url": "https://cs.wikipedia.org/wiki?curid=1002779", "title": "Nyctimene", "text": "Nyctimene\n\nNyctimene je postava z řecké mytologie, byla dcerou Epopea, krále Lesbu. Byla svým otcem znásilněna a zostuzená uprchla do lesů. Bohyně Athéna, jíž se nebohé dívky zželelo, ji proměnila v sovu. I ve své ptačí podobě se však Nyctimene natolik styděla, že nikdy nevycházela na denní světlo. Jako sova se stala symbolem moudrosti, a také bohyně Athény samotné.\n\nPo Nyctimene je pojmenována planetka 2150, a také rod letounů z čeledi kaloňovitých.\n"}
{"id": "1002780", "url": "https://cs.wikipedia.org/wiki?curid=1002780", "title": "Mao Ťin", "text": "Mao Ťin\n\nMao Ťin (; 1599–1659), byl čínský nakladatel a spisovatel pozdně mingského a raně čchingského období.\n\nMao Ťinovo původní vlastní jméno bylo Mao Feng-pao (), později změněno na Mao Ťin, zdvořilostní jméno C’-ťiou () nebo C’-ťin (), pseudonymy Čchien-caj (), Jün-chu () a Tu-su ťü-š’ ().\n\nMao Jin se narodil roku 1599, pocházel z okresu Čchang-šu (常熟, v provincii Ťiang-su). První knihu vydal už v osmnácti letech, k povolání nakladatele se obrátil po neúspěchu v provinčních úřednických zkouškách roku 1627. V následujících letech publikoval Třináct knih (soubor konfuciánské klasiky) s komentáři, soubor dějepisných prací Sedmnáct historií, antologie prózy, poezie a dramatu z chanské až mingské doby.\n\nSoustředil i významnou knihovnu, o 84 tisících \"ťüanů\" (\"ťüan\" vzdáleně odpovídá svazku či kapitole, původně to byl svitek hedvábí), ve třech křídlech a devíti místnostech. Shromáždil v ní mnoho vzácných sungských a jüanských tisků a rukopisů, které vydával jako reprinty či faksimile. Zvlášť významný je jeho reprint sungského vydání slovníku Šuo-wen ťie-c’ z 2. století. Do knihovny zval ke konzultacím a studiu soudobé učence.\n\nPo zhroucení říše Ming a nástupu Čchingů jeho publikační činnost poklesla. Celkem vydal odhadem přes 800 titulů, podle jiného odhadu přes 600 titulů vytištěných ze 100 tisíc dřevěných desek, přičemž ve svém nakladatelství zaměstnával stovku lidí, včetne čtyř desítek řezbářů dřevěných tiskových desek a skupiny učenců připravujících knihy k vydání.\n\nZemřel roku 1659.\n"}
{"id": "1002781", "url": "https://cs.wikipedia.org/wiki?curid=1002781", "title": "Ťin Še", "text": "Ťin Še\n\nŤin Še (, † 183 př. n. l.) byl čínský vojevůdce, který se účastnil povstání proti říši Čchin a následné války mezi Siang Jüem a Liou Pangem, zakladatelem říše Chan, na straně posledního.\n\nKoncem 3. století př. n. l. se Ťin Še zapojil do povstání proti říši Čchin na straně jednoho z povstaleckých generálů, Liou Panga. Za účast na dobytí čchinského hlavního města Sien-jangu obdržel titul pána z Lin-pchingu (). Později ho Liou Pang, již jako král z Chan, jmenoval markýzem z Ťien-wu () a velitelem jízdy (\"ťi-tu-wej\", ). Za účast v bojích se Siang Jüem obdržel v prosinci 202 př. n. l. titul markýze z Sin-wu () s 5300 poddanými rodinami a hodnost velitele jízdy a vozby (\"čche-ťi tu-wej\", ).\n\nPozději se podílel na likvidaci povstání Čchen Siho a Jing Pua. Zemřel roku 183 př. n. l. Za své zásluhy dostal posmrtné jméno markýz Su ().\n"}
{"id": "1002784", "url": "https://cs.wikipedia.org/wiki?curid=1002784", "title": "Zemědělství v Jugoslávii", "text": "Zemědělství v Jugoslávii\n\nZemědělství patřilo v Jugoslávii k hlavním formám obživy obyvatelstva země. V roce 1971 tento sektor zaměstnával méně než 40 % aktivního obyvatelstva státu. \n\nJugoslávie byla již v okamžiku svého vzniku zemí s převažující zemědělskou výrobou. Pouze ve větších centrech se rozvíjel průmysl. Drtivý význam mělo zemědělství během celé existence království Jugoslávie, tedy až do druhé světové války. Zemědělská produkce byla značně zaostalá a výnosy malé. \n\nKonflikt znamenal pro zemědělskou produkci značné ztráty, které byly odhadnuty na 1/5 všech škod v oblasti nerostného bohatství země.\n\nPo skončení konfliktu se moci v zemi chopili komunističtí partyzáni a začali provádět rychlé reformy, včetně pozemkové. Byla provedena kolektivizace, která však nebyla úspěšná a poté, co se vláda rozhodla pro vlastní cestu budování socialismu byl model kolektivistického zemědělství opuštěn. V 50. a 60. letech nastoupila industrializace země (první a druhý pětiletý plán) a vliv zemědělství na celkovou produkci v zemi tak začal klesat. Zatímco v roce 1947 se zemědělství podílelo 39,2 % na celkovém domácím produktu země, v roce 1970 to bylo již jen 17,8 % a v roce 1990 (rok před rozpadem státu) jen 14, 8 %. \n\nKlesající podíl aktivního obyvatelstva v oblasti zemědělství vedl k přílivu obyvatel do měst a k jejich růstu. Deagrarizace SFRJ však neprobíhala rovnoměrným tempem; zatímco v některých oblastech Chorvatska a Vojvodiny bylo v zemědělství během 80. let zaměstnán již velmi malý podíl obyvatelstva, v Bosně a Hercegovině či na území Kosova chyběla mnohdy stále ještě mechanizace a pole byla obdělávána tradičním způsobem.\n\nPřestože se po druhé světové válce zemědělské výnosy značně zvýšily, i tak většinu finančních prostředků stát investoval do rozvoje průmyslu a infrastruktury, nikoliv do zemědělství. Po roztržce Josipa Broze Tita a Josifa Stalina došlo k ekonomické blokádě Jugoslávie, což také znamenalo zastavení dodávek zemědělských strojů (především traktorů), které byly po nějakou dobu dováženy ze Sovětského svazu. Zatímco průmyslová odvětví vykázala během prvních poválečných dekád několikasetprocentní růst, v případě zemědělství se efektivita odvětví zvýšila zhruba dvojnásobně.\n\nV oblasti Vojvodiny bylo zemědělství (především pěstování kukuřice) považováno za dominantní metodu výroby. Pro zvýšení výnosů byl rozšířen původní odvodňovací systém kanálů (vznikl tzv. kanál Dunaj - Tisa - Dunaj) a komplexní zavlažovací systém. Ten byl v 90. letech zanechán napospas, což vedlo k snížení výnosů kukuřice a větší závislosti produkce na podmínkách počasí po rozpadu SFRJ. \n\nPodle údajů z roku 1971 převažovala v socialistické Jugoslávii rostlinná výroba (60 %). Jugoslávské území bylo značně různorodé; zatímco sever země byl vhodný k orbě a bylo zde dosahováno vysokých výnosů, na jihu Jugoslávie (v Dalmácii, Černé Hoře a Makedonii) se na výjimky dobře dařilo leda pastevectví. Obilovinám byla věnována cca 3/5 osevní půdy. Nejvíce pěstována byla kukuřice a pšenice (sklizeň v roce 1971 dosáhla několika 7, resp. 5 milionů tun). Ve vyšších polohách (v centrálním Srbsku a Bosně a Hercegovině) se rovněž pěstovaly ve velkém brambory. \n\nTradiční byla rovněž i živočišná výroba, tedy chov skotu. V roce 1971 bylo v SFRJ chováno přes pět milionů krav (především na území Slovinska a Chorvatska. V oblasti centrálního Srbska a Bosny a Hercegoviny byl provozován chov prasat (v roce 1971 přes šest milionů kusů) a ve vysokohorských oblastech celé Jugoslávie pak chov ovcí (v roce 1971 8,7 milionů kusů).\n\nVýznamný byl také rybolov, a to jak v oblasti dalmatského pobřeží, tak i větších řek (Dunaj, Sáva, Drina aj.)\n\n"}
{"id": "1002787", "url": "https://cs.wikipedia.org/wiki?curid=1002787", "title": "Marko Ostoja", "text": "Marko Ostoja\n\nMarko Ostoja (* 20. října 1960, Bonn, Německo) je bývalý jugoslavský profesionální tenista chorvatské národnosti. Na okruhu ATP vyhrál jeden turnaj ve dvouhře. Za Daviscupový tým Jugoslávie nastoupil k 17 zápasům ve dvouhře s bilancí 11–6 a 10 zápasům ve čtyřhře s bilancí 7–3.\n\n"}
{"id": "1002788", "url": "https://cs.wikipedia.org/wiki?curid=1002788", "title": "Kristine Sutherland", "text": "Kristine Sutherland\n\nKristine Sutherland (* 17. dubna 1955 Boise, Idaho), rozená Kristine Young, je americká herečka.\n\nV televizi začínala epizodními seriálovými rolemi v 80. letech, kromě toho se objevila např. také v komedii \"Miláčku, zmenšil jsem děti\" (1989). V letech 1997–2002 hrála v seriálu \"Buffy, přemožitelka upírů\" postavu Joyce Summersové. V dalších letech působila např. ve westernové minisérii \"Comanche Moon\" a v mýdlové opeře \"One Life to Live\", či hostovala v kriminálním seriálu \"New Amsterdam\".\n\nJejím manželem je herec John Pankow.\n\n"}
{"id": "1002792", "url": "https://cs.wikipedia.org/wiki?curid=1002792", "title": "Julien Temple", "text": "Julien Temple\n\nJulien Temple (* 26. listopadu 1953 v Londýně) je anglický režisér filmů, dokumentů a hudebních videí.\n\n"}
{"id": "1002794", "url": "https://cs.wikipedia.org/wiki?curid=1002794", "title": "Colin MacInnes", "text": "Colin MacInnes\n\nColin MacInnes (20. srpna 1914 – 22. dubna 1976) byl anglický spisovatel a novinář.\n\n\n"}
{"id": "1002799", "url": "https://cs.wikipedia.org/wiki?curid=1002799", "title": "Krumbach (Dolní Rakousy)", "text": "Krumbach (Dolní Rakousy)\n\nKrumbach je městys v rakouské spolkové zemi Dolní Rakousy, v okrese Wiener Neustadt-Land.\n\nK 1. lednu 2013 zde žilo 2 297 obyvatel.\n\n"}
{"id": "1002802", "url": "https://cs.wikipedia.org/wiki?curid=1002802", "title": "Frances Conroy", "text": "Frances Conroy\n\nFrances Conroy (* 13. listopadu 1953, Monroe, Georgie) je americká herečka. Její nejznámější rolí bylo ztvárnění Ruth Fisher v televizním seriálu Odpočívej v pokoji. Za tuto roli získala několik ocenění, včetně Zlatého Glóbusu. Je také známá za ztvárnění role Moiry O'Hary v seriálu American Horror Story. Později se objevila i v následujících sériích, v roli Anděla smrti v druhé řadě seriálu a v roli Myrtle Snow ve třetí řadě seriálu. Později ve čtvrté jako Gloria Mott a v šesté jako herečka Mama Polková.\n\nBěhem let 1971-72 byla studentkou Dickinson College v Carlisle v Pensylvánii, kde se objevila v několika školních divadelních představeních. Poté se odstěhovala do New Yorku, aby mohla studovat herectví v Neighborhood Playhouse a v Juilliard School. Byla členkou Julliardovy herecké divize \"Skupiny 6\" (1973-1977), která také zahrnovala Kevina Conroye, Robina Williamse a další.\nJeden z jejich prvních filmů, ve kterém se objevila byl film Woodyho Allena, Manhattan. V roce 1980 debutovala na Broadway, kde byla nadále obsazována do mnoha rolí.\nV roce 2000 byla nominována na cenu Tony v kategorii \"nejlepší herečka\" za účinkování ve hře The Ride Down MT. Morgan.\nNejvíc ji proslavila role Ruth Fisher v seriálu Odpočívej v pokoji, kde ztvárnila matku obou hlavních hrdinů seriálu. Za tento výkon byla nominována čtyřikrát na cenu Emmy a získala za ni Zlatý Glóbus. Objevila se i v dalších seriálech jako Zoufalé manželky, Jak jsem poznal vaši matku a také v American Horror Story, kde ztvárnila role ve všech sériích.\nVe filmech ztvárňuje spíše menší role. Byla dokonce kandidátkou na Zlatou malinu za roli v nepříliš úspěšném snímku Catwoman.\n\n\n"}
{"id": "1002803", "url": "https://cs.wikipedia.org/wiki?curid=1002803", "title": "Krumbach", "text": "Krumbach\n\nKrumbach může být:\n\n"}
{"id": "1002804", "url": "https://cs.wikipedia.org/wiki?curid=1002804", "title": "Krok (časopis)", "text": "Krok (časopis)\n\nKrok byl prvním českým vědeckým časopisem. Jeho iniciátorem byl jeden z nejznámějších českých národních buditelů – Josef Jungmann. Časopis byl vydáván od roku 1821. Jeho prvním a jediným šéfredaktorem byl Jan Svatopluk Presl, kromě něj do časopisu přispíval Josef Jungmann, Jan Evangelista Purkyně a Antonín Jungmann.\n\n\n"}
{"id": "1002805", "url": "https://cs.wikipedia.org/wiki?curid=1002805", "title": "Straka zlodějka", "text": "Straka zlodějka\n\nStraka zlodějka (v originále ) je \"melodrama\" nebo také opera semiseria o dvou jednáních Gioacchina Rossiniho. Libreto napsal Giovanni Gherardini a zakládá se na \"La pie voleuse\" od Jean-Marie-Theodor Badouin d'Aubigny a Louis-Charles Caigniez.\n\nGioacchino Rossini psal velmi rychle a ani Straka zlodějka nebyla výjimkou. Podle pověsti si chtěl producent před premiérou opery být jistý, že bude opravdu hotová, a proto Rossiniho zavřel v pokoji, kde měl složit předehru. Listy not pak házel oknem lidem, kteří je kopírovali a rozdali orchestru. Straka Zlodějka je velmi dobře známá právě svou předehrou s výrazným motivem bubnů.\n\nPrvní uvedení Straky zlodějky bylo dne 31. května 1817 v La Scale v Miláně. V roce 1818 Rossini operu revidoval pro další produkci v Pesaru, v roce 1819 pro Tearo del Fondo v  Neapoli, v roce 1820 pro Teatro San Carlo tamtéž a v roce 1866 revidoval představení pro Paříž.\n\nPoprvé byla Straka Zlodějka uvedena 10. března 1820 v Anglii, v londýnském Královském divadle. Francouzsky byla uvedena jako \"La pie voleuse\" v New Orleans v Théâtre d'Orléans v USA 30. prosince 1828.\n\nV roce 1941 dílo pozměnil Riccardo Zandonai pro operu v Pesaru. V roce 1970 upravil dirigent Alberto Zedda Rossiniho originál pro uvedení ve Fondazione Rossini. V roce 2013 uvedla Bronx Opera v New Yorku anglickou verzi Straky zlodějky.\n\nV domě Fabrizia Vingarditiho a jeho ženy Lucie zavládla radost z náhlého návratu jejich syna Giannettiho z války. Jedna ze služebných Ninetta je zamilovaná do Giannettiho a všichni jim přejí svatbu kromě Lucie, která Ninnettu obviňuje z krádeže stříbrné lžičky. Isacco, místní podomní prodejce vejde do domu a ptá se po Ninnet, ale Pippo ho pošle pryč. Giannetto přijíždí, vejde dovnitř s Lucií, zatímco Ninetta připravuje oslavu. Jakmile odejdou, přicházi otec Ninetty, Fernando Villabella, který se také vrací z války. Nicméně dostal trest smrti za souboj se svým kapitánem a nyní je na útěku. Požádá svou dceru, aby prodala dva kusy rodinného stříbra, aby měl na výlohy spojené s dezercí. Přichází starosta, odhodlán svést Ninettu, ta tvrdí, že její otec je jen nějaký vandrák. Starostův sluha přinesl zatykač na dezertéra, Ninettina otce, ale protože si starosta zapomněl brýle na čtení, tak zatykač čte Ninett a vymyslí si popis naprosto nepodobný jejímu otci. Starosta pokračuje ve svých snahách o Ninett, kdy se Fernando, její otec, málem ve vzteku prozradí. Všichni tři odchází, straka vlétne dovnitř a ukradne jednu z Luciiných stříbrných lžiček.\n\nIsacco opět prochází kolem a Ninetta mu prodá stříbro jejího otce, které jí svěřil. Giannetto a ostatní se vrací a Lucie se všimne, že jedna lžička chybí. Starosta okamžitě zahájí vyšetřování, které má vést k přísnému trestu krádeže v domácnosti – smrti. Lucie a starosta obviní Ninett, která v obavách upustí peníze, které dostala od Issacca. Podomní obchodník je přiveden zpět a potvrdí, že lžičku už prodal, ale jasně si vybavuje iniciály F.V., které jsou stejné pro Fabrizia i Fernanda. Šokovaná Ninett se zoufale snaží ochránit svého otce, takže nemůže vyvrátit jejich obvinění a starosta ji tedy nechá zatknout.\n\nŽalářník Antonio se nad Ninett slituje a předá ji zprávu od Pippa a taky dovolí Giannettiho návštěvu. Ninetta přesvědčí Giannettiho, že je nevinná. Starosta přichází a říká Ninett, že když přijme jeho radu tak bude svobodná. Na to ona odpovídá, že radši zemře. Starosta je odvolán, ale Antonio všechno slyšel a nabídl Ninett svou pomoc. Ninetta požádá Pippa, aby prodal zlatý kříž a dal peníze jejímu otci na dohodnutém tajném místě pod kaštanem. Ninett je předvedena před soud, shledána vinnou a odsouzena k smrti. Fernando vtrhne k soudu, aby zachránil svou dceru, ale je příliš pozdě a je také odveden do vězení.\n\nFernandův přítel z vojny, Ernesto, vrazí na scénu a hledá starostu, maje amnestii pro Ninettina otce. Pippo mu ukáže cestu a za svou námahu dostane stříbrňák, který mu ukradne straka. Straku oba pronásledují až k věži, kam uletěla.\n\nNinetta je odvedena k šibenici, kde pronese svou závěrečnou řeč k davu. Z věže mezitím volají Pippo a Antonio, kteří našli Luciino stříbro v hnízdě straky a rozezní zvony ve věži. Dav slyší hlasy a chce zachránit Ninett. Pippo i Antonio si myslí, že přišli pozdě. Nicméně Ninetta schází dolů z kopce, slaví se svými přáteli, ale obává se o otce. Ten se pak objeví s Ernestem a všichni kromě starosty se radují ze šťastného konce.\n\nPravděpodobně nejznámější árií je Ninettina modlitba \"Deh, tu reggi in tal momento\". Soprán cavatina \"Di piacer mi balza il cor\" a tenor cavatina \"Vieni fra queste braccia\" (cabaletta pro duet Artura a Elvíry od Belliniho \"I Puritani\" začíná přesně stejnými slovy) jsou dva příklady Rossiniho génia.\n\n\n\n"}
{"id": "1002807", "url": "https://cs.wikipedia.org/wiki?curid=1002807", "title": "Bitva u Aquae Sextiae", "text": "Bitva u Aquae Sextiae\n\nBitva u Aquae Sextiae se odehrála v místech dnešního města Aix-en-Provence ve Francii, kde bojovali proti sobě germánské kmeny Teutonů a Ambronů na jedné straně proti vojsku římského vojevůdce Gaia Maria na straně druhé. Bitva se udála roku 102 př. n. l. Disciplinovanější Římané v bitvě zvítězili mimo jiné díky lepší taktice. Ztráty na životech Germánů dosahovali údajně až 100 000 lidí. Většina germánských žen po bitvě raději zabila své děti a spáchala sebevraždu, než aby byly vzaty Římany do otroctví.\n\nŘímané měli z nadcházející invaze strach, a to nejen kvůli početní převaze barbarů, ale také kvůli vzpomínkám na invaze předchozí, hlavně z roku 390 př. n. l., kdy Galové porazili římskou armádu a vyplenili samotný Řím. Další porážky pak Římané utržili v letech 285 př. n. l. a 225 př. n. l. Navíc se s putujícími Germány již střetli v minulých letech v bitvách u Arausia a Noreie, kde utrpěla římská vojska drtivé porážky. Římský senát začal považovat další střetnutí jako poslední možnost jak zabránit zničení Římské republiky, a tak vzal na milost bývalého tribuna a úspěšného vojevůdce Gaia Maria a pověřil ho ochranou Říma, přestože od jeho konzulátu uplynuly teprve 3 roky, a ne 10 roků, jak bylo psáno v zákoně.\n\nKdyž se Gaius vydal do boje, germánské kmeny se na chvíli obrátily k Hispánii, což jim umožnilo naverbovat a vycvičit více vojáků. Gaius chtěl co nejvíce zvýšit rychlost přesunu své armády, proto nařídil, aby si vojáci nesli všechno s sebou, mohli tak opustit pomalé povozy. Postavil pevnost na řece Rhôně, aby mohl sledovat a pozorovat pohyb Germánů. Ti se ji pokusili dobýt, ale byli odraženi a nuceni pevnost obejít. Římané je začali pronásledovat a u Aquae Sextiae došlo k rozhodujícímu střetu.\n\nDo konfliktu se zapojili převážně germánské kmeny Teutonů a Ambronů, kteří se oddělili od Kimbrů, avšak je možné, že mezi nimi byly i příslušníci jiných kmenů, kteří se k nim připojili na jejich dlouhé, 20 let trvající cestě. Germáni používali širokou škálu zbraní kvalitativně ne horších, než byly zbraně Římanů. Výzbroj germánských kmenů byla podobná keltské, tvořila ji většinou dýka a široký meč, dlouhý štít, případně také válečná sekera nebo \"framea,\" což byl druh bodného kopí. Jako ochranné brnění používali kožené krunýře, které mohly být někdy pobité měděnými nebo železnými plíšky, helmice byla spíše záležitost sporadická. Armáda měla dobrou organizaci zahrnující pěší jednotky i důstojnický sbor, a dle zpráv tehdejších římských historiků, byli Germáni nebojácní a divocí válečníci, kteří útočili povětšinou v klínových formacích a vynikali v boji jednotlivců.\n\nPutující Germáni početně mnohokrát převyšovali římské legie, udává se až 300 000 mužů. U Aquae Sextiae však bojovali jen Teutoni a Ambroni, kteří se před tím oddělili od hlavního voje Kimbrů, a tak představovali asi jen třetinu předchozí síly.\n\nGaius Marius po drtivých porážkách římské armády v předchozích bitvách s germánskými kmeny provedl rozsáhlou reformu římského republikánského vojska, v níž bylo poprvé připuštěno verbování i chudších vrstev občanů. Vytvořil tak profesionální armádu žoldnéřů, která mu byla zcela loajální, jelikož jim přislíbil stálý plat, podíl na kořisti a po skončení služby i půdu. Marius kladl důraz na profesionalismus, čímž měl být vyvážen úpadek vojenského ducha a občanské zodpovědnosti vůči státu z minulých let. Základní taktickou jednotkou se stala kohorta, přičemž manipul zůstal pouze organizační složkou v rámci kohorty. Každá kohorta čítala zhruba 500 mužů, pouze elitní první kohorta, jež opatrovala stříbrného orla, posvátný symbol legie, měla dvojnásobný počet mužů. Byla také zvýšena pohyblivost a pochodová rychlost vojska, v rámci čehož si museli legionáři od nynějška sami nést proviant a veškerá zavazadla, což jim vyneslo přezdívku „Mariovi mezci“ (\"muli Mariani\"). Dále byla sjednocena výzbroj a výstroj legionářů, jež byla navíc pořizována na státní útraty. Gaius Marius tím upevnil disciplínu a odhodlanost svého vojska, které i přes početní nevýhodu díky jeho taktice převyšovalo vojska barbarů.\n\nGaius Marius chtěl využít kopcovitosti krajiny, a tak všechny své oddíly nechal vyčkávat na kopcích, aby pak měly výškovou výhodu nad početnějšími Germány. Čelní kontingent germánských válečníků tvořený kmenem Ambronů se odvážně, leč pošetile vrhl proti Římanům, aniž by vyčkal posil. Výsledkem bylo 30 000 mrtvých barbarů. Marius poté vyčlenil 3000 svých vojáků a ukryl je do týlu postupujícího hlavního tělesa Teutonů. Římští legionáři ukrytí v kopcích po stranách údolí zatím vyčkávali, než dá Marius rozkaz k útoku z boku. Ten počkal, dokud barbaři nezaútočí proti kopci. Když se tak stalo, nechal nejdříve vrhnout krátké oštěpy (pilum), aby pak v boji muže proti muži zatlačil Teutony zpět. Zde se Germáni pokusili zformovat a vytvořit štítovou hradbu, v tom však zaútočily z boku oddíly Římanů, zatímco Marius stále zaměstnával přední řady. Zadní voj Germánů se snažil dostat do boje, čímž ale začal tlačit na zbytek armády, která se tak zcela rozpadla. V nastalé řeži byli Teutoni takřka úplně vyhlazeni. Počet mrtvých Germánů se odhaduje asi na 100 000.\n\nPo vyhrané bitvě se Gaius Marius vrátil zpět do Říma, spolu s teutonským králem Teutobodem a mnoha tisíci zajatci včetně žen a dětí. Podmínky kapitulace určovaly, že do otroctví bude vzato na 300 teutonských žen. Ty když slyšely, co se chystá, nejprve prosily u konzula, aby mohly alespoň sloužit v chrámech Ceres a Venuše, když ale s prosbami neuspěly, pobily své děti a navzájem se uškrtily. Teutobod byl poté veřejně rituálně popraven. Konec invaze to však nebyl, neboť zbytky dříve rozdělené barbarské armády mezitím vpadly do Itálie skrz alpské průsmyky. Marius s nimi svedl další bitvu u Vercellu, kterou také vyhrál. V těchto dvou bitvách tak zabránil zničující invazi.\n\n"}
{"id": "1002809", "url": "https://cs.wikipedia.org/wiki?curid=1002809", "title": "Maryna Zanevská", "text": "Maryna Zanevská\n\nMaryna Volodymyrivna Zanevská, (* 28. září 1993 Oděsa) je belgická profesionální tenistka, která do října 2016 reprezentovala rodnou Ukrajinu. V juniorské kategorii zvítězila ve dvou čtyřhrách na Grand Slamu. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do února 2017 čtrtnáct titulů ve dvouhře a jedenáct ve čtyřhře.\n\nNa žebříčku WTA byla ve dvouhře nejvýše klasifikována v září 2013 na 107. místě a ve čtyřhře pak v červnu 2014 na 86. místě. Od roku 2008 trénuje v belgické tenisové akademii 6th Sense vedené Justine Heninovou a Carlosem Rodriguesem. Stala se jejím prvním členem, který vybojoval grandslamový titul, když zvítězila v juniorské čtyřhře. Osobními kouči jsou Geoffroy Vereerstraeten a Philippe Dehaes.\n\nV ukrajinském fedcupovém týmu neodehrála žádné utkání.\n\nV juniorské kategorii vyhrála na Grand Slamu dva deblové tituly. Nejdříve US Open 2009 po boku ruské spoluhráčky Valerie Solovjovové a poté French Open 2011 v páru s další Ruskou Irinou Chromačevovou.\n\nNa juniorském kombinovaném žebříčku ITF figurovala nejvýše 4. ledna 2010, kdy jí patřila 12. příčka.\n\nV hlavní soutěži seniorského grandslamu debutovala na French Open 2014, kde skončila v úvodním kole na raketě švýcarské kvalifikantky Timey Bacsinszké ve dvou setech. V kvalifikaci si postupně poradila s Lotyškou Marcinkēvičovou, Číňankou Čeng Saj-saj a třetí nasazenou maďarskou favoritkou Tímeou Babosovou. Ve wimbledonské kvalifikaci 2013 byla 21. nasazená. Skončila však v prvním kole na raketě Italky Corinny Dentoniové po dramatickém průběhu, když prohrála v rozhodujícím setu 7–9 na gamy.\n\nNa okruhu WTA Tour si první finále zahrála na dubnovém Grand Prix SAR La Princesse Lalla Meryem 2014, antukovém turnaji konaném v Marrákéši. Spolu s Polkou Katarzynou Piterovou odešly jako poražené finalistky čtyřhry, když nestačily na dvojici Garbiñe Muguruzaová a Romina Oprandiová až v rozhodujícím supertiebreaku nejtěsnějším rozdílem dvou míčů [9-11].\n\n"}
{"id": "1002810", "url": "https://cs.wikipedia.org/wiki?curid=1002810", "title": "Rytířská jízda Jana z Michalovic (román)", "text": "Rytířská jízda Jana z Michalovic (román)\n\nRytířská jízda Jana z Michalovic (1987) je dobrodružný historický román pro mládež od českého spisovatele Alexeje Pludka. Odehrává se na sklonku 13. století a líčí cestu a turnajové úspěchy předního českého šlechtice Jana z Michalovic na jeho cestě do Porýní a do Francie ke králi Filipovi IV., kterou podnikl se svou družinou roku 1291. Názvem se román odkazuje na stejnojmennou báseň v Čechách působícího německého básníka Heinricha von Freiberg, která vznikla praděpodbně velmi brzy po návratu českého pána z výpravy. \n\nHlavní postavou románu je panoš Radim z Lichtenburku, který po boku pana Jana z Michalovic podniká se svým pacholkem Matějem rytířskou jízdu do Německa a do Francie. Jízda vyráží z Mělníka, kde je pochvalnými slovy vyprovází sám český král Václav II. Před odjezdem se Radim zamiluje do panny Kateřiny a popere se se synem pana Jana, panošem Benešem.\n\nNa cestě prožije Radim mnohá dobrodružství, ve kterých mu jde i o život. Jízda se pro něho stane velkou životní školou, protože je vždycky v první řadě, když jde o spravedlivou věc. Je úspěšný i v turnajích, ve kterém však vyniká především pan Jan. Celá výprava musí čelit různým intrikám, které se týkají skutečného cíle jízdy, návštěvy říšských kurfiřtů, kteří budou již brzy volit nového římského krále, protože stávající král Rudolf I. umírá. Jeho nástupcem se má stát rakouský vévoda Albrecht, ale král Václav je proti jeho volbě. S tímto poselstvím jede pan Jan do Mohuče k arcibiskupovi, který je zároveň jedním z kurfiřtů.\n\nIntrik se zúčastní i tajemný šedý mnich, se kterým se Radim již setkal za podezřelých okolností v Horách Kutných, kde se v jedné hospodě o něčem domlouval s podivnými individui. Když ale v Horní Falci přepadnou Radima tři ničemové, mnich mu zachrání život, když dva z nich zabije svým mečem. Někdo také šíří o o jízdě pana Jana příšerné historky, ve kterých pan Jan vystupuje jako loupeživý rytíř spojený s ďáblem. Nikde proto nemohou sehnat nocleh a samotné Mohuči jsou málem ubiti rozvášněným davem. \n\nV Mohuči však jízda pana Jana nekončí, protože se dozví, že vévoda Albrecht hledá podporu u francouzského krále Filipa IV. V Paříži se Radim setká opět se šedým mnichem, o kterém je přesvědčen, že je zdrojem všeho zla, které je na cestě potkalo. Ke svému překvapení zjistí, že jde o templáře, jehož řád si nepřeje silného římského krále a proto se snaží, aby byl zvolen nasavský hrabě Adolf. \n\nNa turnaji v Paříži není opět pan Jan poražen a sklízí zasloužený obdiv. Zde také výpravu dostihne zpráva o smrti Rudolfa I. V následných jednáních získá pan Jan slib krále Filipa, že se nebude ucházet o římskou korunu a že nebude podporovat radou, silou ani penězi rakouského vévodu Albrechta. Za to mu templáři slíbili půjčku do jeho prázdné pokladny. \n\nPo návratu do Prahy čeká Radima nemilé překvapení. Jeho obdivovaná panna Kateřina je totiž ve skutečnosti nevlastní sestra krále Václava a je zaslíbena synovi pana Jana Benešovi. Radimům žal je však trochu zmírněn tím, že je pasován na rytíře.\n\n"}
{"id": "1002811", "url": "https://cs.wikipedia.org/wiki?curid=1002811", "title": "Mělnická kotlina", "text": "Mělnická kotlina\n\nMělnická kotlina je geomorfologický podcelek v severozápadní části Středolabské tabule ležící v okresech Mělník, Nymburk, Mladá Boleslav a Praha-východ Středočeského kraje a v okrese Litoměřice Ústeckého kraje.\n\nÚzemí podcelku se rozkládá zhruba mezi městy Kralupy nad Vltavou na západě, Liběchov na severu, Lysá nad Labem na východě a Český Brod na jihovýchodě. Dále do podcelku zasahují, nebo zcela uvnitř leží města Mělník, Neratovice, Brandýs nad Labem-Stará Boleslav a Čelákovice.\n\nPodcelek Mělnická kotlina (dle značení Jaromíra Demka VIB–3C) náleží do celku Středolabská tabule. Dále se člení na okrsky Lužecká rovina (VIB–3C–1) na severozápadě, Staroboleslavská rovina (VIB–3C–2) v centru a na východě, Všetatská pahorkatina (VIB–3C–3) na severu, Labsko-vltavská niva (VIB–3C–4) protínající jednotku, Vojkovická rovina (VIB–3C–5) na západě, Kostelecká rovina (VIB–3C–6) na jihu a Čelákovická pahorkatina (VIB–3C–7) na jihovýchodě.\n\nPodle členění Balatky a Kalvody má Mělnická kotlina jen 3 okrsky, které jsou územně rozsáhlejší (Lužecká kotlina, Staroboleslavská kotlina, Všetatská pahorkatina).\n\nKotlina sousedí s dalšími podcelky Středolabské tabule (Nymburská kotlina na východě a Českobrodská tabule na jihu) a s celky Jizerská tabule na severu a Dolnooharská tabule na západě.\n\nKompletní geomorfologické členění celé Středolabské tabule uvádí následující tabulka:\nNejvyšším vrcholem Mělnické kotliny je Dřínov (247 m n. m.).\n\n\n"}
{"id": "1002814", "url": "https://cs.wikipedia.org/wiki?curid=1002814", "title": "Muzea sousedství", "text": "Muzea sousedství\n\nMuzea sousedství (neighbourhood museums) jsou novým druhem muzeí, která vznikala v rámci bojů za občanská práva v 60. letech 20. století. Jejich hlavním cílem je rozvíjet usměrněnými nabídkami vzdělání a kulturní oživování příslušných menšin s cílem řešit jejich problémy, vznikající z jejích sociálního a hospodářského znevýhodňování. Jedním ze znaků muzea sousedství je takzvaná \"myšlenka přesahu\", která vyjadřuje blízký vztah muzea a komunity. Jedná se například o cílenou spolupráci se školami a spolky, muzejní autobusy, putovní výstavy... Příkladem tohoto typu muzea je Anacostia Community Museum ve Washingtonu, které vzniklo v roce 1967.\n\n\n"}
{"id": "1002815", "url": "https://cs.wikipedia.org/wiki?curid=1002815", "title": "Římské katakomby", "text": "Římské katakomby\n\nŘímské katakomby jsou podzemní chodby a prostory, vyražené v měkké hornině, které ve 2. až 5. století sloužily k pohřbívání a křesťanským bohoslužbám. V Římě je známo přes 60 komplexů katakomb, některé jsou přístupné veřejnosti. Nejznámější katakomby jsou podél \"Via Appia Antiqua\" na jihovýchodním okraji města.\n\nŘímané obvykle pohřbívali žehem, ale Etruskové měli podzemní hroby a hrobky. Od 2. století byly katakomby v Římě pohřebištěm židů a křesťanů, kteří spalování odmítali, v katakombách u baziliky San Sebastiano jsou však i pohanské hroby z 1. století. Za městem vznikaly podzemní chodby, někde až v pěti patrech nad sebou, a ve výklencích ve stěnách byli pohřbíváni zemřelí. V křesťanských katakombách na hrobech mučedníků vznikaly i větší prostory pro bohoslužbu a stěny byly zdobeny malbami i reliéfy. Katakomby však nesloužily jako úkryty před náboženským pronásledováním, protože byly obecně známé a přístupné. \n\nV 5. století je vyplundrovali Germáni a jako pohřebiště se přestávaly užívat. V 8. a 9. století dali papežové ostatky mučedníků přenést do kostelů, zejména do kostela Santa Prassede, a katakomby upadly v zapomenutí. Byly znovu objeveny až v 16. století a důkladně prozkoumány až v 19. století (Gian Battista de Rossi). \n\n\n\n\n"}
{"id": "1002816", "url": "https://cs.wikipedia.org/wiki?curid=1002816", "title": "Alessandro Striggio", "text": "Alessandro Striggio\n\nAlessandro Striggio (asi 1536/1537, Mantova – 29. února 1592, Mantova) byl italský hudební skladatel, hudebník a\ndiplomat.\n\nSkládal světskou i duchovní hudbu, mimo jiné mnoho madrigalů a dramatickou hudbu, je zakladatelem žánru madrigalové komedie. Pocházel ze šlechtické rodiny a jako hudebník i diplomat sloužil Medicejům.\n\nJeho syn Alessandro Striggio mladší byl libretistou.\n"}
{"id": "1002819", "url": "https://cs.wikipedia.org/wiki?curid=1002819", "title": "Spící cikánka", "text": "Spící cikánka\n\nSpící cikánka (francouzsky \"La Bohémienne endormie\") je olejomalba francouzského malíře naivního umění Henriho Rousseaua z roku 1897. Fantastické zobrazení lva dumajícího nad spící cikánkou za noci prozářené Měsícem je jedním z nejznámějších uměleckých děl moderní doby.\n\nRousseau poprvé vystavoval obraz na Salónu nezávislých a snažil se jej neúspěšně prodat starostovi svého rodného města - Lavalu. Místo toho však dílo vstoupilo do soukromé sbírky pařížského obchodníka s dřevěným uhlím, kde zůstalo až do roku 1924, kdy bylo objeveno kritikem umění Louisem Vauxcellesem. V roce 1924 koupil obraz Daniel-Henry Kahnweiler, německý obchodník s uměním, ačkoliv v té době vznikaly diskuze, zda obraz není padělkem. Později obraz získal historik umění Alfred H. Barr Jr. pro Muzeum moderního umění v New Yorku, kde je dílo k vidění dodnes.\n\nObraz sloužil jako inspirace pro poezii a hudbu, a byl změněn a parodován různými umělci, kdy byl často lev nahrazen psem nebo jiným zvířetem. V jedné z epizod animovaného seriálu Simpsonovi \"Mom and Pop Art\" (v české verzi díl s názvem \"Outsider-art\") usne Homer v galerii a zdá se mu o probuzení v Rousseauově malbě, ve které mu lev olizuje hlavu.\n\n\n"}
{"id": "1002821", "url": "https://cs.wikipedia.org/wiki?curid=1002821", "title": "Dieter Schubert", "text": "Dieter Schubert\n\nDieter Schubert (* 11. srpna 1943, Pirna-Copitz) je bývalý východoněmecký veslař. Dvakrát se stal na čtyřce bez kormidelníka olympijským vítězem, v roce 1968 v Ciudad de México a v roce 1972 v Mnichově.\n\n"}
{"id": "1002825", "url": "https://cs.wikipedia.org/wiki?curid=1002825", "title": "Oskar Parish von Senftenberg", "text": "Oskar Parish von Senftenberg\n\nOskar Parish von Senftenberg (* 25. října 1864 Würzburg – 19. listopadu 1925 Immendorf) byl členem rodu Parishů.\n\nVystudoval univerzitu v Lipsku a Lausane a zvolil dráhu politika. Stal se poslancem zemského sněmu a říšské rady a následně doživotním členem Panské sněmovny. Roku 1899 mu byl císařem Františkem Josefem I. potvrzen predikát von Senftenberg. V říšské radě prosadil změny v burzovních zákonech.\n\n"}
{"id": "1002827", "url": "https://cs.wikipedia.org/wiki?curid=1002827", "title": "John Fennell", "text": "John Fennell\n\nJohn Fennell (* 28. května 1995 Calgary, Kanada) je kanadský sáňkař soutěžící od roku 2011. \n\nNež se dal na sáňkování, hrál fotbal, americký fotbal i basketbal.\n\nReprezentoval Kanadu na prvních Olympijských hrách mládeže roku 2012 v rakouském Innsbrucku, kde skončil na 7. místě. V roce 2014 reprezentoval na Zimních olympijských hrách v ruském Soči, kde se umístil na 27. příčce. Do té doby se kvalifikoval na dva závody Světového poháru.\n\nJohn Fennell je syn bývalého hráče Kanadské fotbalové ligy Davida Fennela a mladší bratr michiganského amerického fotbalisty Davida Fennela mladšího. V květnu 2014, několik měsíců po závodech v Soči a v předvečer svých 19. narozenin se Fennell veřejně přihlásil k tomu, že je gay. \n\n"}
{"id": "1002828", "url": "https://cs.wikipedia.org/wiki?curid=1002828", "title": "Ballet de la Nuit", "text": "Ballet de la Nuit\n\nBallet de la Nuit \"(nebo také Ballet royal de la nuit, česky Balet Noci)\" je francouzský balet \"(ballet de cour)\" velkolepého rozsahu. Na jeho tvorbě se podílel kolektiv autorů (Jean-Baptiste Boësset, Jean de Cambefort, Michel Lambert a pravděpodobně i Jean-Baptiste Lully). Veršované libreto sepsal básník Isaac de Benserade a choreografii pro celý balet vytvořil Pierre Beauchamp. Premiéru měl balet 23. února 1653 v Louvre.\n\nBalet sestává ze 4 dějství, které obsahují celkem 43 \"entrées\" (vstupů), celková doba představení dosahuje 12 hodin.\n\nBalet Noci je dvanáctihodinovou alegorickou hrou k oslavě krále, ve které on sám vystupoval (jednalo se o jeho první veřejné vystoupení). Hudba je kolektivní prací autorů Jeana-Baptiste Boësseta, Jeana de Cambeforta, Michela Lamberta, Louise Constantina, Luigiho Rossiho, Francesca Cavalliho a pravděpodobně i Jeana-Baptiste Lullyho, který se v baletu objevil i v několika rolích. Veršované libreto je dílem básníka Isaaca de Benserada (ten se ke dvoru dostal díky kardinálovi Richelieu). Je volně inspirováno klasickou mytologií, a také běžnými činnostmi lidí. Zpracováním náročné choreografie byl pověřen Pierre Beauchamp (později dvorní choreograf ve Versailles).\n\nBalet obsahuje 4 dějství, která jsou rozdělena na 43 vstupů \"(entrées)\", z nichž každý představuje určitou scénu (ve které se odehrávají různé životní situace mnoha osob). Celková délka představení proto dosáhla celých 12 hodin. Samotný děj pak obsahuje (ve 2. dějství) svatbu Pelea s Thetis \"(Ballet des Nopces de Thétis)\" pojatou jako \"balet v baletu\". Šestý vstup nazvaný \"Comédie muette d'Amphitryon\" obsahuje další 4 dějství (s vlastním příběhem, který končí v posledním dějství, před začátkem 3. dějství hl. části).\n\nPremiéru měl Balet Noci 23. února 1653 v Salle du Petit-Bourbon v Louvre (repríz bylo celkem šest: 25. a 27. února, 2., 4., 6. a 16. března 1653). Premiéry se účastnila královna-matka Anna Rakouská a první ministr Francie, kardinál Mazarin.\n\nKompletní rekonstrukci partitury k baletu dokončil po několika letech studií roku 2015 francouzský skladatel a odborník na barokní hudbu Sébastien Daucé.\n\nPrvním dějstvím celý děj začíná. Obsahem tototo dějství jsou obvyklé věci, které se odehrávají mezi šestou a devátou hodinou večerní.\n\nDivadelní scéna představuje vzdálenou krajinu u moře se skalami, na které naráží vlny a postupně je pohlcuje šero.\n\n\"Zazní overtura k baletu.\"\n\nSlunce \"(Le Soleil)\" zapadá, nad světem za chvíli zavládne Noc \"(La Nuit)\". Ve voze taženém sovami vstupuje na scénu Noc, která přednáší úvodní monolog, následovaná dvanácti Hodinami (\"Les Heures\"), jež na něj odpovídají. Předstupují čtyři z dvanácti Hodin, které představují čtyři části či „vigilie“ (\"Veilles\"); dvě z nich (\"představované králem a Florimondem Bruslartem markýzem de Genlis\") recitují vlastní monology.\n\nBůh moře Próteus, syn boha Poseidóna, (\"Gaston markýz de Roquelaure\") se západem slunce svolává do své jeskyně mořské nestvůry, které připlouvají. Když Próteus vystoupí z moře, mění několikrát svou formu.\n\nPoté, co Próteus při příchodu noci uzavře mořské nestvůry, připlouvá k němu pět Néreoven z Poseidónovy družiny, aby přijaly Próteovy rozkazy; jedna z nich (\"Alexandre de Choiseul-Praslin hrabě du Plessis\") v monologu opěvuje podivnou krásu mořských tvorů.\n\nScéna se mění, bůh moře a jeho společníci mizí. Na scéně se za zvuků loveckých rohů objevuje šest lovců. Jsou unaveni a a noc je svolává k odpočinku. Lovecký sluha přivádí koně, který nese ně hřbetě skoleného jelena, a přivádí smečku loveckých psů na vodítcích. Jeden z lovců (\"Alphonse do Créqui hrabě de Canaples\") v monologu porovnává vášně lovce s vášněmi vzbuzovanými Amorem.\n\nScéna se opět mění, lovci odcházejí, a na scéně se objevují dva pastýři (\"jednoho z nich hrál Lully\") a dvě pastýřky, kteří se vracejí z pastvin. Cestu přes pole zpět do vsi si zpříjemňují hrou na flétnu a dudy. Jeden z jiných pastýřů (\"Louis-Marie-Victor d'Aumont markýz de Villequier\") si v monologu pochvaluje své prosté povolání.\n\nScéna se změnila na cestu, na které bandité pod vedením svého kapitána (\"markýz de Villequier\") okrádají cestujícího kupce. Jeden z nich (\"Louis de Crevant markýz d'Humières\") vysvětluje v monologu, že se stal loupežníkem z nešťastné lásky.\n\nNa scéně se objevuje ulice plná krámků. V kočáře přijíždějí dva kavalíři (\"třináctiletý Filip vévoda z Anjou, bratr krále, a jeho pozdější favorit Armand de Gramont hrabě de Guiche\") a dvě kokety, sestupují z něj a vybírají si zboží – stuhy a zavařeniny. První kavalír ve svém monologu naráží na to, že prvorození mají bohatství a moc a na druhorozené zbývá jen zábava; nevázaně mu přizvukují i druhý kavalír a jedna z koket (\"markýz de Villeroy\"). Po nějaké době je kočí upozorní, že se připozdívá, a společnost opět odjede. Veselí na ulici, kterého se účastní bohatí měšťané, vojáci i domácí zvířata, pokračuje (\"jednalo se o komediální vsuvku\").\n\nV osmém vstupu se objevují dva Egypťané a dvě Egypťanky (věštci), kteří chodí od jednoho krámu k druhému, věští budoucnost a odnášejí si různou odměnu. Jeden z Egypťanů (\"velkokomoří Lous de Lorraine vévoda de Joyeuse\") po straně odhaluje pochybnou podstatu svého řemesla, druhý (\"François Christophe de Lévis Ventadour vévoda de Damville\") se holedbá, jaké míval štěstí u žen.\n\nDva pouliční obchodníčci s trakařem a brouskem na nože se vracejí domů, protože se stmívá; den byl dlouhý, výdělek slabý a mají hlad.\n\nNa scéně se opět objevují kupci a začínají zavírat své obchody.\n\nTři lampáři začínají na ulicích sundávat lampy, rozsvěcet v nich svíce a věšet je zpět. Následuje tanec čtyř luceren (\"dětští představitelé\").\n\nDvě měšťanky se vracejí z města v nosítkách. Dva zloději se k nim nejprve chovají galantně a jedna z měštek (François de Paule de Clermont markýz de Montglas) s nimi laškuje, pak je ale napadnou a okradou, zatímco nosiči uprchnou. Dva vojáci (\"jednoho z nich hrál Lully\") přijdou a připraví zloděje o kořist; měšťanky uprchnou, zatímco mezi zloději a vojáky dojde k bitce.\n\nDvůr Zázraků vede jeho mistr (\"hrál ho Louis Hesselin, superintendant královských zábav\"), který vychvaluje svůj podnik zvláštního určení („Zde se člověk léčí z tisíce neduhů / dosti příjemnou a snadnou metodou: / přijďte sem, okouzlující krásky / kterým je ctnost na obtíž“). Jako každý večer se zde shromažďují žebráci a mrzáci (\"jednoho z nich hrál Lully\"); ti vesele tančí a nakonec hrají pánovi domu posměšnou serenádu.\n\nDruhé dějství ihned navazuje na první. Začíná v devět hodin večer a trvá až do půlnoci; představuje „večerní zábavy“ (\"divertissements du soir\"). Obsahuje šest vstupů a \"Ballet des Nopces de Thétis\" (tzv. \"balet v baletu\").\n\nTři Sudičky (Parcae, \"Parques\"), Smutek (\"la Tristesse\") a Stáří (\"la Vieillesse\") tančí tanec znázorňující chaos způsobený stíny a nocí; hovoří o tom, že jejich moc, o níž se málo mluví, je přesto nepřekonatelná.\n\nVenuše, bohyně lásky, se však snáší na Zemi, aby Sudičky, Smutek a Stáří zahnala. Ne ona, ale „největší z monarchů“ Ludvík má moc je zahnat, a ona si na pomoc zve svého syna Amora a Hry, Smíchy a bohy Hymena (bůh manželské lásky) a Comuse (bůh hodování). Jedna z her (\"představovaná Ludvíkem XIV.\") Venuši v monologu mírní: největší král světa Venuši uctívá a doufá v její přízeň, více jej však lákají Čest a bůh války Mars a následuje především Ctnost.\n\nDvě pážata připravily taneční sál pro ples. Přichází Roger s Bradamante a posílají pro Medora, Angeliku, Marphise, Ricciardetto a Fleur d'Épine (postavy z renesančních románů).\n\nPles začíná kurantou \"(courante)\" a branlem \"(branle)\" ve starém stylu. Jednotlivé postavy mají komické monology: kojná (\"Antoine Charles de Gramont hrabě de Louvigny\") upozorňuje na svou korpulentnost, Medor (\"Charles de la Porte vévoda de la Meilleraye\") na svůj velký nos a Angelika (\"vévoda de Damville\") se má za krásku, byť je poněkud pokročilého věku.\n\n\"Balet v baletu:\" Svatba Pélea a Thetidy \"(Les Nopces de Thétis, Ballet en Ballet)\".\n\nVbíhá Thetis pronásledovaná Péleem; aby mu unikla, proměňuje se ve zvíře, v kámen a v oheň a plameny. Když se domnívá, že Péleovi unikla, unavena usne. Péleus ji však najde, spoutá a přiměje k tomu, aby po procitnutí souhlasila se sňatkem. Tři Grácie Thetidu odějí do svatebního roucha a učeší, Merkur jako bůh kupců přináší Thetidě ozdoby. Péleus se vrací ve svatebním úboru a odvádí svou milenku.\n\nVulkán a čtyři kyklopové připravují na bezdýmném ohni hostinu.\n\nThemis, bohyně zákonného pořádku, bdí nad celým průběhem, Ganymédés a Hébé přinášejí nektar a ambrózii, následováni Dionýsem a Ceres.\n\nJanus a dva satyrové dorazili, aby také pomohli. Setkávají se s Apollónem, který má na starosti smyčcový soubor e je provázen múzami hudby, Kleió, Euterpé a Erató, které se také účastní svatby.\n\nSvár (\"hrabě de Troye\") se záměrně pokouší do všeho vnést zmatek.\n\nAmphitryon se připravuje se svým sluhou Sosiem (\"J.-B. Lully\") na odjezd za obchodními záležitostmi; dává přivolat svou manželku Alcmene a loučí se s ní.\n\nJupiter se svěřuje Merkurovi se svou vášní pro Alcmene. Vládce bohu se rozhodne svést ji tak, že na sebe vezme podobu jejího muže. Merkur mu přináší potřebné šatstvo a sám se přemění na Sosieho.\n\nAlcmene se vrací s Bromiou, svou služkou, které si stýská, že jí chybí manžel. Jupiter a Merkur dorazí; Alcmene, oklamána jejich vzhledem, je nadšeně vítá. Jupiter vchází dovnitř, ale Merkur zůstává u dveří.\n\nPravý Sosia se vrací ze své cesty a chce se vstoupit do Alcmenina domu, nicméně u vrat jej uvítá dvojník. A když přijde Amphitrion, zahlédne v okně svého domu svou vlastní podobu. Vzniká série zmatků a nedorozumění mezi oběma dvojicemi, jakož i Aclmene a Bromií. Když pak Blefaro chce všechny ukáznit, dají se Jupiter a Merkur poznat ve své pravé podobě a všichni ostatní jim vzdávají povinnou úctu.\n\nHra končí sarabandou, hranou na housle a čtyři malé Španělky a jeden Španěl tancují závěrečný tanec.\n\nTřetí dějství začíná ihned po druhém, přesně o půlnoci. Trvá pak do tří hodin ráno. Jeho tématem je láska, tajemství a astrologie, jakož i démoni noci.\n\nLuna (\"vévoda de Damville\") jede svým vozem, následována hvězdami. Ty ji však chtějí opustit. Chtějí totiž obdivovat krásu Endymióna (\"monolog Luny: Moi dont les froideurs sont connues...\"). I Endymión (\"vévoda de Joyeuse\") se ve svém monologu přiznává, že jí dává přednost před všemi hvězdami.\n\nLuna, která je zamilovaná do Endymióna, k němu sestupuje z nebe, přistupuje k němu a mrak je zakrývá před pohledem diváků; nastává temná noc.\n\nDva velcí astrologové, Ptolemaios a Zoroaster, pozorují nebe dlouhými čočkami a nevidí Lunu. Napadne je, že byla možná odstraněna nějakým kouzlem. Ptolemaios (\"hrabě de Saint-Aignan\") ve svém monologu přirovnává čtení astrologa z hvězd a čtení milence z očí milované bytosti.\n\nLuna je skrytá, setmělo se a čtyři rolníci mají při pohledu na nebe obavu z hrozící přírodní pohromy. Rozhodnou se, že se o celé záležitosti poradí s astrology.\n\nŠest Korybantů s kotly, činely a bubny se pokoušejí překonat osud a hlukem přivolat na Lunu, aby se vrátila na nebe. Ta se opravdu vrací poté, co opustila Endymióna.\n\nOsm Ohnivých mužů (\"Les Ardents\") přichází v červených oděvech, pokrytých ohněm, které probleskávají černou nocí. Jeden z nich (\"Ludvík XIV.\") v monologu varuje pocestné před bludnými světly. Jiní (\"Hrabě de Saint-Agnan, markýz de Villequier, hrabě de Guiche, markýz de Genlis\") ve svých monolozích konstruují paralelu mezi lákáním bludných světýlek a neodolatelným vábením Amora a mezi nočním ohněm a ohnivou láskou.\n\nNa kozlu přijíždí velký muž velící osmi malým démonům, kteří následně způsobí paniku; oznamuje, že se na místě bude odehrávat sabat.\n\nZe čtyř hlemýždích ulit vylezou trpasličí příšerky, které nakonec odletí vzduchem (\"dětští účinkující\").\n\nKouzelnice a čtyři staré okřídlené čarodějnice se při sabatu namaží mastí, přičemž v monologu přirovnávají své čarodějné masti ke kosmetickým přípravkům a dámy u dvora k čarodějnicím, které se jejich prostřednictvím chtějí učinit mladšími a krásnějšími, následně odlétají.\n\nŠest vlkodlaků – ve dne pastýřů a v noci vlků – běží na sabat.\n\n\"(Zadní část jeviště se otevře a je vidět samotný sabat.)\"\nTři zvědavci se chtějí jít podívat blíže. Jeden z nich (\"Ludvík XIV.\") chválí zvědavost ve všech věcech – včetně lásky –, která pomůže zjistit vše, co je třeba k úspěšné a vítězné vládě. Když však zvědavci dorazí na místo sabatu, vše zmizí.\n\nNa scéně je dům v plamenech, zvon zvoní na poplach. Z oken jsou vyhazovány cenné věci, ve zmatku vybíhají polooblečení muži a rozcuchané ženy.\n\nDva zloději přicházejí na spáleniště s vědry a háky, jako by chtěli pomoci hasit, ve skutečnosti ale chtějí krást. Lukostřelci \"Guet royal\" (bezpečnostní jednotka vytvořená v Paříži v prosinci 1254) je však zadrží a odvedou v poutech.\n\nČtvrté dějství začíná ve tři hodiny ráno a končí východem Slunce v šest hodin ráno. Je věnováno spánku, tichu, snům a probuzení.\nSpánek a Ticho jsou na chvíli vyrušeni, protože samotné jméno „největšího krále světa, tak mladého a již tak dokonalého,“ budí každého ze spánku a i ticho samotné musí hovořit o jeho slávě. Pak uléhají u vchodu do jeskyně, z níž vycházejí sny.\n\nČtyři démoni: ohně, vzduchu, vody a země, představují čtyři lidské druhy temperamentu: cholerika, sangvinika, flegmatika a melancholika. Oheň (\"vévoda z Buckinghamu\") vzpomíná na svého otce, který svítil, hřál i podpaloval mnohem více; on sám se spokojí s „dosti mírným plamenem“.\nSen cholerika je představován tancem pěti Zuřivců; jeden z nich (\"Ludvík XIV.\") vyhrožuje Španělsku: před mladým rozzuřeným lvem nejsou bezpečné ani jeho palmy, ani jeho ženy. Jiný Zuřivec (\"vévoda de Joyeuse\") svou zuřivost směřuje na dámu svého srdce, další (\"markýz de Roquelaure\") se honosí zuřivostí ve všech směrech, zejména je však zuřivě diskrétní.\n\nI další výstup ztělesňuje zuřivost, tentokrát zuřivost v bitvě na příkladu boje tureckých a křesťanských dobrodruhů (jejich náčelníky tančí \"vévoda de la Meilleraye\" a \"markýz de Mirepoix\").\n\nSen sangvinika je reprezentován násilnou vášní. Ixión (\"markýz de Genlis\") pronásleduje Junonu, avšak bezvýsledně; objímá jen pouhý oblak, který považuje za bohyni.\n\nSen flegmatika je vyjádřením strachu a hlouposti. Ubohý Strašpytel (\"Nicolas de Saintot, vrchní ceremoniář u dvora Ludvíka XIV.\") je pronásledován a lekán dvěma Stíny, kterým nemůže nijak uniknout.\n\nNáladu melancholika ztělesňují postavy Básníka a Filozofa. Básník hledá svou milenku, která je postavou jakoby právě vystoupivší z pastorále; Filozofovou milenkou je zase Metempsychóza, žena, která mění podobu.\n\nSen melancholika dále představují postavy plachých milenců, kteří se přicházejí do věštírny dovědět, co osud chystá jejich vášni. Jeden z nich (\"James vévoda z Yorku\") hovoří o „vyvrácených trůnech a ztracených žezlech“, avšak doufá v pomstu a v návrat monarchie (v Anglii). Ostatní milenci (\"vévoda z Buckinghamu, hrabě de Vivonne, Charles hrabě de Froulai\") mají světštější lásky, po nichž jen s úctou vzdychají; poslední z nich (\"Philibert rytíř de Gramont\") pronáší baladu o ostýchavém a neúspěšném milenci (\"Fiers ennemis, auteurs de cent trépas\").\n\nJeště před východem slunce se probouzejí různá řemesla, mezi nimi penězokazci, kteří právě vynášejí své dílo ze sluje. Jeden z nich (\"Henri de Daillon hrabě de Lude\") vzdychá po své milé Phyllis: ona dostane pravé zlato, falešné mince jsou určeny pro oběh…\n\nDalšími řemeslníky, kteří se budí časně, jsou kováři. Šest kovářů pracuje u kovadliny hned od rozbřesku na zbraních pro armádu krále Ludvíka.\n\nJitřní hvězda (\"vévoda z Anjou\") vystupuje jako jitřní hvězda, jejíž „záře je mnohem menší než Slunce a mnohem větší než všechno ostatní“. Ač mu osud dává více než najevo, že není první, je se svým postavením stoicky spokojen.\n\nAurora se objevuje ve svém voze, obklopena dvanácti Hodinami dne, v doprovodu Rozbřesku drží v rukou urnu s rosou, kterou kropí na Zemi \"(zpěv Aurory: [...] Le Soleil qui me suit c'est le jeune LOUIS.)\".\n\nOdchází poté, co vidí vycházet Slunce (\"Ludvík XIV.\"), které rozhrnuje mraky a obklopeno Génii vyhlašuje nejlepší a největší světový den. Východ Slunce ukončuje Noc a celý balet končí \"(Král představující vycházející Slunce: Sur la cime des monts commençant d'éclairer Je commence déjà de me faire admirer [...])\".\n\n\"Géniové\": Čest (vévoda z Yorku]]), Milost (p. de Joyeuse), Láska (vévoda z Damville), Chrabrost (p. de Saint-Aignan), Vítězství (p. de Créquy), Štědrost (p. de Vivonne), Sláva (\"Renomée\", p. de Roquelaure), Velkolepost (p. de Monglas), Stálost (p. le GrandMaistre), Obezřetnost (p. de Villequier), Věrnost (p. de Guiche), Mír (p. Bouquineau), Spravedlnost (p. de Genlis), Střídmost (p. de Villeroy), Věda (p. du Plessis), Shovívavost (p. de Gramont), Výřečnost (hrabě du Lude), Tajemství (p. de Canaple), Zdvořilost (p. de Humières), Bdělost (p. de Froulé), Sláva (p. de Mirepoix).\n\nScéna z Baletu Noci (konkrétně \"Východ Slunce\") se objevuje ve francouzském historickém filmu Král tančí \"(franc. Le Roi Danse)\".\n\nBalet Noci se stal také inspirací pro balet \"The King Dances\" choreografa Davida Bintleyho a skladatele Stephena Montaguea, který premiérově uvedl roku 2015 \"Birmingham Royal Ballet\".\n\nBalet Noci nebyl nikdy kompletně nastudován, patrně kvůli jeho délce. Komerčně dostupná nahrávka (od \"Musica Antiqua Köln a Reinharda Goebela\") existuje (v rámci soundtracku pro film \"Král tančí\"), obsahuje však pouze \"overturu\" a \"Le Roi représentant le soleils levant\".\n\n\n"}
{"id": "1002835", "url": "https://cs.wikipedia.org/wiki?curid=1002835", "title": "Svoboda sdružování", "text": "Svoboda sdružování\n\nPrávo veřejně se sdružovat za účelem „vytváření, šíření a prosazování názorů a idejí“ je jedním ze základních práv moderní demokratické společnosti, nejenom pro občany daného státu ale všeobecně pro lidi, kteří v něm žijí. V České republice je svoboda sdružování zaručena Listinou základních práv a svobod (článek 20), Mezinárodním paktem o občanských a politických právech (článek 22) a Úmluvou o ochraně lidských práv a základních svobod (článek 11).\n\nSvou charakteristikou je sdružovací právo provázáno se shromažďovacím právem, neboť obě tyto práva jsou považována za neoddělitelnou součást svobody projevu. Kategoricky se řadí k politickým právům, neznamená to však, že slouží k čistě politickým účelům. Spíše je tím poukazováno na skutečnost, že toto právo hraje významnou roli při vytváření veřejného mínění.\n\nDefinice samotného slova sdružení bývá často sporná, nicméně sdružování v souladu se sdružovacím právem je tradičně rozdělováno do tří kategorií:\nSdružovací právo je zárukou svobody ve dvojím smyslu. Na jedné straně dává člověku právo být členem sdružení, které si sám vybere, nebo které se rozhodne založit. Pokud je člověk členem sdružení, má právo být chráněn před diskriminací, jež je vyvolávaná na základě předsudků, spojených s oním sdružením. Toto je zváno pozitivním aspektem. Negativní aspekt se vztahuje na svobodu, jež by se mohla jevit jako protiklad sdružovacího práva. Jedná se totiž o tzv. „právo nesdružovat se“, kdy člověk nemůže být nikým nucen, aby se stal členem sdružení, ani být diskriminován kvůli rozhodnutí nezačlenit se.\n\nSdružení za účelem zachování a podporování kulturní identity je v demokratickém státě uznávanou součástí sdružovacího práva. Pro představitele národnostních menšin jsou tato sdružení obzvláště významná, neboť jim dávají příležitost posilovat svou kulturní hrdost, vytvářet a udržovat pospolitost uvnitř komunity, obhajovat svá práva a upevňovat své postavení ve společnosti jako celku. Za některých okolností mohou sdružování národnostních menšin vyvolávat obavy, zvláště pokud hrozí, že se jejich zájmy budou střetávat se zájmy většinových skupin. Úkolem demokratického řízení státu je však přijímat různorodost názorů i postojů ve společnosti a pomoci dosáhnout mezi nimi kompromisu, proto by tato sdružení neměla představovat hrozbu pro veřejnost.\n\nPodle Listiny základních práv a svobod, se svoboda sdružování vztahuje na kterékoli sdružení, bez ohledu na to zda má či nemá právní subjektivitu. Svobody sdružování se proto může dovolávat i sdružení existující pouze fakticky, tedy bez právem uznané formy. \n"}
{"id": "1002837", "url": "https://cs.wikipedia.org/wiki?curid=1002837", "title": "Rosengård", "text": "Rosengård\n\nRosengård (v češtině doslova růžový dvůr) je název pro panelové sídliště, nacházející se jihovýchodně od centra města Malmö ve Švédsku. Na ploše 332 hektarů, které spadají pod městskou část Rosengård žije celkem 23,563 obyvatel.\n\nPanelové sídliště bylo vybudováno na zelené louce mezi lety 1967 až 1972 v souvislosti s plánem Miljonprogrammet. V okamžiku svého dokončení bylo médii představeno jako moderní bydlení, které dosahuje zcela nových standardů a kvalit, dosud nedostupných v starších činžovních domech.\n\nPřestože cílem bylo vybudovat moderní panelové sídliště, nevzhledné šedivé bloky se staly terčem kritiky. Některé dlouhé paneláky jsou přezdívány jako Velká čínská zeď. Sídliště samo je rozděleno na dva celky, které odděluje silnice \"Amiralsgatan\". V centrální části čtvrti se nachází rozsáhlý obchodní dům, který zároveň tvoří i most přes rušnou čtyřproudou silnici.\n\nBěhem konce 70. let a v 80. letech 20. století však spolu s nárůstem životní úrovně švédského obyvatelstva došlo k přílivu imigrantů, kteří získávali bydlení právě v Rosengårdu. Zatímco v roce 1972 obývalo sídliště jen zhruba 20 % nešvédského obyvatelstva, roku 1998 to bylo již 80 %. Čtvrť se proto stala symbolem přistěhovalectví na jihu Švédska a postupně se měnila v ghetto. Noví dosídlenci přicházeli z oblasti bývalé Jugoslávie, Iráku, Libanonu, nebo Afghánistánu. V letech 2009-2010 vypukly v Rosengårdu nepokoje mezi přistěhovalci a jejich potomky na straně jedné a policejními složkami na druhé straně.\n\nZ Rosengårdu pochází i fotbalista Zlatan Ibrahimović, který zde sponzoroval i výstavbu fotbalového hřiště.\n"}
{"id": "1002839", "url": "https://cs.wikipedia.org/wiki?curid=1002839", "title": "Kejklířka", "text": "Kejklířka\n\nKejklířka (\"Mimulus\") je rod z čeledi \"Phrymaceae\" který byl v minulosti řazen do čeledi krtičníkovitých. Její květy jsou svým vzhledem přirovnávány k opičí tlamě nebo k lidským ústům ( Monkeyflowers - opičí květ a Mimus - herec). Rod čítá asi 150 druhů, jejich klasifikace je složitá a někdy je větší část z nich vydělována do samostatného rodu \"Erythranthe\".\n\nRod pochází ze dvou míst od sebe značně vzdálených: ze západních oblasti Severní Ameriky a z Austrálie. Odtud byly některé druhy se zvlášť vzhlednými květy šířeny do zahrad Evropy, Asie a Jižní Ameriky kde obvykle zplaněly a v tamní přírodě se uchytily. Tak to bylo i se dvěma druhy zavlečenými v polovině 19. století do přírody České republiky:\nDruhy rodu kejklířka jsou obvykle hydrofyty nebo helofyty a pokud mají alespoň kořeny ve vlhkém prostředí mohou růst i jako mezofyty.\n\nJsou to jednoleté nebo vytrvalé rostliny rozmanitého vzrůstu i vybarvení květů. Bývají lysé nebo chlupaté a jednoduché nebo rozvětvené lodyhy mívají vzpřímené, vystoupavé či poléhavé. Vstřícně vyrůstající podlouhlé nebo vejčité listy mají řapíky neb jsou přisedlé a po obvodě bývají ozubené. Spodní listy, které někdy rostou ponořené pod vodní hladinou, mohou být úzce podlouhlé a přeslenovité. Některé druhy vydávají výrazný pižmový zápach.\n\nOboupohlavné květy na stopkách vyrůstají jednotlivě nebo v koncových hroznech, některé druhy mají listeny. Poměrně krátký, trubkovitý až zvonkovitý trvalý kalich je tvořený pěti srostlými, obvykle nestejnými lístky a s dozráváním plodů se zvětšuje. Koruna s válcovitou trubkou delší než kalich může být pravidelná nebo dvoupyská. Horní pysk má dva laloky vzpřímené nebo stočené a spodní je třílaločný, někdy jsou jeho laloky nestejně velké a mívají kontrastní skvrny. Zbarvení korunních lístků bývá bílé, žluté, červené, růžové, fialové nebo modré. Ke korunní trubce jsou přirostlé čtyři dvoumocné tyčinky s prašníky. Dvouplodolistové gyneceum vytváří dvoudílný svrchní semeník (po 50 a více vajíčkách v oddíle) s jednou čnělkou s dvoulaločnatou bliznou. Blizna je uvnitř citlivá na dotek, když se jí při opylování hmyzem dotkne pyl laloky se uzavřou a již se neotevřou.\n\nPlody jsou stlačené dvoudílné šešule pukající v prostředních švech plodolistů, obsahují četná vejčitá až podlouhlá semena s endospermem.\n\nMnohé druhy se vysazují jako okrasné květiny (byly vyšlechtěny nové variety) nebo slouží jako modelové organismy při genetických výzkumech. Extrakty z některých druhů kejklířek se používají na popáleniny nebo jinak poškozenou kůži a v homeopatii jako součásti léků dodávající lidem duševní síly.\n\n\n \n"}
{"id": "1002841", "url": "https://cs.wikipedia.org/wiki?curid=1002841", "title": "Birkir Már Sævarsson", "text": "Birkir Már Sævarsson\n\nBirkir Már Sævarsson (* 11. listopadu 1984, Reykjavík, Island) je islandský fotbalový obránce či záložník a reprezentant, který v současnosti působí v klubu Hammarby IF.\n\nNa Islandu hrál za Valur, se kterým vyhrál islandský fotbalový pohár (2005), 1. islandskou ligu (2007) a islandský ligový pohár (2008). V roce 2008 odešel do Norska do týmu SK Brann. V roce 2015 se upsal švédskému klubu Hammarby IF.\n\nMár Sævarsson odehrál v roce 2006 tři zápasy za islandský reprezentační výběr U21.\n\nV A-mužstvu Islandu debutoval 2. června 2007 v kvalifikačním zápase proti Lichtenštejnsku (remíza 1:1). Zúčastnil se kvalifikace na Mistrovství světa ve fotbale 2014 v Brazílii, v níž Island postoupil až do baráže, kde se střetl s Chorvatskem a podlehl mu v dvojzápase 0:0 a 0:2.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1002845", "url": "https://cs.wikipedia.org/wiki?curid=1002845", "title": "OpenSocial", "text": "OpenSocial\n\nOpenSocial je veřejná specifikace vytvořená společností Google. OpenSocial je set společných API (rozhraní pro programování aplikací) pro tvorbu webových sociálních aplikací (Sociálního softwaru). Prakticky to znamená, že různé sociální sítě jsou přístupné pod stejnou API. V dnešní době je situace taková, že každá z množství sociálních sítí má své vlastní a unikátní API. To programátory-vývojáře nutí si vybrat, který z těchto API budou vyvíjet a spravovat. Výhodou OpenSocial je, že těmto vývojářům sociálních aplikací dává jednotný set API, který je využitelný na kterékoli ze stránek, který jej podporují. S těmito jednoduchými technologiemi OpenSocial zrychlí inovace a umožní vytvoření novinek po celém webu.\n\nHistorie verzí OpenSocial:\nOpenSocial je založena na HTML a Javascriptu, stejně jako rámec Google Gadgets. OpenSocial se skládá z několika API rozhraní pro sociální softwarové aplikace pro přístup k datům a základní účast sociálních sítí. Každé API řeší jiný aspekt. To také zahrnuje rozhraní API pro kontaktování libovolných služeb třetích stran na webu pomocí proxy systému a OAuth pro bezpečnost.\n\nVe verzi 0.9 je přidána podpora pro základní tagovací jazyk. Tím jazykem je OSLM. Tento jazyk umožňuje přístup k datům z API OpenSocial, které dříve vyžadovaly asynchronní požadavek na straně klienta.\n\nPři vývoji produktů je důležité, aby se vývojáři v prostředí jednou zorientovali a následně použili vyvinutý standard všude. Existence jednotného programovacího modelu také pomáhá webům, které by chtěly svým uživatelům poskytnout komunitní služby. Platforma OpenSocial dává (se svolením uživatelů) programátorům přístup k datům, která potřebují k tvorbě sociálních aplikací. To znamená přístup k uživatelským profilům, seznamu přátel a dokonce k jejich zprávám. Popis platformy OpenSocial pro vývojáře jsou dostupné na code.google.com/apis/opensocial. Programátoři tak mají přístup ke třem API pro JavaScript a Gdata pro přístup k sociálním funkcím, vývojářský sandbox na Orkutu (sandbox.orkut.com) a vzorový kód. Dále pak dokumentaci a podpůrnou skupinu k dispozici na code.google.com. Webové stránky budou mít přístup k nástroji pro implementaci OpenSocial, podpůrnému fóru pro komunikaci s Googlem a dalšími webmastery a ke vzorovému kódu, dokumentaci a podpůrné skupin na code.google.com.\n\nJednou z největších výhod OpenSocial je jeho obrovská distribuční síť. Stránky, které se k používání OpenSocial již přihlásily - včetně sítí jako Bebo, Engage.com, Friendster, hi5, Hyves, imeem, LinkedIn, mixi, MySpace, Ning, Oracle, orkut, Plaxo, Salesforce.com, Six Apart, Tianji, Viadeo a XING, Hyves nebo hi5 - mají více než 200 miliónů uživatelů na celém světě.\n\nOpenSocial je obyčejně popisován jako více otevřený multiplatformní alternativa k Facebook Platform, proprietární služby populární sociální sítě Facebook. \nPomocí OpenSocket, může uživatel spustit Opensocial miniaplikace v rámci Facebooku. \n"}
{"id": "1002846", "url": "https://cs.wikipedia.org/wiki?curid=1002846", "title": "Blecha (příjmení)", "text": "Blecha (příjmení)\n\nPříjmení Blecha nosí více osobností:\n\n"}
{"id": "1002847", "url": "https://cs.wikipedia.org/wiki?curid=1002847", "title": "Alena Mrázová", "text": "Alena Mrázová\n\nAlena Mrázová (* 6. října 1958 Bohumín), je česká spisovatelka, překladatelka.\n\nAlena Mrázová studovala v letech 1977–1982 francouzštinu a portugalštinu na Filozofické fakultě Univerzity Karlovy v Praze, krátce také na univerzitách v Lisabonu a Dijonu. Jazyky, a to nejen románské, se staly jejím osudem. Zabývá se překlady z češtiny, slovenštiny, ruštiny, polštiny, francouzštiny, portugalštiny a španělštiny, příležitostně i tvorbou českých titulků pro dokumentární i hrané filmy v České televizi. V letech 2002 - 2014 vyučovala francouzštinu na Vysoké škole mezinárodních a veřejných vztahů v Praze.\n\nV roce 2007 byla díky podpoře Velvyslanectví Polské republiky v Praze vydána její kniha \"Dům učitelů\" a v roce 2009 další – \"Hodně jsme pili z řeky Léthé\". Vyprávění \"Vzkaz po Elfi Nitche\", které bylo součástí knihy \"Dům učitelů\", autorka přeložila do polštiny. \"Przekaz Elfi Nitche\" získal nominaci na cenu v polské celostátní soutěži o původní autorskou publikaci: „VI Ogólnopolski Konkurs na Autorską Książkę Literacką – Świdnica 2013“ a vyšla v červenci roku 2014 v Poznani, v nakladatelství ALBUS. V roce 2015 vychází originální vyprávění Brazílie ve mně.\n\n\n\nz polštiny\n\nEdyta Ślączka-Poskrobko: \"Opowieści Magdusi / Příběhy Malé Magdy\" (dvojjazyčná kniha), 2017, Oficyna HALEGG, Bohumínský spolek Maryška\n\n\n\n\n"}
{"id": "1002848", "url": "https://cs.wikipedia.org/wiki?curid=1002848", "title": "Martin Plíšek", "text": "Martin Plíšek\n\nMartin Plíšek (* 11. listopadu 1974) je český právník a politik, v letech 2014 až 2017 poslanec Poslanecké sněmovny PČR, v letech 2009 až 2014 náměstek ministra zdravotnictví ČR, v letech 2006 až 2014 zastupitel Městské části Praha 4.\n\nVystudoval právo na Právnické fakultě Masarykovy univerzity (1993 až 1998) a získal tak titul Mgr.\n\nPracoval jako ředitel odboru legislativy na Ministerstvu informatiky ČR, později jako vrchní ředitel pro legislativu a právo na Ministerstvu zdravotnictví ČR.\n\nNa konci ledna 2009 jej ministryně zdravotnictví Daniela Filipiová jmenovala svým náměstkem pro legislativu a právo. Na této pozici působil i za ministrů Dany Juráskové, Leoše Hegera a Martina Holcáta. Odešel až v souvislosti s nástupem ministra zdravotnicví Svatopluka Němečka.\n\nMartin Plíšek je ženatý a má dvě dcery, mezi jeho zájmy patří historie, hudba a turistika.\n\nV letech 1993 až 2009 byl členem KDU-ČSL. Za tuto stranu kandidoval v komunálních volbách v roce 1998 do Zastupitelstva města Znojma, ale neuspěl. Kandidoval rovněž v Jihomoravském kraji ve volbách do Poslanecké sněmovny PČR v roce 1998, avšak také neuspěl.\n\nPo přestěhování do Prahy kandidoval v hlavním městě za KDU-ČSL ve volbách do Poslanecké sněmovny PČR v roce 2002 a v roce 2006. Ani jednou se ale do Sněmovny nedostal.\n\nZnovu se pokusil uspět na komunální úrovni, když kandidoval jako člen KDU-ČSL na kandidátce subjektu Unie Prahy 4 v obecních volbách v roce 2006 do Zastupitelstva Městské části Praha 4 a tentokrát uspěl. V únoru 2007 byl pak zvolen neuvolněným radním městské části. Tuto pozici zastával do listopadu 2010.\n\nV roce 2009 pak vystoupil z KDU-ČSL a vstoupil do TOP 09, za ni obhájil v komunálních volbách v roce 2010 mandát zastupitele městské části. V zastupitelstvu působí jako člen Finančního výboru a Grantové komise. Zároveň je předsedou regionální organizace TOP 09 v Praze 4 a členem předsednictva pražského krajského výboru TOP 09.\n\nVe volbách do Poslanecké sněmovny PČR v roce 2013 kandidoval z 8. místa na kandidátce TOP 09 v Hlavním městě Praze, ale neuspěl. Strana totiž získala v Praze sedm mandátů a tak se stal prvním náhradníkem. Po zvolení Stanislava Polčáka poslancem Evropského parlamentu jej dne 30. června 2014 nahradil ve Sněmovně. 27. září 2014 byl zvolen členem Ústavně právního výboru a Mandátového a imunitního výboru. V červenci 2017 byl zvolen předsedou vyšetřovací komise Poslanecké sněmovny k úniku policejních spisů v souvislosti s nahrávkami rozhovorů novináře Marka Přibila a předsedy hnutí ANO Andreje Babiše.\n\nVe volbách do Poslanecké sněmovny PČR v roce 2017 obhajoval svůj poslanecký mandát za TOP 09 v Praze, ale neuspěl a skončil jako druhý náhradník.\n"}
{"id": "1002849", "url": "https://cs.wikipedia.org/wiki?curid=1002849", "title": "2. česká národní fotbalová liga 1989/90", "text": "2. česká národní fotbalová liga 1989/90\n\nV soubojích 9. ročníku 2. české národní fotbalové ligy 1989/90 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "1002850", "url": "https://cs.wikipedia.org/wiki?curid=1002850", "title": "2. česká národní fotbalová liga 1990/91", "text": "2. česká národní fotbalová liga 1990/91\n\nV soubojích 10. ročníku 2. české národní fotbalové ligy 1990/91 se utkalo 16 týmů po dvou skupinách dvoukolovým systémem podzim – jaro.\n\nZdroj: \nPoznámky:\n\nZdroj: \nPoznámky:\n\n\n"}
{"id": "1002851", "url": "https://cs.wikipedia.org/wiki?curid=1002851", "title": "Osobnosti historické fotografické dokumentace lidové architektury", "text": "Osobnosti historické fotografické dokumentace lidové architektury\n\nOsobnosti historické fotografické dokumentace lidové architektury je sborník referátů ze semináře ke 130. výročí narození Bohumila Vavrouška, který se konal v Praze v hlavní budově Akademie věd České republiky dne 20. října 2005. Seminář uspořádaly Komise pro lidové stavitelství, sídla a bydlení při České národopisné společnosti a Archiv Akademie věd České republiky. Semináře se zúčastnilo 23 osob. Bylo zde prosloveno 12 referátů, sborník obsahuje deset z nich.\n\n\nNa frontispisu je portrét Bohumila Vavrouška. Obrazová příloha obsahuje 31 fotografií z děl výše uvedených dokumentaristů.\n"}
{"id": "1002864", "url": "https://cs.wikipedia.org/wiki?curid=1002864", "title": ".capital", "text": ".capital\n\n.capital je internetová generická doména nejvyššího řádu.\n"}
{"id": "1002865", "url": "https://cs.wikipedia.org/wiki?curid=1002865", "title": "Zákupy (nádraží)", "text": "Zákupy (nádraží)\n\nZákupy je železniční stanice ležící na jihozápadním okraji města Zákupy v okrese Česká Lípa. Nachází se na jednokolejné železniční trati 086 (Liberec – Česká Lípa), od Liberce na kilometru 93,35. Stanice je umístěna v zóně 2201 integrovaného dopravního systému IDOL, její nadmořská výška je 270 m n. m. V současné době ve stanici nezastavují žádné vlaky pravidelné osobní dopravy.\n\nPrvní zákupská železniční stanice se nazývala Reichstadt – Niemes (dnes se města jmenují Zákupy – Mimoň). Byla postavena v roce 1867 Rakouskou společností místních drah daleko od města na trati z Bakova nad Jizerou do České Lípy. Dnes se nazývá stanicí Srní u České Lípy. Od ní jezdívaly kočáry na zákupský zámek.\nAž o 15 let později město Zákupy získalo své nádraží na trati z České Lípy do Mimoně. Trať byla společností Ústecko-teplická dráha později prodloužena do Liberce. Jednopatrová nádražní budova byla postavena v roce 1883, zároveň byly vybudovány dvě vlečky, první na Českolipskou stanici a druhá, již dávno zrušená do cukrovaru v Nových Zákupech.\n\nDnes nádražní budova patří Správě železniční dopravní cesty. Není zde pravidelná nakládka a vykládka, také roli přepravy cestujících ze Zákup převzala převážně přeprava autobusová a osobními auty. Nádraží v Nádražní ulici (zde frekventovaná silnice II/262) je od středu města a sídlišť vzdáleno 1–2,5 km, autobusy jsou pro obyvatele lépe dostupnější. Byl zde zrušen prodej jízdenek (zajišťují průvodčí ve vlacích), zavřeny toalety, vstupní dveře od města, část prostor byla upravena na byt a další pronajata prodejně obkladů. Čekárna pro cestující je v provozu.\n\nVe stanici dříve zastavovaly osobní vlaky \"Česká Lípa – Liberec\" ve dvouhodinovém intervalu, v současnosti zde žádné vlaky nezastavují.\n"}
{"id": "1002866", "url": "https://cs.wikipedia.org/wiki?curid=1002866", "title": "Jindřich Dvořák (fotbalista)", "text": "Jindřich Dvořák (fotbalista)\n\nJindřich Dvořák (* 11. září 1953) je bývalý český fotbalista.\n\nŽďárský odchovanec hrál v československé lize za Sigmu Olomouc. Nastoupil v 11 ligových utkáních. Ve druhé nejvyšší soutěži hrál za Železárny Prostějov.\n\n"}
{"id": "1002867", "url": "https://cs.wikipedia.org/wiki?curid=1002867", "title": "Painshill", "text": "Painshill\n\nPainshill (také jako \"Pains Hill\" v některých textech 19. století)), je pozemek v blízkosti Cobham, Surrey, v Anglii. Je jedním z nejlepších zbývajících příkladů stylu anglického parku z 18. století. Byl navržen a vytvořen mezi léty 1738 a 1773 Charlesem Hamiltonem.\n\nPark v Painshill je ve vlastnictví \"Elmbridge Borough Council\" a řízen \"Painshill Trust\". Painshill je otevřen pro veřejnost (s placeným vstupem), je zařazen do kategorie \"Grade 1 Heritage listing\". V roce 1998 byla parku Painshill udělena medaile \"Europa Nostra\" za \"příkladnou obnovu ze stavu extrémního zanedbání, nejdůležitějšího krajinářského parku z 18. století a jeho mimořádných staveb.\" V květnu 2006 udělila Národní rada pro ochranu rostlin a zahrad (NCCPG) Painshillu plný statut sbírky za jeho \"John Bartram Heritage Collection\".\n\nPark Painshill lze považovat za vhodnou ukázku romantismu v anglickém parku 18. století, včetně některých v té době obvyklých nešvarů a nevkusností.\n\nPainshill se rozkládá na 0,64 km(158 akrech) z původních více než 0,81 km. Park se táhne podél zákrutů řeky Mole na pozemku, který má celou řadu přírodních kopců a údolí. Hlavním rysem parku je hadovité jezero o velikosti 14 akrů (0,057 km) s několika ostrovy, mosty a hrázemi. Voda pro jezero a výsadby je čerpána z řeky Mole čerpadly z 19. století, poháněné vodním kolem. Hamilton zvětšil výhled na hory a jezero o pečlivé výsadby lesů, aleje a exempláře stromů vytvořením průhledů a řady oddělených zákoutí, které obsahují amfiteátr, vodní louku a alpské údolí. Zahrady u bývalého panství byly rozděleny na dva celky - okrasné zahrady a park. V parku „Capability\" Brown podle Hamiltonovych pokynů vytvořil úpravu která je nepřetržitou sérií střídajících se překvapení a optických klamů.\n\nMezi atraktivními místy v průhledech, které mají být objeveny pozorovatelem v krajině, Hamilton umístil řadu pošetilostí a tretek, malých dekorativních objektů, které zahrnují jeskyni, „gotický“ chrám, „ruiny“ gotického opatství, románské mauzoleum, gotická věž s výhledem do krajiny. Všechny tyto objekty stále existují a byly obnoveny. Je zde i poustevna (pro kterou byl \"poustevník\" najat smluvně na sedm let, ale brzy propuštěn pro absence v zaměstnání) a Turecký stan, které byly obnoveny. Tyto dětinské romantizující objekty jsou typické pro evropské kontinentální parky ve stylu anglický park, především v německy mluvících zemích a je dobovou ukázkou tohoto typu kýčovitých zahradnických úprav. \n\nZbývá rekonstruovat románský \"Chrám Bakcha\", i když je zde nyní umístěna římská socha Baccha, kterou také, mimo jiné starožitnosti, koupil Hamilton na cestě po Itálii. Mezi původními výsadbami je řada významných exemplářů, včetně takových příkladů jako korkový dub, tis, buk , stříbrná bříza a tři cedry , z nichž jeden je znám jako „Great Cedar“ 37 m (120 stop) vysoký a více než (30 m) 100 stop na široký (zřejmě odhadovaný obvod koruny, nikoliv kmene), a je považován za největší libanonský cedr v Evropě. V roce 2010 se zde konala konference k oslavě obnovení tohoto parku z osmnáctého století. \n\n"}
{"id": "1002868", "url": "https://cs.wikipedia.org/wiki?curid=1002868", "title": "Zdeněk Čížek", "text": "Zdeněk Čížek\n\nZdeněk Čížek (* 31. března 1953 v Prostějově) je bývalý československý fotbalový útočník, později fotbalový záložník.\n\nV československé lize hrál za Třinecké železárny a Sigmu Olomouc. Nastoupil ve 33 ligových utkáních a dal 2 prvoligové branky. Druhou nejvyšší soutěž hrál za Třinec, Sigmu Olomouc a Prostějovské železárny.\n\n"}
{"id": "1002869", "url": "https://cs.wikipedia.org/wiki?curid=1002869", "title": "Bromberg (Dolní Rakousy)", "text": "Bromberg (Dolní Rakousy)\n\nBromberg je městys v rakouské spolkové zemi Dolní Rakousy, v okrese Wiener Neustadt-Land.\n\nK 1. lednu 2014 zde žilo 1 216 obyvatel.\n\nV obecním zastupitelstvu je 19 křesel, která byla po posledních volbách dne 14. března 2010 podle získaných rozdělena takto:\nListe ÖVP 11, AKTIV 4, SPÖ 3, FPÖ 1\n\n"}
{"id": "1002871", "url": "https://cs.wikipedia.org/wiki?curid=1002871", "title": "Vlastimil Zeman", "text": "Vlastimil Zeman\n\nVlastimil Zeman (10. srpna 1929 Fryštát – 12. prosince 2013) byl český fotbalista a fotbalový trenér.\n\nZačínal v 10 letech v SK Prostějov. V době vysokoškolského studia v Ostravě si zahrál i s Josefem Bicanem za Vítkovice, kde dal i 1 ligový gól. Na vojně působil v ATK Praha a trenér Karel Kolský z něj udělal svého asistenta. Po rozdělení armádního fotbalu byl trenérem Kolským poslán do Trenčína, aby sehnal tak kvalitní fotbalisty, aby tamní vojenský klub měl na druhou celostátní ligu. Po vojně se vrátil do Prostějova. Byl znám pod přezdívkou \"Bolóš\".\n\nJako trenér začínal u mládeže Železáren Prostějov, dále vedl OP Prostějov a vrátil se do Železáren Prostějov. Vystudoval nejvyšší trenérskou třídu a byl metodikem fotbalového svazu. Dále působil jako trenér ve Zbrojovce Vsetín, TJ Gottwaldov, Spartaku Přerov a v Železárnách Prostějov. Když odcházel Milan Máčala do Slavie, stal se jeho nástupcem v Sigmě Olomouc, se kterou v roce 1982 postoupil do ligy. Se Sigmou spolupracoval až do roku 2000, po funkci trenéra jako technický ředitel klubu.\n\n"}
{"id": "1002873", "url": "https://cs.wikipedia.org/wiki?curid=1002873", "title": "Muggendorf", "text": "Muggendorf\n\nMuggendorf je obec v rakouské spolkové zemi Dolní Rakousy, v okrese Wiener Neustadt-Land.\n\nK 1. lednu 2014 zde žilo 513 obyvatel.\n\n"}
{"id": "1002880", "url": "https://cs.wikipedia.org/wiki?curid=1002880", "title": "Jakub Lorencovič", "text": "Jakub Lorencovič\n\nJakub Lorencovič (* 10. července 1989, Prešov, Československo) je slovenský herec známý např. z televizního seriálu \"Bouřlivé víno\", model a vítěz soutěže Muž roku 2011.\n\nPochází z prešovského sídliště Sekčov, je z dvojčat a má dvě starší sestry. Od 15 let se věnoval divadlu. Studoval herectví na Vysoké škole múzických umění v Bratislavě. V roce 2011 absolvoval bakalářský stupeň ztvárněním role Petra Krále v představení \"Tanec nad plačom\" a v roce 2013 ztvárnil jako magisterskou absolventskou roli Baronka v představení Anny Saavedra \"Kuřačky a spasitelky\".\n\nNa scéně Slovenského národního divadla hostoval už za studií v roli ženicha Antonia ve hře Georgese Feydeaua \"Taková ženská na krku\" ( \"Tak sa na mňa prilepila\"), od února 2010 pak alternoval v roli Tognina v Goldoniho komedii \"Vějíř\". \n\nUž během studia měl také zkušenosti s modelingem. Ve svých 21 letech se v srpnu 2011 zúčastnil v českém Náchodě finále soutěže Muž roku České a Slovenské republiky, z něhož si odnesl slovenský titul a nominaci za Slovensko do soutěže Mister International. V prosinci téhož roku odcestoval do thajského Bangkoku, kde se mezi 53 uchazeči o titul Mister International 2011 umístil na desátém místě. V letech 2011 a 2012 ho zastupovala agentura Jara Slávika.\n\nV roce 2011 se objevil v kriminálním seriálu slovenské televize JOJ \"Dr. Ludsky\" v epizodní roli mladého vyšetřovatele. Od začátku roku 2013 doplnil obsazení rodinného seriálu TV Markíza \"Bouřlivé víno\" v roli místního playboje Juraje „Ďura“ Petranského.\n\nKrátce nato deník Nový Čas zveřejnil, že se Lorencovič ve svých 18 letech jako čerstvý maturant zúčastnil focení aktů a natáčení gay pornografického videa. Objevil se v třetí scéně filmu \"Inglorious Guys\" vydaného společností Vimpex v roce 2009. Dle vlastních slov si tím vydělal v přepočtu asi 300–400 eur. Produkce seriálu \"Bouřlivé víno\" ho v reakci na to stáhla z natáčení dalších dílů a tvůrci jeho postavu nechali v rámci děje odjet do zahraničí. Přesto ještě v dubnu např. reprezentoval seriálový tým jako soutěžící v kuchařském pořadu Bez servítky. Pořadatel soutěže Muž roku David Novotný mu zpětně odebral titul kvůli tomu, že porušil smlouvu zatajením této informace.\n\nV září 2013 se Lorencovič objevil ve vedlejší roli dozorce Fritze Sowy v česko-slovenském válečném filmovém dramatu \"Colette\" režiséra Milana Cieslara. Další příležitostí se pak stal slovensko-český komediální film režiséra Dennise Kinského, který se pod názvem \"Poslední víkend\" začal natáčet v lednu 2014. V něm se ujal role Martina Kalendy, jednoho z dvojice mladých gayů, kteří se rozhodli stvrdit svůj vztah uzavřením registrovaného partnerství.\n\n\n"}
{"id": "1002891", "url": "https://cs.wikipedia.org/wiki?curid=1002891", "title": "Niko Pirosmani", "text": "Niko Pirosmani\n\nNiko Pirosmani (gruzínsky ნიკო ფიროსმანი), známý také jako Nikala, občanským jménem Nikolos Pirosmanišvili (asi 1862, Mirzaani – 5. května 1918, Tbilisi) byl gruzínský malíř, stylově řazený k naivnímu umění.\n\nNarodil se v rodině zemědělců a vinařů, brzy osiřel a byl svěřen do výchovy svým dvěma starším sestrám. S nimi roku 1870 odešel do Tbilisi, kde pracoval jako sluha. Roku 1876 se vrátil do rodného Mirzaani a pracoval jako pastýř.\n\nSám se postupně naučil malovat a roku 1882 si s dalším malířem-samoukem otevřeli dílnu na výrobu reklamních tabulí. V devadesátých letech také pracoval jako průvodčí vlaků a několik let se pokoušel prosadit i jako farmář. Celý život byl chudý a vedle běžných malířských zakázek byl například ochoten i malovat pokoje a bílit budovy – vydělat si na živobytí pro něho bylo vždy důležitější než estetický program. Na jaře 1918 zemřel na podvýživu a selhání ledvin a byl pohřben na hřbitově Nino, přesná poloha jeho hrobu nebyla zaznamenána.\n\nDochovalo se asi 200 jeho obrazů, obvykle malovaných na voskovaném plátně. Často maloval zvířata a scény ze života obyčejných lidí, přitahovaly ho i velké postavy gruzínské historie.\n\nPojednává o něm životopisný film Pirosmani, který roku 1977 natočil sovětský režisér Giorgi Šengelaja.\n\n"}
{"id": "1002899", "url": "https://cs.wikipedia.org/wiki?curid=1002899", "title": "Marcel Šmejkal", "text": "Marcel Šmejkal\n\nMarcel Šmejkal (* 28. prosince 1968 Domažlice) je český římskokatolický kněz, kaplan Jeho Svatosti a jediný Čech se státním občanstvím státu Vatikán.\n\nPo maturitě na gymnáziu studoval na Filosofické fakultě Univerzity Karlovy v Praze a od roku 1990 na pražské teologické fakultě. V roce 1991 byl vyslán do Říma, kde se věnoval studiu filosofie a posléze teologie. Roku 1996 byl vysvěcen na jáhna a ustanoven k jáhenské službě ve farnosti u plzeňské katedrály sv. Bartoloměje. Dne 14. června 1997 přijal v Plzni kněžské svěcení a posléze působil jako farní vikář v Přešticích a poté v Blovicích až do roku 1999, kdy začal studovat na Papežské církevní akademii. Po jejím absolvování a získání titulu doktora kanonického práva nastoupil na podzim 2003 jako sekretář nunciatury v Tbilisi s působností pro Gruzii, Arménii a Ázerbájdžán. Dne 1. června 2008 jej papež Benedikt XVI. jmenoval kaplanem Jeho Svatosti. Poté Mons. Šmejkal pracoval v sekci pro vztahy se státy Státního sekretariátu Svatého stolce, kde měl na starosti střední Evropu a následně do roku 2018 působil v Brazílii. \n\nV současnosti působí na jako rada na nunciatuře v Řecku. \n\n"}
{"id": "1002900", "url": "https://cs.wikipedia.org/wiki?curid=1002900", "title": "Teliana Pereirová", "text": "Teliana Pereirová\n\nTeliana Pereirová, rodným jménem Teliana Pereira (* 20. července 1988 Santana do Ipanema) je brazilská profesionální tenistka. Ve své dosavadní kariéře vyhrála na okruhu WTA Tour dva turnaje ve dvouhře. V rámci okruhu ITF získala do října 2015 dvacet dva titulů ve dvouhře a deset ve čtyřhře.\n\nNa žebříčku WTA byla ve dvouhře nejvýše klasifikována v říjnu 2015 na 46. místě a ve čtyřhře pak v září téhož roku na 117. místě. Trénuje ji bratr Renato Pereira.\n\nV brazilském fedcupovém týmu debutovala v roce 2007 utkáním základního bloku 1. skupiny Americké zóny proti Chile, v němž vyhrála s Carvalhovou čtyřhru. Chilanky přesto zvítězily 2:1 na zápasy. Ve Fed Cupu 2014 si po výhře v 1. zonální skupině poprvé zahrála baráž o druhou světovou skupinu. V duelu se Švýcarskem nejdříve podlehla Timeé Bacsinszké a poté porazila juniorskou světovou jedničku Belindu Bencicovou. Přesto Brazilky nepostoupily, když soupeřkám podlehly 1:4 na zápasy. Do roku 2015 v soutěži nastoupila k osmnácti mezistátním utkáním s bilancí 13–3 ve dvouhře a 8–2 ve čtyřhře.\n\nNa juniorském kombinovaném žebříčku ITF nejvýše figurovala 22. května 2006, kdy jí patřila 12. příčka. V první dekádě třetího milénia měla problémy s kolenním kloubem, jehož dvě operace podstoupila. Jako první Brazilka od sezóny 1990 se probojovala do elitní stovky singlového žebříčku WTA.\n\nV únoru 2013 si zahrála premiérové finále na okruhu WTA Tour, když v rámci série WTA 125K 2013 došla do závěrečného střetnutí čtyřhry na antukovém Copa Bionaire, probíhajícím v kolumbijském Cali. Po boku argentinské spoluhráčky Florencie Molinerové ve finále podlehly kolumbijskému páru Catalina Castañová a Mariana Duqueová Mariñová. Po rovnocenném rozdělení prvních dvou sad o vítězkách rozhodl až supertiebreak v poměru míčů [10–5].\n\nPoté, co se z kvalifikace probojovala do hlavní soutěže na únorovém turnaji Copa Colsanitas 2013 v Bogotě, prošla na okruhu WTA Tour do svého prvního semifinále. Ve druhém kole vyřadila francouzskou turnajovou dvojku Alizé Cornetovou. Následně zdolala Lucemburčanku Mandy Minellaovou a mezi poslední čtyřkou hráček byla nad její síly Argentinka Paula Ormaecheaová po dvousetovém průběhu. Bodový zisk jí zajistil posun na 116. příčku světové klasifikace.\n\nO rok později, opět na jihoamerickém kontinentu, si zahrála semifinále na premiérovém ročníku únorového Rio Open 2014 v Riu de Janeiru. Na úvod přešla přes čtvrtou nasazenou Alexandru Cadanțuovou. Poté na její raketě skončily Patricia Mayrová-Achleitnerová a Irina-Camelia Beguová, aby ji v semifinálové fázi hladce zastavila turnajová jednička Klára Zakopalová, na níž uhrála jen tři gamy.\n\nV květnu zaznamenala první vítězný zápas na grandslamu, když na svém oblíbeném turnaji French Open 2014 porazila thajskou hráčku Luksiku Kumkhumou ve třech setech. Ve druhém kole však nenašla recept na dvacátou šestou nasazenou Rumunku Soranu Cîrsteaovou, jíž podlehla po dvousetovém průběhu.\n\nPremiérový titul na okruhu WTA Tour vybojovala na dubnovém Copa Colsanitas 2015, kde ve finále singlové soutěže zdolala kazašskou turnajovou pětku Jaroslavu Švedovovou po dvousetovém průběhu 7–6 a 6–1. Ukončila tak 27leté čekání brazilské tenistky na singlový titul v této úrovni ženského tenisu. Poslední Brazilkou, která vyhrála před ní trofej byla Neige Diasová v dubnu 1988 na antukovém Barcelona Ladies Open. Druhou trofej přidala na počátku srpna, když triumfovala na Brasil Tennis Cupu 2015 ve Florianópolisu. V boji o titul přehrála Němku Anniku Beckovou.\n\n"}
{"id": "1002903", "url": "https://cs.wikipedia.org/wiki?curid=1002903", "title": "František Hanák", "text": "František Hanák\n\nFrantišek Hanák (30. března 1917, Tišnov - 3. července 1960) byl československý fotbalista, záložník.\n\nV nejvyšší soutěži hrál za SK Židenice (1941-1942). Nastoupil ve 3 ligových utkáních, jednou skóroval. Začínal v tišnovské Podhorácké Slavii (1935-1938), po jejím zániku pokračoval v AFK Tišnov (1939-1941 a 1943-1954, přičemž po roce 1946 v klubu vykonával taktéž funkcionářskou činnost) a krátce v SK Sparta Brno (jaro 1942).\n\n"}
{"id": "1002905", "url": "https://cs.wikipedia.org/wiki?curid=1002905", "title": "Æbleflæsk", "text": "Æbleflæsk\n\nÆbleflæsk je tradiční pokrm dánské lidové kuchyně, podávaný hlavně o vánočních svátcích. Připravuje se z do křupava orestovaných kousků dobře prorostlé slaniny, cibule a dušených kyselých jablek. Podává se s žitným chlebem a černým pivem.\n\n"}
{"id": "1002916", "url": "https://cs.wikipedia.org/wiki?curid=1002916", "title": "Ambros Mayr", "text": "Ambros Mayr\n\nAmbros Mayr (8. května 1849 Söll – 30. října 1897 Vídeň) byl rakouský pedagog a politik, na konci 19. století poslanec Říšské rady.\n\nStudoval germanistiku a klasickou filologii na Innsbrucké univerzitě (zde roku 1878 získal titul doktora filozofie) a Vídeňské univerzitě. Roku 1875 složil učitelskou zkoušku z latiny a řečtiny. Od roku 1880 měl i aprobaci pro výuku němčiny a německé literatury. Vyučoval na školách v Chomutově, Bolzanu, Opavě a Trentu. Publikoval v tisku, vydával knihy o dějinách literatury a je autorem antologie \"Tiroler Dichterbuch\".\n\nByl aktivní veřejně i politicky. V 90. letech 19. století se zapojil i do celostátní politiky. Ve volbách do Říšské rady roku 1897 získal mandát za kurii venkovských obcí, obvod Schwaz, Kufstein atd. Zasedal zde ale jen krátce, protože již na podzim 1897 zemřel. Místo něj pak do parlamentu nastoupil Johann Tollinger. Profesně byl k roku 1897 uváděn jako gymnaziální profesor v Söllu.\n\nV Říšské radě zastupoval Katolickou lidovou stranu.\n"}
{"id": "1002921", "url": "https://cs.wikipedia.org/wiki?curid=1002921", "title": "Rudolf Mayreder", "text": "Rudolf Mayreder\n\nRudolf Mayreder (5. března 1864 Vídeň – 30. května 1937 Vídeň) byl rakouský stavební inženýr, podnikatel a politik, na přelomu 19. a 20. století poslanec Říšské rady.\n\nJeho bratrem byl architekt a urbanista Karl Mayreder, jehož ženou byla filozofka Rosa Mayreder. Další bratr Julius Mayreder byl rovněž architektem. Rudolf vystudoval v letech 1883–1888 práva na Vídeňské univerzitě, kde získal roku 1888 titul doktora práv. Následně vystudoval v letech 1884–1890 Vídeňskou techniku, obor stavební inženýrství. Pracoval nejdříve ve firmě P. Kraus, pak jako samostatný inženýr.\n\nByl aktivní veřejně i politicky. Od roku 1895 zasedal ve Vídeňské obecní radě, kde jako obecní radní vedl technický referát a zasazoval se o územní plánování metropole, na kterém se podílel i jeho bratr. Za jeho působení došlo k elektrifikaci pouličních drah, výstavbě plynárny a elektrárny, regulaci vodních toků a výstavbě vodovodu. Z funkce v městské samosprávě odstoupil roku 1901.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za kurii městskou, obvod Vídeň, IV. a X. okres. Za týž obvod byl zvolen i ve volbách do Říšské rady roku 1901.Profesně byl k roku 1897 uváděn jako městský radní a úředně autorizovaný stavební inženýr.\n\nPo odchodu z vídeňské obecní rady projektoval výstavbu železniční tratě Jesenice – Terst (tzv. \"Karstbahn\") a trati Donauuferbahn podél Dunaje u Wachau. V roce 1907 se stal ředitelem firmy P. Kraus, která od roku 1910 nesla název \"Mayreder, Kraus & Co\". Ta se podílela na výstavbě dalšího dálkového vodovodu pro Vídeň a budovala železniční tratě. Při výstavbě mostu přes Dunaj použila v roce 1912 novátorské technologie s využitím železobetonu. Roku 1913 se stal prezidentem vídeňské a dolnorakouské inženýrské komory.\n"}
{"id": "1002925", "url": "https://cs.wikipedia.org/wiki?curid=1002925", "title": "Helge Løvland", "text": "Helge Løvland\n\nHelge Andreas Løvland (11. května 1890, Froland – 26. dubna 1984, Oslo) byl norský atlet, olympijský vítěz v desetiboji.\n\nNa olympiádě v Antverpách v roce 1920 zvítězil v desetiboji, mezi pětibojaři obsadil páté místo. Rok předtím, v roce 1919, vytvořil světový rekord v destiboji 7786,92 bodu. Celkem jedenáctkrát získal titul mistra Norska (pětkrát v běhu na 110 metrů překážek, dvakrát v pětiboji a desetiboji a jednou ve skoku do dálky a v hodu diskem).\n"}
{"id": "1002927", "url": "https://cs.wikipedia.org/wiki?curid=1002927", "title": "Johann Oberndorfer", "text": "Johann Oberndorfer\n\nJohann Oberndorfer (5. května 1837 Wolfsbach – 19. března 1910 Weistrach) byl rakouský politik, v závěru 19. a počátkem 20. století poslanec Říšské rady.\n\nPocházel z malorolnické rodiny. Pracoval nejdřív jako koňský posel a čeledín. Roku 1860 převzal malé zemědělské hospodářství po rodičích v rodném Wolfsbachu, kde byl roku 1864 zvolen do obecního výboru. V letech 1867–1885 byl starostou obce Sankt Peter in der Au. Roku 1885 se přestěhoval do Weistrachu, kde mu patřil statek. V období let 1885–1905 byl starostou Weistrachu. Působil jako předseda místní školní rady, později i jako místopředseda okresní školní rady v Amstettenu. V letech 1878–1908 byl poslancem Dolnorakouského zemského sněmu, na kterém byl členem školského výboru a opakovaně se vyjadřoval ke školským otázkám. V roce 1896 se stal předsedou zemské zemědělské rady.\n\nV 70. letech 19. století se zapojil i do celostátní politiky. Ve volbách do Říšské rady roku 1879 získal mandát za kurii venkovských obcí, obvod Amstetten, Ybbs, Scheibbs atd. Za týž obvod mandát obhájil i ve volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901.Profesně byl k roku 1897 uváděn jako statkář ve Weistrachu.\n\nV Říšské radě se profiloval jako řečník u témat souvisejících s venkovem a zemědělstvím. Zastupoval konzervativní a federalistický Hohenwartův klub. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný. V únoru 1896 se na Říšské radě uvádí mezi členy nové poslanecké frakce Katolické lidové strany. Nakonec zastupoval Křesťansko sociální stranu. Byl přítelem jejího předsedy Karla Luegera. V roce 1906 se podílel na ustavení Dolnorakouského rolnického svazu.\n"}
{"id": "1002928", "url": "https://cs.wikipedia.org/wiki?curid=1002928", "title": "Prataské ostrovy", "text": "Prataské ostrovy\n\nPrataské ostrovy je název korálového atolu ležícího v Jihočínském moři, asi 340 km jihovýchodně od Hongkongu. Je tvořen třemi nízkými ostrovy (\"Pratas\", \"North Vereker Bank\", \"South Vereker Bank\") o celkové rozloze 1,74 km². Ostrovy jsou bez stálého osídlení, ale Čínská republika na Tchaj-wanu na nich udržuje malou vojenskou posádku.\n\nPortugalští mořeplavci souostroví nazvali podle kruhového tvaru \"Ilhas do Pratas\" (\"Talířové ostrovy\"), čínsky se nazývají \"Tung-ša Čchün-tao\" (东沙群岛, \"Východní písečné ostrovy\"). V roce 1908 zde začali Japonci těžit guáno, ale po protestu čínské vlády ostrovy vyklidili. Znovu Japonsko Prataské ostrovy obsadilo za druhé světové války, kdy zde zřídilo vojenskou základnu. Čínská republika označuje Prataské ostrovy za své území, řízené jako součást města Kao-siung. Zároveň si však na ně dělá nárok Čínská lidová republika. Tchajwanci vybudovali na ostrově kasárna s letištěm, knihovnou a chrámem bohyně Ma-cu, v roce 1989 vztyčili stélu s nápisem, že atol je jejich majetkem. V roce 2007 byly Prataské ostrovy s okolním mořem vyhlášeny národním parkem.\n\n"}
{"id": "1002929", "url": "https://cs.wikipedia.org/wiki?curid=1002929", "title": "Augusto Panizza", "text": "Augusto Panizza\n\nAugusto Panizza (3. ledna 1837 Trento – 2. června 1910 Taio) byl rakouský politik italské národnosti z Tyrolska, na konci 19. století poslanec Říšské rady.\n\nVystudoval práva, získal titul doktora práv. Profesí byl advokát. Byl aktivní veřejně i politicky. V rodném Trentu byl členem vedení městské knihovny a muzea. Byl členem regionálního rolnického svazu. V letech 1892–1894 spoluzakládal svaz pěstitelů hedvábí. Zajímal se o regionální historii. V roce 1882 založil list \"Archivio Trentino\", ve kterém publikoval historiografické studie.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za velkostatkářskou kurii, druhý voličský sbor v Tyrolsku.Profesně byl k roku 1897 uváděn jako advokát a velkostatkář v Taiu.\n"}
{"id": "1002932", "url": "https://cs.wikipedia.org/wiki?curid=1002932", "title": "Zloba – Královna černé magie", "text": "Zloba – Královna černé magie\n\nZloba – Královna černé magie je americký dark fantasy film na motivy animované filmové pohádky Šípková Růženka z roku 1959. Režisérem je Američan Robert Stromberg. V hlavních rolích hrají Angelina Jolie jako Zloba a Elle Fanning jako Princezna Aurora.\n\nNatáčení filmu začalo 18. června 2012 a za datum premiéry určilo studio Walt Disney Pictures ve Velké Británii 28. květen 2014 a v USA 30. květen 2014. Premiéra v ČR proběhla 29. května 2014. Film se setkal s protichůdnými názory kritiků. Soundrack \"Once upon a dream\" nazpívala zpěvačka Lana Del Rey. Překrásná melodie skladby má skutečně vznešený původ: instrumentální podklad je částečně převzat z baletu Petra Iljiče Čajkovského \"Šípková Růženka\" (konkrétně se jedná o část \"Garland Valčík\"). \n\nDěj\n\nExistovala dvě území. V jednom vládl starý a hamižný král a v tom druhém žádného krále nepotřebovali, protože v něm nežili \njen obyčejní lidé,ale bytosti s nadpřirozenými schopnostmi.Jednoho dne se Zlobilka (víla) dovídá, že chudý chlapec Stefan ukradl krystal a tím začíná její dobrodružství.\nZlobilka a Stefan se navzájem poznávali a Zlobilka ke Stefanovi začala cítit něco víc než jen pouhé přátelství. Později Zlobilku Stefan zradil a ona se jako Zloba rozhodla pomstít..\nZaklela mu jeho dceru ( princeznu Auroru ) kouzlem, které dokáže zlomit jen opravdová láska. A proto,že na ni Zloba nevěří přijde jí to jako dokonalý trest.\n\n"}
{"id": "1002936", "url": "https://cs.wikipedia.org/wiki?curid=1002936", "title": "Ángel Fernández Artime", "text": "Ángel Fernández Artime\n\nÁngel Fernández Artime SDB (* 21. srpna 1960 Gozón) je španělský salesiánský kněz, od roku 2014 hlavní představený (rector major) a desátý nástupce Jana Boska.\n\nNarodil se ve španělské Asturii. První řeholní sliby u salesiánů složil 3. září 1978, po studiích pedagogiky, filozofie a teologie složil věčné sliby 17. července 1984. Kněžské svěcení přijal 4. července 1987 v Leónu. V této kastilské provincii se staral o pastoraci mládeže, působil také jako ředitel střední školy v Ourense. Byl členem provinciální rady a zástupcem provinciála. Od roku 2000 do roku 2006 byl provinciálem v Leónu.V roce 2008 byl členem výboru pro přípravu 26. generální kapituly salesiánů, o rok později se stal představeným jihoargentinské provincie. V této funkci se mimo jiné podílel na slučování několika jihoargentinských provincií do jednoho regionu. Při výkonu funkce jihoargentinského provinciála se často setkával také se současným papežem Františkem, tehdejším arcibiskupem v Buenos Aires. Do čela Kongregace Salesiánů Dona Boska byl zvolen 25. března 2014 na 27. generální kapitule salesiánů v Římě.\nJe znám tím, že se vždy opíral o velkou pomoc laiků.\n\n"}
{"id": "1002957", "url": "https://cs.wikipedia.org/wiki?curid=1002957", "title": "Hitomi Kanehara", "text": "Hitomi Kanehara\n\nHitomi Kanehara (transkripce: 金原ひとみ,* 8. srpna 1983, Tokio) je současná japonská spisovatelka, píšící o aktuálních tématech tzv. ztracené generace, tj. té současné japonské generace, zmítající se mezi tradiční japonskou kulturou a současným západním, konzumním, materialistickým pojetím stylu života. V Japonsku na sebe výrazně upozornila, a to ve věku 20 let, novelou \"„Hadi a naušnice“\", za kterou zde také záhy obdržela dvě literární ocenění. Touto první knihou vstoupila i do povědomí českého čtenáře.\n\nJe dcerou univerzitního profesora, Mizuhito Kanehary (金原瑞人, * 29. listopadu 1954), jenž vyučuje na Tokijské univerzitě literaturu a literární psaní. V roce 2007 si vzala svého nakladatele, s nímž má dvě děti. \n\nJejí knihy jsou na japonské poměry velice kontroverzní, nadmíru provokativní (tj. otevřené zpovědi, líčení sexuálních fantazií a orgií, drogy, skarifikace, neuspořádaný způsob života, útěk z domova, underground etc.). Její knihy překládá do češtiny japanologJan Levora.\n\n\n\n\n"}
{"id": "1002958", "url": "https://cs.wikipedia.org/wiki?curid=1002958", "title": "DETA", "text": "DETA\n\nZkratka (značka) DETA může znamenat: \n\n"}
{"id": "1002970", "url": "https://cs.wikipedia.org/wiki?curid=1002970", "title": "Gloria Stuartová", "text": "Gloria Stuartová\n\nGloria Frances Stuartová (4. července 1910, Santa Monica – 26. září 2010, Los Angeles) byla americká herečka.\n\nByla hollywoodskou hvězdou 30. a 40. let, proslavila se především v hororech Jamese Whalea (\"The Old Dark House\", \"The Invisible Man\"). Poté se od herectví nadlouho odvrátila, věnovala se obchodu, malování, psaní scénářů či šlechtění bonsají. V 70. letech se vrátila na televizní obrazovky a v 80. letech i na plátna kin. Její třetí comeback se odehrál roku 1997, kdy ztvárnila roli Rose v trháku \"Titanic\", za niž byla nominována na Oscara za výkon ve vedlejší roli a stala se tak ve svých 87 letech nejstarší herečkou, která kdy na tuto cenu byla nominována. Zemřela ve sto letech.\n\n"}
{"id": "1002974", "url": "https://cs.wikipedia.org/wiki?curid=1002974", "title": "DLNA", "text": "DLNA\n\nOrganizace Digital Living Network Alliance (DLNA, v překladu Aliance digitální bytové sítě) byla jako nezisková obchodní společnost založena firmou Sony v červnu 2003 pro stanovení norem pro interoperatibilitu, která umožní sdílení digitálních multimédiálních zařízení. Tyto směrnice jsou založené na stávajících veřejných standardech. Tyto směrnice samotné jsou soukromé, ale bezplatně k dispozici. Vymezují způsoby užití standardů pro dosažení propojitelnosti (interoperability) a obsahují a povolují především jen velmi málo volných zvukových formátů a jen nejběžnější volné formáty videosouborů, takže DLNA servery obecně musí podporovat převod kódů pro poskytování služeb běžným uživatelům.\n\nDLNA používá univerzální správu připojení Universal Plug and Play (UPnP), jejich identifikaci a ovládání. Tato správa UPnP stanovuje typ zařízení podporovaná organizací DLNA (\"server\", \"renderer\", \"ovladač\") a mechanizmus přístupu sítě k mediím. Směrnice DLNA pak uplatňují vrstvu (\"layer\") omezení typů formátů souborů, kódování a rozlišení, která musí zařízení podporovat.\n\nDo února 2013\n\nbyl udělen status certifikace (\"DLNA Certified\") 18 000 různých modelů zařízení, označených logem na jejich obalu, které stvrzuje jejich propojitelnost s ostatními přístroji.\n\nOdhaduje se, že do roku 2010 bylo instalováno přes 440 miliónů takto certifikovaných přístrojů v domácnostech uživatelů - od digitálních kamer po herní konzole a televizory.\n"}
{"id": "1002975", "url": "https://cs.wikipedia.org/wiki?curid=1002975", "title": "Miljonprogrammet", "text": "Miljonprogrammet\n\nMiljonprogrammet (česky doslovně \"Milionový program\") byl program švédské vlády v letech 1965–1974. Termín začala užívat média až několik let po jeho skončení. Cílem programu tehdejší sociálně demokratické vlády bylo zajistit každému obyvateli Švédska kvalitní bydlení. Kvůli tomu mělo být v období deseti let vybudováno milion bytů. \n\nProgram znamenal realizaci myšlenky výstavby panelových domů ve Švédsku. Nebyly však budovány jen panelové domy; vznikaly i jiné, menší stavby.\n\nV současné době jsou sídliště, která vznikla v rámci projektu Miljonprogrammet často renovována. Mnohá z nich (např. Tensta, Rinkeby, či Rosengård) byla na přelomu 80. a 90. let osídlena především imigranty a stala se symbolem fenoménu imigrace ve Švédsku.\n"}
{"id": "1002977", "url": "https://cs.wikipedia.org/wiki?curid=1002977", "title": "MK 108", "text": "MK 108\n\nMK 108 byl automatický kanón ráže 30mm vyráběný firmou Rheinmetall-Borsig během druhé světové války a používaný v letounech Luftwaffe.\n\nZbraň byla vyvinuta jako soukromý projekt v roce 1940 a později byla předložena říšskému ministerstvu letectví jako reakce na požadavek v roce 1942 na těžkou zbraň k použití proti spojeneckým bombardérům, které se v té době objevovaly nad Němci ovládanými územími.\n\n"}
{"id": "1002979", "url": "https://cs.wikipedia.org/wiki?curid=1002979", "title": "Alexander Joseph Kolowrat-Krakowský", "text": "Alexander Joseph Kolowrat-Krakowský\n\nHrabě Alexander „Saša“ Joseph Kolowrat-Krakowský (29. ledna 1886, Glen Ridge, USA – 4. prosince 1927, Vídeň) byl český automobilový závodník, letec a zakladatel rakouského filmového průmyslu. Závodit začal již ve studentských letech, kdy také zajel světový rychlostní rekord. Byl spolumajitelem automobilky Laurin & Klement. Jeho dobrým přítelem byl například Ferdinand Porsche, díky kterému v roce 1922 vznikl lehký automobil Sascha. V pozdějších letech založil filmové ateliéry Sascha-Film ve Velkých Dvorcích a ve Vídni a stál za vznikem několika desítek filmů jako producent i režisér. Pro film objevil i hvězdu Marlene Dietrich a režiséra Michaela Curtize, který se proslavil filmem Casablanca .\n\nNarodil se jako nejstarší syn hraběte Leopolda Filipa Kolowrat-Krakowského v Glen Ridge ve státě New Jersey, USA, kam jeho otec uprchl po nešťastném pistolovém duelu v roce 1876. Hrabě Leopold tehdy svého soupeře, knížete Wilhelma z Auerspergu, zastřelil. Jeho matka, baronka Nadine Huppmann-Valbella, byla dcerou bohatého tabákového magnáta. Pokřtěn byl 16. března 1886 v katolickém kostele sousedního města Bloomfield. Po táhlých soudních sporech o dědictví týneckého panství a také po udělení milosti císařskou výsostí se rodina v červnu 1887, kdy byl malému Sašovi pouhý rok, vrátila zpět do vlasti. Dětství Saša prožil obklopen týneckými dětmi a v letech 1892 až 1896 navštěvoval i místní obecnou školu.\n\nPo roce studia na gymnáziu ve Stříbře (Mies), byl ve věku 10 let přijat na internátní římskokatolické gymnázium Kollegium Kalksburg u Vídně. Maturitu složil na vídeňském gymnáziu Theresianum v roce 1904. Na přání svého otce nastoupil na katolickou univerzitu v belgické Lovani, studiu se ale příliš nevěnoval. Přestože se jej hrabě Leopold snažil motivovat kurzy na školách v Anglii a Švýcarsku, mladý Saša se raději intenzivně věnoval tréninku na závody. Studia ukončil v roce 1907 a posléze nastoupil jako jednoroční dobrovolník do 13. dragounského pluku prince Evžena Savojského.\n\nJiž během studií se mladý hrabě zamiloval do motocyklů, automobilů a závodění. Lásku k rychlé jízdě pak doprovázelo i několik pokut nejen za překročení rychlosti, ale i chybějící osvětlení vozu či registrační značky. Druhou část jeho života pak tvořila fotografie, kterou objevil během služby v armádě díky Oskaru Berkovi, jednomu z nejlepších fotografických laborantů v monarchii, a o dva roky později pak i film. Díky svým úspěchům si nejprve vysloužil přezdívku hrabě Kilowatt, později Der Kinograf.\nHrabě Alexander, kterému neřekli jinak než Saša (něm. \"Sascha\"), se oženil 30. dubna 1923 ve svatoštěpánském chrámu ve Vídni. Jeho manželství s kněžnou Sofií Nikolajevnou Trubeckou, dcerou carského generálmajora Nikolaje Andrejeviče Trubeckého a Isoliny Heinrichovny Moreno, však zůstalo bezdětné. Ještě v témže roce utrpěl hrabě Saša zranění při havárii svého vozu v Alpách. Když byl převezen do nemocnice v Simmeringu, byla mu zjištěna rakovina pankreatu. O pouhé čtyři roky později, v prosinci 1927, boj s rakovinou prohrál a zemřel tak ve věku nedožitých 42 let. Ostatky byly uloženy do rodinné hrobky v Týnci.\n\nPřestože jako teprve čtrnáctý v pořadí v celém Rakousku-Uhersku složil pilotní zkoušky a byl jedním z prvních, kdo si v Čechách koupil letadlo, jeho největší životní láskou se stal automobilismus. Jeho brzké úspěchy se objevovaly i v médiích, mimo jiné i v Allgemeine Automobil-Zeitung, Cycling & Moting či The Motor. Od mladých let se také přátelil s Václavem Klementem a Ferdinandem Porsche. V pozdějších letech se pak stal akcionářem automobilek Laurin & Klement (akcie podědil po svém otci) i Austro Daimler-Motoren AG.\n\nV roce 1902 dostal Saša od svého otce kolo, které o pár let později vyměnil za motocykl od matky. Hrabě Leopold se synovou zálibou v závodění nesouhlasil, přesto mu daroval motocykl značky Laurin & Klement, který si Saša nechal upravit. Sám hrabě Leopold se v roce 1903 stal členem Rakouského automobilového klubu, o rok později dokonce jeho místopředsedou. Byl také jedním z organizátorů mezinárodní automobilové výstavy ve Vídni a členem zakládající komise organizace Association Internationale des Automobile Clubs Reconnus (AIACR) v Paříži.\n\nJiž během středoškolských studií si mladý hrabě zamiloval motocykly a od svých 17 let navštěvoval automobilku Laurin & Klement, za kterou také později závodil. Protože jeho rodina tomuto sportu nepřála, skrýval se pod různými pseudonymy. Svůj první závod Praha–Písek, který pořádal Český klub motocyklistů, odjel v roce 1904 na motocyklu Laurin & Klement. Stejné značky se držel i při závodě Coupé Internationale v Pacově v roce 1906.\n\nV roce 1906 dostal Saša od otce své první auto. Přestože ho jeho otec, ve snaze zabránit mu v dalším závodění, poslal na studia chovu dobytka do Švýcarska, mladý hrabě se své záliby nevzdal. Zatímco doprovod přidělený otcem posílal domů předem připravené pohlednice, Saša trénoval na závod do vrchu Gaillon. Pod pseudonymem Doconald nejen zvítězil, ale dokonce vytvořil dlouho nepřekonaný traťový rekord v čase 1 minuty a 24 sekund. Po zveřejnění fotografie v novinách se hrabě Leopold s koníčkem svého syna smířil a dále mu nebránil. V témže roce pak Saša dosáhl ještě jednoho rekordu, kdy na okruhu v Brooklands (Surrey, Spojené království) dosáhl tehdy neuvěřitelné průměrné rychlosti 112,3 km/hod. V listopadu následujícího roku se pak Saša stal řidičem vozu Laurin & Klement s novým osmiválcovým motorem, který byl automobilkou vyslán na propagační cestu z Mladé Boleslavi do Paříže a jejímž cílem byl Pařížský autosalon v Grand Palais.\n\nV roce 1909 byl členem vítězného týmu Laurin & Klement na trase Vídeň–Terst, krátce nato pak zvítězil v závodě do vrchu Ries ve třídě do dvou litrů a na Simmeringu se umístil jako druhý za svým přítelem Ottou Hieronymem. V témže roce se účastnil také slavné soutěže o cenu prince Jindřicha, na jejímž startu bylo celkem 109 vozů. Na trati Berlín–Vratislav–Tatry–Budapešť–Vídeň–Salzburg–Mnichov dlouhé 2 000 km získal v jedné z rychlostních zkoušek druhé místo. O rok později dojel druhý i v závodě Zbraslav–Jíloviště. V několika dalších letech se úspěšně účastnil i závodů Petrohrad–Sevastopol, soutěže o Kavkazský pohár, v níž se stal absolutním vítězem, hvězdicové jízdy ve španělském San Sebastianu či jízdy Tatry–Adrie.\nZa zmínku stojí i Sašova cesta na závod do vrchu Gaillon v roce 1909. Auto z dílny Laurin & Klement bylo posláno vlakem, mladý hrabě se pak vydal na cestu automobilem, na níž ho doprovázel mechanik Krutský. Zastavili se například na dva dny v Plzni na pivo a šunku, v Mnichově na návštěvu 60 pivnic, ve Frankfurtu na párky, ve Štrasburku na pečeni, v Bruselu na krevety a v Rouenu na ústřice. Když dorazili do Paříže dva dny před závodem, mladý hrabě zjistil, že mu došly peníze, které na závod potřeboval. Potřebné finanční prostředky mu půjčila jeho teta Františka Xaverie hraběnka Kolowrat-Krakowská, kterou jízda automobilem nadchla. Samotný závod pak popisuje kniha Dědeček automobil od Adolfa Branalda.\n\nPřed válkou se hrabě Saša zúčastnil mnoha dalších závodů, mimo jiné i Alpské jízdy, kterou s týmem Laurin & Klement pětkrát vyhrál, a společně se tak v roce 1914 stali držiteli do té doby putovního poháru.\n\nV roce 1920 opět vzrostla poptávka po automobilových závodech. Jako divák se zúčastnil Grand Prix v Le Mans, poté se objevil na okružním závodě Karlovy Vary – Mariánské Lázně – Sokolov – Karlovy Vary, který byl vůbec prvním pořádaným na českém území. Na svém vlastním stroji Laurin & Klement si dojel pro první místo ve své třídě. Finančně pak podpořil závody na okruhu v Guggingu, kde také vypsal Kolowratovu stříbrnou cenu pro vítěze kategorie cyclecarů, či závody v Semmeringu.\n\nPo roce 1920 pak také finančně podporoval výrobu Laurin & Klement, která se po válce nebyla schopna opět vrátit k civilní produkci. V následujících letech se pak hrabě snažil automobilku zachránit a hledal společníka, s nímž by mohl továrnu opět postavit na nohy. Jelikož společníka nenašel, v roce 1925 došlo k fúzi Laurin & Klement se Škodovými závody.\nV automobilce Austro Daimler-Motoren AG, kde byl od roku 1921 nejen akcionářem, ale i členem správní rady, pak zaplatil vývoj a výrobu lehkého sportovního vozu Sascha, a to i přes nevoli ředitele firmy.\n\nBěhem svých několika cest do USA hrabě navštívil i Fordovy továrny. Sašovým snem bylo vytvořil dostupný lidový vůz, jaký nabízel právě Ford. Své poznatky a nápady pak sdílel se svým přítelem Ferdinandem Porsche, konstruktérem automobilky Austro Daimler-Motoren AG. I přes veškerou snahu a jednání například i s automobilkou Citroën se Sašův sen o malém lidovém voze nesplnil.\n\nErnst Piëch, dědic automobilky Porsche, na hraběte Sašu vzpomíná takto:\nPo první světové válce se Ferdinand Porsche rozhodl sestrojit malý závodní vůz pro svého přítele Sašu Kolowrata. Původně měl mít vodou chlazený čtyřválcový motor s obsahem 1098 cm³ (68 cm vrtání a 75 cm zdvih) a váhu jen 775 kg. I to bylo na tehdejší poměry značně málo, přesto se Porsche rozhodl této výzvě postavit a v práci pokračovat. Vznikl tak lehký sportovní vůz Austro-Daimler o váze pouhých 598 kg se dvěma vačkovými hřídelemi v hlavě.\n\nPoprvé tento automobil odstartoval 2. dubna 1922 na závodě Targa Florio na Sicílii. Na 42 závodníků čekalo 432 km, 6 000 zatáček a maximální stoupání 12,5 %. V kategorii sériových vozů do 1100 cm³ zvítězil Fritz Kuhn s časem 8:19:48, na druhém místě skončil Lambert Pöcher s časem 8:20:37, oba s vozy typu Sascha. Do cíle závodu dojelo pouze 26 závodníků. Saša Kolowrat se sám vlastní chybou ze závodu vyřadil.\n\nK uctění památky hraběte Alexandra se každoročně koná sraz historických vozidel s okružní jízdou v okolí hradu Přimda a s návštěvou sousedních měst v Bavorsku. Stokilometrovou jízdu pořádá Auto moto veterán klub Černý les a zaštiťuje ji rodina Kolowrat-Krakowský.\n\nHrabě Alexander jezdil především s motocykly z dílny Laurin & Klement, v několika závodech ale nastoupil i na stroji značky Puch.\n\n\nPřed válkou byly hlavními závodními stroji Saši Kolowrata automobily značky Laurin & Klement. Po válce pak závodil se svým starým vozem z dílny Laurin & Klement, automobily značek Wanderer, Austro-Daimler či Sascha.\n\n\n\nFilmový průmysl hraběti Alexanderovi učaroval již v roce 1909, kdy se poprvé setkal s francouzským filmařem Charlesem Pathém. Když po smrti svého otce v roce 1910 převzal správu nad majetkem v Čechách, založil na zámku ve Velkých Dvorcích filmové ateliéry. Do jeho filmařského týmu nejprve patřili jeho přátelé, například Josef Zeitlinger, Emanuel Kabath či Ludwig Schaschek, později i Karel Freund, Hans Theyer nebo Lambert Pöcher. Hrabě sám se nejprve věnoval i režii a kameře, od roku 1914 pak pouze produkci, případně umělecké režii.\n\nV roce 1911 jeho tým vytvořil první rakouský profesionálně natočený dokument Těžba rudy ve štýrském Erzbergu. Zájem publika byl značný, kritika pozitivní. Mezi další tvorbu z této doby patří i reportáž o svatbě arcivévody Karla se Zitou von Bourbon-Parma, křest válečné lodi Tegethoff, automobilovou cestu rakouskými Alpami a několik cestopisných filmů o krásách Dalmácie, Dolomit, hradu Kreuzenstein, Gardského jezera či Vídně.\n\nKvůli špatnému osvětlení ateliérů ve Velkých Dvorcích nebylo několik prvních hraných filmů, grotesek, z roku 1912 zveřejněno. V témže roce v zámku vypukl požár, který mělo na svědomí zpracovávání extrémně hořlavé nitrocelulózy. Ateliéry proto byly přesunuty do Vídně, kde byla založena produkční společnost Sascha-Filmfabrik (později Sascha-Film a Sascha Filmindustrie). Hlavním dílem tohoto roku byl déletrvající hraný film Císař Josef II., který poprvé výrazněji zaujal jak publikum, tak kritiku. V následujícím roce se v kinech objevily tři osmiminutové filmy, světově úspěšný snímek Milionový strýček s Alexanderem Girardim v hlavní roli a dva reklamní filmy.\n\nBěhem I. světové války byl Saša společně se svým bratrem Bedřichem přidělen k vojenské automobilové jednotce. V roce 1914 pak získal císařský souhlas k natáčení válečných týdeníků a propagačních a instruktážních filmů. Týdeníky byly u publika úspěšné, proto byl Saša o rok později převelen do válečného tiskového střediska, kam přivedl i několik svých bývalých spolupracovníků. V době, kdy byl během války zpět ve Vídni, pak produkoval nejen válečné, ale i zábavné filmy, které divákům pomáhaly uniknout od kruté reality. V roce 1916 také vytvořil záznam státního pohřbu císaře Františka Josefa I.. Během tří dnů a nocí vzniklo 255 kopií tohoto záznamu, což bylo na tehdejší dobu velmi vysoké číslo.\n\nV březnu 1916 hrabě zakoupil velkou kovovou konstrukci leteckého hangáru, kterou nechal z Düsseldorfu přestěhovat do Vídně. Na území Rakouska-Uherska tak vznikl první plně profesionální filmový ateliér. Téhož roku se Saša seznámil s otcem německého filmu Oskarem Messterem. Společně tak založili společnost Sascha-Messter Film, která v letech 1917–8 vyprodukovala na 60 zábavných němých snímků. Sašův kapitál v roce 1918 koupila společnost Universum-Film AG.\n\nDne 10. září 1918 došlo ke sloučení společností Sascha-Film a Phillipp & Pressburger v Sascha Filmindustrie AG. Základní kapitál nové společnosti byl 4 000 000 korun. Posléze byla k produkčně-distribuční společnosti připojena i firma Collegia se sítí biografů ve Vídni, Bělehradě, Bukurešti, Budapešti, Varšavě a Praze. O rok později pak Saša a Pressburger založili distribuční společnost Herz Film Corporation, s níž získali zastoupení pro distribuci filmů Paramount Pictures i mimo Rakousko.\n\nV prosinci roku 1921 Sascha Filmindustrie AG kupuje národní distribuční společnosti ve Švýcarsku, Dánsku, a Finsku a navyšuje základní kapitál ze 4 milionů na 30 milionů korun.\n\nV roce 1922 přišel do kin velkofilm Sodoma a Gomora. Na tříleté přípravě se podílely tisíce řemeslníků, architektů, malířů, sochařů, pyrotechniků, krejčích, maskérů a dalších. Pro tuto práci byly povětšinou najímání mladí nezaměstnaní lidé. V jedné scéně se objevovalo v průměru 300 až 500 herců, v davových scénách pak až 3000 lidí. Rozpočet filmu se vyšplhal na pětinásobek původní částky. Při závěrečné pyrotechnické scéně došlo k nešťastnému incidentu, při němž bylo několik zraněných a mrtvých. Hlavní pyrotechnik byl odsouzen k 10 dnům vězení a pokutě 500 000 korun, kterou uhradil hrabě Kolowrat. V listopadu Sascha Filmindustria navyšuje základní kapitál na 60 milionů.\n\nV červenci roku 1924 došlo k opětovnému navýšení základního kapitálu na 400 000 000 korun. Toto navýšení základního kapitálu souviselo s přípravou několika velkofilmů a s pokračující hyperinflací v Rakousku.\n\nV roce 1924 byly do evropských kin uvedeny čtyři filmy z produkce Sascha Filmindustrie. Posledním z nich byl velkolepý historický snímek Die Sklavenkönigin (v USA uveden pod názvem Moon of Israel), jehož premiéra proběhla 24. října v prestižním vídeňském biografu EOS, který byl pro slavnostní uvedení filmu tematicky vyzdoben sochami staroegyptských bohů a bojovníků. Děj filmu inspirovaný vyvedením izraelitů z Egypta, popisuje milostný příběh židovské otrokyně Merapi a prince Setha, syna faraona Menapta. Náročná byla především závěrečná scéna splynutí Rudého moře, při níž bylo v obrovské dřevěné konstrukci více než 100 000 litrů vody, které se přelily do dřevěného žlabu. Pro rozdělení vodní masy byl pak záběr puštěn pozpátku. Režisérem filmu byl Michael Curtiz, hlavní roli získala Maria Korda, manželka režiséra Alexandera Kordy. Celkové produkční náklady na filmu údajně přesáhly částku 1,5 miliardy korun, davových scén se účastnilo přes 5 000 herců a komparzistů. Za poskytnuté úvěry ručil hrabě Saša svým osobním majetkem. Velkofilm byl velmi kladně přijat jak evropskou a americkou kritikou, tak diváky.\n\nHrabě Saša stál za vznikem několika desítek filmů, z nichž čtyři krátké dokonce sám režíroval. Pro film objevil několik hvězd včetně režiséra filmu Casablanca Michaela Curtize, režiséra maďarského původu Alexandera Kordy a hereček Marlene Dietrich, Anny Ondrákové a Lucy Doraine. Evropskému filmu také představil první komickou dvojici Cocl & Seff v podání Rudolfa Waltera a Josefa Holuba, kteří společně účinkovali ve filmech až do roku 1922. Herce a umělecké pozice hrabě platil nadstandardně - v roce 1915, kdy byla běžná měsíční odměna hlavní role 150 korun, platil 200 korun, v roce 1918 pak 400 korun.\n\nNa jeho počest byl na místě, kde ve Vídni stávaly ateliéry Sascha-Filmindustrie, vztyčen jeho pomník a jedna z ulic ve čtvrti Favoriten nese název Kolowratgasse.\n\n\n\n\n"}
{"id": "1002981", "url": "https://cs.wikipedia.org/wiki?curid=1002981", "title": "Seth Jones", "text": "Seth Jones\n\nSeth Jones (* 3. října 1994, Arlington, Texas, Spojené státy americké) je americký hokejový obránce momentálně hrající v týmu Columbus Blue Jackets v severoamerické lize NHL.\n\nJones se narodil v Arlingtonu v Texasu Amy a Ronaldu Jonesovým jako prostřední ze tří synů. Jeho otec je bývalý basketbalista a hráč NBA, který v současné době dělá asistenta trenéra Indiana Pacers v NBA. Jones začal s hokejem v pěti letech, kdy s rodinou žili v Denveru, kde jeho otec hrál za tamní klub Denver Nuggets. Jeho starší bratr Justin chtěl hrát inline hokej s přáteli, což se zalíbilo i Sethovi, a tak oba dva dostali od rodičů kolečkové brusle a poději v zimě získali i brusle hokejové. Jejich otec Ronald se šel zeptal o radu člena hokejové síně slávy Joe Sakica, který v té době hrál v Denveru za Colorado Avalanche, jak by se měli stát jeho synové lepšími hokejisty. Sakic řekl Ronaldovi, že jeho synové musí hlavně pracovat na svém bruslení, protože pravděpodobně budou mít atletickou postavu po svém otci. V důsledku toho Seth chodil na rok do krasobruslení, než ve věku šesti let začal hrát organizovaný hokej. V šesti letech byl v hledišti při sedmém duelu, když Avalanche vyhráli v roce 2001 Stanley Cup.\n\nKdyž mu bylo osm let začal hrát hokej v místních týmech v Denveru. Ve dvanácti letech se stěhoval s rodinou zpátky do rodného Texasu. Zároveň se rozhodl, že chce hrát za Americký národní hokejový program (NTDP). Ale ještě před tím hrál za tým Dallas Stars Bantam Major, kde v první sezóně získal 33 bodů ve 31 hrách. V roce 2009 byl vybrán v draftu WHL z 11. místa týmem Everett Silvertips. Předpokládalo se, že bude draftován z vyšších pozic, ale obavy, že by se rozhodl hrát hokej vysoké školy přes Western Hockey League, přiměly, aby byl vybrán z nižších pozic. Poté, co byl draftován, hrál ještě jednu sezónu v Dallasu, než přešel do národního hokejového programu.\n\nVe své první sezóně v NTDP byl Jones součásti obou dvou kategorií a to do 17 i 18 let, které jsou součástí americké juniorské ligy (USHL), zápasů proti týmům divizi II a III Národní vysokoškolské atletické asociace (NCAA) a mezinárodních zápasů. Byl kapitánem týmu do 17 let. V této kategorii si připsal v 37 utkáních 21 bodů. V hlavním výběru odehrál 28 utkání, ve kterých si připsal 14 bodů. V obou těchto kategorií byl nejproduktivnějším obráncem, pouze v kategorii do 18 let byl se ziskem 10 bodů v 20 zápasech až pátý. V následující sezóně byl kapitánem hlavního mužstva i mužstva do 18 let. V hlavním týmu byl s 12 body ve 20 utkáních třetím nejproduktivnějším obráncem mužstva. Po své druhé sezóně si Jones potřeboval vybrat, zda chcete hrát v NCAA nebo v Everett Silvertips ve WHL. Později se rozhodl, že Silvertips by pro něj nebyl dobrou volbou a očekával, že bude hrát za University of North Dakota. Poté, co byl Jones informován, že by už neměl za Silvertips hrát, byly vyměněny jeho obchodní práva Portlandu Winterhawks. O dva týdny později, Portland podepsal Jonese a vyměnil dva podepsané hráče a práva pro dva a více hráčů, aby oficiálně dokončil obchod pro získání svých práv. Během hraní v Portlandu, byl mezi skauty řazen jako potenciální jednička draftu NHL 2013. V polovině sezóny k cestě k NHL ho Centrální úřad skautingu NHL zařadil jako jedničku mezi severoamerickými hokejisty a skautingová služba International Scouting Services ho dokonce zařadil na celkové první místo mezi všemi.\n\nZákladní část sezóny v Portlandu dokončil s 56 body za 14 gólů a 42 asistencí v 70 zápasech. V playoff došel s týmem do finále, kde pomohl zdolat Edmonton Oil Kings poměrem 4:2 a získal tak s týmem trofej pro vítěze WHL Ed Chynoweth Cup. Stal se druhým nejproduktivnějším obráncem, když bodově nestačil pouze na Slováka Martina Gernáta. Po sezóně byl jmenován do All-Star týmu Západní konference WHL a získal Jim Piggott Memorial Trophy pro nováčka roku.\n\nV turnaji Memorial Cupu, kde mezi sebou soupeří týmy z Canadian Hockey League postoupil s Winterhawks do finále, kde se tváří v tvář utkal s hlavními rivaly z budoucího draftu Nathanem MacKinnonem a Jonathanem Drouinem z Halifaxu Mooseheads z Quebec Major Junior Hockey League. Jones v utkání jednou skóroval, ale ani jeho gól nezabránil porážce jeho týmu 4:6. Oba jeho rivalové nasbírali v utkání shodně po 5 bodech.\nTěsně před draftem byl znovu pasován do role nejvýše nasazeného hráče. 24. června 2013 se konal Vstupní draft NHL, ve kterém měl první volbu tým Colorada Avalanche. Spekulovalo se, že si ho tým vybere, protože zde strávil většinu dětství. Trenér Avalanche Patrick Roy však prohlásil, že si vybere radši útočníka, v tomto případě Nathana MacKinnona. Tím se Jones posunul až na čtvrté místo, kde si ho vybrali Predátoři z Nashvillu.\n\nO měsíc později podepsali Predátoři s Jonesem profesionální smlouvu na 3 roky se základním ročním příjem 925 tisíc dolarů a výkonnostními bonusy až 2,3 miliónu dolarů. V NHL debutoval 3. října 2013 v duelu proti St. Louis Blues, který prohrál s týmem 2:4. V zápase si sice nepřipsal žádný bod, ale byl při obou vstřelených gólech a na ledě strávil 18 minut a 35 sekund. Svého prvního bodu se dočkal 8. října v zápase proti Minnesotě a svého prvního gólu o pět dní později v zápase proti New Yorku Islanders, kdy v přesilové hře překonal ruského brankáře Jevgenije Nabokova.\n\nNa velké akci za americkou hokejovou reprezentaci poprvé debutoval na Světovém poháru do 17 let v Kanadě v roce 2010. V turnaji vstřelil gól a zaznamenal taky tři asistence, celkově tedy dosáhl 4 bodů a pomohl svému výběru k vítězství v turnaji. Stejného turnaje se zúčastnil i nadcházející rok. Tým USA zvítězil ve všech čtyřech zápasech ve své skupině a z prvního místa postoupil do semifinále. V semifinále se jeho tým střetl s výběrem Kanady Pacifiku a úspěšně ho po boji zdolal 6:5 v prodloužení a postoupil tak do finále. Ve finále, ale jeho tým nestačil na výběr Kanady Ontaria, když prohrál 3:5 a skončil tak na druhém místě. Aspoň malou náplastí pro Jonese mohla být nominace do konečného All-Star Teamu turnaje. V turnaji zaznamenal gól a asistenci, tedy celkově 2 body. Ve stejný rok se pak zúčastnil i MS do 18 v Německu. S týmem suverénně ovládl základní skupinu a rovnou tak s mužstvem postoupili do semifinále, kde po velkém boji porazili Kanadu po prodloužení. Ve finále je čekalo Švédsko, tým USA ještě 1 minutu a 29 sekund před koncem prohrával 2:3, ale hektickým výkonem dokázal utkání srovnat a v prodloužení nakonec uspět. Jones dosáhl v turnaji 3 asistencí.\n\nJako 17letý byl vybrán na světový šampionát juniorů, ale z důvodu zranění na něm nemohl hrát. Vrátil se tak k osmnáctiletým a v roce 2012 na šampionátu v Česku byl kapitánem mužstva USA. Americký tým opět suverénně prošel turnajem a bez jediného zaváhání ho celý ovládl. Jednalo se o čtvrtou zlatou medaili v této kategorii vřadě pro Spojené státy. Jones skončil turnaj s celkovým počtem 8 bodů za 3 branky a 5 asistencí, byl dvakrát jmenován nejlepším hráčem týmu USA v zápasu a byl vybrán trenéry jako jeden ze tří nejlepších hráčů svého mužstva na turnaji.\n\nV roce 2013 se konečně dočkal nominace na MS juniorů, konaného v Rusku, kde byl asistentem kapitána. V jednom rozhovoru před turnajem říkal, že cítí, že Američané mají na MS nejsilnější tým, přestože velkým favoritem byla Kanada. Výběr Spojených států začal turnaj výhrou, ale následně prohrál dvě po sobě jdoucí utkání s Ruskem a Kanadou. V posledním utkání porazili Slovensko a v přímém souboji se tak vyhnuli baráži o záchranu a postoupili o boje o jednu ze sady medailí. V playoff porazili nejprve Česko, následně Kanadu a ve finálovém utkání Švédsko a v turnaji tak celkově zvítězili. V kanadském bodování obsadil Jones celkové 17. místo za 7 bodů v 7 zápasech.\n\nZa seniorskou reprezentaci nastoupil poprvé na Mistrovství světa 2014 v Bělorusku, kde s týmem skončili až na 6. místě. I přes svůj nízký věk, na sebe hned upozornil, když si v 8 utkáních připsal 11 kanadských bodů za 2 góly a 9 asistencí a stal se tak nejproduktivnějším obráncem celého šampionátu. Po konci turnaje byl direktoriátem IIHF vybrán do All Stars týmu a byl vybrán jako nejlepší obránce turnaje. O rok později se zúčastnil MS v Česku, kde s týmem dokázal získat bronzové medaile, když v závěrečném utkání porazili domácí celek poměrem 3:0.\n\nDne 2. března 2016 jej kanadský trenér Todd McLellan zařadil na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu. S týmem obsadil konečné 5. místo, když nedokázali postoupit ze skupiny. Na turnaji nezaznamenal ve třech odehraných utkáních jediný bod.\n\n\n"}
{"id": "1002992", "url": "https://cs.wikipedia.org/wiki?curid=1002992", "title": "Nyan Cat", "text": "Nyan Cat\n\nNyan Cat (výslovnost \"njan kæt z japonského にゃん　a anglického cat\") je název YouTube videa, nahraného v dubnu 2011, které se stalo internetovým memem. Video se sloučilo s japonskou popovou písničkou, v níž je animovaná kreslená kočka s tělem Pop-Tart (předpečené toastové pečivo se sladkou náplní), která letí vesmírem, a zanechává za sebou duhovou stopu. Video se v roce 2011 umístilo na 5. místě na seznamu nejsledovanějších videí na YouTube.\n\n2. dubna 2011 byl zveřejněn animovaný GIF kočky 25letým Christopherem Torresem z Dallasu, Texasu, který si na svých internetových stránkách \"LOL-Comics\" přezdívá \"prguitarman\". Torres v rozhovoru vysvětlil, odkud nápad na animaci vzešel: \"Dělal jsem dárcovství pro Red Cross a mezi kresbami v mém Livestream video chatu se dva různí lidé zmínili, že bych měl nakreslit 'Pop Tart' a 'kočku' \". V reakci na to vytvořil hybridní obrázek Pop Tart a kočky, který se později vyvinul v animovaný GIF. Design Nyan Cat byl ovlivněn Torresovou kočkou Martym, který zemřel v listopadu 2012 na kočičí infekční zánět pobřišnice.\n\nPůvodní verze písně \"nyan!\" byla nahrána uživatelem \"daniwell\" na japonské video stránky \"niconico\" 25. července 2010. V písni figuruje Vocaloid Hatsune Miku (初音 ミク). Japonské slovo \"nya\" (にゃ) je zvukomalebné, napodobuje volání kočky a znamená \"mňau\".\n\nYouTube uživatel \"saraj00n\" (jejíž skutečné jméno je Sara) zkombinovala animaci kočky s \"Momo Momo\" verzí písně \"Nyanyanyanyanyanyanya!\", a nahrála ji na YouTube 5. dubna 2011, tři dny po tom, co Torres nahrál svou animaci s názvem \"Nyan Cat\". Video se rychle stalo úspěšným poté, co bylo na webových stránkách, včetně \"G4\" a \"CollegeHumor\". Christopher Torres řekl: \"Původně se jmenovala \"Pop Tart Cat\" a já jí tak budu říkat i nadále, ale internet dospěl k rozhodnutí ji pojmenovat \"Nyan Cat\" a i s touto volbou jsem spokojen.\"\n"}
{"id": "1002994", "url": "https://cs.wikipedia.org/wiki?curid=1002994", "title": "Lina Medina", "text": "Lina Medina\n\nLina Medina (* 27. září 1933, Ticrapo, Peru) je nejmladší známou matkou v historii. Porodila 14. května 1939 ve věku pěti let, sedmi měsíců a 17 dnů.\n\nRodiče předtím přivedli Linu k lékaři s obavami kvůli zvětšujícímu se břichu. Ukázalo se, že nejde o nádor, ale že holčička je v sedmém měsíci těhotenství, které umožnila extrémně předčasná puberta. O měsíc a půl později porodila císařským řezem zdravého syna o váze 2,7 kg. Dostal jméno Gerardo po lékaři, který jej přivedl na svět. Vyrůstal v přesvědčení, že Lina je jeho sestra, teprve v 10 letech se dozvěděl, že je jeho matka. Zemřel v roce 1979 ve věku 40 let na leukémii.\n\nKdo byl jeho otcem, není známo. Otec Liny byl nejprve zadržen kvůli podezření ze sexuálního zneužití své dcery, ale později byl propuštěn kvůli nedostatku důkazů.\n\nV dospělosti se Lina vdala a téměř ve 40 letech porodila druhého syna.\n"}
{"id": "1002995", "url": "https://cs.wikipedia.org/wiki?curid=1002995", "title": "Hollow", "text": "Hollow\n\n\"Hollow\" je druhá nejznámější balada (po \"Cemetary Gates\") od americké groovemetalové legendy Pantera. Píseň je z druhého úspěšného alba \"Vulgar Display of Power\", celkově šestého. Frontman kapely Phil Anselmo začne ze začátku melodicky intonovat a do toho Dimebag Darrell vybrnkává melodickou předehru a hraje sólo. Text je o kamarádovi Phila Anselma, který upadne do komatu, ale skupina nikdy nezveřejnila o koho přesně šlo. Ukázka textu: (No one knows, what´s done is done, it´s as if he were dead-Nikdo neví, co se stalo, stalo se, je to, jako by byl mrtvý.) Po tří minutové pomalé pasáži,začne skladba nabývat na síle a změní se na klasickou panterovskou nakládačku a Anselmo ztvrdí hlas na svůj klasický.Na albu je to jedenáctá skladba v pořadí a tedy poslední. Ale v roce 2012 vychází album \"Vulgar Display of Power\" znovu a k němu bonus \"Piss\". Tak že se skladba \"Piss\" řadí na dvanáctou příčku.\n"}
{"id": "1002996", "url": "https://cs.wikipedia.org/wiki?curid=1002996", "title": "Brömsebro", "text": "Brömsebro\n\nBrömsebro je švédská vesnice připadající do dvou obcí – Karlskrona v okrese Blekinge a Torsås v okrese Kalmar v jihovýchodním Švédsku o 213 obyvatelích z roku 2005.\n\nDvě dánsko-švédské smlouvy byly podepsané v Brömsebro:\nVesnice se v té době nacházela na hranici mezi Švédskem a Dánskem. Byla také místem dalších diplomatických setkání a jednání obou zemí (viz obrázek).\n"}
{"id": "1002998", "url": "https://cs.wikipedia.org/wiki?curid=1002998", "title": "Santa Maria in Aracoeli", "text": "Santa Maria in Aracoeli\n\nSanta Maria in Aracoeli, kostel Panny Marie in Aracoeli (\"kostel Panny Marie u Nebeského oltáře\"), je titulární bazilika v Římě, na vrcholku Kapitolu, severně od \"Piazza Campidoglio\" a těsně za Památníkem Viktora Emanuela II.\n\nKostel stojí na místě chrámu Juno Monety, první římské mincovny, a byzantského kláštera s kostelem P. Marie na Kapitolu, který se připomíná v roce 574, v 9. století jej převzali benediktini a roku 1250 františkáni, kteří mu dali současnou podobu. Byl střediskem náboženského života města, dodnes je kostelem městské rady. Monumentální schodiště ze západní strany dal roku 1348 postavit republikánský vládce města Cola di Rienzo, který byl později na úpatí schodiště popraven. Roku 1571 se zde konaly hlavní oslavy vítězství nad Turky v bitvě u Lepanta a kostel byl nově vyzdoben. Za Římské republiky v roce 1797 byl zrušen a sloužil jako stáj, během 19. století byl obnoven.\n\nPřístup ke kostelu je od západu po monumentálním schodišti se 124 stupni. Cihlové západní průčelí bylo původně vyzdobeno mozaikami a freskami, z nichž zbyl jen mozaikový tympanon hlavních dveří. Hlavní loď s plochým kazetovým stropem odděluje od bočních lodí 22 starověkých mramorových sloupů, z nichž žádné dva nejsou stejné. Třetí sloup po levé straně nese nápis, že pochází z císařské ložnice. Mramorová mozaiková podlaha je ze 13. století a v kostele je řada cenných uměleckých děl. V první kapli vpravo je freska ze života sv. Bernardina ze Sieny od Pinturicchia, v kostele je náhrobek G. Crivelliho od Donatella, náhrobek C. dei Bracci od Michelangela a v levé příční lodi pod baldachýnem náhrobek svaté Heleny, matky císaře Konstantina. Cílem poutníků byla i dřevěná soška Jezulátka z 15. století, bohatě oblečená, kterou roku 1994 ukradli zloději, takže je nahrazena kopií.\n\nNa hlavním oltáři je obraz (ikona) Madony přímluvkyně z 11. stol., uctívané jako ochránkyně Říma. Kopie této ikony přivezl Karel IV. do svatovítské katedrály. Další slavná kopie je v Bazilice sv. Mikuláše v Trnavě.\n\nNázev \"in Aracoeli\" (u oltáře nebes) dostal kostel podle středověké legendy, podle níž měl císař Augustus na tomto místě zjevení ženy s dítětem a dal zde postavit „oltář nebes“. Mohla to být odezva Vergiliovy 4. eklogy, která pochází z Augustovy doby a o nebeské ženě s dítětem skutečně mluví. Ve středověku se považovala za důležité proroctví o narození Ježíše Krista, Augustus a Sibylla Tiburtinská jsou vyobrazeni po stranách hlavního oltáře.\n\n\n\n"}
{"id": "1003002", "url": "https://cs.wikipedia.org/wiki?curid=1003002", "title": "Antonín Viktora", "text": "Antonín Viktora\n\nAntonín Viktora (29. května 1943 − 29. května 2014) byl český jazzový kytarista.\n\nV sedmdesátých letech spolupracoval s Jiřím Suchým a skupinou C&K Vocal. Později působil ve skupině Jazz Sanatoria Luďka Hulana a následně působil v kapele SHQ Karla Velebného. Během své kariéry spolupracoval i s dalšími hudebníky, mezi které patří například Karel Gott, Eva Svobodová, Emil Viklický či zpěvačka Dara Rolins. Rovněž vydal album nazvané \"Tony\". Zemřel v den svých 71. narozenin.\n"}
{"id": "1003009", "url": "https://cs.wikipedia.org/wiki?curid=1003009", "title": "Iñaki Urdangarin", "text": "Iñaki Urdangarin\n\nIñaki Urdangarin Liebaert (* 15. ledna 1968, Zumárraga) je manžel španělské infantky Cristiny. Je baskického a vlámského původu.\n\nV letech 1986—2000 hrál házenou za klub FC Barcelona, získal s ním deset španělských titulů a šest vítězství v Lize mistrů. Reprezentoval Španělsko na třech olympijských hrách, v roce 1996 a 2000 vybojoval bronzovou medaili, stejně jako na mistrovství Evropy v házené 2000. Na hrách v Atlantě se seznámil s dcerou španělského krále Cristinou, s níž se oženil 4. října 1997 v Barceloně. Získal tak \"jure uxoris\" titul \"Vévody z Palmy de Mallorca\". Mají spolu čtyři děti (Juan, Pablo, Miguel a Irene).\n\nVystudoval obchodní školu ESADE v Barceloně a pracoval jako manažer ve firmě Telefónica. Provozoval také dobročinnou nadaci \"Instituto Nóos\". V této souvislosti je od roku 2011 vyšetřován kvůli podezření z rozsáhlých finančních machinací, kterými připravil španělský stát o částku v přepočtu přes 150 milionů Kč. V únoru 2013 byly z oficiálních internetových stránek královské rodiny odstraněny všechny zmínky o Urdangarinovi.\n\n"}
{"id": "1003011", "url": "https://cs.wikipedia.org/wiki?curid=1003011", "title": "Válka (Rousseau)", "text": "Válka (Rousseau)\n\nVálka (francouzsky \"La Guerre\") je olejomalba francouzského malíře naivního umění Henriho Rousseaua nejspíš z roku 1894.\n\nRousseau byl při malbě svého obrazu inspirován zejména svými vzpomínkami na prusko-francouzskou válku, ve které sám bojoval. Sám Rousseau přirovnal jezdkyni k jednomu ze čtyř jezdců apokalypsy. Rousseauova \"Válka\" bývá často spojována s obrazem \"A Horse Race\" od Théodora Géricaulta z roku 1821. Dalšími možnými inspiračními zdroji mohly být následující obrazy:\n\n\n"}
{"id": "1003012", "url": "https://cs.wikipedia.org/wiki?curid=1003012", "title": "Thomas Lawrence", "text": "Thomas Lawrence\n\nThomas Lawrence (13. dubna 1769, Bristol – 7. ledna 1830, Londýn) byl anglický malíř, slavný portrétista, představitel romantismu.\n\nJeho otec byl majitelem hospody. Již jako chlapec bavil Thomas hosty otcovy restaurace tím, že maloval jejich portréty. Když roku 1779 hospoda Lawrencových zkrachovala, živil jako pouliční portrétista celou rodinu (včetně patnácti sourozenců).\n\nRoku 1787 odešel do Londýna, kde se ho ujal dvorní malíř Joshua Reynolds. Díky jeho přímluvě začal studovat na Royal Academy. Jeho sláva se rychle rozšířila, takže již v roce svého příchodu do Londýna vytvořil portrét královny Charlotty, manželky Jiřího III. Na své konto si v následujících letech připsal portréty mnoha významných osobností své doby (jen na kongresu v Cáchách roku 1818 to bylo 24 politiků a diplomatů).\n\nRoku 1792 po Reynoldsovi převzal funkci dvorního malíře. Roku 1815 byl uveden do šlechtického stavu. V roce 1820 se stal prezidentem Královské Akademie, kterým byl až do své smrti.\n\n"}
{"id": "1003013", "url": "https://cs.wikipedia.org/wiki?curid=1003013", "title": "Waiting All Night", "text": "Waiting All Night\n\n„Waiting All Night“ je skladba anglické drum and bassové skupiny Rudimental, na které vokálně spolupracovala zpěvačka Ella Eyre. Skladba byla vydána ve Spojeném království dne 14. dubna 2013 jako čtvrtý singl z alba \"Home\" (2013). Video ke skladbě bylo točeno v Austrálii a Belgii.\n\nHudební video ke skladbě bylo uvedeno na portálu YouTube dne 4. dubna 2013 s celkovou délkou 5 minut a 14 sekund. Video je inspirováno skutečným příběhem jezdce BMX a herce Kurta Yaegera, kterému amputovali nohu po nehodě v roce 2006. Všechny postavy ve videu jsou skuteční jezdci BMX a taktéž Kurtovi přátelé.\n"}
{"id": "1003014", "url": "https://cs.wikipedia.org/wiki?curid=1003014", "title": "Kotěrova vila", "text": "Kotěrova vila\n\nKotěrova vila je dům čp. 1542/6 v Hradešinské ulici v Praze 10 na Vinohradech. Stavbu, která kombinuje režné zdivo s hrubou omítkou, vybudoval podle vlastního návrhu v letech 1908–1909 architekt Jan Kotěra. Objekt je památkově chráněn.\n\n"}
{"id": "1003015", "url": "https://cs.wikipedia.org/wiki?curid=1003015", "title": "Siao Che", "text": "Siao Che\n\nSiao Che (, † 193 př. n. l.) byl čínský politik počátků říše Chan. Zprvu drobný úředník, který se účastnil na straně Liou Panga, zakladatele říše Chan povstání proti říši Čchin a následné války mezi Siang Jüem a Liou Pangem, zakladatelem říše Chan. Sloužil Liu Pangovi jako šéf jeho administrativy, od vzniku říše Chan do své smrti stál jako nejvyšší rádce \"čcheng-siang\" (resp. \"siang-kuo\") v čele všech úřadů.\n\nSiao Che byl hlavním soudním sluhou () okresu Pchej, v této funkci dozíral nad soudními zaměstnanci. Znalý práva, taktní a důvěryhodný si vytvořil síť přátel, která zahrnovala správce pchejského vězení Cchao Šena, zaměstnance pchejského úřadu Sia-chou Jinga, Čou Poa a také starostu jedné z pchejských obcí, později psance a vůdce banditů Liou Panga a jeho příbuzného psího řezníka Fan Kchuaje.\n\nRoku 209 př. n. l. vypuklo povstání Čchen Šenga proti říši Čchin, nedlouho předtím sjednotivší Čínu. Vzbouřil se i okres Pcheng, kde se s podporou Siao Chea a Cchao Šena do čela rebelů postavil Liou Pang. Liou Pang vzápětí vytáhl do boje proti Čchinům jako jeden z generálů povstaleckého státu Čchu. Siao Che mu pomáhal s organizací armády, přičemž se soustředil na administrativu a zásobování. Charakteristické bylo, že po dobytí Sien-jangu, hlavního města Čchinů, Liou Pangovou armádou koncem roku 205 př. n. l. se vítězní generálové a důstojníci starali o zlato a cennosti, zatímco Siao Che se zmocnil čchinských správních dokumentů a archívů.\n\nRoku 206. př. n. l. jmenoval Siang Jü, král-hegemon a nejmocnější z generálů tehdejší Číny, Liou Panga králem z Chan s údělem v oblastech Chan (Chan-čung v Šen-si), Šu a Pa (S’-čchuan). Siao Che stanul v čele Liou Pangovy administrativy a spravoval království Chan, mimo jiné vyzdvihl k vysokým funkcím Chan Sina. V Chan spravoval i poté, co jeho pán vyrazil dobývat Kuan-čung (původní území státu Čchin, doslova „[Země] mezi průsmyky“). Po dobytí Kuan-čungu Liou Pang vytáhl na východ podrobit si celou Čínu, zatímco Siao Che zůstal v Kuan-čungu a řídil úřady. Podporu obyvatel získával mírnou vládou, uspořádal administrativu, pozemky čchinských hodnostářů rozdělil mezi rolníky, zorganizoval odvody. Liou Pang se mohl spolehnout na dodávky mužů, potravin i všeho potřebného po celou dobu bojů.\n\nRoku 202 př. n. l. Liou Pang zvítězil nad Siang Jüem, sjednotil Čínu do říše Chan a prohlásil se císařem. Siao Chea jmenoval nejvyšším rádcem (, \"čcheng-siang\") a markýzem z Can (), roku 196 př. n. l. mu udělil čestnější titul \"siang-kuo\" () jako odměnu za účast v zatčení Chan Sina. Jako nejvyšší rádce Siao Che stál v čele veškeré civilní správy říše, jeho pozice zhruba odpovídala modernímu předsedovi vlády. Ve funkci zůstal po celou dobu Liou Pangova života a i po jeho smrti roku 195 př. n. l.\n\nZemřel v úřadě v červenci 193 př. n. l., už za vlády císaře Chueje a císařovny vdovy Lü. Za své zásluhy obdržel posmrtné jméno markýz Wen-čung z Can (). Jeho nástupcem se stal Cchao Šen.\n"}
{"id": "1003019", "url": "https://cs.wikipedia.org/wiki?curid=1003019", "title": "Endless Wire", "text": "Endless Wire\n\nEndless Wire je jedenácté studiové album anglické rockové kapely The Who vydané 30. října 2006 ve Spojeném království u Polydor Records a následující den ve Spojených státech u Universal Republic. Bylo to první album The Who s původním materiálem od vydání \"It's Hard\" v roce 1982 a poslední do roku 2019, kdy vyjde deska \"Who\". Album mělo být původně vydáno na začátku roku 2005 pod pracovním názvem \"WHO2\".\n\nAutorem všech skladeb je Pete Townshend, kromě uvedených výjimek.\n\n\n\n"}
{"id": "1003021", "url": "https://cs.wikipedia.org/wiki?curid=1003021", "title": "Petr Hach", "text": "Petr Hach\n\nDoc. MUDr. Petr Hach, CSc., dr. med. h. c., (7. června 1941 Praha – 24. května 2014) byl český histolog, embryolog a maltézský rytíř, který bádal v oborech kvantitativní elektronové mikroskopie, morfometrie a stereologie. V pozdějších fázích kariéry věnoval velkou pozornost i oblastem lékařské etiky.\n\nProfesní život spojil s Ústavem histologie a embryologie 1. LF UK v Praze (dříve Histologický ústav), kde v letech 1995–2011 působil jako přednosta. V období 1993–1999 byl děkanem 1. lékařské fakulty Univerzity Karlovy. Od roku 1994 patřil k členům Papežské akademie pro život a v roce 1999 se stal předsedou Asociace kolegií katolických lékařů.\n\nV roce 1964 vystudoval všeobecné lékařství na Fakultě všeobecného lékařství Univerzity Karlovy, kde se později stal i odborným asistentem katedry embryologie. V roce 1980 obhájil práci kandidáta věd na téma \"Poměr volných a vázaných ribosomů v acinární buňce pankreasu v průběhu perinatálního období vývoje\" a roku 1986 se habilitoval v oboru histologie a embryologie, jmenován byl roku 1987. Spolu se Zuzanou Jirsovou a Ivanem Těšíkem napsal učebnici Histologie II.\n\nPo sametové revoluci, v listopadu 1989, zastával řadu funkcí ve vedení 1. lékařské fakulty Univerzity Karlovy. V letech 1993–1999 byl jejím děkanem a mezi roky 1995–2011 působil jako přednosta histologického ústavu. Byl též členem vědeckých rad UK (1993-1999) a 1. LF UK (od 1993 až do své smrti). V roce 1993 se stal druhým předsedou Akademického senátu UK. Roku 1994 jej papež Jan Pavel II. jmenoval řádným členem Papežské akademie pro život. Od roku 1999 až do své smrti byl předsedou Asociace kolegií katolických lékařů. Byl také rytířem svrchovaného Maltézského řádu.\n\nV roce 1997 obdržel čestný doktorát medicíny na Trinity College dublinské univerzity.\n\n\n"}
{"id": "1003025", "url": "https://cs.wikipedia.org/wiki?curid=1003025", "title": "Chris Charlesworth", "text": "Chris Charlesworth\n\nChris Charlesworth je hudební publicista a spisovatel. Je známý především svým dílem o The Who, pro které také pracoval jako hudební producent. Svou kariéru začal jako novinář pro Bradford Telegraph, v letech 1970–1977 psal pro \"Melody Maker\". Kromě toho přispíval do mnoha dalších amerických i britských časopisů a psal knihy o mnoha kapelách. Žije v Surrey.\n\n\n\n"}
{"id": "1003027", "url": "https://cs.wikipedia.org/wiki?curid=1003027", "title": "Liftago", "text": "Liftago\n\nLiftago je český startup, který vytváří technologickou platformu pro optimalizaci městské dopravy v České republice i v zahraničí. Cílem společnosti jsou tzv. Chytrá města (Smart Cities), kde lidé ztratí závislost na vlastních automobilech a ubude problémů s parkováním. Ve velkých městech se kvůli fragmentaci trhu měsíčně najezdí miliony kilometrů prázdnými taxíky, nevytíženými prostředky MHD a novým technologickým službám se na trh těžko proniká. Cílem Liftago je vytvořit volný trh, do kterého se mohou zapojit současní poskytovatelé přepravy, ale i budoucí technologie. Ve výhledu příštích let jsou kromě zlepšení podmínek na trhu s taxi v plánu další alternativní dopravní metody typu sdílení kol (bike-sharing) a aut (car-sharing) a další.\n\nLiftago Taxi je první služba přepravy spuštěná společností. Jedná se o agregátor taxi, který propojuje licencované řidiče taxi vozů s pasažéry prostřednictvím bezplatné mobilní aplikace, případně přes třetí osobu (software hotelu, restaurace či dispečinkové společnosti). Mechanismus má za cíl vyřešit problém neefektivity v tomto odvětví městské dopravy. Řidiči měsíčně najezdí až milion kilometrů navíc pro zákazníky, u kterých jsou blíže vozy jiné taxi služby, ale pasažéři o nich netuší, jelikož volají na jiné dispečinky. Projekt je přínosný pro město i obyvatele nevyužívající služeb taxi, protože směřuje k odlehčení dopravy ve městě.\n\nLiftago spolupracuje s individuálními licencovanými řidiči, i dispečinky (např. Sedop Taxi nebo Halo Taxi).\n\nAplikace Liftago pro pasažéry je k dispozici pro platformy iOS a Android zdarma. Řidičská aplikace prozatím vyžaduje operační systém Android a je také zdarma. Liftago je založené na transakčním byznys modelu, kde zdrojem příjmu je transakční poplatek řidiče (dispečinku) za zprostředkovanou zakázku.\n\nLiftago se svým principem liší i od zavedených start-upů, jakými jsou Uber nebo Lyft tím, že využívá již existující dopravní kapacitu, kterou jsou stávající řidiči taxi vozů, a také přístupem volného trhu, kdy cenu nestanovuje Liftago, ale poskytovatel přepravy (cena se pak pohybuje na základě střetu nabídky a poptávky).\n"}
{"id": "1003028", "url": "https://cs.wikipedia.org/wiki?curid=1003028", "title": "Matizna bahenní", "text": "Matizna bahenní\n\nMatizna bahenní (\"Angelica palustris\") je statná rostlina vlhkých luk kvetoucí mnoha drobnými bílými kvítky sestavenými do okolíků. V České republice je blízko vyhynutí a je posuzována jako kriticky ohrožená. Je druhem rodu děhel kterému se česky také říká andělika.\n\nV minulosti byla matizna bahenní zařazována do rodu \"Ostericum\", teprve nedávno byla uznána její blízká příbuznost s rodem \"Angelica\" a byla do něho převedena.\n\nDruh má svou hlavní oblast výskytu ve východní Evropě a západní Sibiři. Západní hranice nesouvislého výskytu probíhá Německem, severní Lotyšskem a Estonskem, jižní Srbskem a Černou Horou. Souvislý výskyt začíná na hranicích Polska s Běloruskem a Ukrajinou a přes Moldávii a Rusko pokračuje až do západní Sibiře kde je na východě ohraničen povodím Jeniseje a na jihu Kazachstánem. Ve středoevropských státech je matizna bahenní rozšířena jen ostrůvkovitě.\n\nRostliny jsou vázány na vlhké slatinné louky s trvale vysokou hladinou spodní vody. Nesnášejí silnější vysychání svého kořenového systému a nejsou přizpůsobeny na dlouhodobé zaplavení povrchu půdy. Vyžadují kvalitní černozemní nebo slatinné půdy, neutrální až mírně alkalické a dobře zásobeny živinami a organickými látkami. Jsou náročné na plné světlo a nemohou úspěšně růst a kvést zastíněny v křovinách nebo lesích. Vyskytují se v nížinách až pahorkatinách, na teplo nejsou příliš náročné.\n\nV Česku se matizna bahenní vyskytovala i v minulosti v nevelkých počtech a pouze ostrůvkovitě. Začátkem druhé poloviny 20. století se ještě objevovala na sedmi lokalitách. V současné době přirozeně vyrůstá jen na jediném místě, v národní přírodní památce Hrdibořické rybníky v okrese Prostějov na střední Moravě.\n\nObvykle dvouletá bylina s hluboce rýhovanou lodyhou, 70 až 140 cm vysokou, která vyrůstá z nedlouhého, obvykle jednohlavého kořene. Je porostlá bradavčitými výrůstky a na žebrech hustými chloupky. V prvém roce se objevuje pouze listová růžice se sedmi až jedenácti úzkými řapíkatými listy s pochvou, které jsou v době kvetení již odumřelé. V druhém roce z růžice roste obvykle jedna tlustá, dutá, přímá a řídce větvená lodyha která bývá na bázi tmavě nachová. Pouze ojediněle vyroste dalších několik (6 až 10) drobnějších lodyh. Lodyha je střídavě porostlá nečetnými, lesklými světle zelenými, až 60 cm dlouhými listy. Jsou 2 až 3krát zpeřené, mají řapík a přisedající k lodyze velkou pochvou se svinutými okraji. Lístky jsou dlouhé 3 až 11 a široké 2 až 8 cm, trojúhelníkovitě vejčité, na konci zašpičatělé a po obvodě vroubkovaně pilovité až celokrajné. Pro matiznu bahenní je charakteristickým znakem zalomení vřetene směrem dolů v místech přisedání jařem a natočení lístků mimo jednu rovinu. Listy se směrem vzhůru zmenšují a přecházejí v listeny a v jejichž paždí vyrůstají postranní větve s květenstvími.\n\nKvětenství jsou vidlany složených okolíků s ostře rýhovanými stopkami. Okolíček mívá 10 až 45 květů, okolík 12 až 24 okolíčků. Obal chybí nebo je tvořen 1 až 3 opadavými listeny s mázdřitými okraji, obalíčky mají listence početné. Pětičetné květy mají vytrvalý kalich se zelenými špičatými lístky asi 0,4 mm dlouhými. Bílé obsrdčité korunní lístky lžícovitě prohnuté jsou dlouhé asi 1,7 mm. Tyčinek s prašníkem je v květu pět. Cenokarpní gyneceum je tvořeno dvěma plodolisty, spodní semeníky jsou dva stejně jako elipsoidní čnělky s plochou bliznou. Kvetou v červenci a srpnu, opylovány jsou hlavně blanokřídlým hmyzem, motýly i brouky kteří ve květech nacházejí nektar.\n\nPlodem je světle hnědá dvounažka. Nažka je trojboká nebo elipsoidní, na hřbetu má tři nízká žebra a po stranách široká křídla.\n\nKlíčení zralých nažek probíhá částečně již na podzim, většinou však až druhým rokem v dubnu. Přibližně do dvou týdnů vyraší první děložní lístek, další listy narostlé v prvém roce zůstávají ve stadiu přízemní růžice. V druhém roce již počátkem dubna začíná růst lodyha se základy květenství, v září jsou zralé plody. Po jejich uvolnění rostlina počátkem října odumírá.\n\nDvounažky se větrem šíří do vzdálenosti několika desítek metrů, také mohou být odplaveny vodou. Nejdelší prokázána životnost semen jsou tři roky. Rostlina se vegetativně nerozmnožují.\n\nHlavní příčiny ohrožení druhu souvisí s lidským ovlivněním areálů výskytu. Slatinné biotopy byly v honbě za ornou půdou ve 20. století intenzivně likvidovány. Neuvážlivými plošnými melioracemi podmáčených území došlo v širokém okolí k hlubokému snížení hladiny spodní vody, to znamenalo pro mnohé vlhkomilné rostliny jistou likvidaci.\n\nNezanedbatelnou příčinou snížení početního stavu plodných rostlin představuje i změna způsobu obhospodařování zemědělských ploch v okolí. Stanoviště mnoha citlivých druhů jsou ovlivňována vysokými dávkami hnojiv na okolních polích včetně neúměrného používání pesticidů či herbicidů. Velkým problémem je téměř zapomenuté vypásání mezí, okrajů lesů a neúrodných luk, kdy tyto zarůstají konkurenceschopnějšími rostlinami a dřevinami.\n\nVe snaze podpořit velikost populace jsou na její jedinou aktuální lokalitu v národní přírodní památce Hrdibořické rybníky asi od přelomu tisíciletí zpětně vysévána semena z původních rostlin. Je také záměr znovu obnovit druhou, již zaniklou populaci na Černovírském slatiništi u Olomouce kam jsou vysazovány sazeničky namnožené ze semen z NPH Hrdibořické rybníky.\n\nDruh je zařazen do soustavy Natura 2000 a pro zajištění jeho ochrany byl vypracován \"Záchranný program\" podle kterého se realizuje řada speciálních opatření. Na stanovištích se do příhodných míst vysévají semena, vysazují vypěstované semenáčky a kolem skupin rostlin jsou odstraňovány stínící rostliny. Obě lokality jsou pravidelně sečeny.\n\nMatizna bahenní je v \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb, stejně jako v \"Červeném seznamu cévnatých rostlin České republiky\" z roku 2012, považován za druh kriticky ohrožený (§1) a (C1t). Obdobně je i na Slovensku ( ostrík močiarny) hodnocen jako kriticky ohrožený druh.\n\n\n \n"}
{"id": "1003032", "url": "https://cs.wikipedia.org/wiki?curid=1003032", "title": "Robert Rosenberg (spisovatel)", "text": "Robert Rosenberg (spisovatel)\n\nRobert Rosenberg (1951 Boston – 25. října 2006 Tel Aviv) byl izraelským spisovatelem, novinářem a básníkem.\n\nNarodil se v Bostonu v roce 1951. Většinu svého dospělého života strávil v Tel Avivu, kde 24. října 2006 zemřel na rakovinu.\n\nRosenberg je autorem několika detektivek, také spolupracoval s Moshem \"Muki\" Betzerem na knize \"Secret Soldier. The autobiography of Israel's Greatest Commando\".\n\n\n"}
{"id": "1003034", "url": "https://cs.wikipedia.org/wiki?curid=1003034", "title": "Staviště", "text": "Staviště\n\nStaviště (nebo též \"Stavišťský potok\") je levostranný přítok řeky Sázavy v okrese Žďár nad Sázavou v Kraji Vysočina. Délka toku činí 11,2 km. Plocha povodí měří 19,2 km².\n\nPotok pramení při okraji lesa, jihozápadně od Vlachovic, v nadmořské výšce okolo 710 m. Nejhornější část toku teče západním směrem. Po opuštění lesa směřuje potok již na jih k obci Lhotka, kterou protéká. Pod Lhotkou teče Stavišťský potok opět převážně na jih, kromě dvou krátkých úseků směřujících na západ. Severovýchodně od Mělkovic vtéká do lesa, po jehož opuštění se obrací na západ až severozápad a meandruje střídavě lučinatou a lesnatou krajinou ke Žďáru nad Sázavou. Východně od města vzdouvá jeho hladinu stejnojmenná údolní nádrž, která v současné době slouží k částečné ochraně před povodněmi a k nadlepšování minimálních průtoků. Slouží též jako záložní zdroj pitné vody pro město Žďár nad Sázavou. Pod hrází protéká potok regulovaným korytem městskou zástavbou až ke svému ústí. Do Sázavy se vlévá na jejím 209,8 říčním kilometru v nadmořské výšce 560 m.\n\nVšechny přítoky Stavišťského potoka jsou krátké a bezejmenné.\n\nPrůměrný průtok k profilu hráze vodní nádrže Staviště činí 0,19 m³/s.\n\nProfil:\n"}
{"id": "1003035", "url": "https://cs.wikipedia.org/wiki?curid=1003035", "title": "Guillermo Martín Abanto Guzmán", "text": "Guillermo Martín Abanto Guzmán\n\nMons. Guillermo Martín Abanto Guzmán (* 1. července 1964, Trujillo) je peruánský římskokatolický duchovní a biskup.\n\nNarodil se 1. července 1964 v Trujillu. Své základní a střední vzdělání získal v Kolegiu Klaretiánů v jeho rodném městě. Poté vstoupil do Semináře Svatého Turubiuse z Mogroveja arcidiecéze Lima. Studoval na Papežské a civilní teologické fakultě v Limě. Po ukončení studia byl vysvěcen na kněze dne 12. prosince 1992 arcibiskupem Augustem Vargasem Alzamorou.\n\nPůsobil jako farní kněz ve farnostech: Svatého Norberta (La Victoria), Svatého Jana Maria Vianney (Magdalena del Mar), Pána Božího milosrdenství (Surco) a nakonec Svatého Jakuba apoštola (Surco).\n\nDne 30. ledna 2009 jej papež Benedikt XVI. jmenoval pomocným biskupem arcidiecéze Lima a titulárním biskupem pinhelským. Biskupské svěcení přijal 19. dubna 2009 z rukou kardinála Juana Luise Ciprianiho Thorneho a spolusvětiteli byli Carlos Enrique García Camader a Adriano Tomasi Travaglia, O.F.M..\n\nFunkci pomocného biskupa vykonával do 30. října 2012 kdy byl ustanoven vojenským ordinářem v Peru. Dne 20. července 2013 papež František přijal jeho rezignaci na post ordináře podle kodexu kanonického práva číslo 401/2.\n\n"}
{"id": "1003043", "url": "https://cs.wikipedia.org/wiki?curid=1003043", "title": "Jaroslav Proch", "text": "Jaroslav Proch\n\nJaroslav Proch (6. června 1919 Praha – 1. února 2009 Brno) byl český fotbalový brankář.\n\nV roce 1946 se stal absolventem vysokoškolského studia v oboru Farmacie na Masarykově univerzitě v Brně a byl mu udělen titul PhMr.\n\nNarodil se v Praze, od dětských let vyrůstal v Tuřanech a Brněnských Ivanovicích. Byl nadšeným a všestranným sportovcem, jako aktivní hráč byl např. u počátků tenisu v Tuřanech v roce 1933. Hrál také lední hokej a věnoval se lehké atletice.\n\nZačínal ve Viktorii Tuřany, v nejvyšší soutěži hrál za SK Židenice na podzim 1940. Nastoupil v 10 ligových utkáních a byl vůbec prvním prvoligovým fotbalistou pocházejícím z Tuřan (druhým byl Augustin Badin).\n\nDebutoval v neděli 1. září 1940 v domácím zápase Židenic s SK Libeň (výhra 3:2), derniéru měl v neděli 17. listopadu téhož roku v Praze proti domácímu AFK Bohemia (prohra 1:3). Ve třetím kole uhájil na hřišti SK Pardubice své jediné čisté konto v I. lize.\n\nZe Židenic přestoupil do divizního (tehdejší 2. liga) mužstva SK Sparta Brno a později se vrátil do Tuřan.\n\nV sezoně 1945/46 byl u největšího úspěchu tuřanského fotbalu, kdy Viktoria Tuřany postoupila z 2. místa I. okrsku I. B třídy (za vítěznou Líšní) do I. A třídy (3. nejvyšší soutěž), v níž působila jednu sezonu. Kariéru v A-mužstvu uzavřel v ročníku 1950, později často nastupoval za „Staré pány“.\n\n"}
{"id": "1003046", "url": "https://cs.wikipedia.org/wiki?curid=1003046", "title": "Isabelo Caiban Abarquez", "text": "Isabelo Caiban Abarquez\n\nMons. Isabelo Caiban Abarquez (8. července 1959, Panlaan) je filipínský katolický duchovní a biskup.\n\nNarodil se 8. července 1959 v Panlaanu. Základní vzdělání získal na škole v Panlaanu. Poté pokračoval dále na Bitoonskou národní střední školu. Po ukončení středního vzdělání vstoupil do Semináře minor papeže Jana XXIII. v Cebu City. Filosofii studoval v Semináři Svatého Karla a teologii ve Vyšším semináři svatého Karla v Cebu City. Na kněze byl vysvěcen dne 23. června 1987 kardinálem Ricardem Jaminem Vidalem.\n\nPůsobil v rúzných funkcích pro arcidiecézi Cebu např.: formátor, profesor, prokurátor a duchovní ředitel Semináře Jana XXIII., formátor, profesor, pastorální ředitel, duchovní ředitel a rektor Semináře Svatého Karla, duchovní ředitel Kontemplativního společenství padre Pia v Cebu atd. Od roku 2002 je členem Arcidiecézní rady poradců.\n\nDne 27. prosince 2002 byl jmenován pomocným biskupem arcidiecéze Cebu a titulárním biskupem talaptulským. Biskupské svěcení přijal 18. února 2003 z rukou Ricarda Jamina Vidala a spolusvětiteli byli John Forrosuelo Du a Leopoldo Sumaylo Tumulak. Poté 19. června 2004 byl jmenován pomocným biskupem arcidiecéze Palo. Úřad pomocného biskupa vykonával do 5. ledna 2007 kdy byl ustanoven biskupem diecéze Calbayog. Do úřadu byl uveden 8. března stejného roku.\n\n"}
{"id": "1003047", "url": "https://cs.wikipedia.org/wiki?curid=1003047", "title": "Leo Pastor", "text": "Leo Pastor\n\nLeo Pastor (7. června 1846 Mielec – 4. února 1912 Leżajsk) byl rakouský politik a římskokatolický kněz polské národnosti z Haliče, na konci 19. a počátkem 20. století poslanec Říšské rady.\n\nByl synem lékaře. Vystudoval kněžský seminář v Přemyšli a roku 1869 byl vysvěcen na kněze. Působil jako učitel náboženství. Od roku 1874 působil jako \"expositus\" v Radymně. Od roku 1898 byl proboštem v Bieczi, od roku 1901 prelátem a od roku 1905 děkanem v Bieczi. Angažoval se veřejně i politicky. V letech 1900–1910 zasedal dvakrát jako poslanec Haličského zemského sněmu.\n\nV 90. letech 19. století se zapojil i do celostátní politiky. V doplňovacích volbách roku 1893 získal mandát na Říšské radě za kurii venkovských obcí, obvod Jarosław, Cieszanów atd. Nastoupil 13. října 1893 místo Władysława Koziebrodzkého. Mandát obhájil v řádných volbách do Říšské rady roku 1897, nyní za všeobecnou kurii, 8. volební obvod: Jarosław, Grodek atd. Zvolen byl i ve volbách do Říšské rady roku 1901, tentokrát v kurii venkovských obcí, obvod Jasło, Gorlice, Krosno. Poslancem se stal i ve volbách do Říšské rady roku 1907, konaných poprvé podle všeobecného a rovného volebního práva (obvod Halič 24).Profesně byl k roku 1897 uváděn jako farář v Radymně.\n\nZpočátku zasedal v parlamentu jako nezařazený poslanec, později se přiklonil ke klerikálnímu a křesťansko sociálnímu proudu. Byl předsedou formace Polskie Centrum Ludowe (\"Polské lidové centrum\"). Po volbách v roce 1907 byl předsedou této strany i jejího poslaneckého klubu a zároveň místopředseda širší parlamentní frakce Polský klub. Potom se krátce připojil k sněmovnímu klubu Polské lidové strany, ale brzy ji opustil pro antiklerikální tendence jejího předsedy Jana Stapińského.\n\nOdmítal politizaci své farnosti a tím se zhoršily jeho vztahy s biskupem Józefem Sebastianem Pelczarem. Od roku 1910 byl farářem v Leżajsku. Četné obce v Haliči mu udělily čestné občanství. Na přelomu století byl řazen spolu se Stojałowskim mezi nejvýznamnější klerikální haličské politiky.\n"}
{"id": "1003053", "url": "https://cs.wikipedia.org/wiki?curid=1003053", "title": "Leon Piniński", "text": "Leon Piniński\n\nLeon Jan Piniński (8. března 1857 Lvov – 4. dubna 1938 Lvov) byl rakouský politik, právník a vysokoškolský pedagog polské národnosti z Haliče, na konci 19. století poslanec Říšské rady, pak místodržící Haliče.\n\nVystudoval práva na Lvovské univerzitě, Vídeňské univerzitě, Lipské univerzitě a Berlínské univerzitě. Roku 1880 získal titul doktora práv. V roce 1886 se stal privátním docentem a roku 1891 profesorem římského práva na Lvovské univerzitě. V roce 1928/1929 byl rektorem univerzity. Patřil mezi přední znalce římského, civilního i trestního práva. Kromě toho se zabýval sběrem uměleckých předmětů, které odkázal po své smrti veřejným sbírkám. Organizoval muzea a od roku 1908 byl správcem uměleckého muzea ve Vídni.\n\nByl aktivní i politicky. Jako konzervativní statkář patřil do politického proudu Podolacy. V letech 1888–1898 zasedal coby poslanec Haličského zemského sněmu.\n\nV 80. letech 19. století se zapojil i do celostátní politiky. V doplňovacích volbách roku 1889 získal mandát na Říšské radě za kurii velkostatkářskou v Haliči. Slib složil 30. ledna 1889. Mandát obhájil v řádných volbách do Říšské rady roku 1891, nyní za kurii venkovských obcí, obvod Tarnopol, Skalat atd. Zvolen byl za týž obvod i ve volbách do Říšské rady roku 1897. V průběhu funkčního období parlamentu rezignoval na poslanecké křeslo a nahradil ho Emil Hladyšovskyj. Profesně byl k roku 1897 uváděn jako univerzitní profesor, člen říšského soudu a statkář ve Lvově. V rejstříku poslanců z roku 1898 již nefiguruje.\nV letech 1898–1903 vystřídal parlamentní činnost za vysokou funkci ve státní správě. Působil totiž jako místodržící Haliče. V období let 1903–1918 potom zasedal jako člen Panské sněmovny (jmenovaná horní komora Říšské rady). Sympatizoval se stranou Narodowa Demokracja (tzv. Endecja). Byl oponentem sociálně demokratického hnutí i ukrajinských národovců. Odmítal reformy volebního práva na celostátní i haličské úrovni a čelil proto kritice demokratických a liberálních proudů. Když se haličským místodržícím stal v letech 1908–1913 Michał Bobrzyński, působil Piniński naopak v opozici. V Panské sněmovně zastupoval širší parlamentní frakci Polský klub.\n\nZa světové války se angažoval ve vrcholných orgánech polské politiky. Po ruském záboru zůstal ve Lvově. Po roce 1918 působil převážně na akademické půdě.\n\nJeho bratrem byl politik Mieczysław Piniński. I další bratr Stanisław Piniński byl aktivním politikem.\n"}
{"id": "1003054", "url": "https://cs.wikipedia.org/wiki?curid=1003054", "title": "Záhrobí (rozcestník)", "text": "Záhrobí (rozcestník)\n\nZáhrobí může být:\n"}
{"id": "1003059", "url": "https://cs.wikipedia.org/wiki?curid=1003059", "title": "Chazret Tleceri", "text": "Chazret Tleceri\n\nChazret Tleceri (* 12. července 1958 Kazanukaj, Adygejsko) je bývalý sovětský zápasník–judista a sambista adygejské národnosti.\n\nNarodil se v dnes Krasnodarskou přehradou zatopené obci Kazanukaj. Připravoval se v známé majkopské tréninkové skupině trenéra Jakuba Kobleva. V roce 1982 se prosadil na post sovětské reprezentační jedničky v superlehké váze do 60 kg. V roce 1984 patřil k favoritům na zisk zlaté olympijské medaile na olympijských hrách v Los Angeles, ale o start ho nakonec připravil bojkot zemí východního bloku. V roce 1985 dovršil ojedinělou sérii čtyř titulů mistra Evropy v řadě, ale od podzimního mistrovství světa v Soulu šla jeho forma postupně dolů vinou vleklých zranění. V roce 1987 na mistrovství světa v Essenu chyběl a v roce 1988 neuspěl v sovětské olympijské nominaci na olympijské hry v Soulu. Vzápětí ukončil sportovní kariéru. Věnuje se trenérské práci v Krasnodaru. K jeho nejznámějším žákům patřil olympijský vítěz Arsen Galsťan. Na přelomu tisíciletí působil u italské mužské reprezentace.\n\nyoutube.com: Judo.The project \"Old kimono\". Jakub Koblev., 2013\n\n\n"}
{"id": "1003061", "url": "https://cs.wikipedia.org/wiki?curid=1003061", "title": "Dominic Thiem", "text": "Dominic Thiem\n\nDominic Thiem (* 3. září 1993 Vídeňské Nové Město) je rakouský profesionální tenista, který se profesionálem stal v roce 2011. Ve své dosavadní kariéře vyhrál na okruhu ATP Tour šestnáct singlových turnajů, první z nich na antukovém Open de Nice Côte d’Azur 2015. V roce 2019 poprvé triumfoval v sérii Masters na BNP Paribas Open. Na challengerech ATP a okruhu Futures získal sedm titulů ve dvouhře a dva ve čtyřhře.\n\nNa žebříčku ATP byl nejvýše ve dvouhře klasifikován v listopadu 2017 na 4. místě a ve čtyřhře pak v říjnu 2019 na 67. místě. Od února 2019 jej trénuje chilský olympijský vítěz Nicolás Massú. V letech 2002–2019 tuto roli plnil krajan Günther Bresnik. Na juniorském kombinovaném žebříčku ITF byl nejvýše hodnocen v lednu 2011 na 2. příčce.\n\nNa nejvyšší grandslamové úrovni si třikrát zahrál finále dvouhry a pokaždé v něm prohrál. V letech 2018 a 2019 postoupil do boje o titul na pařížském French Open, kde nestačil na Španěla Rafaela Nadala. Na melbournském Australian Open 2020 pak nevyužil vedení 2–1 na sety proti Srbu Novaku Djokovićovi, který zápas otočil.\n\nV juniorské kategorii si v roce 2011 zahrál finále dvouhry na French Open, v němž podlehl Američanu Bjornu Fratangelovi poměrem gamů 6–8 až v rozhodující sadě.\n\nV rakouském daviscupovém týmu debutoval jako 20letý v roce 2014 utkáním zóny Evropy a Afriky proti Slovensku, když nastoupil do prvního zápasu proti Norbertu Gombosovi, se kterým prohrál ve čtyřech setech. Rakousko v sérii prohrálo 1:4 na zápasy. Do listopadu 2019 v soutěži nastoupil k šesti mezistátním utkáním s bilancí 8–3 ve dvouhře a 1–2 ve čtyřhře.\n\nPraktikuje agresivní celodvorcový tenis od základní čáry s tvrdým jednoručným bekhendem. Média ho označila za možného Nadalova nástupce a oficiální web Roland-Garros mu přiřkl nálepku „dědic trůnu“.\n\nPochází z rodiny tenisových trenérů otce Wolfganga Thiema a matky Karin Thiemové. Tenis začal hrát v šesti letech. Má mladšího bratra Moritze, který je školákem a doufá, že se jednou stane profesionálním tenistou jako bratr Dominic. Když vyrůstal, byly jeho idoly rakouští tenisté Stefan Koubek a Jürgen Melzer. Oblíbeným úderem je pro něj forhend, antuka zase neoblíbenějším povrchem. Thiem je velký fotbalový fanoušek, jehož oblíbeným klubem je londýnská Chelsea, také rád sleduje skoky na lyžích. Mluví německy a anglicky.\n\nV lednu 2018 oficiálně potvrdil médiím partnerský vztah s tenistkou Kristinou Mladenovicovou z Francie, který začal v roce 2017.\n\nSedmou singlovou trofej získal na MercedesCupu 2016 ve Stuttgartu, kde jako světová sedmička v semifinále odvrátil dva mečboly nejvýše nasazenému Rogeru Federerovi a zdolal jej ve třech sadách. Ve finále pak přehrál Němce Philippa Kohlschreibera po třísetovém průběhu. Po turnaji tak měl ze všech hráčů nejvíce – 45 vítězných zápasů v sezóně 2016 a jako první vybojoval tituly na všech třech površích: antuce, tvrdém i trávě. Tím se stal dvacátým devátým tenistou otevřené éry (od května 1968) a teprve devátým aktivním, kterému se tento výkon podařil v rámci jedné sezóny. K finanční odměně obdržel také vůz Mercedes-Benz SL 500.\n\nV sezóně 2017 se stal jediným hráčem, který na antuce porazil Španěla Rafaela Nadala, když jej vyřadil ve čtvrtfinále květnového Rome Masters 2017. Oplatil mu tak prohru z finále předcházejícího Mutua Madrid Open 2017. Španěl jej pak přehrál v semifinále French Open 2017 a deklasoval během Monte-Carlo Rolex Masters 2018. Nadalovu antukovou neporazitelnost čítající 21 zápasů a 50 setů, trvající od Rome Masters 2017, ukončil Thiem ve čtvrtfinále Mutua Madrid Open 2018, čímž jej připravil o post světové jedničky. Snížil tak pasivní vzájemnou bilanci utkání na 3–6 a po Djokovićovi a Gaudiovi se stal třetím tenistou na okruhu ATP Tour, který mallorského rodáka na antuce porazil alespoň třikrát. Po semifinálové výhře nad jihoafrickou světovou osmičkou Kevinem Andersonem prošel druhý rok za sebou do finále madridského Mastersu. V něm nestačil na druhého nasazeného 21letého Němce Alexandra Zvereva po dvousetovém průběhu.\n\nDo prvního grandslamového finále prošel na French Open 2018 po výhrách nad světovou trojkou Alexandrem Zverevem a italským překvapením turnaje Marcem Cecchinatem. V boji o titul nestačil na desetinásobného vítěze a světovou jedničku Nadala ve třech setech. Stal se tak prvním rakouským tenistou v singlovém finále grandslam od roku 1995, kdy si o titul na French Open zahrál Thomas Muster. Pařížská prohra znamenala zvýraznění pasivního poměru vzájemných zápasů proti Španělovi na 3–7. Z osmého místa žebříčku postoupil o jednu příčku výše.\n\nV roli sedmého nasazeného zavítal na březnový BNP Paribas Open 2019 do Indian Wells, na němž poprvé triumfoval v\nsérii Masters. Dvě předchozí finále této kategorie prohrál. Do závěrečného urtkání prošel po vyrovnaném duelu s Kanaďanem Milosem Raonicem. V něm poté zdolal turnajovou čtyřku Rogera Federera ve třech sadách. Stal se prvním rakouským šampionem turnaje Masters od Thomase Mustera na Miami Masters 1997. Poprvé v kariéře na tvrdém povrchu zdolal hráče z elitní světové trojky a přerušil Federerovu devítizápasovou neporazitelnost.\n\nV semifinále dubnového Barcelona Open Banco Sabadell 2019 vyřadil trojnásobného obhájce a druhého hráče světa Rafaela Nadala. Na antuce jej tak porazil počtvrté. To se na okruhu před ním podařilo pouze Djokovićovi. Pasivní bilanci vzájemných utkání snížil na 4–8. Ve finále pak přehrál ruskou turnajovou sedmičku Daniila Medveděva po dvousetovém průběhu. Aktivní poměr vzájemných zápasů navýšil na 2–0 a dosáhl na třináctý singlový titul, z toho osmý antukový. Nadal mu porážku oplatil na French Open 2019, kde jej druhý rok v řadě zdolal ve finále. Thiem mu jako jediný odebral na turnaji set. Již v semifinále potřetí v kariéře vyřadil úřadující světovou jedničku, tentokrát Novaka Djokoviće po petisetové bitvě. Říjnovou účast na Erste Bank Open 2019 v rodné Vídni, kde startoval podeváté, proměnil v šestnáctý kariérní titul. Ve finále zdolal 27letého Argentince Diega Schwartzmana po třísetovém průběhu a poprvé v rámci jedné sezóny si připsal páté turnajové vítězství. Vylepšil tak své čtvrtfinálové účasti z let 2013 a 2018.\n\nDo třetího grandslamového finále kariéry se probojoval na lednovém Australian Open 2020 v Melbourne z pozice světové pětky. Ve čtyřsetovém čtvrtfinále vyřadil světovou jedničku Nadala po zvládnutých třech tiebracích. Mezi zbylou čtveřicí hráčů přešel přes sedmého muže žebříčku Alexandra Zvereva, když ve svůj prospěch získal opět dvě zkrácené hry. Ve finále pak nevyužil vedení 2–1 na sety se srbskou světovou dvojkou a obhájcem trofeje Novakem Djokovićem, jenž zápas trvající 3.59 hodiny otočil. Oba aktéři dosáhli shodného počtu pěti využitých brejkbolů z dvanácti příležitostí i 57 nevynucených chyb. Thiem soupeře přestřílel 55 vítěznými míči proti 46 winnerům Srba. Tři ze čtyř předchozích duelů včetně Turnaje mistrů 2019 přitom vyhrál. V Melbourne se stal prvním rakouským finalistou ve dvouhře vůbec. \n\nOd devíti let do roku 2019 jej koučoval krajan Günther Bresnik, s nímž se zná od útlého dětství. Kontakt navázali, když otec začal v roce 1997 trénovat ve vídeňské Bresnikově tenisové akademii. V únoru 2019 se členem trenérského týmu, a následně hlavním koučem, stal chilský olympijský vítěz Nicolás Massú.\n\n"}
{"id": "1003065", "url": "https://cs.wikipedia.org/wiki?curid=1003065", "title": "Franz Pauly", "text": "Franz Pauly\n\n\"Možná hledáte: František z Pauly, katolický světec.\"\nFranz Pauly (5. března 1827 Düren – 3. října 1885 Praha) byl rakouský klasický filolog a středoškolský profesor německého původu. Vyučoval na gymnáziích nejprve v několika německých městech, poté v Bratislavě, Praze, Chebu, Štýrském Hradci a nakonec opět v Praze. Vydával díla řeckých a římských klasiků i vlastní odborné práce. Byl oceňovaný pro své znalosti a pedagogické schopnosti.\n\nNarodil se 5. března 1827 ve městě Düren v Porýní. V letech 1847-51 studoval na univerzitě v Bonnu, pak vyučoval na gymnáziích v několika německých městech (Kolín nad Rýnem, Koblenz, Trevír, Cáchy).\n\n7. března 1856 se přestěhoval do Rakouska. Nejprve působil jako profesor v Bratislavě. Následujícího roku získal místo na pražském akademickém gymnáziu, odkud se po pěti letech přesunul na malostranské gymnázium. V roce 1874 byl jmenován ředitelem gymnázia v Chebu a roku 1878 ve Štýrském Hradci. Odtud se v dubnu 1885, po smrti dosavadního ředitele Bauera, vrátil zpět do Prahy jako ředitel novoměstského státního německého vyššího gymnázia.\n\nV červnu 1885 onemocněl. Prázdniny strávil ve slezských lázních Salzbrunn (dnes Szczawno-Zdrój), ale pobyt mu nepomohl – vrátil se odtud upoutaný na lůžko. Zemřel 3. října 1885 v Praze.\n\nByl oceňovaný jako výborný filolog a úspěšný pedagog, muž pevných zásad, přísný k sobě i jiným. Byl i příjemným, vtipným společníkem a během svých dvou pobytů v Čechách si získal mnoho přátel.\n\nVydával díla řeckých a latinských klasiků i vlastní filologické práce v němčině, např.:\n\nByl i příležitostným básníkem; např. k návštěvě císaře Františka Josefa v Bratislavě r. 1856 napsal oslavnou ódu.\n\nVelké starosti mu způsoboval jeho syn (jmenoval se rovněž Franz Pauly). Ten opustil studia a věnoval se obchodu, ovšem nikoliv poctivému. Když byl pro špatnou pověst (vedl „nedbalý život“, „lüderliches Leben“) nucen opustit Štýrský Hradec, odjel roku 1884 do Prahy, kde mu otec za pomoci přátel získal místo skladníka u knihkupce Tempského. Brzy byl ale pro nespolehlivost propuštěn. Na opětovnou žádost otce byl přijat zpět — ale v červenci 1885 vyšlo najevo, že navzdory platu 45 zlatých měsíčně svému zaměstnavateli kradl knihy a prodával do antikvariátů; nakonec se přiznal ke krádežím knih v původní prodejní ceně 770 zlatých (i když skutečná tržní cena byla hlavně u starších vydání nižší). Ostuda, kterou tím způsobil, přispěla k předčasné smrti jeho otce. Mladý Franz Pauly byl za své činy v listopadu 1885 odsouzen na čtyři měsíce vězení.\n"}
{"id": "1003066", "url": "https://cs.wikipedia.org/wiki?curid=1003066", "title": "Puntíky (vzor)", "text": "Puntíky (vzor)\n\nPuntíky (anglicky \"Polka dot\") jsou vzorem skládajícím se z pole plných kruhů. Dříve se často tiskly kruhy obvykle stejně velké a od sebe poměrně málo vzdálené ve vztahu k jejich průměru. Mnoho moderních tisků obsahuje nahodilejší rozmístění puntíků. Puntíky jsou nejčastěji užívané na dětském oblečení, hračkách a nábytku, ale objevují se v široké škále užití. Pro formálnější oděvy bývá používána nejčastěji černobílá varianta.\n\nPuntíky se staly oblíbeným vzorem pro oděvy na konci devatenáctého století ve Velké Británii.\n\nAnglický název \"polka dot\" (\"dot\" znamená tečka, puntík) by nabízel vysvětlení v souvislosti s kroky tance \"polka\", avšak mnohem pravděpodobnější je vztah názvu s popularitou tance v době, kdy se vzor stával oblíbeným a název \"polka\" byl tedy používán pro mnoho současných produktů, jakož i pro tento vzor.\n\nTradičně jsou puntíky používány jako vzor pro oblečení tanečnic flamenca. Někteří lidé spojují puntíky s venezuelskou módní návrhářkou Carolinou Herrera, která používala puntíkovaný vzor na většině ze svých šatů během pozdních 80. a raných 90. let, stejně jako na krabicích parfému Carolina Herrera, Herrera For Men, Aquaflore a Flore.\n\n"}
{"id": "1003067", "url": "https://cs.wikipedia.org/wiki?curid=1003067", "title": "Santa Maria in Cosmedin", "text": "Santa Maria in Cosmedin\n\nSanta Maria in Cosmedin je titulární bazilika v jižní části Říma, ve čtvrti Ripa, mezi Circus Maximus a řekou Tiberou. Kostel, vysvěcený v 6. století, stojí v místech starověkého \"Forum boarium\" a vznikl přestavbou a rozšířením starověké sýpky a výdejny obilí. Štíhlá věž vznikla ve 12. století a v portiku před průčelím je umístěna kruhová mramorová deska, lidově \"Bocca della verità\".\n\nVe starověku zde bylo \"Forum boarium\" (dobytčí trh) a řada menších chrámů, oblastí procházaly i odpadní stoky, včetně té největší, Cloaca maxima. Usazovali se zde řečtí obchodníci a v 1. století n. l. byla postavena \"Statio Annonae\", sloupová hala, která sloužila jako sýpka a výdejna obilí pro chudé. V 6. století byla proměněna na kostel Panny Marie \"in Schola Graeca\" a roku 772 ji papež Hadrián I. dal rozšířit o presbytář s apsidami. Ty stojí na základech chrámu Herkula Pompeiana, které se zčásti zachovaly v kryptě. Roku 1118 dal papež Gelasius II. kostel, zpustošený Normany, obnovit a postavit věž, jednu z nejvyšších v Římě. Kolem roku 1200 vznikl portikus před průčelím a ve 13. století byl kostel vyzdoben mramorovou mozaikovou podlahou a dalšími plastikami slavné školy Cosmatů.\n\nV jinak téměř prázdném kostele bez nábytku působí hlavně bohatá mramorová dlažba. Ve vstupní části je dobře zachována starověká hala s mramorovými korintskými sloupy, v presbytáři jsou zdobené mramorové přepážky ze 13. století. Ve střední apsidě je biskupský trůn s patrně starověkými lvími hlavami, kdežto oltář stojí před apsidou, jak to bylo obvyklé v raně křesťanských bazilikách. Toto uspořádání, které opět doporučil Druhý vatikánský koncil, se zde zachovalo v původní podobě.\n\nV portiku je na stěně velká kruhová mramorová deska s tváří říčního boha Tritona ze 4. stol. př. n. l. Původně patrně sloužila jako poklop stoky Cloaca maxima, ve středověku vznikla pověst, že člověk, který dá ruku do jeho „úst“ a zalže, už ji nikdy nevyndá. Odtud lidový název \"Bocca della Verità\" („ústa pravdy“).\n\nU mramorové desky se odehrává scéna romantické komedie z roku 1953 Prázdniny v Římě. Americký novinář Joe (Gregory Peck) zneklidní princeznu Annu (Audrey Hepburnovou), když předstírá, že mu v \"ústech pravdy\" uvázla ruka.\n\nDeska je přímou inspirací reliéfu Ústa pravdy Radomíra Dvořáka vytesaného v lomu nedaleko Lipnice nad Sázavou.\n\n\n\n"}
{"id": "1003068", "url": "https://cs.wikipedia.org/wiki?curid=1003068", "title": "Antonín Kotěra", "text": "Antonín Kotěra\n\nAntonín Kotěra (20. února 1844 Heřmanův Městec — 2. srpna 1909 Král. Vinohrady) byl český středoškolský profesor, zakladatel a ředitel obchodních škol v Ústí nad Labem a Plzni, autor článků a učebnic v oboru zeměpisu a účetnictví, otec architekta Jana Kotěry.\n\nNarodil se 20. února 1844 v Heřmanově Městci. Studoval na reálce v Kutné Hoře a na pražské polytechnice. Poté se věnoval učitelskému povolání – nejprve jako suplent na německé reálce v Brně a učitel obchodní školy.\n\nRoku 1877 založil německou obchodní školu v Ústí nad Labem. O devět let později založil a 20. září 1886 slavnostně otevřel první českou obchodní školu v Plzni. V jejím čele stál do 1. května 1907, kdy na vlastní žádost odešel do důchodu; poté však ještě pracoval jako školní inspektor.\n\nByl rovněž přísežným znalcem v oboru účetnictví.\n\nZemřel 2. srpna 1909 na Král. Vinohradech. \n\nByl ženat s Marií, rozenou Volfovou (1848–1918). Zanechal po sobě dva syny: Jan Kotěra se již za otcova života proslavil jako architekt, Jaroslav Kotěra (1873-1933) pracoval jako tajemník na ministerstvu železnic.\n\nByl autorem učebnic a odborných článků, např.:\n"}
{"id": "1003069", "url": "https://cs.wikipedia.org/wiki?curid=1003069", "title": "Jugoslávské železnice", "text": "Jugoslávské železnice\n\nJugoslávské železnice (srbochorvatsky Jugoslovenske železnice/Југословенске железнице, slovinsky Jugoslovanske železnice, makedonsky Југословенски Железници) byl státní železniční dopravce, operující od cca 20. let až do roku 1991. Oficiální zkratka dopravce byla JŽ (v cyrilici ЈЖ).\n\nSjednocení železničních sítí jednotlivých částí Srbska a bývalého Rakousko-Uherska představovalo v 20. letech nadmíru složitý úkol. Nově vzniká jugoslávská železniční síť byla značně nehomogenní; s dobrými vazbami na centra bývalého mocnářství, resp. i Osmanské říše, nicméně s velmi špatnými vnitrostátními vazbami. Zcela navíc chybělo spojení v jižních částech země. Nemalá část finančních prostředků, které mělo na výstavbu a rozvoj železnice Království Jugoslávie k dispozici, padla na modernizaci tratě z Bělehradu do Záhřebu.\n\nNa území Bosny a Hercegoviny byla provozována rozsáhlá síť úzkorozchodné železnice.\n\nPo druhé světové válce byla železnice rozvíjena prostřednictvím mládežnických brigád, především na území Bosny a Hercegoviny. I přes velké investice a rozsáhlé stavební práce však SFRJ stále zaostávala v hustotě sítě za rozvinutými evropskými zeměmi. V roce 1978 bylo v provozu 9909 km železničních tratí (z toho 2911 km elektrifikovaných). K dispozici bylo 3405 osobních vozů a motorových vozů, 49 265 vagonů nákladních a 1558 lokomotiv. Podíl železnice na celkové dopravě v zemi dosahoval 12 % (osobní doprava), resp. 34,9 % (nákladní doprava).\n\nPo rozpadu Jugoslávie vznikly následující železniční společnosti:\n\n\n"}
{"id": "1003071", "url": "https://cs.wikipedia.org/wiki?curid=1003071", "title": "Joseph Anthony Zziwa", "text": "Joseph Anthony Zziwa\n\nMons. Joseph Anthony Zziwa (16. února 1956, Mubende) je ugandský římskokatolický duchovní a biskup diecéze Kiyinda–Mityana.\n\nNarodil se 16. února 1956 v Mubende. Po teologických studiích byl dne 16. listopadu 1980 vysvěcen na kněze. Poté pracoval v různých funkcích pro arcidiecézi Kampala.\n\nDne 19. listopadu 2001 byl papežem Janem Pavlem II. jmenován biskupem koadjutorem diecéze Kiyinda–Mityana. Biskupské svěcení přijal 16. března 2002 z rukou Josepha Mukwaya a spolusvětitely byli Emmanuel Wamala a Christophe Pierre. Úřad biskupa koadjutora vykonával do 23. října 2004 kdy se stal nástupcem Josepha Mukwaya biskupa Kiyinda–Mityana.\n\nDne 14. října 2010 navštvívil Diecézní charitu v Litoměřicích.\n\n\n"}
{"id": "1003073", "url": "https://cs.wikipedia.org/wiki?curid=1003073", "title": "Jean Bérain", "text": "Jean Bérain\n\nJean Bérain starší (1637 Saint-Mihiel – 24. ledna 1711 Paříž) byl francouzský malíř a kreslíř, věnoval se především pracem designéra, návrhy scén a ornamentu často prováděl v technice mědirytu.\n\nBérain se narodil roku 1637 jako syn vojáka, královského arkebuzíra, v Saint-Mihiel, ve Francii. Studoval různé umělecké techniky u Charlese Le Bruna. \nV roce 1674 byl ustanoven designérem královské ložnice a kanceláře (\"dessinateur de la Chambre et du cabinet du Roi\"). V této funkci se stal nástupcem Henriho de Gissey a zastával ji až do své smrti 24. ledna 1711. Pro mimořádný talent byl postupně oslovován s mnoha dalšími, zejména příležitostnými úkoly, jako pořádání hostin, smutečních a pohřebních slavností. \nV jeho práci pokračoval jeho stejnojmenný syn.\n\nJean Bérain působil jako všestranný kreslíř a designér. Navrhoval stolní nádobí, zlatnické předměty a pláště hodinek, nábytek, osvětlovací tělesa, řezbářskou výzdobu královských lodí, tapisérie pro manufakturu v Beauvais, úpravy sálů pro hostiny nebo pohřební slavnosti, kostýmy i scénu pro divadlo. Pro Lullyho operu \"Amadis\" (a další Lullyho opery) navrhl středověké a renesanční kostýmy (podle studií dobového odívání, které provedl, děj této opery se totiž odehrával ve středověku). Bérain také navrhoval kostýmy pro některé Lullyho balety, například pro \"Triumf lásky\" (\"Le triomphe de l'amour\") z roku 1681, nebo \"Chrám míru\" (\"Le temple de la paix\") z roku 1685.\n\nV roce 1680 nahradil Carla Vigaraniho jako scénograf v divadle Palais-Royal, kde navrhoval scény pro všechna díla až do roku 1707.\n\nJeho návrhy ornamentu mají zpravidla rámec zrcadla s osově symetrickým rozvrhem groteskních scén, s fantaskními bytostmi, monstry, alegorickými postavami či torzy. Kromě toho kreslil rostlinné ornamenty a arabesky. Jednotlivé listy byly vázány do tématických alb a tištěny ve vysokých nákladech. Prostřednictvím těchto vzorníků Bérain ovlivnil další designéry své epochy nejen ve Francii, ale také v Nizozemí (Daniel Marot) a v Německu (Paul Decker). \"Bérainovský dekor\" se stal pojmem, byl oblíbený pro svou grotesku i arabesku a objevoval se také jako kobaltová výzdoba na majolice z Rouenu, z Marseille, ale i v italské keramice z Turína nebo z Lodi. \n\n"}
{"id": "1003081", "url": "https://cs.wikipedia.org/wiki?curid=1003081", "title": "Alp-Arslan", "text": "Alp-Arslan\n\nAlp-Arslan (20. leden 1029 – 25. listopad 1072) plným jménem \"Diya ad-Dunya wa ad-Din Adud ad-Dawlah Abu Shuja Muhammad Alp Arslan ibn Dawud\" byl druhý sultán z dynastie Velkých Seldžuků vládnouci v letech 1063–1072. Před nástupem vlády zastával funkci místodržícího Chorásánu. Za jeho vlády a vlády jeho syna Melik-šáha dosáhla říše Seldžuků největšího jak politického tak geografického rozmachu.\nTak se stalo především díky působení vezíra Nizam al-Mulka za dob jejich vlády. Sám Alp Arslan se zasloužil o mnohá vítězství zejména v taženích proti Byzantské říši a ší'itským Fátimovcům, díky kterým získal vyjma dalších titulů své jméno: \"Alp-Arslan\" v doslovném překladu \"Hrdinný Lev\". Umírá 25. listopadu 1072 na následky bodného zranění, způsobeného jedním z jeho válečných zajatců a je pohřben v Mervu.\nAlp-Arslan byl jedním ze čtyř synů Čagri-bega bratra a spoluvládce Tugrul-bega, prvního velkého Seldžuka. Po smrti bezdětného Tugrul-bega, který v té době již vládl celé říši, dosadil na trůn v souladu s jeho vůlí vezír al-Kunduri Sulejmana, mladšího syna Čagri-bega. Nejstarší syn Alp-Arslan v té době vykonával funkci místodržícího Chorásánu a s pomocí hlavního administrátora Peršana al-Hasana ibn Alí, který byl známý jako Nizam al-Mulk v překladu \"Řád Vlády\", svého bratra Sulejmana sesadil. Proti tomu se postavil jeho strýc Kutalmıš, který proto disponoval podporou al-Kunduriho. Nakonec došlo mezi Kutalmišem a Al-Arslanem k bitvě v níž Alp-Arslan zvítězil a 27. dubna 1064 byl slavnostně prohlášen Velkým Seldžukem. Na radu Nizam al-Mulka Kutalmišovi příbuzné nenechal popravit, ale poslal je do příhraničních oblastí, kde Kutalmišův syn Sulejman ibn Kutalmiš pozeji založil dynastii Rúmských Seldžukovců. Vezír al-Kundurí byl zajat a uvězněn v Mervu a po roce na příkaz sultána zavražděn. Ještě před smrtí poslal al-Kundurí Nizam al-Mulkovi vzkaz: \"\"Je špatné když necháš Turky zvyknout si na zabíjení vezírů a správců divánu. Kdo jinému jámu kopá sám do ní padá.\"\"\n\nDo čela státní administrativy byl jmenován Nizam al-Mulk, jenž byl zároveň pověřen výchovou Alp-Arslanova syna Melik-šáha, aby se mu později mohl stát vezírem. V průběhu prvního roku vlády donutil Alp-Arslan k poslušnosti vzbouřené vladaře v severovýchodní Transoxánii a zasáhl proti svému strýci Jabghruovi v Herátu, který se rovněž odmítal podřídit novému sultánovi.\nPo zklidnění poměrů na svém území připojil ke své říši Gruzii a Abcházii, poté dobyl arménskou pevnost Ani. Po dobytí Arménie táhl na Isfahán a Kermán a dále pokračoval do Mervu, kde svého syna Melik-šáha, kterého jmenoval oficiálně svým nástupcem, oženil s dcerou karachánovského chána a zároveň dohodl sňatek mezi svým synem Arslanšáhem a dcerou Ghaznovského sultána. Díky této sňatkové politice spříznil tři mocné turecké dynastie -Seldžukovce, Ghaznovce a Karachánovce. V roce 1064 dal Alp-Arslan příkaz k zahájení stavby nizámie v Bagdádu. Zároveň donutil všechny místní správce v seldžucké říši aby mu přísahali věrnost a uváděli jeho jméno při páteční modlitbě. Správu jednotlivých měst v říši rozdělil mezi příbuzné. Dalším významným úspěchem bylo odejmutí Allepa Mekky a Medíny Ší'itským Fatimovcům. Ve vojenské oblasti se přestal spoléhat na turecké a nomádské bojovníky vedené emíry a proto zřídil profesionální armádu sestávající z tureckých elitních otroků mamlúků a ghulámů.\n\nPoté podnikl rovněž několik výprav proti Byzantincům kde se zmocnil několika měst. V únoru 1071 se vypravil proti Seldžukům byzantský císař Roman IV. Diogenes, jednající v obraně před touto expanzí, stejně jako před trvalými nájezdy nedisciplinovaných turkmenských kmenů. Po několikaměsíčním tažení dorazil do východní Anatolie k jezeru Van. Dne 26. srpna 1071 se obě armády střetly u Mantzikertu. Ještě před tím, než došlo k bitvě, vyzval Alp-Arslan byzantského císaře k uzavření míru, ale císař jeho žádost nepřijal. Během bitvy byl císař zajat a předveden před sultána. Alp-Arslan mu zasadit tři rány bičem do hlavy a v hněvu se ho dotázal, proč nepřijal žádost k uzavření míru. Císař sultánovi odvětil ať si s ním dělá co chce. Alp-Arslan mu udělil milost, a za to mu císař vyplatil 1500 000 dinárů a uzavřel s ním mír na 5 let. Porážka u Mantzikertu zahájila období postupného úpadku byzantské říše a postupu Turků do Malé Asie.\nV témže roce se podařilo seldžuckým vojevůdcům dobýt Ramlu a Jeruzalém a odejmout tak Sýrii a Palestinu Fátimovcům. Poté byl Alp-Arslan nucen vyslat Nizam al-Mulka do Fársu za účelem potlačení vzpoury místodržícího Fazlúna a sám pokračoval v tažení proti Karachánovské říši, která se snažila osamostatnit a postavila proti Seldžukům. Během tažení byl zajat karachánský velitel Júsef Chorézmí, který byl následně předveden před sultána a odsouzen k smrti. Alp-Arslan se rozhodl že ho popraví sám a nařídil svým strážím nezasahovat. Júsef se v zoufalství k rozběhl s dýkou k sultánovi jehož šíp minul a bodl jej do hrudi. Alp-Arslan o 4 dny později- 25. listopadu 1072 na následky tohoto zranění umírá, to jest ve věku 43 let, a je pohřben v Mervu vedle svého otce Čagri-bega.\n"}
{"id": "1003082", "url": "https://cs.wikipedia.org/wiki?curid=1003082", "title": "Nepokoje v Abcházii (2014)", "text": "Nepokoje v Abcházii (2014)\n\nV květnu 2014 vypukly na území částečně uznané republiky Abcházie nepokoje.\n\nAbcházská vláda v čele s prezidentem Alexandrem Ankvabem byla dlouhodobě opozicí kritizována za nedostatečnou snahu o integraci s Ruskem, korupci a nedostatečné hospodářské reformy. Po ruské anexi Krymu tyto hlasy zesílily. Prezident byl vyzván k rezignaci, nicméně tu odmítl. Nedlouho poté na konci měsíce května vypukly v Suchumi první protesty. \n\n27. května obklíčili protestující vládní komplex v hlavním městě. Představitel opoziční organizace Fórum pro Jednotnou Abcházii Raul Chadžimba sice ohlásil, že se mu povedlo s prezidentem vyjednat demisi vlády, ale druhý den vtrhli demonstranti do prezidentova sídla. Ankvab před vzbouřenci utekl a prohlásil tyto akce za puč. Ankvab se ve strachu před demonstranty uchýlil do svého rodného města Gudauty, vzdáleného 40 km od abcházské metropole. Přestože neopustil území země a formálně nerezignoval, představitel opozice Chadžimba již sestavil novou vládu. Ve svém oznámení prohlásil, že stará vláda rezignovala, stejně jako představitelé abcházských regionů a také generální prokurátor. Při hlasování abcházského parlamentu 29. května se 24 z 25 přítomných (abcházský parlament má celkem 35 členů) vyslovilo pro zvolení úřadujícího prezidenta, kterým se stal předseda parlamentu Valerij Bganba. Aby zachoval stabilitu Abcházie, rozhodl se Alexandr Ankvab 1. června rezignovat na post prezidenta a o den později ho následoval i premiér Abcházie Leonid Lakerbaja. Opozice zaručila Ankvabovi bezpečí a možnost kandidovat v mimořádných prezidentských volbách, které byly vypsány na 24. srpna 2014. \n"}
{"id": "1003087", "url": "https://cs.wikipedia.org/wiki?curid=1003087", "title": "Melik-šáh I.", "text": "Melik-šáh I.\n\nMelik-šáh I. (1055 – 19. listopadu 1092) celým jménem \"Muizz ad-Dunya wa ad-Din Jalal ad-Dawlah Hasan Malik-Shah ibn Muhammad\" byl třetím a nejvýznamnějším seldžuckým sultánem. Byl následovníkem svého otce Alp-Arslana a za jeho vlády dosáhla Seldžucké říše své největší rozlohy. S pomocí svého vezíra Nizam al-Mulka, kterým byl vychováván již od raného dětství, vládl až do své smrti otrávením v roce 1092.\nPo smrti svého otce Alp-Arslana se stal jeho nástupcem. Již na začátku jeho vlády se začaly projevovat slabiny ve správě říše, na něž poukazuje Nizam al-Mulk ve své knize \"Siasat-Name\" (\"Pojednání o politice\"). Na mnoha místech začaly propukat vzpoury za účelem osamostatnění území. Správce Samarkandu obsadil Tirmiz, kde porazil seldžucké vojsko. Ghaznovec Ibrahim s jeho pomoci dokonce zajal Melik-šáhova strýce Džumúštagína. Snad nejnebezpečnější bylo povstání Melik-šáhova strýce Kávurta z Kermánu, který měl za cíl zmocnit se celé říše a za tím účelem vytáhl na Rej. Melik-šáh se s jeho armádou střetl u Hamadánu a jeho vojsko rozehnal. Kávurt byl zajat a popraven a jeho dva synové Amírán-šáh a Soltán-šáh oslepeni. V potlačení tohoto povstání sehrál zásadní roli Nizam al-Mulk, díky čemuž svou rozvahou a statečností zapůsobil na sultána natolik, že mu byl propůjčen titul 'atabeg' přičemž k němu Melik-šáh pronesl tato slova: \"\"Svěřil jsem ti veškeré záležitosti, od malých po velké, od této chvíle jsi mým otcem\"\".\nV roce 1075 umírá abásovský chálífa al-Ka'im a jeho nástupcem se stal al-Muktadí, toho využil Fátimovský al-Mustansir k dobytí Mekky a později i Damašku. Sultán Melik-šáh projevil ambici v budoucnu spojit chálífát a sultanát tím, že svou dceru provdal za mladého Abbásovce, který ale krátce po svatbě zemřel. V roce 1076 Seldžukovci získávají zpět Mekku. V době kdy propukly vnitřní nepokoje v karachánovské říši, rozhodl se Melik-šáh zasáhnout. Vytáhl s vojskem a vpadl do Transoxanie. Seldžucká vojska ovládla území až ke Kašgharu. Dále ke své říši připojil území severozápadního Íránu a jižní Kavkaz. V Anatolii pokračovali v expanzi synové Melik-šáhova strýce Kutalmıše - Sulejman-šáh I. a Mensúr, a takto dobyli území sahající skoro k Cařihradu. Po připojení těchto západních oblastí se chtěli osamostatnit a sami vládnout. V těchto snahách jim však sultán zabránil.\n\nPoslední léta vlády sultána Melik-šáha jsou zároveň počátkem úpadku vlády Seldžuků. Türkan hatun („hatun - manželka panovníka“), jedna z manželek sultána získala vysoké postavení, jež jí umožňovalo podílet se na Melik-šáhových rozhodnutích, a snažila se na místo Nizam al-Mulka dosadit svého služebníka Tádž al-Mulka. Po smrti jejího nejstaršího syna chtěla prosadit za nástupce trůnu svého druhorozeného syna Mahmúda. Proti tomu vystoupil Nizam al-Mulk. 14. října 1092 byl Nizam al-Mulk zavražděn příslušníkem extrémistické ší'itské sekty asasínů. Po smrti Nizam al-Mulka se Melik-šáh vypravil do Bagdádu a jmenoval do funkce nového vezíra Tádž al-Mulka. Necelý měsíc po té sultán onemocněl a ve věku 37 let zemřel (19. listopad 1092). Je pravděpodobné že byl otráven Nizam al-Mulkovými příznivci, kteří se nesmířili s jeho rozhodnutím jmenovat do funkce Tádž al-Mulka.\n"}
{"id": "1003089", "url": "https://cs.wikipedia.org/wiki?curid=1003089", "title": "David Albin Zywiec Sidor", "text": "David Albin Zywiec Sidor\n\nMons. David Albin Zywiec Sidor, O.F.M.Cap. (15. července 1947 East Chicago, Illinois – 5. ledna 2020 Managua) byl americký římskokatolický kněz z řádu Kapucínů a pomocný biskup apoštolského vikariátu Bluefields.\n\nNarodil se 15. července 1947 v East Chicagu. Je první z pěti dětí Albina Casimira Zywiece a Lillian Grace Sidor Zywiec. Byl pokřtěn v Kostele Svatého Stanislava v East Chicagu. Vystudoval vysokou školu v Semináři Svatého Vavřince v Monte Calvario (Wisconsin). Získal licenciát z filosofie na Vysoké škole Svatého Josefa v Rensselaeru (Indiana) a licenciát z teologie na Pastorální škole Svatého Františka v Milwaukee.\n\nDne 31. srpna 1965 vstoupil do noviciátu kapucínského řádu v klášteře Svatého Felixe v Huntingtonu. Své první sliby složil 1. září 1966 a věčné sliby 3. září 1971. Na kněze byl vysvěcen 1. června 1974 ve farnosti Sv. Františka v Milwaukee.\n\nPo vysvěcení strávil dva měsíce v pastoračním centru pro hispánce v Racine. Tři a půl měsíce žil s americkými misionáři a začal se připravovat sloužit v Latinské Americe. Dne 3. ledna 1975 přišel do Nikaraguy. První funkce byl v apoštolském vikariátu Bluefields jako farní vikář v Siuně. V letech 1977 až 1981 byl administrátorem Ríos de Bluefields. V roce 1981 byl superiorem kapucínského řádu požádán aby přešel do Konventu Svatého Františka v Cartagu (Kostarika), aby formoval mladé kapucíny k jejich řeholnímu životu. Poté se vrátil zpět do Nikaraguy do Bilwi kde působil jako farní vikář ve farnosti Sv. Petra. Během této doby byl jmenován biskupským vikářem v Mosquitu. V letech 1990–1996 byl regionálním ministrem kapucínů v Nikaragui. Působil také jako farář Katedrály Nuestra Señora del Rosario v Bluefields, administrátor farnosti Sv. Jiří v Chicagu v Illinois, biskupský vikář Jižního vikariátu (apoštolský vikariát Bluefields).\n\nDne 24. června 2002 jej papež Jan Pavel II. jmenoval pomocným biskupem apoštolského vikariátu Bluefields a titulárním biskupem z Giru Marcelli. Biskupské svěcení přijal 13. září 2002 z rukou kardinála Miguela Obanda Brava a spolusvětiteli byli Jean-Paul Aimé Gobel a Pablo Ervin Schmitz Simon.\n\nZemřel 5. ledna 2020 na rakovinu mozku ve věku 72 let.\n\n"}
{"id": "1003090", "url": "https://cs.wikipedia.org/wiki?curid=1003090", "title": "Mladí piráti Německa", "text": "Mladí piráti Německa\n\nMladí piráti (německy \"Junge Piraten\") je organizace mládeže německé Pirátské strany. Založena byla v roce 2009. Členství ve spolku je zcela nezávislé na členství v mateřské politické straně.\nMladí piráti mají dokonce již svoje vlastní zastupitele v německých zemských parlamentech: Susanne Graf, Martin Delius a Heiko Herberg v Berlíně; Jasmin Maurer v Sársku; Torge Schmidt a Sven Krumbeck ve Šlesvicko-Holštýnsku. Jsou tedy ve 3 parlamentech a mají celkem 6 poslanců.\n\nMladí piráti byli založeni 18. dubna 2009 ve Wiesbadenu. To však neznamenalo, že by byli automaticky oficiální mládežnickou organizací německé Pirátské strany. K tomu bylo třeba uznání členy této politické strany, které Mladí piráti získali na kongresu Pirátské strany Německa, který se konal 15. a 16. května 2010 v Bingenu. Hlasování dopadlo téměř jednohlasně ku prospěchu přijetí Mladých pirátů jako oficiální mládežnické organizace a byl tak vyjasněn vztah mezi těmito spolky.\n\n"}
{"id": "1003094", "url": "https://cs.wikipedia.org/wiki?curid=1003094", "title": "Znojemský haléř", "text": "Znojemský haléř\n\nZnojemský haléř je jednostranný stříbrný kruhový peníz s průměrem 7-8 mm a hmotností cca 0,4 g. Byl ražen od roku 1460 ve Znojmě (mincovní privilegium vystaveno dodatečně v r. 1462). Na líci je vyobrazena korunovaná moravská orlice, hledící vpravo, v prsním štítku je písmeno \"Z\". Jeden groš platil za 7 penízů. Podobné mince byly raženy i v Brně a v Jihlavě.\n"}
{"id": "1003098", "url": "https://cs.wikipedia.org/wiki?curid=1003098", "title": "Riff Raff", "text": "Riff Raff\n\nRiff Raff může být:\n\n"}
{"id": "1003101", "url": "https://cs.wikipedia.org/wiki?curid=1003101", "title": "Cosmati", "text": "Cosmati\n\nCosmati [\"kosmáty\"] byla rodina a škola kameníků, která působila ve 12.-13. století hlavně v Itálii a proslavila se pestrými ornamentálními mramorovými mozaikami. Inspirovala se jednak starověkými, ale také islámskými nefigurálními mozaikami v jižní Itálii. Název podle zakladatele Lorenzo Cosmatiho († po 1210), jehož umění se předávalo v rodinách a dílnách až do pozdního středověku.\n\nCosmati se kromě toho zabývali vykopávkami a prodejem starověkých soch a na řadě z nich jsou jejich podpisy.\n\nZpůsob práce se často nazýval cosmatesco, je to mozaika. Spočívá ve vykládání kamene jinobarevným kamenem, tzv. inkrustaci. Drobné trojúhelníkové, čtvercové či kosočtverečné kousky barevného kamene nebo skla podloženého zlatou fólií se vsazují do přesně vysekaných jamek v ornamentálních vzorcích (řadách, spirálách, soustředných kruzích), nejčastěji v mramoru bílém, ale také například zeleném (\"antico verde\"). \nMozaika se užívala na kamenných oltářích, sloupech, biskupských trůnech, svícnech i na obkladech stěn, také na velkých plochách podlah kostelů a královských paláců, zejména v Itálii.\n\nMozaikové podlahy, mramorové reliéfy a trůny této školy se zachovaly hlavně v kostelích v Římě a okolí (Anagni, Subiaco, Grottaferrata aj.), dále v jižní Itálii, například v Neapoli nebo na Sicílii v císařském paláci v Palermu. Mimo kontinent se objevuje také například ve Westminsterském opatství v Londýně (mozaika před hlavním oltářem), ve střední Evopě mj. v rakouském Gurku (Korutany).\n\nŘím:\n\n"}
{"id": "1003103", "url": "https://cs.wikipedia.org/wiki?curid=1003103", "title": "How I Got Over", "text": "How I Got Over\n\nHow I Got Over je deváté studiové album americké skupiny The Roots, vydané v červnu 2010 prostřednictvím vydavatelství Def Jam Recordings. Album produkovali Black Thought, Questlove, Dice Raw a Rick Friedrich a podíleli se na něm zpěváci Amber Coffman, Angel Deradoorian, John Legend, Phonte nebo Joanna Newsom. V žebříčku Billboard 200 se umístilo na šesté příčce a během prvního týdne se prodalo 51 000 výlisků tohoto alba.\n"}
{"id": "1003107", "url": "https://cs.wikipedia.org/wiki?curid=1003107", "title": "Seznam ruských hudebních skladatelů", "text": "Seznam ruských hudebních skladatelů\n\nSeznam ruských a sovětských skladatelů klasické hudby.\n\n\n\n\n\n\n\n"}
{"id": "1003108", "url": "https://cs.wikipedia.org/wiki?curid=1003108", "title": "Slon sumaterský", "text": "Slon sumaterský\n\nSlon sumaterský (\"Elephas maximus sumatranus\") je jedním z podruhů slona indického, který žije na Sumatře. Mezinárodní svaz ochrany přírody zvýšil stupeň ohrožení tohoto poddruhu z ohrožený na kriticky ohrožený. V současné době zbývá v přírodě jen asi 2500 zástupců slona sumaterského. Hlavní příčinnou úbytku je kácení deštných pralesů.\n"}
{"id": "1003109", "url": "https://cs.wikipedia.org/wiki?curid=1003109", "title": "Jan Nevole", "text": "Jan Nevole\n\nJan Nevole (15. dubna 1812, Víska u Chotěboře — 12. dubna 1903, Svobodné Hamry) byl český architekt, činný v Praze a Bělehradě. Po roce 1863 své podnikání ukončil a stal se statkářem ve Svobodných Hamrech u Hlinska. Byl oceňovaný pro vlastenecké aktivity a podporu české kultury.\n\nNarodil se 15. dubna 1812 ve „Výsce“ na Čáslavsku (dnes Víska u Havlíčkova Brodu). Chodil do národní školy v Jihlavě, pak na roční přípravku v Pardubicích a nakonec na technickou školu v Praze, kterou absolvoval r. 1830.\n\nV Praze byl nejprve čtyři roky zaměstnán u stavebního ředitelství, poté přijal místo soukromého vychovatele u stavitele Hoška a pomáhal mu s projektováním Svatováclavských lázní. Krátce pracoval i u stavitele Stamanna, který mu roku 1839 zajistil studium na vídeňské stavební akademii. Po jejím absolvování se vrátil, podílel se na stavbě pražského státního nádraží a budoval Helmingrovu vilu umístěnou u tehdejší Žitné brány.\n\nRoku 1845 se přestěhoval do Bělehradu. Ze staveb, které tam vybudoval, je známý např. Dům Kapitána Miši (Капетан Мишино здање), soukromý palác bohatého srbského obchodníka a mecenáše Miši Anastasijeviće dokončený r. 1863. Ve své době to byl největší a nejkrásnější palác v Srbsku.\n\nRoku 1862 zemřel vídeňský architekt František Šebek, bratr Nevolovy manželky a majitel velkostatku ve Svobodných Hamrech. Nevolovi, kteří tento statek zdědili, se tam následujícího roku přestěhovali a do konce života na něm hospodařili. (Patřil jim také statek Dřevíkov.)\n\nPo celý život byl Nevole činný ve vlasteneckých kruzích. V Praze se scházel s dalšími obrozenci a podporoval vznikající českou literaturu; Josef Kajetán Tyl mu věnoval novelu \"Rozina Ruthardova\". V Bělehradě byl jeho dům střediskem místní české komunity. Spřátelil se tam s generálem Zachem, který pak, po svém penzionování z důvodu invalidity, několik let žil u v Čechách u Nevolových. Úctu spoluobčanů si svými vlasteneckými činy získal i na Kamenicku, v okolí svého posledního působiště.\n\nZemřel 12. dubna 1903 ve Svobodných Hamrech.\n\nZ Nevolových příbuzných se proslavili:\n"}
{"id": "1003110", "url": "https://cs.wikipedia.org/wiki?curid=1003110", "title": "Lawrence Ball", "text": "Lawrence Ball\n\nLawrence Ball (* 17. září 1951 Londýn) je anglický hudebník a skladatel, který žije v severním Londýně. Vytváří multi-mediální skladby, hraje na koncertech a také pracuje jako soukromý učitel matematiky, hudební teorie a fyziky.\n\nLawrence Ball se narodil v Londýně a vystudoval Queen Mary College na Londýnské univerzitě. Poté získal stipendium na Dulwich College, kde studoval v letech 1963–1969. Také studoval na Guildhall School of Music, v letech 1976 a 1977 harmonii a kontrapunkt s Robertem Smithem, 1977 a 1978 klavír s Tessaou Uys, 1978 a 1979 skladbu se skladatelem Robertem Boylem, spolupracovníkem Philipa Glasse.\n\nBall vystupoval živě v Kanadě, Spojených státech, Francii, Itálii, Litvě, Lotyšsku, Německu, Švýcarsku a ve Spojeném království. Doprovázel mezinárodní malířskou skupinu Collective Phenomena, vystupoval se srílanským zpěvákem Manickamem Yogeswaranem a kalifornskou hráčkou na sarod Lisou Sangitou Moskow.\n\nBall tvořil projekty s léčitelkou Isobel McGilvray a pracoval s choreografkami Sheilou Styles a Rebeccou Ham. Skládal pro pianisty Yontyho Solomona a Tima Ravenscrofta, violistu Robina Irelanda, The Smith Quartet, the Electric Symphony Orchestra a ženský vokální kvartet Rosy Voices. Také složil hudbu pro film \"The Eye Of The Heart\", biografii Cecila Collinse. Dále psolupracoval například s Emily Burridge. V roce 1996 Ball založil Planet Tree Music Festival, na který stále dohlíží, obsahující umělce jako Alan Hovhaness, Kaikhosru Shapurji Sorabji nebo Jean Catoire.\n\nV roce 2006 Ball pracoval se sladatelem Petem Townshendem na nahrávkách pro album \"Endless Wire\" kapely The Who. V letech 2004–2007 Ball také spolupracoval s Townshendem a Davem Snowdonem na projektu \"The Lifehouse Method\", internetové stránce, kde zájemci mohli vytvořit elektronický hudební portrét z dat, která na tento web vložili. V lednu 2012 bylo vydáno album \"Method Music\", které sestává z hudby, kterou Ball vytvořil s Townshendovým přispěním pomocí Lifehouse Method.\n"}
{"id": "1003111", "url": "https://cs.wikipedia.org/wiki?curid=1003111", "title": "San Clemente", "text": "San Clemente\n\nSan Clemente může znamenat:\n\n"}
{"id": "1003112", "url": "https://cs.wikipedia.org/wiki?curid=1003112", "title": "Petrozavodský fenomén", "text": "Petrozavodský fenomén\n\nPetrozavodský fenomén je označení atmosférického jevu, který byl zaznamenán v noci na 20. září 1977 v okolí ruského města Petrozavodsk. Stovky lidí pozorovaly nad Oněžským jezerem zářící objekt ve tvaru medúzy, z něhož sršely zlaté paprsky. Jeho velikost byla odhadnuta okolo sto metrů, po sedmi minutách úkaz zmizel, ale zprávy o neidentifikovaných létajících objektech přicházely během podzimu 1977 z celé severovýchodní Evropy. Zaznamenány byly také poruchy elektřiny i spalovacích motorů, v okolních řekách a jezerech došlo v následujících dnech k abnormálnímu rozšíření vodních řas. O případu obsáhle informoval sovětský tisk, byl vytvořena vyšetřovací komise vedená Felixem Zigelem. Oficiální verdikt zněl, že pozorovaným létajícím objektem byla družice Kosmos 955. \n\n"}
{"id": "1003113", "url": "https://cs.wikipedia.org/wiki?curid=1003113", "title": "Cecil Collins", "text": "Cecil Collins\n\nCecil Collins MBE (23. března 1908 – 4. června 1989) byl anglický malíř a grafik, původně spojován se surrealistickým hnutím.\n\nCollins se narodil v Plymouthu a pracoval nejprve jako mechanik u firmy v Devonport v Devonu. V letech 1924-1927 navštěvoval Plymouth School of Art. V roce 1927 získal stipendium na Royal College of Art, kde vyhrál William Rothenstein Life Drawing Prize. V letech 1951-1975 učil na Central School of Art. Jednou z jeho žákyň byla Ginger Gilmour. V roce 1979 Collins získal Řád britského impéria.\n\n"}
{"id": "1003114", "url": "https://cs.wikipedia.org/wiki?curid=1003114", "title": "Judo na Letních olympijských hrách 1980 – muži – pololehká váha", "text": "Judo na Letních olympijských hrách 1980 – muži – pololehká váha\n\nZápasy v judu na XXII. Letních olympijských hrách v kategorii pololehkých vah mužů proběhly v Moskvě, 31. července 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003115", "url": "https://cs.wikipedia.org/wiki?curid=1003115", "title": "Nico Liersch", "text": "Nico Liersch\n\nNico Liersch (* 17. července 2000) je německý televizní a filmový herec. Známý je díky roli Rudyho Steinera ve filmu \"Zlodějka knih\" (2013).\n\nHereckou kariéru zahájil v televizních reklamách. V roce 2012 se Nico objevil v epizodách německého televizního seriálu Inga Lindström a Das Traumhotel. V únoru 2013 byl obsazen do filmové adaptace knižního románu Markuse Zusaka Zlodějka knih. Zde si zahrál roli Rudyho Steinera, nejlepšího přítele hlavní hrdinky Liesel Meminger, kterou ztvárnila Sophie Nélisse. Markus Zusak byl velmi spokojen s Nicovým hereckým výkonem a napsal: „Je to úžasné. On je opravdu Rudy.“\n"}
{"id": "1003117", "url": "https://cs.wikipedia.org/wiki?curid=1003117", "title": "Marc Blucas", "text": "Marc Blucas\n\nMarcus Paul „Marc“ Blucas (* 11. ledna 1972 Butler, Pensylvánie) je americký herec a bývalý basketbalista.\n\nNa střední škole i na univerzitě hrál basketbal. Poté, co se nedostal do NBA, přestěhoval se do Anglie, kde hrál britskou ligu za tým Manchester Giants. Nakonec se vrátil zpět do USA a stal se hercem. Svoji první roli získal v roce 1995 v televizním filmu \"Nebezpečný náklad\", v dalších letech hrál např. ve filmech \"Eddie\" či \"Městečko Pleasantville\". V letech 1999–2002 ztvárnil v seriálu \"Buffy, přemožitelka upírů\" postavu Rileyho Finna. Dále se objevil např. ve filmech \"Jay a mlčenlivý Bob vrací úder\" (2001), \"Údolí stínů\" (2002), \"Letuška 1. třídy\" (2003) nebo \"Láska na hlídání\" (2004), hostoval např. v seriálech \"Dr. House\", \"Castle na zabití\" či \"\" a působil v seriálech \"Necessary Roughness\" (2011–2013) a \"Killer Women\" (2014).\n\n"}
{"id": "1003122", "url": "https://cs.wikipedia.org/wiki?curid=1003122", "title": "My Hometown", "text": "My Hometown\n\n„My Hometown“ je píseň amerického zpěváka a kytaristy Bruce Springsteena, poprvé vydaná v červnu 1984 na jeho albu \"Born in the U.S.A.\" V listopadu 1985 pak vyšla jako poslední singl z tohoto alba, přičemž na B-straně se nacházela píseň „Santa Claus Is Coming to Town“. Singl se umístil na šesté příčce v žebříčku Billboard Hot 100. Kanadský písničkář nahrál coververzi této písně na své album \"A Letter Home\" z roku 2014.\n\nPod názvem „Můj rodný dům“ s textem Michaela Žantovského ji v roce 1988 natočil Pavel Bobek\n"}
{"id": "1003125", "url": "https://cs.wikipedia.org/wiki?curid=1003125", "title": "Kur (rozcestník)", "text": "Kur (rozcestník)\n\nKur může být:\n\n\n"}
{"id": "1003127", "url": "https://cs.wikipedia.org/wiki?curid=1003127", "title": "Brazuca", "text": "Brazuca\n\nAdidas Brazuca je oficiální míč, s nímž se hrálo na mistrovství světa ve fotbale 2014 konaném v Brazílii. Název byl přijat 2. září 2013 na základě divácké ankety a vznikl složením výrazů \"Brazílie\" a \"bazuka\". Míč je vyroben ze 70 procent polyuretanu a 30 procent přírodní kůže, nenasákne vodou a jeho povrch je pokryt drobnými výčnělky, které mají zajišťovat stabilitu v letu. Skládá se ze šesti bílých segmentů, klikaté švy v zelené, žluté a tmavomodré barvě mají symbolizovat meandry Amazonky. Obvod míče je 69 cm a váha 437 gramů.\n\n"}
{"id": "1003130", "url": "https://cs.wikipedia.org/wiki?curid=1003130", "title": "Quentin Massys", "text": "Quentin Massys\n\nQuentin Massys, psáno také Matsys, Matsijs nebo Metsys (asi 1465, Lovaň – 1530, Antverpy) byl vlámský malíř narozený na území dnešní Belgie. Byl zakladatelem tzv. Antverpské školy.\n\nMěl se stát kovářem jako jeho otec Joost Massys. Dle legendy se však zamiloval do dcery malířského mistra z Antverp a odešel kvůli ní roku 1491 do tohoto města studovat malířství. Stal se zde členem malířského cechu Sv. Lukáše. V letech 1495-1510 v Antverpách vedl vlastní malířskou dílnu.\n\nJeho přáteli byli Erasmus Rotterdamský (jeho portrét namaloval v roce 1517), Albrecht Dürer či malíř Joachim Patinir. Často kopíroval Leonarda da Vinciho, s nímž si též korespondoval. Jeho synové Jan a Cornelis se stali rovněž malíři.\n\nZemřel při morové epidemii.\n\nPublicistka Martina Glenn o něm na webu Artmuseum.cz napsala: „Do svých obrazů dokázal dát jedinečné city a lyriku, ve své době byl jedním z mála malířů, kteří uměli zachytit život v plné jeho kráse a síle. Mnoho Massysových děl bylo bohužel poničeno při restaurování, nicméně i tak vyzařují jedinečné teplo a Massysovu vřelost, poetičnost a lásku, která ho přivedla k malování.“\n\n"}
{"id": "1003131", "url": "https://cs.wikipedia.org/wiki?curid=1003131", "title": "Seth Green", "text": "Seth Green\n\nSeth Benjamin Green (* 8. února 1974 Filadelfie, Pensylvánie), rodným příjmením Gesshel-Green, je americký herec, producent, scenárista a režisér.\n\nHerectví se věnuje již od dětství, jeho prvním filmem byl \"Hotel New Hampshire\" z roku 1984. V 80. letech hrál také drobné role v různých seriálech, v první polovině 90. let hostoval např. v seriálech \"Beverly Hills 90210\", \"Akta X\" nebo \"Krok za krokem\". V trojdílné filmové sérii o Austinu Powersovi (1997: \"\", 1999: \"\", 2002: \"Austin Powers – Goldmember\") se představil jako Scott Zloun. V letech 1997–2000 hrál v seriálu \"Buffy, přemožitelka upírů\" postavu Oze, ve stejné roli se představil ještě v jedné epizodě seriálu \"Angel\". K jeho dalším filmům patří např. \"Loupež po italsku\" (2003), \"\" (2004), \"Starý páky\" (2009) a \"Máma mezi Marťany\" (2011). V televizi je, kromě řady hostování, aktivní v animovaných seriálech \"Griffinovi\" (od 1999) a \"Robot Chicken\" (od 2005), jehož je také autorem, režisérem a producentem. V letech 2013–2014 hrál v sitcomu \"Dads\".\n\n"}
{"id": "1003133", "url": "https://cs.wikipedia.org/wiki?curid=1003133", "title": "Repetent", "text": "Repetent\n\nRepetent (z lat. \"repetere\" = opakovat) je žák, který kvůli svému neprospěchu ve škole propadá a musí opakovat celý ročník.\n\nV německy mluvících zemích jde také o vyučujícího na různých institucích. Na vysokých školách je to pokročilý student nebo už absolvent, který jako asistent s mladšími studenty opakuje už odpřednášenou látku. Také na teologických školách, jako jsou teologické konvikty nebo kněžské semináře, jde o absolventa, který pracuje jako seminární asistent. V římskokatolické církvi už mají kněžství, v protestantských jde obvykle jen o mladší svěcené služebníky, jako je tomu v evangelickém semináři v Maulbronnu nebo v evangelické nadaci v Tübingen.\n"}
{"id": "1003135", "url": "https://cs.wikipedia.org/wiki?curid=1003135", "title": "Willow Shields", "text": "Willow Shields\n\nWillow Shields (* 1. června 2000 Albuquerque, Nové Mexiko, Spojené státy americké) je americká filmová a televizní herečka. Je známá rolí Primrose Everdeenové ve filmu \"Hunger Games\".\n\nWillow Shields se narodila 1. 6. 2000 v Albuquerque v Novém Mexiku. Je dvojčetem herečky Autumn Shieldsové a má také staršího bratra Rivera Shieldse.\n\nHereckou kariéru odstartovala v roce 2008, kde si zahrála malou roli v jednom z dílů seriálu \"Ochrana světků\". V roce 2011 se objevila v televizním filmu stanice CBS \"Za tabulí\", po boku Emily VanCamp.\n\nZnámá je spíše z filmové ságy \"Hunger Games\", kde hraje roli sestry Katniss Everdeenové (Jennifer Lawrence) - Primrose Everdeenovou.Roli si znovu zahrála v pokračování \", \".\n\nV únoru 2015 se připojila k soutěžní show \"Dancing with the Stars\", kde jejím profesionálním partnerem je Mark Ballas. Stala se nejmladší soutěžící. Skončila na 7. místě.\n\n"}
{"id": "1003138", "url": "https://cs.wikipedia.org/wiki?curid=1003138", "title": "Google Apps for Work", "text": "Google Apps for Work\n\nGoogle Apps for Work (dříve Google Apps for Business) je sada cloudových nástrojů, groupwaru a softwaru poskytovaného společností Google formou předplatného.\n\nObsahuje populární webové aplikace společnosti Google, jako jsou Gmail, Disk Google, Google Hangouts, Kalendář Google a Dokumenty Google. Základní verze těchto produktů jsou zdarma, přičemž Google Apps k nim přidávají specifické firemní funkce, jako jsou e-mailové adresy na vlastní doméně (@vasefirma.cz), nejméně 30 GB místa pro dokumenty a e-mail a nepřetržitá telefonická a e-mailová podpora. Jedná se o cloudové řešení, které na rozdíl od běžně prodávaného softwaru pro produktivitu hostuje zákaznická data v síti serveroven, společnosti Google, a nikoli na tradičních interních serverech ve firmách.\n\nPodle společnosti Google používá Google Apps více než 5 milionů organizací včetně 60 procent společností na žebříčku Fortune 500.\n\n\nMezi produkty a služby Google Apps for Work patří Gmail, Kalendář Google, Disk Google, Hangouts, Dokumenty Google, Tabulky Google, Prezentace Google, Formuláře Google, Weby Google, Google+ a Sejf Google Apps. S výjimkou Sejfu Google Apps jsou všechny produkty a služby součástí základního předplatného v ceně 5 dolarů měsíčně za uživatele nebo 50 dolarů ročně za uživatele. Prémiový balíček Drive for Work obsahující Sejf Google Apps a neomezené úložiště je nabízen za 10 dolarů měsíčně za uživatele.\n\nSlužba Gmail byla zprovozněna pro omezený počet uživatelů 1. dubna 2004 a v současnosti se jedná o nejpopulárnější e-mailovou službu na světě. Pro všechny zákazníky je dostupná od roku 2007. K červnu 2012 ji podle společnosti Google používalo 425 milionů lidí.\n\nBezplatná verze služby Gmail je financována z textových reklam generovaných na základě obsahu e-mailových zpráv uživatelů. Mezi její oblíbené funkce patří bezplatné úložiště o velikosti 15 GB, komplexní funkce pro vyhledávání a rozhraní podobné běžné aplikaci.\n\nSlužba Gmail v Google Apps for Work se podobá své bezplatné verzi, avšak je doplněna o řadu funkcí určených pro firemní uživatele.\n\nMezi ně patří:\n\nSlužba společnosti Google pro uchovávání a synchronizaci souborů byla uvedena do provozu 24. dubna 2012, asi šest let poté, co se začalo spekulovat o jejím vývoji. Oficiální oznámení společnosti Google popisovalo Disk Google jako „místo, kde můžete vytvářet, sdílet a uchovávat své dokumenty a spolupracovat na nich.“\n\nDo cloudového Disku Google mohou uživatelé nahrávat jakýkoli typ souborů, sdílet tyto soubory s ostatními a přistupovat k nim z libovolného počítače, tabletu či smartphonu. Její uživatelé mohou snadno synchronizovat soubory mezi počítačem a cloudem pomocí aplikace pro počítače Mac a PC. Tato aplikace v jejich počítači vytvoří zvláštní složku a všechny změny souborů, které jsou v ní uloženy, se synchronizují se službou Disk, s webovým rozhraním i ostatními zařízeními. Klasická verze Disku Google poskytuje 15GB úložiště sdílené mezi produkty Gmail a Disk a fotografiemi ve službě Google+.\n\nV rámci sady Google Apps for Work je poskytována s dalšími funkcemi pro firemní využití. Mezi ně patří:\n\nGoogle Apps obsahují online editory pro tvorbu textových a jiných dokumentů, tabulek, prezentací a průzkumů. Tato sada byla poprvé vydána 11. října 2006 pod anglickým názvem Google Docs & Spreadsheets.\n\nProdukty Dokumenty, Tabulky, Prezentace a Formuláře Google lze používat v libovolném webovém prohlížeči a v libovolném mobilním zařízení připojeném k internetu. Dokumenty, tabulky, prezentace a průzkumy je možné sdílet, komentovat a upravovat společně s více uživateli v reálném čase. Mezi další dostupné funkce patří neomezená historie revizí umožňující uchovávání všech provedených změn na jednom místě a přístup offline umožňující uživatelům pracovat na dokumentech bez připojení k internetu.\n\n25. června 2014 oznámila společnost Google nativní podporu úprav souborů sady Microsoft Office ve službách Dokumenty, Tabulky a Prezentace. Novinář ze serveru Mashable k tomu podobně jako jeho kolegové napsal, že „společnost Google se zcela jasně snaží nabídnout cenově dostupnější řešení pro firmy, které občas potřebují upravovat kancelářské soubory.“\n\nTato služba, která byla představena 28. února 2008, umožňuje vytvářet a upravovat webové stránky bez znalostí kódu HTML nebo webdesignu. Uživatelé v ní mohou vytvářet vlastní stránky či stránky založené na šablonách, nahrávat na ně fotografie a videa a nastavovat u nich přístupová oprávnění k prohlížení či úpravám.\n\nWeby Google byly původně součástí placené sady Google Apps, ale brzy byly poskytnuty také ostatním zákazníkům. Firemní zákazníci používají Weby Google k tvorbě projektových stránek, firemních intranetů i veřejných webů.\n\nTento produkt společnosti Google, který poskytuje online kalendář, byl navržen jako integrovaná součást služby Gmail a byl uveden do provozu 13. dubna 2006. Ke spolupráci s ostatními kalendářovými aplikacemi používá standard iCal.\n\nJedná se o integrovaný online kalendář s možnostmi sdílení navržený pro pracovní týmy. Firmy mohou vytvářet zvláštní týmové kalendáře a sdílet je mezi svými pracovníky. Kalendáře je možné delegovat jiným osobám. Takto delegované osoby mohou spravovat kalendáře či jednotlivé události. Pomocí Kalendáře Google mohou lidé také zjišťovat dostupnost místností nebo sdílených prostředků a rezervovat je pro různé akce.\n\nMezi funkce Kalendáře Google patří:\n\n15. května 2013 oznámila společnost Google nový nástroj pro textové, hlasové a video konverzace nahrazující původní službu Google Talk – služby Google Voice a Google+ Hangouts. Google Hangouts umožňují konverzaci prostřednictvím počítače nebo mobilního zařízení pro až 10 osob v klasické verzi a až 15 osob ve firemní verzi. Účastníci konverzace mohou sdílet své obrazovky, prohlížet dokumenty a spolupracovat na nich. Služba Hangouts On Air umožňuje uživatelům streamovat živá vysílání na stránkách Google+ či YouTube nebo na vlastním webu.\n\nTato verze služby Hangouts je součástí sady Google Apps for Work a podporuje až 15 účastníků. Umožňuje správcům omezit okruh uživatelů pouze na osoby ze stejné domény a zamezit tak přístupu z vnějšku.\n\nAplikace Hangouts uchovává odeslané zprávy v cloudu společnosti Google a také případně umožňuje vypnout záznam historie konverzací. Díky integraci se sociální sítí Google+ se každá fotografie, kterou zde spolu uživatelé sdílí, uloží do soukromého sdíleného alba na Google+.\n\n30. července 2014 společnost Google oznámila, že k službě Hangouts získají přístup všichni uživatelé Google Apps včetně těch, co nemají profil na Google+. Společnost Google také umožnila integraci služeb jiných poskytovatelů služeb pro videokonverzace, jako jsou Blue Jeans Network nebo Intercall.\nDále oznámila, že pro službu Hangouts platí stejné podmínky služby jako pro ostatní produkty Google Apps for Work (např. Gmail nebo Disk). Zákazníci Apps for Work dále získají nepřetržitou telefonickou podporu ke službě Hangouts, 99,9% garantovanou dostupnost a certifikaci ISO27001 a SOC 2.\n\n19. prosince 2014 společnost Google oznámila v příspěvku na Google+, že vrátila zpět jednu z nejžádanějších funkcí pro Hangouts ve službě Gmail. Správci Google Apps od této chvíle mohou omezit viditelnost stavových zpráv pouze pro interní uživatele.\n\nGoogle+ je sociální síť společnosti Google, která byla uvedena do provozu 28. června 2011. Zpočátku běžela pouze v testovacím provozu a byla dostupná na pozvánky. Jedná se o nejnovější pokus společnosti, jak konkurovat Facebooku. Přestože se službě Google+ podařilo překonat Twitter a stát se druhou největší sociální sítí na světě po Facebooku, podle kritiků zklamala očekávání uživatelů a nepodařilo se jí dosáhnout vysoké návštěvnosti odjinud.\n\n27. října 2011 společnost Google oznámila dostupnost služby Google+ pro uživatele Google Apps ve školách, firmách a domácnostech.\n\n29. srpna 2012 společnost Google oznámila, že na základě ohlasů firemních zákazníků, kteří se zúčastnili pilotního programu, vyladila funkce služby Google+ pro organizace. Mezi tyto funkce patří soukromé sdílení v rámci organizace a nastavení, které umožňuje omezit viditelnost profilů a příspěvků.\n\n5. listopadu 2013 bylo zvýšeno zabezpečení uzavřených komunit, do nichž měly přístup pouze osoby z dané organizace. Správci mohou ve výchozím nastavení vytvořit uzavřené komunity a určit, za jakých podmínek do nich mohou vstoupit lidé, kteří do příslušné organizace nepatří.\n\nFiremní sociální síť Google+ obdržela od recenzentů smíšené ohlasy. Někteří ocenili její funkce, které pomáhají malým firmám zvýšit vlastní viditelnost na internetu. Zároveň se jí dostalo kritiky za matoucí marketingové názvy. Jiní ji považují za důležitý nástroj firemní marketingové strategie pro sociální sítě. Přítomnost na Google+ podle řady online článků pomáhá firmám zlepšit jejich umístění ve vyhledávání Google, jelikož tamní příspěvky a sdílení jsou okamžitě indexovány vyhledávačem.\n\nSejf Google Apps, služba pro archivaci a elektronické zjišťování, je k dispozici výhradně zákazníkům využívajícím Google Apps a byla oznámena 28. března 2012. Umožňuje zákazníkům vyhledávat a uchovávat e-mailové zprávy, které mohou být potřeba při soudních sporech. Dále jim umožňuje spravovat firemní data pro účely zajištění nepřetržitého chodu firmy a souladu s příslušnými předpisy. Od 25. června 2014 umožňuje zákazníkům také prohledávat a exportovat soubory na Disku Google a prohlížet jejich náhled.\n\nSejf Google Apps je součástí služby Drive for Work s neomezeným úložištěm za cenu 10 dolarů na uživatele měsíčně.\n\nPotenciální zákazníci, kteří se zaregistrují v Google Apps for Work, získají bezplatnou 30denní zkušební verzi služby až pro 10 uživatelů. Na konci zkušební doby mohou zvolit roční předplatné za 50 dolarů na uživatele ročně nebo flexibilní předplatné za 5 dolarů za uživatele měsíčně, případně 60 dolarů za uživatele ročně. Oba typy předplatného jsou fakturovány v měsíčních intervalech.\n\nV rámci flexibilního předplatného mohou zákazníci získat neomezené úložiště a Sejf Google Apps za 10 dolarů na uživatele měsíčně. Organizace s méně než 5 uživateli obdrží v rámci tohoto předplatného úložiště o velikosti 1 TB na uživatele.\n\nSpolečnost Google prohlásila, že si nepřisvojuje žádná vlastnická práva na data zákazníků. Zákaznická data se uchovávají v jejích serverovnách a přistupovat k nim smí jen vybraní pracovníci. Tito pracovníci příslušná data s nikým nesdílí a uchovávají je jen po dobu, kdy je zákazník potřebuje. Pokud zákazníci zvolí migraci z Google Apps na jiný produkt, mohou si svá data vzít s sebou.\n\nGoogle Apps nabízí podnikové zabezpečení a soulad s předpisy v podobě certifikací SSAE 16 / ISAE 3402 typ II, SOC 2-audit nebo ISO 27001 či soulad se zásadami Safe Harbor Privacy Principles. Dále dokážou umožnit plnění specifických oborových požadavků, jako jsou ustanovení zákona Health Insurance Portability and Accountability Act (HIPAA). Společnost Google tvrdí, že nedílnou součástí Google Apps jsou funkce pro blokování spamu, antivirovou kontrolu a prověření dokumentů, jež testují data ještě předtím, než si uživatel stáhne příslušnou zprávu.\n\nSpolečnost Google všechny soubory nahrané na Disk Google zašifruje. Stejně tak šifruje každý uživatelský e-mail přenášený mezi interními serverovnami. Divize Google for Work v příspěvku na blogu informovala o svém důležitém smluvním závazku chránit data zákazníků a o tom, že tato data neprohledává pro účely zobrazování kontextové reklamy.\n\nSpolečnost Google tvrdí, že její placené a bezplatné nástroje používá více než 5 milionů firem. Podle ředitele divize Google for Work, Amita Singha, používá služby Google for Work 60 % společností ze žebříčku Fortune 500. Mezi její zákazníky z celého světa patří Uber, AllSaints, BuzzFeed, Design Within Reach, Virgin, PwC a další. Řada z těchto zákazníků je uvedena na webových stránkách sady Google Apps.\n\nSpolečnost Google si vytvořila síť prodejců, kteří potenciálním zákazníkům umožní zavést a zprovoznit Google Apps. Tyto partnery je možné vyhledat v adresáři partnerů. 10. března 2014 zavedla společnost Google program doporučení, jehož účastníci získají 15 dolarů za každého nově zaregistrovaného uživatele, kterého doporučí. Tento program byl zpočátku k dispozici pro obyvatele USA a Kanady. Na stránce programu je malým písmem uvedeno, že je možné doporučit neomezený počet zákazníků, avšak odměnu je možné získat jen za prvních 100 nových uživatelů.\n\n4. prosince 2014 představila společnost Google program Google for Work and Education Partner Program, který pomáhá partnerům prodávat, poskytovat služby a inovovat s využitím sady produktů a platforem Google for Work a Education.\n\nGoogle Apps Marketplace je elektronický obchod uvedený do provozu v roce 2010 s nabídkou firemních cloudových aplikací, jež rozšiřují stávající možnosti Google Apps. Správci zde mohou procházet, nakupovat a zavádět integrované cloudové aplikace určené pro firmy. Tento obchod je k dispozici pro Google Apps, Google Apps for Work a Google Apps for Education.\nVývojáři zde mohou vyvíjet aplikace a služby a prodávat je. 6. března 2014 společnost Google informovala, že od roku 2010 si zákazníci Google Apps nainstalovali z obchodu Marketplace přes 200 milionů aplikací.\n\n17. září 2014 vydala společnost Google příspěvek na blogu, v němž informovala, že si zaměstnanci mohou z obchodu Marketplace instalovat aplikace od jiných dodavatelů bez nutnosti schvalování či zásahů příslušných správců.\n\nSlužby Google Apps získaly řadu kladných ohlasů online s průměrným hodnocením 4–5 hvězdiček na 5hvězdičkové stupnici. Recenze oceňují Google Apps za příznivou cenovou politiku, komplexní nabídku, snadné nastavení a kompatibilitu s libovolnými zařízeními. Podle kritiků postrádají Google Apps, Prezentace Google a Dokumenty Google funkce pro tvorbu profesionálně vypadajících dokumentů, jaké jsou k dispozici v aplikacích PowerPoint a Word od společnosti Microsoft.\n\nHlavním konkurentem Google Apps je Office 365, cloudová firemní platforma společnosti Microsoft nabízející podobné produkty. Názory recenzentů na to, která z obou platforem toho nabízí víc, jsou různé. Google Apps i Office 365 od nich obdržely podobná hodnocení, ale vzájemně se liší v možnostech, které nabízí uživatelům.\n\nMezi jejich klíčové rozdíly patří cenová politika, velikost úložiště nebo počet funkcí. Microsoft 365 nabízí více funkcí než Google Apps, ale pro řadu z nich často uživatelé nenašli praktické využití. Společnost Google nepublikuje údaje o zisku ze svých služeb ani počet jejich uživatelů, takže je obtížné zjistit, která z těchto dvou platforem je úspěšnější. V říjnu 2014 používalo Office 365 asi 7 milionů uživatelů, což za poslední čtvrtletí představuje 25% nárůst. Společnost Microsoft dále oznámila, že zákazníkům, kteří si zakoupí cloudovou verzi Office 365, poskytne neomezeně velké úložiště.\n\nV současnosti pro Google Apps nevzniká žádná nová konkurence, protože náklady na vytvoření jednoho konkurenčního produktu, jako je e-mail, jsou vysoké a současně se zde nenabízí mnoho možností, jak dosáhnout zisku.\n\nUvedením nové sady Google Apps s neomezeným úložištěm a Sejfem vznikla konkurence cloudovým službám, jako jsou Box, Dropbox nebo OneDrive.\n\nSlužba Google Apps for Work je součástí řady dalších produktů společnosti Google pro firmy. Mezi tyto produkty patří Google Cloud Platform, Google Search for Work, Google Maps for Work nebo Google Chrome for Work.\n\n\n"}
{"id": "1003139", "url": "https://cs.wikipedia.org/wiki?curid=1003139", "title": "Ján Futák (botanik)", "text": "Ján Futák (botanik)\n\nJán Futák (13. ledna 1914, Turová – 7. července 1980, Bratislava) byl slovenský kněz, odborník na taxonomii vyšších rostlin, pedagog a ochránce přírody.\n\nStředoškolským vzděláním prošel nejprve na reálném gymnáziu ve Zvolenu a pak v Banské Bystrici (1928–1932). Právě zde u něj banskobystrický gymnaziální ředitel Ján Roubal probudil zájem o botaniku. Po ukončení gymnázia se vydal do Francie studovat teologickou a zároveň přírodovědeckou fakultu Štrasburské univerzity (1932–1937). Roku 1934 získal titul RNDr.\n\nPo návratu na Slovensko zprvu působil jako kaplan v Krupině a v letech 1937–1940 byl ustanoven jako duchovní slovenských vystěhovalců ve Francii, v Belgii a ve Švýcarsku. Po zproštění z duchovní služby pokračoval ve studiu na Přírodovědecké fakulté Univerzity Komenského v Bratislavě. Roku 1947 získal titul doc. Od roku 1955 pracoval v Botanickém ústavu Slovenské akademie věd a v roce 1961 obdržel titul CSc. Roku 1967 působil jako hostující profesor Štrasburské univerzity. \n\nVěnoval pozornost pronikání teplomilné vegetace údolím Hronu přes jižně orientované svahy na území Banské Bystrice. Autor a spoluautor několika knižních prací, studií v domácích i zahraničních časopisech. Průkopník vydávání botanické bibliografie, historik a popularizátor botaniky. Nositel několika vyznamenání.\n"}
{"id": "1003142", "url": "https://cs.wikipedia.org/wiki?curid=1003142", "title": "Let za viditelnosti", "text": "Let za viditelnosti\n\nLet za viditelnosti země (běžně označován jako \"Let VFR\" [vi ef ár], ) je způsob vedení letu umožňující let ve vyhovujících meteorologických podmínkách. Pilot při takovém letu řídí a naviguje letadlo podle výhledu z kabiny.\n\n\nLety za viditelnosti využívají srovnávací navigaci. Založenou na porovnávání map s aktuálním prostředím. \n\nPoznávací značka letiště\n\n\nZnačky na vzletové a přistávací dráze, světla a světelné soustavy.\n\nPilot i letadlo musí splňovat platné předpisy pro VFR let za viditelnosti.\n\n"}
{"id": "1003145", "url": "https://cs.wikipedia.org/wiki?curid=1003145", "title": "Billy Nicholls", "text": "Billy Nicholls\n\nWilliam Morris \"Billy\" Nicholls Jr (* 15. února 1949, White City, Hammersmith, Londýn) je anglický zpěvák, skladatel, hudební producent a hudební režisér.\n\nNicholls se narodil do hudební rodiny. Jeho otec Billy Nicholls (Senior) hrál na kontrabas a zpíval v big bandech jako The Squadronairs. Billyho kariéra začala v šedesátých letech, kdy u Immediate Records vydal album \"Would You Believe\", které bylo velmi ovlivněné albem \"Pet Sounds\" od The Beach Boys. Nicholls také napsal několik skladeb pro film \"Mcvicar\", ve kterém hrál titulní roli Roger Daltrey.\n"}
{"id": "1003147", "url": "https://cs.wikipedia.org/wiki?curid=1003147", "title": "Slim Harpo", "text": "Slim Harpo\n\nJames Isaac Moore (11. ledna 1924 – 31. ledna 1970), známý jako Slim Harpo, byl americký bluesový hudebník. Mezi jeho nejúspěšnější a nejvlivnější skladby patří \"I'm a King Bee\" (1957), \"Rainin' In My Heart\" (1961) a \"Baby Scratch My Back\" (1966).\n\n\n\n"}
{"id": "1003151", "url": "https://cs.wikipedia.org/wiki?curid=1003151", "title": "156 (číslo)", "text": "156 (číslo)\n\nSto padesát šest je přirozené číslo. Následuje po číslu sto padesát pět a předchází číslu sto padesát sedm. Řadová číslovka je \"stopadesátý šestý\" nebo \"stošest a padesátý\". Římskými číslicemi se zapisuje CLVI.\n\nSto padesát šest je\n\nČíslo 156 je v České republice telefonním číslem na městskou policii. Jedná se o tísňovou linku, na kterou je možné volat z mobilního telefonu i bez SIM karty.\n\n\n\n156 Xanthippe je planetka hlavního pásu\n\n156. dnem v roce je 5. červen (v přestupných letech 4. červen)\n\n"}
{"id": "1003152", "url": "https://cs.wikipedia.org/wiki?curid=1003152", "title": "Proteinkináza R", "text": "Proteinkináza R\n\nProteinkináza R (PKR) je enzym ze skupiny serin/threonin kináz, který fosforyluje eukaryotický\niniciační faktor eIF-2. Po této fosforylaci dochází k zastavení syntézy bílkovin v buňce, tedy jinými slovy k inhibici translace. To je důležité při obraně proti napadení buňky viry – PKR je aktivována po vzestupu hladiny interferonů α a β a v závislosti na přítomnosti dvouvláknové RNA, které signalizují právě napadení buňky viry.\n"}
{"id": "1003154", "url": "https://cs.wikipedia.org/wiki?curid=1003154", "title": "Bazilika svatého Klimenta v Lateráně", "text": "Bazilika svatého Klimenta v Lateráně\n\nBazilika svatého Klementa v Lateráně ( \"Basilica di San Clemente al Laterano\", \"Basilica Sancti Clementis in Laterano\") je bazilika v Římě na \"Via Labicana\", asi 300 metrů východně od Kolosea. Zvenčí nenápadná stavba z 12. století stojí na základech staršího kostela z 6. století a patří k sousednímu klášteru irských dominikánů.\n\nÚroveň terénu se zde od starověku zvýšila přibližně o 20 metrů. V 1. století zde byla vystavěna dlouhá mincovna a obytný dům, který byl kolem roku 200 přestavěn na mithraeum, což bylo u veřejných staveb časté. Mincovna byla kolem roku 250 opuštěna, dvůr zasypán a na jeho místě postavena dlouhá hala, kolem roku 384 proměněná na kostel sv. Klementa. Byla přitom prodloužena a zčásti nad mithreem byla postavena apsida. Na východě bylo přistavěno atrium, odkud se do kostela vstupovalo. V 6. století za papeže Jana II. byl kostel vyzdoben mramorovými reliéfy, z nichž se několik zachovalo. Roku 1084 byl Řím zpustošen Normany, kostel byl sice obnoven, ale už v letech 1108-1128 byla ruina zčásti zasypána a posloužila jako základ pro novou stavbu. Po roce 1430 byla přistavěna kaple sv. Kateřiny s freskami Masolina da Pascale, což jsou patrně první renesanční fresky v Římě. V letech 1715-1719 kostel upravil Carlo Stefano Fontana v barokním slohu, včetně dřevěného stropu.\n\nDo tohoto kostela přinesli svatí Cyril a Metoděj ostatky svatého Klementa. Po smrti svatého Cyrila chtěl Metoděj jeho ostatky dopravit zpět do rodné Soluně, ale papež mu to neumožnil, proto Metoděj požádal, aby se alespoň jeho pohřeb konal v bazilice San Clemente. Patrně zde byl i pohřben, ale během Velké francouzské revoluce se ostatky sv. Cyrila ztratily. V 60. letech 20. století objevili irští dominikánští otcové malý fragment ostatků. Papež Pavel VI. dal uložit tento úlomek zpět do baziliky San Clemente v naději, že se jedná o posvátnou relikvii sv. Cyrila.\n\nDo kostela se vstupuje z náměstí sv. Klementa (\"Piazza San Clemente\") portikem z 12. století se čtyřmi antickými sloupy. Z atria, které je také ze 12. století, se vstupuje do horního kostela. Ten zachovává strukturu starokřesťanského kostela, mramorové reliéfy podél chóru jsou ze 6. století, stejně jako biskupský trůn v apsidě a ambona. V apsidě je pozoruhodná barevná mozaika ze 12. století, na podlaze je bohatá mozaika kosmatického typu. Dřevěný strop a fresky jsou barokní. Severní boční lodí se schází do spodního kostela. Opěry byly vestavěny později, střední loď je vyzdobena freskami ze 6. až 9. století a na konci levé boční lodi byl roku 869 pohřben sv. Cyril. Odtud se schází do nejnižšího patra, kde je mithraeum, podlouhlá místnost s valenou klenbou, kamennými lavicemi po stranách a oltářem boha Mithry. Z mithraea lze projít do starověkého domu, na nějž navazuje malá katakomba se 16 hroby z 5. století.\n\nFresky v bazilice San Clemente Inferiore pocházejí z let 1078-1084. Představují cyklus čtyř trojdílných nástěnných maleb, které jsou umístěny v nartexu a na pilířích v hlavní lodi kostela. Tyto fresky jsou rovněž považovány za výrazný obrazový manifest tak zvané gregoriánské reformace v Římě.\n\nNástěnné fresky byly objeveny během vykopávek v letech 1858-1871 Josephem Mulloolym. V letech 2004-2005 se zjistilo díky metodě ICR (\"Intelligent Character Recognition\"), že tyto fresky byly v průběhu 19. a 20. století ještě několikrát upravovány. Všechny fresky zahrnující cyklus scén ze života sv. Klementa a sv. Alexia jsou datovány do stejné doby a dle malířského rukopisu lze soudit, že pocházejí i ze stejné malířské dílny. Všechny malby jsou inspirovány literárními příběhy: např. příhoda Sissinia a Teodory se nalézá v \"Passio Sancti Clementis\"; pochování Klementa na Krymu v \"Liber de Gregorio di Tours\"; přenos ostatků ve \"Vita dei santi Cirillo e Metodio\".\n\n\n"}
{"id": "1003155", "url": "https://cs.wikipedia.org/wiki?curid=1003155", "title": "Oxid hlinečnatý", "text": "Oxid hlinečnatý\n\nOxid hlinečnatý je jedním ze tří oxidů hliníku (společně s oxidem hlinným a oxidem hlinitým). Byl zjištěn v plynech vzniklých po výbuchu hliníkových granátů ve vyšší atmosféře a v absorpčních spektrech některých hvězd.\n"}
{"id": "1003162", "url": "https://cs.wikipedia.org/wiki?curid=1003162", "title": "Stowe House", "text": "Stowe House\n\nStowe House je venkovské sídlo velmože nacházející se ve městě Stowe, Buckinghamshire, Anglie. Je to sídlem Stowe School, soukromé školy. Sídlo je vlastněno organizací Stowe House Restoration Trust, která v březnu 2013 disponuje více než 25 m £ na obnovu domu. Zahrady známé jako Stowe Landscape Gardens jsou významným příkladem stylu anglického parku 18. století. Tyto kulturní památky jsou spolu s částí parku ve vlastnictví National Trust od roku 1989 a jsou otevřeny pro veřejnost. Stowe House je otevřen pro veřejnost 280 dnů v roce, pro výlety během školních prázdnin a během školního roku. Park obklopující zahrady je otevřen 365 dní v roce. Členové National Trust mají volný vstup do zahrady, ale platí poplatek pro všechny návštěvníky domu, který slouží k pokrytí nákladů na obnovu budovy.\n\nStowe Gardens u Stowe House je park, kde zcela převládá inspirace romantismem, osvícenstvím, a především románskými architektonickými a uměleckými vzory. Jako jedna z prvních používá pro tehdy nový styl anglických parků typický palladianský sloh u použitých prvků (Paladianský most, Chrám antické ctnosti) a je ve své době zdrojem obdivu a vzorem krásy. Ačkoliv v 21. století jsou již módní trendy odlišné, zamýšlená atmosféra místa je stále táž a úpravy jsou také respektovány jako dokument dobového vkusu a kulturního vývoje Evropy a Stowe Gardens jsou proto vysoce ceněny.\n\nAnglický park Stowe Gardens popisuje ve své knize Ivar Otruba jako jedinečný celek zahrad a parků „ …dokumentující složitou vývojovou cestu anglické historické zahrady od zahraničních, především francouzských a italských vzorů po vlastní názor na ztvárněni (opět ale neskutečné a nepravdivé) anglické\nkrajiny“.\n\nLord Cobham, jak se zdá, se poprvé věnoval rekonstrukci parku Stowe ve stejné době, kdy Pope navrhoval úpravy své zahrady v Twickenhamu. Jeho lordstvo započalo s vylepšováním panství v roce 1714 a zaměstnalo Bridgemana, jehož plány a moderní názory proměnily starý Stowe z přísné kompozice starého (barokního) stylu na otevřenější a nepravidelný vzhled. Kent byl zaměstnán o pár let později. Nejdříve vymaloval halu, později zde působil jako architekt a zahradní architekt. Nejlepší budovy a scény jsou jeho dílem.\n\nPark u Stowe House v Buckinghamshire (1730-1738) byl radikálním odklonem od klasických pravidel francouzské zahrady. Společnost Charlese Bridgemana vytvořila formální zahradu, s architektonickou výzdobou Johna Vanbrugha. Bridgeman do projektu zahrnul tehdy používaná symetrická osmiboká jezera a Rotondo (1720-21) navržené Vanbrughem. O nejstarším stavu zahrady ve Stowe píše J.C.Loudon v \"Encyklopedii\" z roku 1822. Píše, že úkolem Ch. Bridgemana bylo nahradit přísný charakter staré zahrady volnější nepravidelnější formou. Analýza plánů představuje původní zahradu ve francouzském stylu. Její obvod tvoří nepravidelný polygon, plochu zahrady člení paprskovitá stromořadí na polygonální boskety a boční partery.\n\nCharakter Stowe byl zřejmý, píše Loudon, příroda představovala malou část, ale uměleckou část kompozice tvořila řada velkolepých budov. Výsledek byl jedinečný, ale spíše, jak se vyjádřil Pope, „\"úsilí o div světa\"“ než o dílo okouzlující představivost. Přátelé lorda Cobhama, jak se zdá, považovali jeho park za první v Anglii postavený v novém stylu, pokud lze soudit podle závěrečné řádky epitafu k jeho památce, umístěném na zahradě – „\"ET ELEGANTIORI HOTORUM CULTU HIS PRIMUM IN AGRIS ILLUSTRATO PATRIAM ORXAVIT, 1747\"“.\n\nBridgemanovy úpravy Stowe z druhé čtvrtiny 18. století tvoří klasicistní etapu vývoje zahrady, kdy byly upraveny velkorysé prostory, pravidelné nádrže, boskety a travnaté partery bez dekoru. Prostory byly oživeny památníky a plastikami. Především však na rozdíl od starého půdorysného pojetí výsadby v parku nabývají nepravidelných rysů typických pro přírodně krajinářský park. Od roku 1730, William Kent a James Gibbs spolupracovali na Stowe House s Bridgemanem, který zemřel v roce 1738. Kent přepracoval jezera na více přírodní tvar a vytvořil nový typ zahrady, kterou návštěvníci viděli jako malebnou krajinu. Tu postupně ozdobily Palladianský most (1738), Chrám Venuše v podobě Palladianské vily (1731), Chrám antické ctnosti (1737) se sochami slavných Řeků a Římanů, Chrám britských hrdinů (1734 – 1735) se sochami z britské historie a Chrám moderní ctnosti, který byl záměrně ponechán v troskách a který obsahoval bezhlavou sochu Roberta Walpola, Cobhamova politického rivala. Na Stowe, následujíce tak novou módu mezi lety 1740 a 1753, později přidává Capability Brown nový prvek parku, tzv. Hawkwelle Hill a gotickou promenádu s gotizujícími stavebními prvky.\nPopis parku \nPark ve Stowe původně zahrnoval majetek o rozloze více než 2000 ha (5000 akrů) a rozšiřoval se až na sever do sousedního hrabství Northamptonshire. Tam je 7,6 m (25 stop) vysoký vodopád ke kterému je vedena voda z jezera Eleven Acre Lake tunelem pod Warden Hill Walk na západním okraji zahrady, k jezeru Copper Bottom Lake, které bylo vytvořeno v roce 1830 na jihozápadě zahrad. Jezero bylo původně ohraničeno vodotěsně mědí kvůli poréznímu křídovému podkladu, do kterého bylo jezero vykopáno. Měď byla nahrazena butylovou fólií, když organizace National Trust jezero obnovila. Řeky a jezera v parku a zahradě obsahují mnoho druhů ryb, včetně: kaprů, okounů, štik, plotic, a línů. V domě je kuchyňská zahrada, rozsáhle přestavěna během doby kdy byl dům majetkem 2. vévody, byla umístěna na Dadford asi 2/3 míle severně od domu. Zůstalo jen nemnoho zbytků tří obezděnýh zahrad, ale původně byly rozděleny na čtyři a soustředěny kolem fontány. Je zde důkaz topného systému: litinové trubky používané k vytápění skleníků, který chránil ovoce a zeleninu, včetně tehdy exotického ovoce, jako jsou broskve. O kilometr a půl severně od domu se nachází rybník Haymanger pond, který je útočištěm pro volně žijící živočichy a láká potápky, káňata a hady, stejně jako jiné druhy živočichů. Tam, kde býval nejzazší severovýchodní roh parku, asi 4,0 km (2,5 míle) od domu přes hranice kraje, leží Silverstone Circuit. Tento roh parku býval silně zalesněn, bývá nazývám Stowe Woods, řada cest vede přímo mezi stromy. Přes jedna z těchto cest je ukončena na sever od závodního okruhu a směřuje na jih na Wolfe Obelisk, ovšem je mezi nimi mezera více než půl kilometru. Zde je také možné najít pozůstatky obytného stromu zahradníka, v inovativním designu zahrnujícím dřevo a textil. National Trust také znovu zorganizoval pasení dobytka v parku severně od domu.\nŠkola ve Stowe sjednala s organizací National Trust zastřešující smlouvu kvůli zahradě v roce 1967, ale první část parku, kterou organizace skutečně získala, bylo 11 ha (28 akrů) z Oxford Avenue v roce 1985, koupené od prapravnuka 3. vévody , Roberta Richarda Grenville Close-Smith, místního statkáře. National Trust má za cíl získat více z původního majetku, zlomek, 230 ha (560 akrů), včetně zahrad, které byly ve vlastnictví školy, již v roce 1989 škola darovala organizaci. V roce 1992 organizace získala dalších 23 ha u Stowe Castle. Farma nacházející na východ od zahrad byla zakoupena v roce 1994 včetně New Inn Farm na jihu. Později přibylo 130 ha z Home Farm na severu a většina 50 ha dančí obory na jihozápadě zahrady. To bylo zakoupeno v roce 1995 a obnoveno v roce 2003. Nyní je asi 500 kusů jelenů v parku. V roce 2005 bylo získáno dalších 3,8 ha u New Inn Farm včetně Inn. Organizace nyní vlastní 300 ha z původního parku. V polovině 90. let 20.století National Trust obnovil výsadbou dvojitou alej stromů, které obklopovaly „ha-ha“ na jihu a jihozápadě včetně dvou bastionů, které vyčnívají do parku, a nichž leží chrámy Temple of Friendship na jihovýchodním rohu a Temples of Venus v jihozápadním rohu. Ty jsou spojeny Oxford Avenue od Boycott Pavilions. Oxford Avenue pak pokračuje na severovýchod podle „ha-ha“ a končí na úrovni Fane of Pastoral Poetry v severovýchodním rohu zahrady.\nV letech okolo 1690, zahrnovaly zahrady u Stowe House skromný raně barokní parter, spíše více podobný italskému slohu než francouzskému. Ale tyto úpravy nezůstaly zachovány. V relativně krátkém čase se Stowe stal široce známým pro své nádherné zahrady vytvořené lordem Cobhamem. Stylová parková úprava byla vytvořena ve třech hlavních fázích, které ukazují vývoj zahradní architektury během 18. století v Anglii:\n\n\n\nPo Brownově odchodu hrabě Temple, který zdědil Stowe od svého strýce lorda Cobhama, se obrátil na zahradního architekta jménem Richard Woodward, který byl zahradníkem na Wotton House, v předchozím domě hraběte. V pracích na úpravách krajiny pokračoval v Brownové díle Woodward i v druhé polovině dekády padesátých let. Temple obrátil svou pozornost na různé chrámy a památky. Změnil několik prací Vanburgha a chrámů od Gibbse, aby byly v souladu s jeho oblíbenou neoklasicistní architekturou. Aby toho dosáhl, zaměstnal architekta Giovanni Battista Borra 1752-1756. V této době také několik památek bylo přesunuto do jiných částí zahrady. Hrabě Temple udělal další změny v zahradách na začátku roku 1760, když několik starších staveb bylo zbouráno a tentokrát se obrátil na svého bratrance Thomase Pitta, barona z Camelford, který pomohl Borrovi, jehož nejpozoruhodnější prací byl design korintského oblouku.\nDalším majitel Stowe , markýz z Buckinghamu udělal relativně málo změn zahrad. Dal založil dvě hlavní cesty, koupil 11 ha (28 akr) pozemku východně od Cobham Monument a dal upravit několik budov. Vincenzo Valdrè, jeho architekt, upravil především chrám královny a vybudoval několik nových částí, jako je zvěřinec s okrasnou zahradou a Buckinghamské domky na jižním konci Grand Avenue. Také dal vytvořit formální zahrady u jižního průčelí domu a dal strhnout několik památek v zahradách.\n\nPoslední významné změny v zahradách byly provedeny dalšími dvěma majiteli Stowe, vévodou z Buckinghamu a Chandos. Koupil Lamport Estate v roce 1826, který byl přímo na východ od zahrad a přikoupil 6,9 ha (17 akrů), na jihovýchodě zahrad dal založit Lamport gardens. Tyto práce byly prováděny pod dohledem hlavního zahradníka, Jamese Browna, který dal předělat východní rameno jezera Octagonal lake a dal vytvořit kaskády nad palladianským mostem. Od roku 1840 pan Ferguson zahradník vévody z Buckinghamu vytvořil skalní a vodní zahrady v nové zahradě, architekt Edward Blore pomohl při vytvořením vstupu v Lamportu, brány kde vjížděly kočáry a také přestavěl Water Stratford Lodge na začátku Oxford Avenue.\nKdyž byl Stowe upraven ze stylu barokní zahrady na tehdy průkopnický styl anglického parku, stal se velkým lákadlem pro šlechtu, včetně politických vůdců. Ve skutečnosti, byl Stowe první anglickou zahradou o níž byla sepsána příručka. Války a povstání byly údajně diskutovány v mnoha z chrámů v zahradě. Umělecká díla líčí karikatury známějších politiků v ​​historii, jejichž zpodobnění je upraveno v podobném prostředí jako u antických protějšků. Vzor, kterým byl park ve Stowe se vyvíjel do řady dalších stylových úprav. Při prohlídce parku bylo možné z více bodů sledovat předem připravené úpravy krajiny, spíše než jen z dobře zvoleného centrálního bodu jak je tomu v barokním parku. Ve své konečné podobě zahrady ve Stowe byly největším a nejkomplikovanějším příkladem toho, co stalo známé v Evropě jako styl anglického parku. Hlavní zahrada, ohraničená několika „ha-ha“ ( zahloubených nebo terénní vlnou skrytých plotů ), byla přes 6 km (čtyři míle) dlouhá a zahrnovala pozemky přes 160 ha (400 akrů). K parku také přináleželo mnoho budov, včetně vstupních bran a dalších objektů.\n\nMnoho chrámů a památek v zahradě slaví politické myšlenky strany whigů strany, včetně myšlenek mnoha spisovatelů, filozofů a ideálů, které byly součástí období osvícenství.\n\nStowe Castle (Zámek Stowe) je 3 km (dvě míle), východně od zahrad, postavený v letech okolo 1730 pravděpodobně podle návrhů Gibbse. Stowe Castle není ve vlastnictví National Trust.\n\nVěž asi tisíc stop východně od Lamport garden, byla postavena v roce 1741 pravděpodobně podle designu Gibbse. Je to kruhová věž se třemi patry a kuželovitou střechou. Byla přejmenována v roce 1808 na počest návštěvy francouzské královské rodiny v exilu.\n\nPamátka 2nd Duke's Obelisk stojí nedaleko Bourbon Tower, tento žulový obelisk byl postaven v roce 1864.\n\nObelisk je kámen 31 m (100 stop) vysoký, nachází se asi 610 m (2100stop) na severozápad od zahrad, původně byl navržen Vanbrughem. Byla přesunut v roce 1754 ze středu jezera Octagon lake a je památníkem na generála Wolfa.\n\nGothic Umbrello je také nazýváno Conduit House, protože se nachází pod jeho podlahou potrubí. Stojí asi 300 m (1000 stop) jižně od Wolfe Obelisk. Je to malý, osmiboký pavilonek datovaný 1790. Erb markýze Buckinghama, je datován 1793, je vyroben z umělého kamene.\nSilverstone Lodges (nejsou ve vlastnictví National Trust) byly postaveny 1. vévodou. Tento dvojitý domek-vrátnice slouží jako severní vchod do parku a používá se jako soukromý vjezd od Silverstone do Stowe House. Cesta již neexistuje, byla dávno zničena, část která zůstala je součástí závodního okruhu v Silverstone.\n\nV Stowe je rozlišován „park“ a „zahrady“. Zahrady jsou různě oblasti, rozlišitelné podle prvků v nich obsažených, v prostoru kolem Stowe House. Tvoří ozdobený pečlivě upravený celek, který je obklopen dalšími pozemky s dalšími prvky. Tyto části jsou ale již jednotně nazývány park.\n\nExistují dvě hlavní vstupní části do parku v Stowe, vstup z Grand Avenue, z Buckinghamu od jihu a vstup z Oxford Avenue od jihozápadu, jenž vede k nádvoří u domu Stowe House. Grand Avenue je úprava, která byla dokončena v roce 1770, je jeden a půl míle dlouhá. Byla původně lemovaná jilmy. Jilmy byly zahubeny v roce 1970 grafiózou a proto byly nahrazeny buky a kaštany. Grand Avenue se od Corinthian Arch obrací na západ a připojuje se k Queen's Drive, která se připojuje k Oxford Avenue těsně pod Boycott Pavilions. Oxford Avenue byla vysazena kolem roku 1790, a prodána National Trust v roce 1985.\nBuckingham Lodges jsou součástí jižního vstupu (brány) do parku na Grand Avenue, leží asi 5 km (tři míle ) na jih od středu Stowe House, pravděpodobně byly navrženy architektem Vincenzo Valdrè, pochází zřejmě z roku 1805.\nCorinthian Arch byl navržen v roce 1765 Thomasem Pittem, prvním baronem z Camelfordu, bratrancem lorda Templeho. Postaven z kamene, měří 18 metrů (60 stop) na výšku a 18 m (60 stop) na šířku. Je postaven podle starověkých římských triumfálních oblouků. Nachází na severním konci Grand Avenue přes kilometr a půl na jih od centra domu, na vrcholu kopce. Centrální oblouk je lemován korintskými sloupy. Corinthian Arch obsahuje dvě čtyřpodlažní rezidence původně pro hlídače brány. V roce 1780 byly přidány toskánské sloupy.\nThe New Inn je hotel pro návštěvníky, který se nachází asi 100 metrů na východ od Corinthian Arch. Byl postaven v roce 1717 za účelem ubytování návštěvníků zahrady. Hotel je zhotoven z červených cihel stejně jako mini pivovar, kde se vaří pivo z ječmene, a také jako farma a mlékárna. Hotel byl uzavřen v roce 1850, pak byl používán jako součást farmy, kovárny a psí chovatelské stanice rasy deerhound (neboli skotský jelení pes). Budova byla zakoupena v zničeném stavu organizací, National Trust v roce 2005. V roce 2010 byly zahájeny práce na opravě na nové návštěvnické centrum, a od roku 2011 bude novým vstupem pro návštěvníky zahrady. V současné době je používán jako vstup The Oxford Gates. The New Inn je spojena cestou Bell Gate Drive s Bell Gate vedle východní jezera Lake Pavilion. Název pochází od skutečnosti, že návštěvníci museli zazvonit u brány, aby jim byl umožněn vstup do zahrady.\n\nWater Stratford Lodge se nachází něco málo přes kilometr od domu nedaleko hranic s Oxfordshire, na samém začátku Oxford Avenue, u obce stejného jména. Přízemní domek (sloužící jako vrátnice) byl postaven v roce 1843, je v italském stylu s terasou, se dvěma okny obklady jsou z kamene. Architektem byl Edward Blore.\nOxford Gates byly navrženy Williamem Kentem v roce 1731, na pozici na severo-východ, ale byly přesunuty na své současné místo v roce 1761. Železné zábradlí bylo přidáno okolo roku 1780 podle návrhu architekta Vincenzo Valdrè. Pilíře nesou erby rodu Coade z kamene vyrobené na zakázku Eleanor Coade.\n\nOxford Bridge byl postaven v roce 1761 pro překlenutí řeky Dad poté, co byla přehrazena, aby vytvořila to, co bylo nazváno Oxford Water. Pravděpodobně byl navržen Templem. Je upraven z kamene, s centrální pilíř ze tří je mírně širší a vyšší než další dva oblouky.\nBoycott Pavilions vytvořené z kamene navrhl James Gibbs. Stavba ležící na východě, byla vystavěna v roce 1728, západní byla postavena v roce 1729. Jsou pojmenovány po nedaleké zmizelé osadě Boycott. Nachází se na vrcholku kopce s ​​výhledem na řeku Dad, která lemuje Oxford drive. Původně byly obě stavby ve formě hranatých otevřených belvederů, pavilonků s kamennou pyramidální střechou. V roce 1758 je architekt Giovanni Battista Borra upravil a nahrazovat je olověnými kopulemi s kulatým vikýřem a oknem na každé straně. Východní pavilek byl přeměněn na třípodlažního dům v roce 1952.\n\nNachází se před severní stranou domu.\n\nSocha Jiřího I. je ve středu nádvoří. Jezdecká socha krále Jiřího I je vyšší než v životní velikosti autorem je Andries Carpentière byla vytvořena z litého olova v roce 1723. Stojí na vysokém kamenném podstavci.\n\nSouth Vista (Jižní vyhlídka) plocha se stromy lemovanými svažitými trávníky na jih od domu, dolů k osmibokému jezeru Octagon Lake a kilometr a půl za Corinthian Arch, od nějž vede Grand Avenue více než kilometr a půl do Buckinghamu. Jedná se o nejstarší plochu zahrady. Zde byly obezděné zahrady na místě na jižního trávníku od roku okolo 1670, které patřily ke starému domu. Tyto zahrady byly změněny v letech okolo 1680, když byl dům přestavěn na současném místě. Byli opět upraveny Bridgemanem v roce 1716. Trávníky s doprovodnými lesy ​​na jejich současnou úpravu byly změněny v roce 1741, kdy \"Capability\" Brown rekonstruoval tuto oblast ve stylu anglického parku.\n\nBudovy v této oblasti jsou:\n\nDoric Arch je dórský oblouk z kamene, postavený v roce 1768 při návštěvě princezny Amelie, pravděpodobně podle návrhu Thomase Pitta, 1. barona z Camelfordu, je jednoduchý oblouk lemován vlnitými dórskými pilastry, s propracovaným kladí s triglyfy a vyřezávanými metope. To vede k Elysijánským polím (Elysian fields).\n\nSocha Jiřího II stojící na západním okraji trávníku byla přestavěna v roce 2004 organizací National Trust. Je o památník krále Jiřího II., původně postavený v roce 1724, než se stal králem. Pomník se skládá z korintského sloupu na podstavci 9,1 m vysokém, který podpírá kamennou sochu krále, která je kopií sochy prodané v roce 1921. Pilíř má nápis z Horatiovy Ódy 15, knihy IV.\n\nLake Pavilions jsou stavby navržené Vanbrughem v roce 1719, které jsou na okraji „ha-ha“ lemujícího centrální průhled skrz park k oblouku Corinthian Arch. Byly přesunuty dále od sebe v roce 1764 a jejich detaily upraveny na neo-klasické architektem Borra. Stojí na zvýšeném podstaci, na který lze vystoupat osmi schody. Pavilony jsou tvořeny čtyři skládanými dórskými sloupy na šířku a dvěma do hloubky, s pevnou zadní stěnou a s kazetovým stropem. Za východním pavilonem leží Bell Gate. Ta bývala použita pro veřejnost při návštěvě zahrad v 18. a 19. století.\n\nLeží přímo východně od South Vista, byly navrženy Williamem Kentem. V roce 1734 byly zahájeny práce na této části zahrady. Oblast zahrnuje asi 16 ha. Na tomto místě je řada budov a památek v blízkosti dvou úzkých jezer, tzv. řeky Styx, rameni osmibokého jezera Octagon Lake. Název odkazuje na Elysium a památky v této oblasti jsou připomínkou mrtvý Británie a starověkého Řecka. Mezi hlavní druhy stromů původně zde vysazených byly olše, jilmy, kaštany a borovice, ale byl zde vysazen také břečťan aby porostl mrtvé kmeny stromů a vytvořil tak vhodnou melancholickou náladu. Budovy v této oblasti jsou:\n\nKostel se nachází v lese mezi domem a Elysian Fields. Je farním kostelem pro Stowe. Je to jediná přežívající stavba ze staré vesnice Stowe. Je datován do 14. století. Budova se skládá z lodi s uličkami a západní věží, kněžiště s kaplí na severu a na východě . Lancelot \"Capability\" Brown byl oddán v tomto v kostele v roce 1744. Kostel obsahuje okna s leptaným sklem zadané Sirem Laurence Whistlerem CBE na paměť Hon. slečny Thomas Close-Smith z Boycott Manor, nejstarší dcery 11. Lady Kinloss, která byla nejstarší dcerou 3. vévody z Buckinghamu a Chandosu. Thomas Close sám Smith byl vysokým šerifem Buckinghamshire od v roku 1942 a zemřel v roce 1946. Caroline Mary, jeho manželka, zemřela v roce 1972.\nChrám antické ctnosti byl postaven v roce 1737 podle návrhu Kenta, ve formě Tholosu, kruhové klenuté budovy obklopené sloupy. V tomto případě jsou to jónské sloupy, 16 v řadě na podstavci. Uvnitř jsou čtyři výklenky, každý mezi dvěma vchody. Obsahují čtyři sochy v životní velikosti (sádrové kopie originálů, originály prodal Peter Scheemaker v roce 1921). Jsou to Epaminondas (vojevůdce), Lycurgus (zákonodárce), Homer (básník) a Sokrates (filozof).\n\nThe Temple of British Worthies (Chrám úctyhodných Britů) navrhl Kent a byl postaven v letech 1734-5. památník je vystavěn z kamene, jako zakřivená nezastřešená exedra s velkým kamenným sloupem ve středu. Sloup obsahuje oválný výklenek , kde je uložena busta Merkura, kopie originálu. V zakřivených stěnách je 6 výklenků po obou stranách, S dalších výklenků na obou koncích stěny a další dva dále za nimi. Tyto otvory jsou vyplněny bustami, napůl vytesanými, jejich autor je John Michael Rysbrack. Na bustách jsou vyobrazeni John Milton, William Shakespeare, John Locke, Sir Isaac Newton, Sir Francis Bacon, Alžběta I., Vilém III a Inigo Jones.\n\nDalších osm bust představuje zobrazení osob od autora Peter Scheemakers a jsou zde vyobrazeni Alexander Pope, Sir Thomas Gresham, král Alfréd Veliký, Černý princ, Sir Walter Raleigh, Sir Francis Drake, John Hampden a Sir John Barnard (whig a oponent ministerského předsedy sira Roberta Walpole). Nad každým výklenkem je malá stříška, stěna zde vystupuje mírně dopředu. Volba osob odráží osobnosti které byly považovány \"úctyhodné Brity\" byla velmi ovlivněna politickými idejemi whigů, jde o vybrané osoby z nichž osm je známo pro své činy a osm pro své myšlenky a ideály.\n\nShell Bridge byl navržen Kentem, a dokončen v roce 1739, je vlastně přehradou upravenou aby vypadala jako most s pěti oblouky. Stavba je ozdobena mušlemi.\nGrotto (jeskyně) navrhl pravděpodobně Kent v okolo roku 1730. Nachází se na začátku meandrů \"řeky Styx\", která protéká Elysian Fields. Jsou zde dva pavilony, jeden z nich je zdoben granáty a další oblázky a kamínky. V centrální místnosti jsou dvě nádrže z bílého mramoru. V horní je mramorová socha Venuše vstávající z lázně a voda padá z horní do dolní nádrže, načež je vedena pod podlahou před budovu, kde jako padající proud vtéká do řeky Styx.\nSeasons Fountain (Fontána ročních období) byla pravděpodobně postavena v roce 1805, je zhotovena z bílého mramoru. Teče z ní pramenitá voda. Základní konstrukce je vyrobena z krbu z 18. století, stavba měla být zdobena plaketami čtyř ročních období z porcelánu od Wedgwooda a měly zde být zavěšené stříbrné šálky k pití na obou stranách.\n\nGrenville Column (Grenvillský sloup) byl původně postaven v roce 1749 v blízkosti údolí Grecian Valley, ale byl přemístěn do tohoto místa jako dar v roce 1756. Pravděpodobně byl navržen Templem. Připomíná jednoho ze synovců lorda Cobhama, kapitána Thomase Grenville jenž byl zabit v roce 1747 při bojích s Francouzi u mysu Finisterre na palubě HMS Defiance pod velením admirála Ansona.\n\nByl vytvořen v roce 1778 jako památník kapitána Jamese Cooka. Má podobu kamenné koule na podstavci (připomíná globus). Byl přemístěn do svého současného umístění v roce 1842. Na podstavci má být vyřezán reliéf Cookovy hlavy z profilu a nápis Jacobo Cook / MDDLXXVIII.\n\nLeží na východ od Elysian Fields, oblast je také známa jako The Eastern Garden (Východní zahrady). Tato plocha parku byla upravena v letech okolo 1730 a 1740. V této oblasti leží některé z větších budov.\nPseudogotický chrám Gothic Temple navrhl James Gibbs v roce 1741 a dokončil jej v roce 1748. Je to jediná stavba v parku postavená ze železné rudy (limonit), všechny ostatní používají nažloutlý vápenec. Budova má trojúhelníkový půdorys, dvě podlaží s pětibokou věží na každém rohu, z nichž jedna je o dvě podlaží vyšší než hlavní budova, zatímco ostatní dvě věže mají lucerny na střeše. Nad dveřmi je citát od Pierra Corneille z hry Horace: Je rends milost aux Dieux de n'estre pas Roman (Děkuji bohům, že nejsem Říman). Interiér tvoří kruhový prostor. Chrám byl použit v roce 1930 pro školení armády jako Officer Training Corps armoury. Nyní je vlastnictvím Landmark Trust.\nPebble Alcove (Oblázková alkovna) Byla postavena z kamene před rokem 1739 pravděpodobně podle Kentova návrhu. Má podobu exedry zdobené barevnými kamínky, včetně rodinného erbu, pod kterou je motto rodu Templů: \"Templa Quam delecta\" (Jak krásné jsou tvé chrámy).\n\nChatham Urn je kopie velké kamenné urny známé jako Chatham Vase vytesané v roce 1780 Johnem Baconem. Ta byla umístěna v roce 1831 na malém ostrově v jezeře Octagon Lake. Je to památník Williama Pitta, 1. hrabě z Chathamu, bývalého premiéra, který byl příbuzný rodu Temple. Původní urna byla prodána v roce 1848 a je nyní v Chevening House.\nCongreve's Monument je památník zhotovený z kamene, navržený Kentem v roce 1736, je to památník Williama Congreve. Památník je zhotoven ve tvaru pyramidy s urnou vytesanou na jedné straně s hlavou Apollóna a maskami komedie a tragédie. Komolý jehlan podepírá socha opice pohlížející na sebe do zrcadla, pod níž jsou nápisy.\nTemple of Friendship (Chrám přátelství) byl postaven z kamene v roce 1739 podle návrhu Gibbse. Nachází se v jihovýchodním rohu zahrady. Na exteriéru budovy je nápis AMICITIAE S (zasvěceno přátelství). Stavba byla těžce poničena požárem v roce 1840 a je stále v troskách. Byla postavena jako pavilon pro pobavení přátel lorda Cobhama. Původně byla vyzdobena nástěnnými malbami jejichž autor je Francesco Sleter, který vytvořil i malbu Britannia, na stropě a vyzdobil stěny alegorickými obrazy symbolizující přátelství, spravedlnost a svobodu. Byla zde série deseti bílých mramorových bust na černých mramorových podstavcích mezi zobrazenými je Frederick, princ z Walesu; Philip Stanhope, 4. hrabě z Chesterfieldu, George Lyttelton, 1. baron z Lytteltonu, Thomas Fane, 8. hrabě z Westmorlandu, William Pitt, 1. hrabě z Chathamu, Allen Bathurst, 1. hrabě z Bathurstu, Richard Grenville-Temple, 2. hrabě Temple, Alexander Hume-Campbell, 2. hrabě z Marchmontu, John Leveson-Gower, 1. hrabě z Goweru.\n\nByly datovány 1741, tři byly vyřezány Peterem Scheemakersem: Cobham, Prince Frederick a Lord Chesterfield, zbytek bylo zhotoveno Thomasem Adye. Všechny busty byly prodány v roce 1848. Budova se skládala z čtvercové místnosti vysoké přes dvě podlaží. Přední strana má portikus na čtyřech toskánských sloupech podpírajících trojúhelník. Arkády a sloupoví se zdí za nimi ještě stojí.\nPalladian Bridge je most v palladianském stylu, který je kopií mostu na Wilton House. Hlavním rozdílem je, že verze Stowe je určena pro použití i pro vozy tažené koni. Most byl dokončen v roce 1738 pravděpodobně pod vedením Gibbse. Most má pět oblouků, střední je širší než zbylé. Na mostě upraven ozdobné zábradlí jako balustráda, prostřední tři oblouky podpírají otevřený pavilon. Nad středním obloukem se tyčí čtyři plné a dva polovičních sloupce v románském stylu s jónskými hlavicemi. Střecha je z břidlice se sádrovým stropem. Most se původně klenul nad potokem, který vytékal z jezera Octagon lake, ale když bylo jezero rozšířeno a prohloubeno pro přirozenější tvar, jak se stalo v roce 1752, pak se tato část potoka stala ramenem jezera.\n\nQueen's Temple (Chrám královny) byl původně navržen Gibbs v roce 1742 a byl nazýván Lady's Temple (Chrám dámy). Byl navržen pro pobavení přátel Lady Cobham. Ale budova byla značně přestavěna v letech 1772-1774 a získala formu neoklasické stavby. Architektem byl pravděpodobně Thomas Pitt, sloupoví je založen na Maison Carré. Další úpravy byly provedeny v roce 1790, kdy jej upravil Vincenzo Valdrè na paměť zotavení George III ze šílenství s pomocí královny Charlotte, po němž byla budova přejmenována. Přízemí bylo zvýšeno, hlavní průčelí se skládá ze sloupoví, stěny s výklenky obsahují okrasné urny. Velké dveře jsou plně proskleny. Místnost uvnitř je nejkomplikovaněji zdobená stavba v zahradě.\n\nAutorem je John Michael Rysbrack u soch sedmi božstev, které daly svá jména dnům v týdnu. Sochy byly vytesány z portlandského vápence v roce 1727. Na současné stanoviště byly přesunuty v roce 1773. Současné sochy jsou však pouze kopiemi originálů, které byly prodány v roce 1921-2). Sochy jsou uspořádány v kruhu. Každá socha (s výjimkou Sunna a poloviční délky sochy) jsou v životní velikosti. Základna každého sochy stojí na podstavci a má nápis v runovém písmu, který sděluje jména boha. Jsou to: Sunna (neděle), Mona (pondělí), Tiw (úterý), Woden (středa), Thuner (čtvrtek), Friga (pátek) a saská verze Seatern (sobota), původní sochy Sunna a Thuner jsou majetkem V&A Museum, původní socha Frigy stála mnoho let v Portmeirionu, ale byla prodána v aukci v roce 1994 za 54.000 liber, původní socha Mona je v Buckinghamshire County Museum.\n\nZahrady Lamport Gardens leží východně od zahrad Eastern Gardens a jsou pojmenovány po zmizelé osadě Lamportem. Zahrady byly vytvořeny v roce 1826, jejich architektem byl Richard Temple-Grenville, 1. vévoda z Buckinghamu a Chandos a jeho zahradník James Brown. Od roku 1840 zahradník pan Ferguson 2. vévody Buckinghamského a architekt Edward Blore jako okrasná zahrada s kameny a vodními prvky. Budovy v této oblasti jsou Chinese House a Lamport Lodge.\n\nChinese House (Čínský dům) je známo, že podle data z roku 1738 je první známou budovou v Anglii postavenou v čínském stylu. Byla vyrobena ze dřeva a pomalovaná na plátně Francesco Sleterem. Původně stála na pilotech v rybníku u Elysian Fields. V roce 1750 to bylo přemístěna ze Stowe a koupena společností National Trust v roce 1996, načež byla vrácena zpět do Stowe a umístěna v současném stanovišti.\n\nLamport Lodge jsou jedinečné červené cihlové zahradní domky. Jsou vystavěny ve stylu tudorovské gotiky, se dvěma arkýři. Byly přestavěny v letech 1840-1 Blorem ze starších budov. Objekty zde působí jako vstup přes „ha-ha“. stojí zde jsou tři sady železných vrat, které obsahují jednu bránu pro vozy a dvě doprovodné pro pěší. Vedou k aleji buků vysazených v roce 1941, a dále cesta vede k chrámu Gothic Temple.\nGrecian valley (Řecké údolí) se rozkládá na severu Eastern Garden. Je upraveno zahradním architektem Lancelotem „Capability“ Brownem, který jej vytvořil v letech 1747-1749. Jde o první známou architektonickou úpravu tohoto významného a ve své době slavného tvůrce parků. Plochy trávníků tvarované do \"L\" pokrývají asi 24 ha (60 akrů). Starší lípy a jilmy zde byly vysazeny z jiných míst na panství se záměrem co nejrychleji dosáhnout vzhledu malebné krajiny. Z ostatních druhů stromů, které Brown použil v této a dalších oblastech zahrad jsou uváděny: cedr, tis, buk, platan, modřín a borovice.\n\nAutor Temple of Concord and Victory (Chrám Svornosti a Vítězství), této největší ze zahradních staveb ve Stowe je neznámý, ale je předpokládáno, že je jím Temple a Thomas Pitt, 1. baron Camelford. Stavba je zhotovena z kamene, byla vytvořena mezi 1747 a 1749. Budova se nachází mezi dvěma rameny údolí. Stojí na zvýšených základech se schody až k hlavnímu vchodu. Stavbu tvoří peristyl 28 románských sloupů v jónském slohu, deset na bocích a šest na každém konci. Hlavní štít obsahuje sochu Petera Scheemakera Four Quarters of the World bringing their Various Products to Britannia (Tři čtvrtiny světa přináší své výtvory Británii). Objekt byl budován od roku 1760, kdy byl přeměněn na památník na britského vítězství v sedmileté válce. Dřevěné dveře celly jsou natřeny pruskou modří s pozlacením na lištách.\nStavba Fane of Pastoral Poetry se nachází v lesíku na východním konci údolí v severovýchodním rohu Grecian valley, je to malý pavilonek navržený Jamese Gibbsem v roce 1729 do svého současného umístění byl umístěn v letech kolem 1760. Je čtvercového půdorysu se zkosenými rohy, byl postaven z kamene, každá strana stavbu tvoří otevřený oblouk. Herma vyčnívá z každého zkoseného rohu mezi oblouky.\n\nCircle of the Dancing Faun (Kruh tančícího Fauna) se nachází v blízkosti severovýchodního konce údolí Grecian valley nedaleko Fane of Pastoral Poetry, Circle of the Dancing Faun je vytvořen kruhem pěti soch pastýřů a pastýřek. Všechny sochy byly prodány. Dvě z těchto soch se nacházely v Buckinghamu a byly v roce 2009 znovu instalovány na své původní místo v zahradě.\n\nCobham Monument je umístěn v jižní části údolí Grecian valley, je nejvyšší stavbou v zahradách. Dosahuje výšky 32 m (104 ft). Byl postaven v letech 1747-1749, je zhotoven z kamene, pravděpodobně byl navržen Brownem. Sloupec sám o sobě je osmiboký s jedinou drážkou na každé ploše. Má hlavici a patku v dórském slohu. Na sloupu je rozhledna s osmi obloukovitými okny a kopule na níž stojí socha Lorda Cobhama.\n\nWestern garden (Západní zahrady) leží přímo na západ od South Vista. Do Western garden je zahrnováno i jezero Eleven-Acre Lake. Tato plocha zahrady byla upravena v letech 1712 až 1770, kdy prošla konečnými terénními změnami. Jezero bylo rozšířeno s ohledem na jeho přirozený tvar v roce 1752. V této oblasti jsou tyto budovy:\nBudovu Rotondo (také někdy nazývána Rotundo) navrhl Vanbrugh. Byla vystavěna v letech 1720-1721. Rotondo je kruhový chrám, který se skládá z deseti románských sloupů v jónském stylu, které stojí na vyvýšené ploše se třemi stupni. Klenba byla upravena Borrou v letech 1773-4, aby měla nižší profil. Ve středu budovy je socha Venuše, stojící na vyvýšeném zdobeném podstavci. Současná socha byla nedávno umístěna výměnou za originál a pozlacena.\n\nSocha královny Karoline z Ansbachu má formu tetrapylonu, vysokého čtvercového podstavce se čtyřmi skládanými románskými sloupy v jónském slohu na nichž je na podstavci umístěna socha královny. Na podstavic je nápis Honori, Laudi, Virtuti Divae Carolinae (Na počest, chválu a ctnosti božské Karoline). Objekt pravděpodobně navrhl Vanbrugh.\nStavba Temple of Venus (Chrám Venuše) pochází z roku 1731 a byl první budovou v zahradách upravených Williamem Kentem. Nachází se v jihozápadním rohu zahrady na druhé straně jezera Eleven-acre lake. Kamenná stavba má podobu jedné z vil které vytvořil Palladio. Středové obdélníkové místnosti jsou připojeny dvěma arkádami k pavilonům. Hlavní průčelí má exedru obklopenou dvěma plnými a dvěma polovičními románskými sloupy v jónském stylu. Na stranách dveří jsou dva výklenky obsahující busty Kleopatry a Faustina. Exedra je lemována dvěma výklenky, které obsahují busty císařů Nerona a Vespasiana, kteří jsou známí pro svůj sexuální apetit. Pavilony mají střechy ve tvaru kopule. Nad dveřmi je vytesán Veneri HORTENSI \"Venušiny zahrady\". Interiér byl v roce 1756 podle průvodce Seeley Guidebook vyzdoben freskami namalovanými Francesco Sleterem. Ve středu stropu je zobrazena nahá Venuše. Obrazy na stěnách byly výjevy ze Spenserovy Faerie Queene (Královna víl). Reverend John Wesley, zahradní stavbu Temple of Venus navštívil v roce 1779, a řekl, že uvedené obrazy (fresky) jsou „neslušné“. Malby byly zničeny na konci 18. století.\nNa stropě byl podle průvodce vlys s nápisem od Catulla:\n\nNunc amet qui nondum amavit:\nQuique amavit, nunc amet.\n\n(Nyní milujte, toho jenž nemiloval:\nJenž miloval, ať nyní miluje.)\n\nBudova byla navržena v roce 1731 Kentem. Stavba má masivní rustikální úpravu, štít obsahuje vytesanou Panovu flétnu ve věnci. Na budově je malá věž stojící napravo od vchodu.\nStavba Dido's Cave je o málo více než výklenek, pravděpodobně byla postavena v kolem roku 1720, původně byla zdobena malbou Dido a Aenea. V roce 1781 bylo průčelí ozdobeno tufem od markýzy z Buckinghamu. Její syn 1. vévoda z Buckinghamu na její památku přidal nápis „Mater Amata, Vale!“ (Sbohem milovaná matko). Projektant stavby není neznám.\nUmělé zříceniny a vodopád byly postaveny v kolem roku 1730. Vodopád přivádí vodu z jezera Eleven Acre Lake, které je vyšší než umělé jezero Octagon Lake. Umělá zřícenina je řada oblouků nad kaskádou. Stavba byla postavena tak, aby vypadala poškozená.\n\nZvěřinec byl postaven z kamene v roce 1781, pravděpodobně podle návrhu architekta Valdrè. Je skrytý v lesích západně od South vista. Zvěřinec byl postaven markýzem z Buckinghamu pro jeho manželku jako útočiště. 1. vévoda zvěřinec upravil tak, že zde byly vycpaná zvířata, včetně 9,8 m (32 stop) dlouhého hroznýš královský \"Boa constrictor\" a 10.000 geologických vzorků, které získal v roce 1819 při prodeji sbírky Williama Bullocka. Všechny sbírky byly ale prodány v roce 1848. Centrální prostor je kryt klenbou, která je z vnější strany pokryta mědí. Interiér míval nástěnnou malbu. V přední části budovy bývaly formální obdélníkové květinové zahrady, ale nyní jsou zde tenisové kurty.\n\nVzhledem k tomu, že design zahrady podléhá změnám došlo k zničení mnoha památek.\nChackmore Fountain stavba vytvořená 1831, nacházela se na půli cesty dolů Grand Avenue v blízkosti mlýnu Chackmore, byla odstraněna v roce 1950.\n\nNelson's Seat (Nelsonovo sídlo) Objekt se nacházel jen pár metrů severozápadně od domu, byl postaven v letech 1719 – 1720 podle návrhu Vanbrugha. Blo pojmenován podle Williama Nelsona, po rekonstrukci v roce 1773 stavba upravena dórskými sloupy a zničena před rokem 1797. Místo ukazuje travnatý kopec.\n\nQueen's Theatre (Královnino divadlo) – objekt postaven v 1721, táhl se od Rotondo po South vista. Sestávalo z pravidelného prostory obklopené propracovanými travnatými tribunami. Prvek byl v letech 1762-4 upraven, aby tvar zahradní úpravy jako celku byl přirozenější.\n\nVanbrughova pyramida byla umístěna v severozápadním rohu zahrady. byla postavena v roce 1726, podle návrhu Vanbrugha jako 18 m vysoká stavba, měla strmě stupňovitou formu. Byla zničena v roce 1797 a zůstaly jen základy.\nJeskyně St. Augustine's Cave byla rustikální stavba s doškovou střechou, postavená kolem roku 1740, odstraněna 1797.\nTemple of Bacchus (Chrám Bakcha) stavba navržená Vanbrughem a postavená v roce 1718, západně od domu, původně z cihel, později pokryta štukem a dále ozdobena dvěma sfingami. Byla zničeno v roce 1926, když zde byla vedena cesta pro velkou školní kapli navrženou sirem Robertem Lorimerem.\nCoucher's Obelisk trpasličí obelisk, postavený před rokem 1725. Později byl posunut minimálně dvakrát do jiných míst v zahradě a nakonec odstraněn v roce 1763. Připomíná Reverenda Roberta Couchera, kaplana dragounů Lorda Cobhama.\nQueen of Hanover's Seat, stavba stála na mýtině jihozápadě od chrámu Bakcha. Původně tzv. Saský oltář byl kruh saských božstev v roce 1727, jenž byl přemístěn v roce 1744 do údolí Grecian Valley kde sloužil na místě sochy 'Dancing Faun' (Tančící Faun), dokud nebyl přemístěn z tohoto místa v roce 1843. Připomínal návštěvu královny z Hannoveru v tomto roce. Artefakt byl prodán v roce 1921 a je nyní v zahradě v Yorkshire.\nCowper's Urn velká kamenná urna obklopená dřevěnými lavičkami, postavena v roce 1827 na západ od Hermitage, prodána v roce 1921. Její současné místo není známo.\nSleeping Parlour (Spací pavilonek) pravděpodobně navrhl Vanbrugh, byl postaven v roce 1725 v lese u South Vista, vstup byl lemován jónskými sloupy. Byl zbořen v roce 1760.\nCold Bath (Chladné lázně) byly postaveny kolem roku 1723 podle Vanbrughova návrhu, jako jednoduchá cihlová stavba, v blízkosti Cascade. Objekt byl stržen v roce 1761.\nTemple of Modern Virtue (Chrám moderní ctnosti) stál na jih od na jih od Chrámu starověkého ctnosti, byl postaven v roce 1737 jako ironie ke klasické zřícenině, s bezhlavými sochami v současném oblečení. Zdá se, že bylo ponechán osudu, jsou zde nepatrné zbytky stavby v podrostu.\nMarquess of Buckingham's Urn – urna původně umístěná za Temple of British Worthies, postaveném v roce 1814 1. vévodou na památku svého otce, ale byla přestěhována do školy v roce 1931.\nGosfield Altar stál na ostrově v jezeře, byl kopií klasického antického oltáře. Byl postaven Ludvíkem XVIII. z vděčnosti za právo používat Gosfield Hall v Essexu. Stavba byla přesunuta z toho místa 1. vévodou v roce 1825, zmizela v roce 1843.\nTemple of Contemplation (Chrám rozjímání) je nahrazen fontánou Four Seasons. Byl zhotoven v roce 1750.\nWitch House (Dům čarodějnice) postaven roku 1738 na mýtině za Chrámem starověkého ctnosti, byl postaven z cihel se šikmými stěnami, v interiéru měl nástěnnou malbu čarodějnice. Datum zničení je neznámé.\nGotický kříž byl postaven v roce 1814 z Coade kamene (umělý kámen) na cestě spojující Doric Arch a Chrám starověké ctnosti. Byl zbořen v roce 1980 padajícím jilmem. Základy jsou stále viditelné.\nApollo a devět múz byly artefakty uspořádané do půlkruhu u Doric Arch. Šlo o sochy Apollóna a devíti múz, jenž byly odstraněny někdy po roce 1790.\nUrna 1. vévodkyně urna stála v blízkosti gotického kříže, byla z bílého mramoru, artefakt postavil 2. vévoda aby mu připomínal jeho matku.\n\nImperial Closet byl malý objekt na východ od chrámu přátelství, postavený podle projektu Gibbse v roce 1739. Interiér obsahoval obrazy Tituse, Hadriána a Marcus Aurelia s nápisy. Budova byla zbořena v roce 1759.\n1st Duke's Urn urna postavená v roce 1841. Stála cestou k Lamport Gardens. Byla odstraněno v roce 1931, přemístěna do školy.\n\nSochy v údolí Grecian Valley – v údolí stálo několik hlavních soch umístěných na strategických místech, včetně soch \"Hercula a Antaea\", \"Kaina a Ábela\", \"Hercula a kance\", \"Sportovce\" a \"Tančícího Fauna\".\n\n"}
{"id": "1003167", "url": "https://cs.wikipedia.org/wiki?curid=1003167", "title": "Peter Mutharika", "text": "Peter Mutharika\n\nPeter Mutharika (* 18. července 1940) je malawiský politik, učitel a právník, který byl v roce 2014 zvolen prezidentem Malawi. Ve funkci tak vystřídal prezidentku Joyce Bandovou. Jeho starším bratrem je Bingu wa Mutharika, který funkci prezidenta země vykonával v letech 2004–2012.\n\nZa svou dosavadní politickou kariéru vystřídal pozice ministra spravedlnosti, vzdělání, vědy a technologie a naposled také zahraničních vztahů. 31. května 2014 se složením přísahy stal prezidentem Malawi. Mandát obhájil v prezidentských volbách 21. května 2019, jejich výsledky však Ústavní soud zrušil a nařídil nové volby.\n"}
{"id": "1003168", "url": "https://cs.wikipedia.org/wiki?curid=1003168", "title": "Očnatec obecný", "text": "Očnatec obecný\n\nOčnatec obecný (\"Sarpa salpa\") je ryba žijící ve Středozemním moři a Biskajském zálivu.\n\nMá zploštělé, oválné tělo stříbrné barvy, charakteristickými znaky jsou tenké oranžové vodorovné pruhy a černá skvrna u kořene prsní ploutve. Samci dosahují maximální délky 30 cm, samice jsou větší - až 50 cm.\n\nMaso ryby může způsobit těžké, až několik dní trvající halucinace, což je patrně způsobeno některým druhem mořské řasy, kterou očnatec konzumuje. Pro tuto vlastnost byl očnatec vyhledáván už starými Římany.\n\n"}
{"id": "1003169", "url": "https://cs.wikipedia.org/wiki?curid=1003169", "title": "Animal Ambition", "text": "Animal Ambition\n\nAnimal Ambition (stylizováno jako Animal Ambition: An Untamed Desire to Win) je páté studiové album amerického rappera 50 Centa. Album bylo vydáno 3. června 2014 pod nahrávacími společnostmi G-Unit Records, Caroline Records a Capitol Records. Propagace alba byla podpořena vydáním deseti singlů. K albu bylo prodáváno i DVD s videoklipy ke všem písním.\n\nV prosinci 2013 50 Cent oznámil, že pracuje na novém hudebním projektu s názvem \"Animal Ambition\", v té době se mluvilo pouze o mixtape či o street albu. Avšak nakonci února 2014 oznámil, že se vykoupil ze smlouvy se společnostmi Shady Records / Aftermath Entertainment / Interscope Records, se kterými měl kontrakt ještě na jedno album. Současně podepsal novou spolupráci s vydavateli Caroline Records, Capitol Records a Universal Music Group. Téhož dne oznámil, že jeho novým albem bude právě \"Animal Ambition\", které má být vydáno 3. června 2014. Jedná se o konceptuální album s tématem prosperity.\n\nNa albu se podíleli umělci Yo Gotti, Trey Songz, Kidd Kidd, Jadakiss, Mr. Probz, Guordan Banks, Prodigy, Schoolboy Q a Styles P.\n\nAlbum sloužilo hlavně jako propagační projekt pro album \"Street King Immortal\", které bylo plánováno na konec roku 2014, ale poté bylo odloženo.\n\nOd 18. 3. 2014 byla každý týden z alba zveřejněna nová píseň. Prvním singlem byla zvolena píseň \"Don't Worry Bout It\" (ft. Yo Gotti). Dalšími singly byly zvoleny písně \"Hold On\", \"Pilot\", \"Smoke\", \"Hustler\", \"Chase the Paper\", \"Everytime I Come Around\", \"Irregular Heartbeat\", \"Winners Circle\" a \"Twisted\". Žádna z nich se neumístila v hlavním žebříčku Billboard Hot 100.\n\nV USA se umístilo na 4. příčce v žebříčku Billboard 200 s 46 728 prodanými kusy v první týden prodeje. K prosinci 2014 se v USA celkem prodalo 124 000 ks.\n"}
{"id": "1003170", "url": "https://cs.wikipedia.org/wiki?curid=1003170", "title": "Big Bang", "text": "Big Bang\n\nBig Bang může znamenat:\n\n"}
{"id": "1003171", "url": "https://cs.wikipedia.org/wiki?curid=1003171", "title": "O. J. Simpson", "text": "O. J. Simpson\n\nOrenthal James „O. J.“ Simpson (* 9. července 1947), zvaný The Juice, je bývalý hráč amerického fotbalu, bývalý herec a usvědčený zločinec.\n\nV sedmdesátých letech 20. století zaznamenal řadu vynikajících výsledků v americkém fotbale, jeho profesionální kariéra trvala od roku 1969 do roku 1979. V roce 1985 byl zařazen do síně slávy tohoto sportu Pro Football Hall of Fame. Po ukončení hráčské kariéry byl úspěšný jako televizní komentátor amerického fotbalu a herec (známá je především jeho role detektiva Nordberga v komediální sérii Bláznivá střela).\n\nV roce 1994 byl obviněn z vraždy dvou lidí, své manželky Nicole Brownové Simpsonové a číšníka Ronalda Goldmana. Trestní proces, který dostal mimořádnou publicitu, skončil jeho osvobozením, v následujícím civilně právním procesu však byl odsouzen k mnohamilionové náhradě škody pozůstalým.\n\nRoku 2007 byl zatčen pro další zločiny včetně loupeže a únosu a odsouzen k 33 letům vězení s možností propuštění nejdříve po 9 letech. 20. července 2017 bylo rozhodnuto o jeho podmínečném propuštění, ke kterému došlo 1. října téhož roku.\n\n• O. J. Simpson v Internationa Movie Database\n\n• Famous American Trials - The O. J. Simpson Trial\n\n"}
{"id": "1003173", "url": "https://cs.wikipedia.org/wiki?curid=1003173", "title": "Mercedes McNab", "text": "Mercedes McNab\n\nMercedes Alicia McNab (* 14. března 1980 Vancouver, Britská Kolumbie) je kanadská herečka.\n\nDebutovala v roce 1991 ve filmu \"Addamsova rodina\", přičemž se objevila i o dva roky později v sequelu \"Addamsova rodina 2\". Dále hrála např. ve snímku \"Savage Land\" (1994) či v televizním filmu \"Útěk z Atlantidy\" (1997). V letech 1997–2001 ztvárnila v seriálu \"Buffy, přemožitelka upírů\" postavu Harmony Kendallové. V této roli působila v letech 2001–2004 i v seriálu \"Angel\". Kromě toho hostovala např. v seriálech \"Walker, Texas Ranger\", \"Dawsonův svět\", \"Bostonská střední\", \"Drzá Jordan\", \"Lovci duchů\" či \"Myšlenky zločince\". V roce 2010 se představila ve filmu \"Vražedná sekera II\".\n\nJejím otcem je bývalý anglický fotbalista Bob McNab.\n\n"}
{"id": "1003177", "url": "https://cs.wikipedia.org/wiki?curid=1003177", "title": "Dalia Dorner", "text": "Dalia Dorner\n\nDalia Dorner, , rodným jménem Dolly Greenberg (* 3. března 1934 Istanbul), je bývalá soudkyně izraelského Nejvyššího soudu (1993–2004) a neúspěšná kandidátka volby izraelského prezidenta v roce 2014.\n\nNarodila se v tureckém Istanbulu jako Dolly Greenbergová do rodiny obchodníka s dřevem Levyho Greenberga. Její rodina do Istanbulu emigrovala z ukrajinské Oděsy. Když jí bylo deset, stěhovala se rodina podruhé, tentokrát podnikla aliju do britské mandátní Palestiny. Matka ji poslala studovat do internátní školy v Nahariji, vedené organizací Alija mládeže, načež pokračovala ve studiu v haifské škole Reali. Během povinné vojenské služby v izraelské armádě začala studovat práva v Tel Avivu, kde se seznámila se svým budoucím manželem Šmu'elem. V roce 1958 se za něj provdala a společně mají dva syny. Po absolvování povinné vojenské služby dokončila studium práv na Hebrejské univerzitě v Jeruzalémě.\n\nPo určitou dobu pracovala pro izraelskou policii, načež znovu narukovala do izraelské armády, coby důstojnice při generální vojenské prokuratuře. V roce 1974 byla jmenována soudkyní vojenského odvolacího soudu s hodností plukovníka. Po odchodu z armády se stala soudkyní distriktního soudu, a to nejprve v Jižním a posléze v Jeruzalémském distriktu. Byla jednou ze soudců, kteří v roce 1988 odsoudili Johna Demjanjuka k trestu smrti (tento rozsudek byl posléze v roce 1993 zrušen Nejvyšším soudem).\n\nV dubnu 1993 byla jmenována prozatímní soudkyní Nejvyššího soudu a o rok později byla v této funkci potvrzena. V této pozici byla horlivou obhájkyní lidských práv. Ke konci svého funkčního období též předsedala ústřední volební komisi. Dne 3. března 2004 vypršelo její působení u Nejvyššího soudu. V srpnu 2006 byla zvolena prezidentkou Izraelské tiskové rady. Vyučuje lidská práva na právnické fakultě Bar-Ilanovy univerzity a ústavní právo na Hebrejské univerzitě. Je nositelkou čestných doktorátů z Weizmannova institutu věd (2005) a Ben Gurionovy univerzity v Negevu (2008).\n\nV roce 2014 neúspěšně kandidovala ve volbě izraelského prezidenta, v níž zvítězil Re'uven Rivlin.\n"}
{"id": "1003178", "url": "https://cs.wikipedia.org/wiki?curid=1003178", "title": "Twin Peaks", "text": "Twin Peaks\n\nTwin Peaks může být:\n\n\n"}
{"id": "1003185", "url": "https://cs.wikipedia.org/wiki?curid=1003185", "title": "Recess", "text": "Recess\n\nRecess je první studiové album amerického producenta elektronické hudby Skrillexe. Bylo vydáno 17. března 2014. Na albu spolupracoval s Ragga Twins, Kill The Noise, Fatman Scoop, Killagraham, Alvin Risk, Chance The Rapper, a CL & G-Dragon. Bylo také uploadováno na Skrillexův oficiální YouTube kanál.\n\n"}
{"id": "1003186", "url": "https://cs.wikipedia.org/wiki?curid=1003186", "title": "Try It Out", "text": "Try It Out\n\n„Try It Out (Neon Mix)“ je song od Skrillexe a Alvina Riska. Song oficiálně vyšel na Skrillexově albu \"Recess\", ale již před sedmi měsíci byl na Skrillexově YouTube kanálu vydán oficiální videoklip, ve kterém Skrillex ukazuje průběh života celebrity, jako je on sám. Originální song „Imma Try It Out“ se objevil jako soundtrack ve hře , kde hraje při střílení nepřátel.\n"}
{"id": "1003187", "url": "https://cs.wikipedia.org/wiki?curid=1003187", "title": "Alexis Denisof", "text": "Alexis Denisof\n\nAlexis Denisof (* 25. února 1966 Salisbury, Maryland) je americký herec.\n\nVe filmu debutoval na konci 80. let, v televizi se poprvé představil v roce 1991. Jednu ze svých prvních větších rolí dostal ve filmu \"První rytíř\" (1995). Po epizodních postavách v různých seriálech hrál v letech 1999–2004 Wesleyho Wyndama-Pryce, který se nejprve objevil v seriálu \"Buffy, přemožitelka upírů\" a následně se stal jednou z hlavních postav v seriálu \"Angel\". V dalších letech hostoval např. v seriálech \"Jak jsem poznal vaši matku\", \"Private Practice\" nebo \"Dům loutek\". Hrál také ve filmech \"Láska, svatba, manželství\" (2011), \"Avengers\" (2012), \"Mnoho povyku pro nic\" (2012) či \"Strážci Galaxie\" (2014). V letech 2013–2015 působil v seriálu \"Grimm\".\n\nOd roku 2003 je ženatý s herečkou Alyson Hannigan, se kterou se seznámil na natáčení \"Buffy\". Mají dvě dcery, Satyanu Marii a Keevu Jane.\n\n"}
{"id": "1003188", "url": "https://cs.wikipedia.org/wiki?curid=1003188", "title": "Ázerbájdžán na Zimních olympijských hrách 2002", "text": "Ázerbájdžán na Zimních olympijských hrách 2002\n\nÁzerbájdžán na Zimních olympijských hrách 2002 v Salt Lake City reprezentovalo 4 sportovců v 2 sportech.\n\n"}
{"id": "1003192", "url": "https://cs.wikipedia.org/wiki?curid=1003192", "title": "Joseph Mukasa Zuza", "text": "Joseph Mukasa Zuza\n\nMons. Joseph Mukasa Zuza (2. října 1955, Malembo – 15. ledna 2015) byl malawijský katolický duchovní a biskup diecéze Mzuzu.\n\nNarodil se 2. října 1955 v Malembu. Studoval v Semináři Minor Svatého Patrika v Rumphi a poté v Semináři Major v Kachebere. Po studiích byl vysvěcen na kněze dne 25. července 1982. Sloužil v mnoho farnostech.\n\nDne 3. března 1995 byl zvolen biskupem diecéze Mzuzu. Biskupské svěcení přijal 6. května stejného roku z rukou arcibiskupa Giuseppa Leanzy a spolusvětitely byli Felix Eugenio Mkhori a Tarcisius Gervazio Ziyaye. V červnu 2012 se stal předsedou Biskupské konference Malawi.\n\n\n"}
{"id": "1003199", "url": "https://cs.wikipedia.org/wiki?curid=1003199", "title": "Francouzská opera", "text": "Francouzská opera\n\nFrancouzská opera jako specifický operní fenomén představuje jednu z největších evropských operních tradic. Zahrnuje díla francouzských skladatelů Lullyho, Rameaua, Charpentiera, Berlioze, Bizeta, Debussyho, Gounoda, Masseneta, Poulenca, Messiaena a jiných. Svou roli v historii francouzské opery hráli také někteří původně zahraniční skladatelé, zejména Lully, Gluck, Salieri, Cherubini, Rossini, Meyerbeer, Offenbach a v neposlední řadě Giuseppe Verdi.\n\nFrancouzská opera začala psát svou historii na dvoře krále Ludvíka XIV., když Florenťan Jean-Baptiste Lully (původním jménem Giovanni Battista Lulli) uvedl v roce 1673 svou první operu \"Cadmus et Hermione\" (\"Kadmos a Harmonia\"). Jednalo se o vůbec první francouzskou operu, přestože zde již dříve bylo několik pokusů o její vytvoření; nejvýznamnější z nich byla nejspíše \"Pomone\" (\"Pomona\"), první opera s libretem ve francouzštině, od Roberta Camberta. Lully a jeho libretista Philippe Quinault vytvořili tzv. \"tragédie lyrique\" neboli \"tragédie en musique\", formu francouzské opery, v níž jsou vedle árií významně zastoupená také taneční čísla a sborový zpěv.\n\nLullyho nejvýznamnějším nástupcem byl Jean-Philippe Rameau. Po Rameauově smrti vytvořil německý skladatel Christoph Willibald Gluck pro pařížskou scénu v 70. letech 18. století celkem šest oper. V jeho tvorbě je vidět vliv Rameaua, ale celkově je dílo spíše zjednodušené, se zaměřením na drama. Ve stejné době, tedy ve druhé polovině 18. století, získávala ve Francii na popularitě tzv. \"opéra comique\", v níž jsou árie střídány mluvenými dialogy.\n\nVe 20. letech 19. století ve Francii vznikla \"grand opéra\". Jedním z jejích předních tvůrců byl Gioacchino Rossini se svou operou \"Guillaume Tell\" (\"Vilém Tell\"). Nejvýznamnějším skladatelem grand opéry byl ovšem Giacomo Meyerbeer. Odlehčená opéra comique zažívala v této době úspěch v dílech Françoise-Adriena Boieldieua či Daniela Aubera. Jen obtížně se v tomto prostředí prosazoval Hector Berlioz. Například jeho opera \"Les Troyens\" (\"Trójané\"), která představovala kulminaci Gluckovy tradice, byla poprvé plně předvedena až sto let po svém napsání.\n\nOperetě, novému žánru, který se objevil ve druhé polovině 19. století, dominoval Jacques Offenbach se svými humornými a cynickými díly jako \"Orphée aux enfers\" (\"Orfeus v podsvětí\").  Charles Gounod zažil obrovský úspěch se svou operou \"Faust\". Georges Bizet složil slavnou \"Carmen\", která se však v době prvního uvedení nesetkala s úspěchem. Richard Wagner se stal pro francouzskou operu výzvou, na niž reagoval mimo jiné Claude Debussy se svým dílem \"Pelléas et Mélisande\" (\"Pelleas a Melisanda\"). Dalšími významnými skladateli ve 20. století byli Maurice Ravel, Francis Poulenc a Olivier Messiaen.\n\nPrvní opery hrané ve Francii byly do země přivezeny z Itálie, počínaje operou \"La finta pazza\", kterou složil Francesco Sacrati v roce 1645. Francouzské publikum však tyto italské opery přijímalo velice vlažně. Částečně to bylo z politických důvodů, protože byly silně podporovány kardinálem Julesem Mazarinem. Kardinál Mazarin byl sám původem Ital a byl značně nepopulární osobou. Byl prvním ministrem během regentství královny-matky Anny Rakouské, která vládla za svého syna Ludvíka XIV. po dobu jeho nezletilosti. Svou roli také hrály hudební a scénické prvky odlišné od francouzského stylu. Ve francouzské společnosti byl již tehdy v oblibě \"ballet de cour\" (dvorní balet), jehož příkladem je dvanáctihodinový \"Ballet de la Nuit\" (\"Balet noci\") z roku 1653, který obsahoval zpěv, tanec a velkolepou podívanou. Když dvě italské opery (\"Xerse\" a \"Ercole amante\" od Francesca Cavalliho), hrané v letech 1660 a 1662, u publika absolutně propadly, začalo se uvažovat spíše o vlastní francouzské formě opery.\n\nNa rozdíl od jiných národních operních tradic, zejména právě italské opery, se francouzská opera od 17. století podřídila novému, téměř svébytnému stylu. Skutečně francouzská opera, na francouzskojazyčná libreta a se zohledněním hudebních tradic země, začala psát svou historii na dvoře krále Ludvíka XIV., když Jean-Baptiste Lully uvedl v roce 1673 své první operní dílo \"Cadmus et Hermione (Kadmos a Harmonia)\". Jednalo se o první významnou francouzskou operu, přestože bylo v zemi již předtím několik snah o vlastní operní tvorbu. Z těchto raných děl stojí za zmínku nejspíše opera \"Pomone\", což byla vůbec první opera s libretem ve francouzštině, pro kterou složil hudbu Robert Cambert. Lully a jeho libretista Philippe Quinault vytvořili tzv. \"tragédie lyrique\", neboli původním názvem \"tragédie en musique\", formu francouzské opery, ve které jsou vedle zpívaných árií významně zastoupena také taneční čísla (Ludvík XIV. byl nejen milovník baletu, ale sám také vynikajícím tanečníkem) a sborový zpěv.\n\nStyl původní francouzské opery byl do značné míry zformován podle vkusu Jeana-Baptista Lullyho. Ač byl sám původem Ital, neviděl Lully na rozdíl od tehdejších italských operních skladatelů důvod k tomu, aby mužské role v jeho operách zpívali kastráti; místo nich zavedl zpěv kontratenorů (\"haute-contre\") a pěveckou koloraturu. Pro francouzskou operu od Lullyho doby je také typický recitativ a významné místo bylo již Lullym přisuzováno baletu. Také sborový zpěv se ve francouzské opeře brzy uplatnil.\n\nLullyho nejdůležitějším nástupcem se stal Jean-Philippe Rameau. Po Rameauově smrti vytvořil německý skladatel Christoph Willibald Gluck v 70. letech 18. století šest oper pro scény ve Versailles a v Paříži. V jeho tvorbě je vidět vliv Rameaua, ale celkově je jeho dílo spíše zaměřeno na dramatický děj. Ve stejné době, tedy ve druhé polovině 18. století, získávala ve Francii na popularitě tzv. \"opéra comique\", ve které jsou zpívané árie prokládány mluvenými dialogy.\n\nOd 20. let 19. století vznikal ve Francii nový operní žánr, tzv. \"grand opéra\". Jedním z jejích předních tvůrců byl ovšem italský skladatel Gioacchino Rossini se svou operou \"Guillaume Tell\" (\"Vilém Tell\"). Nejvlivnějším skladatelem \"grand opéry\" byl ovšem Giacomo Meyerbeer se svým velkým dílem \"Robert le diable\" (\"Robert ďábel\"). Odlehčená opéra comique zažívala v té době úspěchy díly Françoise-Adriena Boieldieua či Daniela Aubera. V tomto prostředí musel pak Hector Berlioz těžce bojovat o pozornost divadelních ředitelů i obecenstva. Jeho opera \"Les Troyens\", která je kulminací Gluckovy tradice, získala prostor pro své plné předvedení až sto let poté, co byla složena.\n\nDo operního dění ve Francii zasáhl v roce 1855 výrazným způsobem Giuseppe Verdi svou pětiaktovou operou \"Les Vêpres siciliennes\" (\"Sicilské nešpory\"), která tematizuje povstání na Sicílii v roce 1282. Původní francouzské libreto k ní napsali Eugène Scribe a Charles Duveyrier. Byla poprvé uvedena 13. června toho roku v Pařížské opeře (tehdy \"Théatre Impérial de l’Opéra\") v rámci Světové výstavy. Neobyčejnou událostí se pak stalo uvedení Verdiho velkolepého díla \"Don Carlos\" v roce 1867. Tuto operu složil Verdi rovněž na francouzské libreto, které napsali Joseph Méry a Camille du Locle podle dramatu Friedricha Schillera. V této verzi byla opera také pětiaktová a obsahovala tzv. fontainebleauské dějství. Později ji Verdi přepracoval na italské znění, přičemž ono první, fontainebleauské dějství, vypustil. Verdiho \"Don Carlos\" je stěžejním dílem operní literatury a je hrán v obou svých jazykových verzích.\n\nV druhé polovině 19. století dominoval Jacques Offenbach novému populárnímu žánru operety se svými vtipnými, satiristickými až cynickými díly. Nejlepším příkladem této Offenbachovy tvorby je sžíravá fraška na mýtické téma \"Orphée aux enfers\" (\"Orfeus v podsvětí\"). Offenbach však na konci svého života složil také velkou a muzikálně náročnou operu \"Les Contes d'Hoffmann\" (\"Hoffmannovy povídky\", 1881), která v současné době patří mezi nejhranější díla na světových operních scénách. Zde Offenbach prokázal své kvality jako operní komponista s velkým smyslem pro muzikální ztvárnění dramaticko-fantastického děje.\n\nCharles Gounod, mistr francouzského operního koloritu, zažil velký úspěch se svou operou \"Faust\" na téma básnického díla Johanna Wolfganga von Goethe. Krátce poté složil Georges Bizet svou v současnosti po celém světě neobyčejně populární operu \"Carmen\" (s dějem odehrávajícím se ve Španělsku), která však v době svého prvního provedení téměř propadla. Nejúspěšnějším skladatelem této éry byl Jules Massenet, mimo jiné se svými operami \"Manon\" (1884) a \"Werther\" (1892).\n\nNový směr operní tvorby spojený s pronikavým vlivem Richarda Wagnera se stal velkou výzvou pro další vývoj francouzské opery, na kterou reagoval mimo jiné Claude Debussy se svým dílem \"Pelléas et Mélisande\" (\"Pelleas a Melisanda\"). Ve 20. století se jako významní skladatelé francouzské opery projevili Maurice Ravel, Francis Poulenc a Olivier Messiaen.\n\nJean-Baptiste Lully, původem Ital, vstoupil v roce 1650 do služeb krále Ludvíka XIV. jako hudebník, od roku 1653 pak (díky své roli v \"Baletu noci\") také jako tanečník. Lully se stal prvním skladatelem skutečně francouzské opery a udal směr, kterým se hudba, a to nejen operní, ve Francii nadále ubírala. V roce 1653 byl Lully jmenován dvorním skladatelem a vymohl si u krále privilegium udržovat vlastní orchestr složený ze 16 houslí, pod názvem \"Les 16 violons\" (též \"Les petits violons\").\n\nV roce 1669 založil Pierre Perrin ve spolupráci s Robertem Cambertem operní dům nazvaný \"Académie royale de musique\", zkráceně též „Académie d'opéra“. Tato akademie byla předchůdkyní dnešní instituce \"Opéra national de Paris\". Perrin dostal výhradní právo na uvádění oper. Jak Perrinova a Cambertova společná opera \"Pomone\", k níž sepsal Perrin libreto, která se objevila na scéně 3. března 1671, tak jejich další počin \"Les peines et plaisirs de l'amour\" sice zaznamenaly značný úspěch, avšak již následujícího roku Ludvík XIV. schválil převedení privilegia pro uvádění oper na Jeana-Baptista Lullyho, díky čemuž se Lully stal prakticky neomezeným \"operním monarchou\".\n\nFlorenťan Lully se v roce 1661 stal učitelem baletního tance v Académie française a také získal francouzské občanství (později i šlechtický titul). Lully měl bezpečný instinkt k rozpoznání toho, co si přesně žádali král a francouzská veřejnost. Komponoval hudbu pro extravagantní dvorní zábavy, tzv. \"divertissement\", pro divadlo a také pro dvorní balet. Své kompozice vkládal do her Molièra (vlastním jménem Jean-Baptiste Poquelin), se kterým úzce spolupracoval. Vznětlivý Lully se však postupem času dostal natolik do sporů s Molièrem, že vzájemně přerušili veškeré styky a skladatel si proto musel nalézt nového spolupracovníka. Tím se stal libretista Philippe Quinault, se kterým Lully vytvořil většinu svých oper, včetně \"Cadmus et Hermione\", první francouzsky zpívané opery a první tzv. \"tragédie lyrique\", která byla uvedena 27. dubna 1673 v Paříži.\n\nJak již název napovídá, \"tragédie lyrique\" je lyrická tragédie, většinou založená na klasické římské mytologii nebo na příbězích od Torquata Tassa či Ludovica Ariosta. Na rozdíl od předloh mají však jejich libreta většinou dobrý konec. Klasickým vzorcem se stalo pět dějství plus alegorický prolog, v případě Lullyho oper oslavující ušlechtilé vlastnosti krále Ludvíka XIV. či jeho statečnost ve válce. Každý z pěti aktů obvykle dodržuje základní schéma. Začíná árií, v níž jedna z hlavních postav vyjadřuje své pocity, poté následuje dialog, ve kterém se recitativ střídá s krátkými áriemi \"(petits airs)\" a posléze dochází k hlavní zápletce. Každý akt tradičně končí tzv. \"divertissement\", při kterém zpívá sbor a na jevišti se odehrává baletní vystoupení. Při provedení opery bylo příležitostně měněno pořadí jednotlivých výstupů, většinou kvůli tomu, aby mohl příběh lépe vyniknout.\n\nLully nešetřil náklady na scénickou výpravu. V případě jeho nejnákladnější opery \"Isis\" stála tato výprava 46 265 livrů z celkových nákladů ve výši 151 780 livrů a 60 sous, což byla téměř třetina. Výpravu a částečnou režii této opery dostal na starost Carlo Vigarani, italský scénograf a vynálezce divadelních strojů. Později pracoval pro Lullyho také Jean Bérain. Choreografii věnoval Lully velkou pozornost. U většiny jeho děl zpracoval choreografii Pierre Beauchamp ve spolupráci se samotným Lullym, který byl vynikajícím tanečníkem.\n\nFrancouzská opera se tedy stala samostatným operním žánrem. Ačkoli byla \"tragédie lyrique\" bezesporu ovlivněna italskou operou, výrazně se liší od tehdy převládající italské \"opera seria\". Francouzské publikum nemělo v oblibě zpěv kastrátů, kteří byli široce oblíbeni ve zbytku Evropy, nýbrž preferovalo mužské hrdiny zpívající obzvláště vysokým tenorem, tzv. kontratenorem (\"haute-contre\"). Oblíbený byl také dramatický „Lullyho“ recitativ, zatímco v Itálii byl recitativ redukován do prosté formy známé jako „\"secco\"“ (suchý), a byl doprovázen pouze continuem. Také sbory a tanec hrály v tehdejší francouzské opeře větší roli než v soudobé italské tvorbě. Intelektuální spory o přednostech francouzské a italské hudby dominovaly kritice po celé následující století. Teprve Christoph Willibald Gluck vytvořil po svém příjezdu do Paříže syntézu těchto dvou tradic (směrů).\n\nAž po Lullyho smrti (22. března 1687) vystoupili z jeho stínu jiní autoři a jejich díla. Lully měl během svého života téměř monopol na hudební produkci, a to díky svému blízkému vztahu s králem Ludvíkem XIV. Dalším významným skladatelem této doby byl Marc-Antoine Charpentier, který již během Lullyho života působil na královském dvoře. Charpentier byl dvorním skladatelem králova syna Ludvíka, \"velkého Dauphina\", a vytvořil pro něj operu \"Les Plaisirs de Versailles\" (\"Potěšení z Versailles\"), 1682). V roce 1693 se stal známým se svou \"tragédie lyrique\" \"Médée\" (\"Médea\"), která byla operním průvodcem \"Viking Opera Guide\" označena jako „pravděpodobně nejlepší opera 17. století“, avšak v době svého uvedení vzbudila rozporuplné reakce. Lullyho příznivci Charpentierovi vyčítali, že ve své opeře využil italských prvků, zejména bohatou a disonantní harmonii, již se naučil v Římě u svého učitele Giacoma Carissimiho.\n\nKlasická \"tragédie lyrique\" však s Lullyho smrtí nezanikla, ostatní skladatelé ji dále tvořili. Mezi nejvýznamnější patří Marin Marais (opera \"Alcyone\" z roku 1703), André Campra (opery \"Tancrède\", 1702 a \"Idoménée\", 1712). Campra také vynalezl nový, lehčí žánr, \"opéra-ballet\" (česky opera-balet). Jak již název napovídá, byl v něm zastoupen tanec ještě ve větší míře, než v tragédie lyrique. Také témata těchto oper nebyla obecně tak vznešená, zápletky nepocházely nutně z antické mytologie a možné bylo i zapojení komických prvků, které Lully ve svých \"tragédies lyriques\" přestal po opeře \" Thésée\" (\"Théseus\") z roku 1675 používat. Klasický opera-balet obsahoval prolog a několik dějství – nazývaných také jako „\"entrées\"“, tj. vstupy –, často volně uskupených kolem jednoho tématu, takže každé dějství mohlo být hráno samostatně jako tzv. „\"acte de ballet\"“. Dobrým příkladem žánru je Camprovo první dílo mající tuto formu, \"L'Europe galante\" (\"Zamilovaná Evropa\", 1697): každé ze čtyř dějství se odehrává v jiné evropské zemi (Francie, Španělsko, Itálie a Turecko) a vyskytují se postavy z prostých měšťanských vrstev.\n\nDalším oblíbeným operním žánrem této doby byla \"pastorale héroïque\", což je typ \"ballet héroïque\", který je druhem opera-baletu. Hlavním představitelem, který tento žánr uvedl, byl sám Lully ve svém díle \"Acis et Galatée\". Díla tohoto druhu mají většinou tři nebo čtyři dějství, s pastorálním tématem, v němž se vyskytují komické i tragické prvky a vystupují v něm pastýři a pastýřky spolu s postavami antické mytologie. Je zde také alegorický prolog.\n\nV této době se objevují rovněž první pokusy o čistě komickou operu, například \"Les amours de Ragonde\" (1714) od Jeana-Josepha Moureta.\n\nJean-Philippe Rameau byl nejdůležitějším nástupcem Lullyho, a také nejvýznamnějším francouzským hudebním skladatelem 18. století. Byl však i kontroverzní osobností a býval napadán jak tou částí publika, která hájila „francouzský“, tj. Lullyho styl, tak zastánci italské hudby. Jeho přínosem do světa opery bylo zavedení přizpůsobivosti, dramatičnosti a výraznosti, na což později navázal svým dílem Gluck. Dalším příjemným oživením byla pestrost jeho tanečních meziher vkládaných do oper.\n\nRameau byl velkým hudebním teoretikem. Teprve v době, kdy mu již bylo téměř 50 let, složil svou první operu \"Hippolyte et Aricie\" (1733), která vzbudila značný rozruch. Někteří diváci, například André Campra, byli překvapeni její neuvěřitelně bohatou nápaditostí. Jiní, zastánci Lullyho, byli zděšeni Rameauovými neobvyklými harmoniemi a disonancemi a stavěli se k dílu odmítavě. Slovní válka mezi „lullisty“ a „ramisty“ (příznivci Rameaua) trvala po zbytek desetiletí.\n\nRameau se příliš nepokoušel o vytvoření nových žánrů; místo toho inovoval stávající formy zevnitř, s využitím svého vysoce originálního hudebního jazyka. Nakonec se stal velice plodným skladatelem; napsal pět tragédies en musique, šest opera-baletů, velké množství pastorales héroïques a \"actes de ballet\" a také dvě komické opery: \"Les Indes galantes\" (\"Dvorní Indové\"), 1735, přepracována v roce 1736 a \"Platée\", 1745. Svá díla Rameau často přepracovával, mnohdy natolik, že se výsledné znění diametrálně lišilo od původního.\n\nV roce 1745 se Rameau stal dvorním skladatelem krále Ludvíka XV.. Avšak již v roce 1750 vypukl nový spor zvaný „\"querelle des bouffons\"“ (hádka klaunů), ve kterém podporovatelé italské opery, jako například filosof Jean-Jacques Rousseau, obvinili Rameaua, že je staromódní, režimu poplatnou postavou. „Anti-nacionalisté“ (jak byli někdy nazýváni) jeho styl zavrhovali, protože byl podle nich příliš preciózní a odtažitý bez citového výrazu, na rozdíl od „jednoduchosti a přirozenosti“, kterou shledávali v italské komické opeře (opera buffa), například v Pergolesiho opeře \"La serva padrona\" (\"Služka paní\"). Jejich argumenty silně ovlivnily vývoj francouzské opery ve 2. polovině 18. století, zejména pokud jde o vzestup žánru zvaného \"opéra comique\".\n\nPo Rameauově smrti bylo jeho lyrické dílo zapomenuto a ignorováno plných 140 let. V současnosti je Rameau ctěn jako jeden z největších francouzských skladatelů. Pařížská Schola Cantorum uvedla v roce 1903 v režii Charlese Bordese jeho operu \"La guirlande\". To byl výchozí bod k postupnému znovuobjevení Rameauova díla, které zařazují do svého repertoáru současné přední soubory barokní hudby.\n\nOpéra comique (doslova „komická opera“) se začala vyvíjet v divadlech, během každoročních pařížských veletrhů. Do představení začala být zařazována hudební čísla zvaná „vaudevilles“, při kterých se zpívaly známé melodie s novými slovy. V roce 1715 byla dvě divadla působící na tržištích spojena do jedné instituce zvané \"Théâtre national de l'Opéra-Comique\" (Divadlo komické opery). Navzdory odporu konkurenčních divadel (Académie de l'Opéra, Comédie-Française) nová instituce vzkvétala. Postupně pro ni začali skladatelé tvořit původní kompozice namísto převzatých melodií. Nový operní žánr byl nazván „opéra comique“ podle tohoto divadla. Stal se ekvivalentem k německému singspielu, ve kterém vynikl některými svými díly Wolfgang Amadeus Mozart. Opéra comique obsahuje jak zpívané árie, tak mluvené dialogy. Komický děj zprvu převažoval, ve druhé polovině 18. století však již nebyl nutným rysem díla a významu nabývala sentimentální složka.\n\nVýznačným zlomem v historii komické opery se stala tzv. „querelle des bouffons“ (1752–1754). Vůdčí zastánce italské hudby ve Francii, osvícenecký filosof Jean-Jacques Rousseau, vytvořil v roce 1752 krátkou operu \"Le Devin du village\" (\"Vesnický věštec\") jako pokus uvést do Francie svou představu hudby, která je jednoduchá a přirozená. I když Rousseauova opera nemá mluvený dialog, stala se ideálním vzorem pro skladatele komické opery. Mezi ně patřili například Egidio Duni se svým dílem \"Le peintre amoureux de son modèle\" (\"Malíř zamilovaný do svého modelu\", 1757), François-André Danican Philidor (opera \"Tom Jones\" podle literární předlohy Henryho Fieldinga, 1765) či Pierre-Alexandre Monsigny (\"Le déserteur\" neboli \"Zběh\", 1769). Hlavní postavy těchto oper nebyli antičtí hrdinové jako bylo doposud zvykem, nýbrž pocházely z prostředí obyčejného lidu tehdejší doby.\n\nNejvýznamnějším a nejoblíbenějším skladatelem klasicistní opéry comique však byl André Ernest Modeste Grétry, všestranný skladatel, jehož díla rozšířila tematický záběr žánru od orientálních pohádek (například \"Zémire et Azor\", 1772) přes hudební satiru (\"Le jugement de Midas\" neboli \"Midasův soud\", 1778) až po domáckou frašku (\"L'amant jaloux\" neboli \"Žárlivý milenec\", také z roku 1778). Jeho nejslavnějším dílem však je opera \"Richard Cœur-de-lion\" (\"Richard Lví srdce\") z roku 1784. Ve svých operách přizpůsobil Grétry italskou zpěvnost k intonaci francouzštiny.\n\nZatímco se v 60. letech 18. století komické opeře dařilo, vážná francouzská opera procházela úpadkem. Rameau zemřel v roce 1764 a jeho poslední velká tragédie lyrique \"Les Boréades\" se na jeviště nedostala, provedena byla pouze koncertně v roce 1770. Zdálo se, že žádný tehdejší francouzský skladatel není schopen navázat na Rameauovu tvorbu (obdobně, jako on navázal na Lullyho). Jediným řešením se zdálo být pozvání významného skladatele ze zahraničí. Volba padla na Christopha Willibalda Glucka, který byl již tehdy proslulý pro svou reformu italské opery. Nahradil v tuto dobu již obstarožní žánr opera seria mnohem dramatičtějším a přímějším stylem hudebního divadla, tzv. \"azione teatrale per musica\". Prvním jeho dílem tohoto druhu byla opera \"Orfeo ed Euridice\" (Orfeus a Eurydika) z roku 1762. Gluck obdivoval francouzskou operu a čerpal poučení z Rameaua i Rousseaua.\nV roce 1765 publikoval Friedrich Melchior, baron von Grimm vlivný článek „Poème lyrique“ o písňových textech a operních libretech, určený pro \"Encyklopedii aneb Racionální slovník věd, umění a řemesel\". Pod patronátem své žačky, bývalé rakouské arcivévodkyně a nynější francouzské královny Marie Antoinetty, v roce 1770 provdané za budoucího francouzského krále Ludvíka XVI., podepsal Gluck smlouvu na složení šesti oper s vedením Pařížské opery. První operou z této série byla \"Iphigénie en Aulide\" (\"Ifigenie v Aulidě\", 1774). Opera však vyvolala obrovskou kontroverzi, největší od dob „querelle des bouffons“. Gluckovi oponenti přivezli do Paříže italského skladatele Niccolò Piccinniho, aby ukázali nadřazenost neapolské operní školy, a celé město se zabývalo tímto sporem mezi „gluckisty“ a „piccinisty“.\n\nDne 2. srpna 1774 byla hrána francouzská verze \"Orfea a Eurydiky\", přičemž titulní role byla z kastrátové polohy transponována pro \"haute-contre\" zpěváka, protože francouzské publikum od dob Lullyho preferovalo vysoké tenorové hlasy před zpěvem kastrátů. Obecenstvo tentokrát přijalo Gluckovo dílo mnohem lépe. Gluck poté připravil revidovanou francouzskou verzi své opery \"Alceste\" a také složil nové opery \"Armide\" (\"Armida\", 1777), \"Ifigénie en Tauride\" (\"Ifigenie na Tauridě\", 1779) a \"Echo et Narcisse\" (\"Echo a Narcis\", 1779), které měly premiéry přímo v Paříži. Po neúspěchu poslední jmenované opery opustil Gluck Paříž a přestal komponovat, nicméně zanechal velký vliv na francouzskou hudbu. Několik dalších zahraničních skladatelů následovalo jeho příkladu a také přijelo do Paříže psát opery. Byli to například Antonio Salieri (\"Les Danaïdes\", \"Danajky\", 1784), Antonio Sacchini (\"Œdipe à Colone\", \"Oidipus na Kolónu\", 1786) a také Johann Christian Bach (\"Amadis de Gaule\", \"Amadis Galský\", 1778).\n\nVelká francouzská revoluce v roce 1789 znamenala epochální kulturní a historický předěl. Lullyho a Rameauova díla i tradice, již založili, náhle zmizely a znovuobjevovány byly až během 20. století. Gluckova škola a opéra comique přežily, nicméně tyto žánry začaly odrážet soudobé převratné události. Zavedení skladatelé, například André Ernest Modeste Grétry, či Nicolas Dalayrac, byli angažováni pro tvorbu propagandistických děl oslavujících nový režim. Příkladem je například Gossecova opera \"Le triomphe de la République\" (\"Triumf republiky\", 1793), jež oslavovala významné vítězství republikánských vojsk v bitvě u Valmy. Objevila se nová generace skladatelů, kterou vedli Étienne Méhul a Ital Luigi Cherubini, kteří uplatnili Gluckovy zásady na žánr opéra comique, čímž mu dodali novou dramatickou vážnost a hudební propracovanost. Díky bouřlivé vášni svých oper (jako \"Stratonice\" či \"Ariodant\") je Méhul často označován za prvního skladatele hudebního romantismu. I Cherubiniho dílo reflektuje dobu, zejména v podobě tzv. opéra à sauvetage (osvobozenecké opery), jakou je jeho opera \"Lodoïska\" z roku 1791, která se odehrává se v zanikajícím Polsku a v níž je uvězněná hrdinka osvobozena a její utlačovatel svržen. Cherubiniho mistrovským dílem je \"Médée\" (\"Médéa\", 1797), jejíž krutý námět až příliš věrně upomínal na nedávné revoluční krveprolití ve Francii; i proto byla úspěšnější v zahraničí. Jeho odlehčenější dílo \"Les deux journées\" („Dva dny“, pro české provedení byl zvolen název \"Vodař\") reflektovalo novou atmosféru smíření, která ve Francii v roce vzniku opery (1800) zavládla.\n\nBěhem 90. let 18. století zaznamenal počet divadel velký nárůst, když se však dostal k moci Napoleon Bonaparte, zredukoval počet pařížských operních divadel na tři. Zůstaly tedy \"Opéra\" (Pařížská opera) pro vážná představení s recitativy a bez dialogů; \"Opéra-Comique\" pro díla s mluvenými dialogy ve francouzštině; a \"Théâtre-Italien\" pro italské opery. Všechna tři divadla hrála vůdčí roli i v následujícím půlstoletí. V divadle \"Opéra\" představil Gaspare Spontini svá dvě díla rozvíjející gluckovskou tradici vážných oper, \"La vestale\" (Vestálka) 1807) a \"Fernand Cortez\" (1809). Větší přízni francouzského obecenstva se však těšily nové, lehčí \"opéras comiques\" od Françoise Adriena Boieldieua a Nicolase Isouarda, stejně jako Théâtre-Italien, do kterého chodili diváci na klasickou operu buffu a také na nový módní styl tzv. belcanta, zejména na tvorbu Gioacchina Rossiniho, se kterou sklízel úspěchy po celé Evropě. Rossiniho vliv začal pronikat i do francouzské \"opéra comique\"; je znatelný v Boieldieuově nejúspěšnější opeře \"La dame blanche\" (\"Bílá paní\", 1825) stejně jako v pozdějších dílech Daniela Aubera (\"Fra Diavolo\", 1830), \"Le domino noir\" (\"Černé domino\", 1837), Ferdinanda Hérolda (\"Zampa\", 1831) či Adolpha Adama (\"Le postillion de Lonjumeau\" (\"Postilion z Lonjumeau\", 1836).\n\nV roce 1823 se divadlu Théâtre-Italien podařil velký reklamní tah, když přimělo již slavného italského skladatele Gioacchina Rossiniho, aby přijel do Paříže a převzal místo operního ředitele. Rossini byl přivítán jako proslulá osobnost. Nejenže oživil skomírající úspěchy Théâtre-Italien, ale brzy se obrátil i na tehdejší Opéra Le Peletier, jíž dodal francouzské úpravy některých svých dřívějších italských děl. Pro tento operní dům zkomponoval v letech 1828–1829 i zcela nové dílo \"Guillaume Tell\" (\"Vilém Tell\", 1829) na téma švýcarské legendy, zpracované již v dramatu Friedricha Schillera z roku 1804. Francouzské libreto k této opeře podle Schillerovy předlohy sepsali Étienne de Jouy a Hippolyte Bis. Dílo bylo pojato ve stylu grand opéra a bylo poprvé uvedeno 3. srpna 1829. Stalo se Rossiniho posledním jevištním dílem, protože nadměrná pracovní zátěž spojená s postojem vedení Théâtre-Italien a rozčarování z vlažné reakce publika přispěly k jeho konečnému rozhodnutí zcela přestat komponovat opery a věnovat se nadále své zálibě v rafinovaném kuchařství.\n\nSpontiniho \"La vestale\" a Cherubiniho \"Les Abencérages\" (1813) jsou předzvěstí nového žánru francouzské opery, který následně dominoval francouzské scéně po zbytek 19. století. Je to \"grand opéra\" (velká opera) jako syntéza dramatického, hudebního, pohybového a výtvarného díla, jak je vyjádřeno v pojmu \"Gesamtkunstwerk\". Dodnes populární \"Vilém Tell\" Itala Gioacchina Rossiniho je společně s operou Daniela Aubera \"La Muette de Portici\" (\"Němá z Portici\", 1828) považován za první grand opéru, ale historici často spojují průlom velké opery jako žánru se jménem Giacomo Meyerbeer, jehož díla jsou pro ni nejcharakterističtější. Stejně jako Gluck byl Meyerbeer původem z Německa. Studoval operní kompozici v Itálii před tím, než přicestoval do Paříže. Jeho prvním dílem pro Pařížskou operu byl \"Robert le diable\" (\"Robert ďábel\", 1831), který se stal okamžitě senzací. Mayerbeerův \"Robert ďábel\" našel společně s jeho dalšími třemi operami (\"Les Huguenots\", \"Hugenoti\", 1836; \"Le prophète\", \"Prorok\", 1849 a \"L'Africaine\", \"Afričanka\", 1865) stálé místo v repertoáru operních divadel jak po celé Evropě tak i v Severní a Jižní Americe až do konce 19. století. Mayerbeerovy opery ovlivnily také mnoho dalších skladatelů. V současnosti jsou opět často uváděny.\n\nPodle převážného úsudku hudebních kritiků se však nejvýznamnější grand opérou stal \"Don Carlos\" od italského skladatele Giuseppe Verdiho, který byl napsán přímo pro Pařížskou operu v roce 1867. Za významnou velkou operu je považováno také dílo Jacquese Fromentala Halévyho \"La Juive\" (\"Židovka\", 1835).\n\nZatímco Meyerbeerova popularita postupně upadla, reputace jiného francouzského skladatele v několika desetiletích vzrostla. Hector Berlioz se dostal do popředí francouzské operní tvorby, a to i přes to, že jeho opery měly některé nedostatky. Berlioz byl totiž unikátní ve své tvorbě tím, že byl zároveň inovativním modernistou, ale i silným konzervativcem. Jeho chuť k tvorbě opery se začala projevovat ve 20. letech 19. století, když byla díla Christopha Willibalda Glucka, kterého Berlioz velice obdivoval, a jeho následovníků odsunuta ze středu zájmu publika ve prospěch z Itálie přicházejícího, především Rossiniho belcanta. Přestože Berlioz neochotně obdivoval některá Rossiniho díla, nesnášel italský vliv a toužil po návratu francouzské opery k dramatickému Gluckovu stylu. Byl také představitelem romantismu a hledal nové způsoby hudebního vyjádření.\n\nJeho první a zároveň jedinou prací pro Pařížskou operu je \"Benvenuto Cellini\" z roku 1838, která se však nesetkala s úspěchem. Diváci totiž nemohli pochopit její originalitu a hudebníci označili nezvyklý rytmus za „nehratelný“. O 20 let později začal Berlioz komponovat své mistrovské dílo \"Les Troyens\" (\"Trojané\"), které bylo vyvrcholením tradice Glucka a Spontiniho. Jak se dalo očekávat, tato opera nedostala tehdy možnost být předvedena v úplné, čtyřhodinové podobě (kompletního provedení se opera dočkala až sto let po svém prvním uvedení). Berliozova třetí (a poslední) opera \"Béatrice et Bénédict\" (1862) byla napsána pro operní divadlo v Německu, kde diváci daleko více ocenili jeho hudební inovace.\n\nHector Berlioz nebyl jediný, kdo nebyl spokojen s operními divadly v Paříži. V 50. letech 19. století byla otevřena dvě nová divadla, která se pokusila rozbít monopol Opéry a Opéry-Comique na produkci hudebního dramatu v hlavním městě. Théâtre-Lyrique fungovalo v letech 1851–1870. Théâtre-Lyrique ale také uvedlo několik premiér nové generace skladatelů, v čele s Charlesem Gounodem a Georgem Bizetem. I když tito skladatelé nebyli muzikálně tak inovativní jako Berlioz, byli přístupní novým vlivům a rádi psali opery na literární témata. Gounodův \"Faust\" (1859), napsaný na základě dramatu Johanna Wolfganga von Goethe, zaznamenal obrovský celosvětový úspěch. U obecenstva úspěšná byly také Gounodovy opery \"Mireille\" (1864, napsaná podle okcitánské epiky Frédérica Mistrala) a v neposlední řadě jeho dílo \"Roméo et Juliette\" (\"Romeo a Julie\", 1867), inspirované Shakespearovou tragédií.\n\nGeorge Bizet napsal pro Théâtre-Lyrique opery \"Les pêcheurs de perles\" (\"Lovci perel\", 1863) a \"La jolie fille de Perth\" (\"Kráska z Perthu\", 1867). Svou nejúspěšnější operu \"Carmen\" (1875) však Bizet složil pro Opéra-Comique. \"Carmen\" je dnes pravděpodobně nejslavnější ze všech francouzských oper, ve své době však byla spíše kritizována pro nekonvenční směs romantické vášně a realismu.\n\nDalší skladatel nespokojený se stavem francouzské opery byl Jacques Offenbach, který zjistil, že soudobé tzv. komické opery již paradoxně neobsahovaly skoro žádné komediální prvky. Offenbachovo malé divadlo \"Bouffes-Parisiens\", založené v roce 1855, hrálo jednoaktové satirické frašky, jeho vlastní \"Les Deux aveugles\" (\"Dva slepci\") a Hervého \"L'ours et le pacha\" (\"Medvěd a paša\"), které se dělí o nárok být prvními díly nového žánru, totiž operety. Roku 1858 se Offenbach pokusil o ambicióznější počin, tříaktovou opera buffa \"Orphée aux enfers\" (Orfeus v podsvětí). Jednalo se jak o parodii na klasické tragédie tak o satiru na dobovou společnost. „Orfeova“ neuvěřitelná popularita přiměla Offenbacha k napsání dalších obdobných operet, například \"La belle Hélène\" (\"Krásná Helena\", 1864) a \"La vie parisienne\" (\"Pařížský život\", 1866); ale jeho dílo korunovala opera-féerie \"Les Contes d'Hoffmann\" (\"Hoffmannovy povídky\", uvedeny 1881).\n\nFrancouzská opera na konci 19. století vzkvétala a mnoho děl si získalo mezinárodní renomé. Mezi ně patří například lyrické opery \"Mignon\" (1866) a \"Hamlet\" (1868) od Ambroise Thomase, \"Samson et Dalila\" (\"Samson a Dalila\", 1877) od Camilla Saint-Saënse, \"Lakmé\" (1883) od Léa Delibese a také \"Le roi d'Ys\" (\"Král z Ysu\", 1888) od Édouarda Laloa.\n\nNejúspěšnějším skladatelem této éry však byl Jules Massenet, který napsal celkově 25 oper ve svém melodickém a klasicky elegantním stylu. Několik z nich mělo premiéru na \"Théâtre de la Monnaie\" v Bruselu a v Opeře Monte-Carlo. Jeho díla \"Manon\" (1884) a \"Werther\" (1892) přečkala všechny změny hudební módy a dodnes jsou velmi často hrána na významných operních scénách celého světa.\n\nKonzervativní hudební kritici, kteří odsunuli stranou Berlioze, se nyní zaměřili na novou „hrozbu“ v podobě Richarda Wagnera, německého skladatele, jehož revoluční hudební dramata vzbuzovala emoce a vášnivou polemiku po celé Evropě. Když Wagner v roce 1861 představil upravenou verzi své opery \"Tannhäuser\" v Paříži, vyvolalo to množství negativních reakcí, a proto musela být opera po pouhých třech představeních stažena. Wagnerově recepci ve Francii neprospělo zejména značné zhoršení vztahů mezi Francouzskou republikou a nově vzniklým Německým císařstvím poté, co Francie byla poražena v prusko–francouzské válce let 1870–1871 a ztratila Alsasko a Lotrinsko. Odmítavé reakce ze strany francouzského publika vůči Wagnerovi měly pak často politický a téměř nacionalistický podtext. Tradicionalisté používali slovo „wagnerián“ resp. „wagnerismus“ jako nadávku na adresu všeho, co bylo v hudbě moderní. Přesto však mnozí skladatelé (například Gounod, Bizet či Massenet) začali ve svých dílech používat Wagnerovy harmonické inovace a básník Charles Baudelaire tvrdil, že Wagnerova hudba je „hudba budoucnosti“. Někteří operní skladatelé začali přebírat Wagnerovu hudební estetiku, například Emmanuel Chabrier (\"Gwendoline\", 1886), Ernest Chausson (\"Le roi Arthus\", \"Král Artuš\", 1903) nebo Vincent d'Indy (\"Fervaal\", 1886; \"L'Étranger\", \"Cizinec\", 1903). Jen málo z těchto děl odolalo zubu času, neboť prokazovala přílišnou odvozenost od Wagnera. Jejich skladatelé byli svým mistrem natolik uneseni, že sotva projevili vlastní individualitu. Jejich nejlepší díla jsou často ta Wagnerovi nejvzdálenější, jako Chabrierova \"L'Étoile\" (\"Hvězda\", 1875) nebo d'Indyho pozdní \"La Légende de Saint Christophe\" (\"Legenda o svatém Kryštofovi\", 1920).\n\nImpresionista Claude Debussy měl mnohem ambivalentnější (a nakonec i plodnější) postoj k Wagnerovu vlivu. I když na něj Wagnerovy opery – zejména \"Parsifal\" (uvedený v roce 1882) – učinily zpočátku ohromující dojem, snažil se později ze sevření „bayreuthského čaroděje‟ vymanit. Debussyho jediná opera \"Pelléas et Mélisande\" (\"Pelleas a Melisanda\", 1902) je ojedinělým příkladem impresionistické opery. Je melodicky, harmonicky i dramaturgicky protiváhou wagnerismu, má s ním však společné to, že hlavní roli v hudebním výrazu hraje orchestr a je smazán rozdíl mezi árií a recitativem. Debussy si stěžoval, že konvenční opery jsou „příliš uzpívané“, a nahradil zpěv plynulou tonální deklamací přizpůsobenou rytmům francouzského jazyka. Milostný příběh Pellease a Melisandy se vyhýbá velké vášni, jakou Wagner vyzdvihl například ve své opeře \"Tristan a Isolda\" (1865). Debussy složil symbolistickou dramatickou operu, v níž postavy vyjadřují své pocity jen jemně a nepřímo. Tajemnou atmosféru této opery zesiluje její pozoruhodně podmanivá orchestrace.\n\nV prvních letech 20. století byly v Paříži uvedeny dvě opery, které sice nedosahovaly Debussyho kvalit, nicméně se jim podařilo absorbovat Wagnerův vliv se zachováním individuality. Jedná se o klasickou operu \"Pénélope\" (1913) Gabriela Faurého a symbolistické drama \"Ariane et Barbe-bleue\" (\"Ariana a Modrovous\", 1907) Paula Dukase. Volnější žánry jako opereta a komická opera se stále rozvíjely díky autorům jako byli například André Messager (\"Véronique\", 1898), Reynaldo Hahn (\"Ciboulette\", 1923) nebo Henri Rabaud (\"Mârouf, savetier du Caire\" neboli \"Mârouf, káhirský příštipkář\", 1914), protože pro mnoho lidí tato lehčí a elegantnější díla představovala skutečnou tradici francouzské opery více než „těžká“ díla, ovlivněná Němcem Richardem Wagnerem. To byl názor Maurice Ravela, který napsal jen dvě krátké, avšak důvtipné opery: \"L'heure espagnole\" (\"Španělská hodinka\", 1911), což je fraška odehrávající se ve Španělsku, a \"L'enfant et les sortilèges\" (\"Dítě a kouzla\", 1925), fantazie odehrávající se v dětském světě, kde různá zvířata a kusy nábytku oživnou a zpívají.\n\nV roce 1927 se v pařížském divadle Sarah Bernhardtové konala světová premiéra opery-oratoria \"Oedipus rex\" pro recitátora, sólisty, sbor a orchestr, tehdy v Paříži žijícího ruského skladatele Igora Stravinského. Autorem francouzského textu založeného na podkladě Sofoklova dramatu \"Král Oidipus\" byl Jean Cocteau.\n\nMeziválečnou francouzskou operu zosobňovala nejlépe tzv. Pařížská šestka \"(Les Six)\", sdružení šesti skladatelů, jejichž tvorba je považována za vzdor wagnerismu a impresionismu. Nejvýznamnějšími členy této Šestky byli: Darius Milhaud (opery \"Le pauvre matelot\", \"Ubohý námořník\", 1927; \"Christophe Colomb\" neboli \"Kryštof Kolumbus\", 1928), Arthur Honegger a Francis Poulenc. Švýcar Honegger experimentoval s kombinováním opery a oratoria například ve svých dílech \"Le roi David\" (1921), \"Antigone\" (1927) či \"Jeanne d'Arc au bûcher\" (Jana z Arku na hranici, 1938). Nicméně nejúspěšnějším skladatelem \"Pařížské šestky\" byl Poulenc, který se k žánru obrátil až po druhé světové válce se surrealistickým dílem \"Les mamelles de Tirésias\" (\"Prsy Tirésiovy\", 1947). Naprostý kontrast k \"Prsům Tirésiovým\" tvoří jeho opera \"Dialogues de carmélites\" (\"Dialogy karmelitek\", 1957), která je úzkostným dramatem o osudu ženského kláštera a v něm žijících jeptišek během francouzské revoluce, a monoopera \"La voix humaine\" (\"Lidský hlas\", 1958). Poulencova díla jsou jedny z mála francouzských oper vzniklých od konce druhé světové války, které našly cestu k širokému mezinárodnímu publiku.\n\nV okolí Šestky se pohybovali a jejich estetické přesvědčení zčásti sdíleli další francouzští i zahraniční skladatelé, z nichž vynikli zejména Albert Roussel (\"Padmâvâti\", 1923; \"Le testament de la tante Caroline\" (Odkaz tety Karolíny, 1936), Jacques Ibert (\"Angélique\", 1927; \"Le roi d'Yvetot\" (\"Král z Yvetotu\", 1930), Rumun George Enescu (\"Œdipe\" neboli \"Oidipus\", 1931) a v neposlední řadě český skladatel Bohuslav Martinů se svými operami \"Les trois souhaits\" (\"Tři přání\", 1929) a \"Juliette\" (1938).\n\nPo druhé světové válce vytvořil zvláště významné dílo – vedle Poulenca – pouze Olivier Messiaen, který byl stejně jako Poulenc hluboce věřícím katolíkem, což se promítlo i do jeho tvorby. Jeho náboženské drama \"Saint François d'Assise\" (\"Svatý František z Assisi\", 1983), které trvá čtyři hodiny a vyžaduje velmi početný orchestr a pěvecký sbor.\n\nVe druhé polovině 20. století stála opera spíše stranou zájmu francouzských skladatelů. Jeden z nejvýznamnějších z nich, Pierre Boulez, ostatně publikoval výzvu „Vyhoďte operní budovy do povětří!‟ Jako vícekrát dříve v historii, i v poslední době významně obohacují francouzskou operu díla zahraničních skladatelů. Messiaenův \"Svatý František\" se stal inspirací pro operu \"L'amour de loin\" (\"Láska na dálku\", 2000) finské hudební skladatelky Kaiji Saariahové. \"L'écume des jours\" (\"Pěna dní\", 1981) od Edisona Děnisova je adaptací stejnojmenného románu Borise Viana. Opera vlámského skladatele Philippa Boesmanse \"Julie\" (2005), zkomponovaná na motivy Strindbergovy hry \"Slečna Julie\", měla premiéru v \"Théâtre de la Monnaie\" v Bruselu, což bylo významné centrum francouzské opery již v době Jeana-Baptiste Lullyho; následovaly Boesmansovy opery \"Yvonne, princesse de Bourgogne\" (\"Yvonna, princezna burgundská\", uvedena v Paříži, 2009) podle hry Witolda Gombrowicze a \"Au monde\" (\"Na světě\", Brusel 2014).\n\nDne 13. července 1989 byla v Paříži u příležitosti 200. výročí dobytí Bastily slavnostně otevřena \"Opéra Bastille\" (Opera Bastila). Tento moderní operní dům je využíván Národní operou v Paříži a pro koncerty jejího orchestru (\"Orchestre de l'Opéra de Paris\"). Nachází se na Place de la Bastille ve 12. obvodu na místě bývalého nádraží Bastily. Budovu navrhl architekt Carlos Ott.\n\n\n"}
{"id": "1003200", "url": "https://cs.wikipedia.org/wiki?curid=1003200", "title": "Zóny odolnosti", "text": "Zóny odolnosti\n\nZóny odolnosti rostlin (z anglického hardiness zone) jsou zóny, které určují zeměpisné regiony, které lze považovat za vhodné pro přirozený růst a přežití daného rostlinného druhu. Zóny jsou definovány vztahem klimatu v dané oblasti a hranicemi teplotní odolností rostliny, tedy minimální a maximální teplotou, kterou je druh schopen přežít. Tyto zóny nezahrnují další vlivy prostředí, ani mikroklima v lokalitě a ani výjimečné teplotní výkyvy.\n\nZóny byly poprvé vytvořeny United States Department of Agriculture (USDA) a následně byly převzaty i pro ostatní regiony světa. Určeny jsou minimální teplotou naměřenou během zimy (definované jako průměrná minimální roční teplota). Takže pokud 5 po sobě jdoucích zim je minimální zimní teplota -14 °C, -12 °C, -8 °C, -16 °C a -13 °C, znamená to, že výsledná minimální teplota je -12.6 °C, a území patří do zóny 7.\n\nVětšina území ČR a SR patří do zóny 6, nejvyšší polohy do zóny 5, jižní Morava a jižní Slovensko do zóny 7.\n\nZóny odolnosti jsou užitečné v mnoha případech, protože extrémní (nejnižší) zimní teploty jsou hlavním faktorem ovlivňujícím přežívání rostlin a rozhodují o tom, zda se dá druh pěstovat venku ve volné půdě na daném místě nebo ne. Největší nevýhodou je, že v této škále nejsou započítávány letní teploty. Takto místa, která mohou mít stejnou minimální zimní teplotu, ale výrazně rozdílné letní teploty, budou spadat do stejné zóny. Například Shetlandy a jižní Alabama jsou obě v zóně 8 a 9 a mají stejná zimní minima, ale jejich klima je velmi rozdílné. V létě je kontinentální klima Alabamy o 20 °C teplejší než oceánické klima Shetland a proto jen malé množství rostlin se dá pěstovat na obou místech. Shetlandy mají 1 až 8 dní v roce teplotu nad 30 °C, zatímco Alabama 61 až 150. V praxi to znamená, že druh, který se dá pěstovat v USA a bez problémů jeho semena dozrávají, se na Shetlandich pěstovat nedá, protože mu nikdy nedozrají semena.\n\nAustrálie, ačkoliv je obklopena oceánem, je sušší než Evropa nebo USA. Čísla stupnice odolnosti v Austrálii jsou jiná než pro USA, ale obě stupnice jsou vzájemně převoditelné.\n\nOdolnost rostlin znamená schopnost přežívání rostlin v podmínkách určitého místa, včetně odolnosti vůči teplu, půdní vlhkosti, srážkám apod. Mapy odolnosti vyjadřují pouze odolnost vůči nízkým teplotám a jsou velmi zjednodušené (nezohledňují mikroklimatické rozdíly). Například jsou rostliny zasaženy více jednou extrémně nízkou noční teplotou nebo je počet mrazových dnů (tedy délka zimy) důležitější? Ve skutečnosti jsou oba faktory důležité. Dalším aspektem je, že rostlina může nějaký čas přežít na daném území, ale jeden vzácný mrazový den ji může zabít.\n\nNízká teplota není jediný faktor ovlivňující přežití rostlin. Stejně důležitá je i vysoká letní teplota, srážky, půdní reakce, půdní teplota. Také mnohé rostliny, aby kvetly a tedy mohly vytvořit semena a na daném území tak dlouhodobě přežívat, potřebují určitý poměr dne a noci.\n\n"}
{"id": "1003202", "url": "https://cs.wikipedia.org/wiki?curid=1003202", "title": "Hlavní nádraží (terminál MHD v Brně)", "text": "Hlavní nádraží (terminál MHD v Brně)\n\nTramvajový uzel v Brně, Nádražní ulici je frekventovaný tramvajový terminál v Brně se dvěma velkými tramvajovými stanicemi, který je jedním ze dvou centrálních uzlů brněnské tramvajové sítě. Patří k přibližně desítce podobně silně frekventovaných tramvajových uzlů na světě. Jeho jádrem je ústřední nácestná stanice před budovou železniční stanice Brno hlavní nádraží.\n\nTramvajový uzel se vytvářel postupně a kontinuálně s rozvojem tramvajové dopravy v Brně a společně s formováním okolního prostoru a jižního segmentu brněnské okružní třídy. Železniční stanice Brno hlavní nádraží vznikla v roce 1838, respektive 1839. Po třiceti letech, při zprovoznění první sítě koňské tramvaje (1869), byla těsně spojena s vnitroměstskou kolejovou dopravou. Jedna ze stanic brněnské pouliční dráhy byla vždy před nádražní budovou.\n\nCelý uzel do posledního stavu upravený v roce 2003, sahá od křižovatky Husova/Nádražní/Nové sady až po polovinu úseku v ulici Benešova. Aby uzel mohl plynule pojmout velké množství pohybujících se tramvajových souprav, je v celém úseku ulice Nádražní veden jako čtyřkolejný, po větší část Benešovy ulice jako trojkolejný.\n\nV uzlu slouží dvě zastávky: zastávka Nové sady na jihovýchodním konci ulice Nádražní (pod Petrovem) o třech nástupištích a čtyřech nástupních hranách. Frekventovanější stanicí je zastávka bezprostředně navazující na hlavní výpravní budovu železniční stanice Brno hlavní nádraží na severozápadním konci ulice Nádražní. V této stanici jsou rovněž tři nástupiště o čtyřech nástupních hranách. Nástupiště v této zastávce jsou dlouhá necelých 66 metrů, střední nástupiště má šířku 9 m. V pravidelném provozu je přes zastávku Hlavní nádraží vedeno sedm linek brněnské tramvajové sítě (z celkového počtu jedenácti). Koleje jsou bezprostředně rozvedeny do 4 směrů, které se vzápětí dělí do celkových 8. Trasování linek spojuje uzel se 73 % zastavěného území města Brna v přímém spojení.\n\nPod větší částí byl v osmdesátých letech 20. století vybudován podchod s vyústěním na každé z nástupišť. Podchod využívá jen menší část cestujících.\n\n\n\n"}
{"id": "1003203", "url": "https://cs.wikipedia.org/wiki?curid=1003203", "title": "Judo na Letních olympijských hrách 1980 – muži – lehká váha", "text": "Judo na Letních olympijských hrách 1980 – muži – lehká váha\n\nZápasy v judu na XXII. Letních olympijských hrách v kategorii lehkých vah mužů proběhly v Moskvě, 30. července 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003204", "url": "https://cs.wikipedia.org/wiki?curid=1003204", "title": "Druhé nevolnictví", "text": "Druhé nevolnictví\n\nBěhem 15. a 16. století bylo možné sledovat ve střední Evropě ústup nevolnictví, který byl ale přerušen krizí spojenou s třicetiletou válkou. Demografická krize zde naopak vedla k nové vlně nevolnictví tentokrát v podmínkách centralizované, absolutistické monarchie a počínajícího kapitalismu. \n\nPoddaní se dělili na dvě skupiny, na osedlý, kteří byli součást obce a mohli se podílet na samosprávě vsi a na neosedlý, kteří nikoliv. Osedlý se odlišovali hlavně tím, že měli k dispozici potah (tj. dva koně, či dva voly) a kvůli tomu byli důležitější pro vrchnost, u které tudíž museli vykonávat tzv. potažní robotu. To znamená, že na rozdíl od neosedlých nemuseli přímo vykonávat práci pro vrchnost, nýbrž stačilo když jí místo\njednoho pracovního dne zapůjčí na den potah.\n\n\"\"Ať osedlí nebo neosedlí,odpradávna byli povinni vrchnosti robotní prací. Vyplývá to ze starobylého vztahu manství čili poddanství nebo také člověčenství. Dlužno podotknout, že obě strany tenkrát chápaly vztah jako samozřejmý, spravedlivý a jednou provždy daný. Za dědičný pronájem půdy byl poddaný smlouvou člověčenství připoután ke svému lennímu pánovi dvojím svazkem. Jednak poutem osobním, totiž slibem věrnosti, poslušnosti a úcty, současně však i břemenem věcným - povinností platu (ročního úroku v průměrné výši asi pěti zlatých z lánu) a služeb, robot na prvním místě. V tehdejším právním pojetí zůstal grunt i nadále majetkem pána. A vzhledem k tomu, že smlouva platila dědičně, bylo dědičným i poddanství. Děti poddaných se rodily jako poddaní a automaticky svému pánu zavázány člověčenstvím.\"  \"\n\nBěhem prvního nevolnictví (tedy toho před bitvou na Bílé Hoře) upadalo na poddané 12 až 20 dnů roboty ročně, avšak během nevolnictví druhého to byly tři dny v týdnu, tedy 150 dní ročně. Tento značný nárůst se dá vysvětlit tím, že v 17. století se, za účelem většího výdělku, rozšiřovaly velkostatky, ale pracovní sily po třicetileté válce ubylo, tudíž páni zvyšovali povinné robotní dny. Taky na povinných robotních dnech přidala inflace, které si tenkrát nikdo nebyl vědom. \n\nJako robotní povinnosti se vykonávaly: polní práce,orba, vláčení, výsev, okopávání, sklizeň, ale také údržby a renovace statku, kydání, vybíraní kamenů z polí, oprava rybníků, nahánění zvěře, česání chmele, či ovoce, sběr hub. Mezi domácí povinnosti patřilo krmení dobytka, předení bílení plátna, ale také bylo často třeba přepravovat náklady, ať už místně, nebo dálkově.\n\nPřesné časové rozvrhy jsou dochovány až od roku 1738, ale nejspíš byla robota na venkove vymezena svítáním a soumrakem, tudíž v létě 16 hodin práce, v zimě 8 hodin. Nová přistěhovalá prohabsburská šlechta, často po třicetileté válce, nemá žádný ohled na české sedláky a jde jí jenom o finanční výdělek.\n\nZpráva saského diplomata o českých sedlácích\": \"Čeští sedláci žijí životem nadmíru bídným. Jejich pán je pánem jejich majetku, jejich těla, jejich života\". Tito chudáci zhusta nemají ani na chléb, v evropské zemi, která oplývá potravinami jako málokterá. Bez pánova souhlasu by se neodvážili jít sloužit do jiné vsi nebo naučit se řemeslu. Takové poddanství způsobuje, že se ti chudáci pořád jen třesou a krčí, takže s nimi nelze promluvit, aby vám nejprve nepolíbili šos kabátu.\"'\n\nAvšak bylo zde několik donedávna zamlčených výhod pro údajně vytížené poddané. 90 dní v roce zabraly oficiální svátky a neděle, během kterých nesměli pracovat ani na svém. Povinnost roboty ležela na gruntu (hospodářství), nikoliv na lidech, a tak hospodáři posílali velmi často své čeledíny. Řada lidí byli tzv. osvobození, kteří za své služby nemuseli robotu vykonávat např. rychtáři (za to, že vykonávali úřednickou činnost), Chodové (za jejich služby hlídací). Také bohatší poddaní mohli namísto výkonu roboty odevzdávat dohodnutou peněžní náhradu. Když bylo potřeba zvýšit několikrát efektivitu, hlavně při žních, byl každý placen průměrnou sazbou 7 krejcaru na den, což bylo pro poddané velmi výhodné. Avšak největší výhoda pro poddané, která často není patrná, byla velmi nízká efektivita práce např. odvoz 24 beček soli do Prahy na vzdálenost 60 km zabral 24 robotních dnu, nebo odvoz 100 fošen na 4 kilometry zabral 4 dny a osm dnů trvalo nevolníkovi zorat hektar půdy. Ve srovnání s výkonností poddaných při jejich vlastních pracích, byla účinnost pouze desetiprocentní. Také čeleď vrchnosti, tvořená převážně syny a dcerami poddaných, měla právo na stravu, na obnošené šatstvo, ubytovaní v čeledníku, plus malý roční plat o průměru 5 zlatých.\n\nPořád ale se blahobyt poddaných ani zdaleka nemohl srovnávat s blahobytem vrchnosti. Jeden poddaný měl roční spotřebu 5-8 zlatých a jeden šlechtic či duchovní spotřeboval 500-1000 zlatých na rok. Správu hospodářství neřídila vrchnost, ale její zaměstnanci, nejvyšším postem byl tzv. vrchní hejtman (320 zlatých ročně) k ruce měl navíc úředníky a písaře. Hejtman se ale také přímo nezabýval hospodařením, to měl na starost purkrabí (190 zlatých ročně), finance měl na starost důchodní ( 166 zlatých ročně) a rostlinnou výrobu obroční (122 zlatých ročně).\n\nKaždý poddaný musel platit kontribuční daň státu, úrok vrchnosti a desátky církvi a několik menších daní. Pouze 1/3 odpracované práce si sedlák vydělával na sebe a rodinu.\n\n"}
{"id": "1003208", "url": "https://cs.wikipedia.org/wiki?curid=1003208", "title": "Judo na Letních olympijských hrách 1980 – muži – polostřední váha", "text": "Judo na Letních olympijských hrách 1980 – muži – polostřední váha\n\nZápasy v judu na XXII. Letních olympijských hrách v kategorii polostřevních vah mužů proběhly v Moskvě, 29. července 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003218", "url": "https://cs.wikipedia.org/wiki?curid=1003218", "title": "Judo na Letních olympijských hrách 1980 – muži – střední váha", "text": "Judo na Letních olympijských hrách 1980 – muži – střední váha\n\nZápasy v judu na XXII. Letních olympijských hrách v kategorii středních vah mužů proběhly v Moskvě, 28. července 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003219", "url": "https://cs.wikipedia.org/wiki?curid=1003219", "title": "Sloní ostrov", "text": "Sloní ostrov\n\nSloní ostrov je jeden z Jižních Shetlandských ostrovů (nejsevernějších ostrovů Antarktidy). Ostrov byl pojmenován Elephant Island, protože první průzkumníky napadlo ostrov pojmenovat po rypouších sloních (anglicky ), kteří se tam vyvalovali na břehu, když připluli. Ostrov je 245 km daleko od Antarktického poloostrova a 885 km od nejjižnějšího místa Chile. Na ostrov si dělají nároky Brazílie, Argentina, Chile a Velká Británie. Brazílie má na ostrově 2 základny a v nich je až 6 průzkumníků najednou.\n\nOstrov náhodou objevil v roce 1916 Ernest Henry Shackleton. Stalo se to tak, že když jeho loď Endurance ztroskotala v Weddellově moři, on a jeho posádka vylezli na ledovou kru, na které společně s dalšími 28 námořníky dopluli na tento ostrov. V místě Point Wild si založili svůj tábor. V táboře ze dvou záchranných člunů postavili provizorní přístřešky a dál postavili několik plátěných stanů. K osvětlení používaly lampy na rybí tuk. Lovili tučňáky a tuleně. Největší problém byl na podzim a v zimě, kdy zvířat k lovení bylo nejméně. Posádku sužovaly nemoce, omrzliny a hlad. Ernest Shackleton si uvědomil, že je těžko někdo na ostrově nalezne a tak se rozhodl, že popluje do nejbližší velrybářské vesnice na Jižní Georgii. Společně s dalšími pěti muži se plavil 1287 km daleko na záchranném člunu pojmenovaném James Caird. Za dva týdny (24. dubna 1916) se konečně doplavili do cíle a uvědomili zde o ztroskotané posádce. Následně byla vyslána záchranná loď, která vyplula z Punta Arenas a velel na ní Luis Pardo. První tři pokusy nevyšly kvůli příliš silnému ledu okolo ostrova. Až na čtvrtý pokus se podařilo všechny odvézt – 30. srpna 1916.\n\nNa první pohled na ostrově neroste skoro nic, ale i přestože je naprostá většina ostrova pokrytá ledovcem roste na několika místech, kde ledovec není několik druhů rostlin, dokonce i ty kvetoucí. Rostou tu mechy, lišejníky, játrovky, řasy a kvetoucí rostliny (jen 2 druhy, Colobanthus quitensis a Deschampsia antarctica). Při expedici v roce 1970-1971 bylo na ostrově nalezeno celkově 80 druhů rostlin.\n\nŽádná trvale žijící zvířata ani lidi ostrov nemá. Ale často ostrov navštěvují migrující tučňáci, který tam odchovávají mladé, tuleni a samozřejmě rypouší sloní. V okolním moři se vyskytují velryby.\n\nPočasí je dlouhodobě oblačné a často sněží. Podnebí je silně oceánské a polární. Průměrná teplota v Červenci je přibližně -6°C, nejnižší zimní teploty klesají až na -20 °C. Průměrná teplota v Lednu je přibližně 3 °C, v nejteplejších letních dnech můžou teploty dosáhnout až 10 °C. Sněžení je obvyklé i v létě. Naprostou většinu ostrova pokrývá ledovec.\n\nV Point Wild stojí památník s několika plaketami, věnovaný Luisovi Pardovi. Na jihozápadě ostrova jsou trosky jedné velké dřevěné plachetnice a byly vyhlášeny antarktickou historickou památkou.\n\n"}
{"id": "1003222", "url": "https://cs.wikipedia.org/wiki?curid=1003222", "title": "Němčický potok (přítok Labe)", "text": "Němčický potok (přítok Labe)\n\nNěmčický potok (: ), někdy též Němečský potok, je potok v okrese Ústí nad Labem v Ústeckém kraji v České republice. Pramení asi kilometr severozápadně od vesnice Čeřeniště v Českém středohoří a v Sebuzíně se z pravé strany vlévá do řeky Labe. Na svém zhruba 2,2 kilometru dlouhém toku překonává nadmořskou výšku 335 metrů. Jeho správcem je státní podnik Lesy České republiky.\n\nPotok je překlenován silnicí II/261, železniční tratí 072 a několik metrů před ústím do Labe také brodem na cyklostezce Labská stezka. Kříží jej též žlutá turistická značka ze Sebuzína do Brné.\n"}
{"id": "1003225", "url": "https://cs.wikipedia.org/wiki?curid=1003225", "title": "Montgomery Clift", "text": "Montgomery Clift\n\nEdward Montgomery Clift (17. října 1920 Omaha – 23. červenec 1966 New York) byl americký herec, jehož sláva vrcholila v 50. letech 20. století. Často byl označován za prototyp nové hollywoodské hvězdy té doby, rebelštější a méně uhlazené než v klasické éře, spolu s Jamesem Deanem a Marlonem Brandem.\n\nPrvní profesionální roli získal ve hře \"Fly Away Home\" na Floridě, v hraní pokračoval u divadle ve Stockbridge (Connecticut), v roce 1935 již hrál na Broadwayi, kde slavil úspěch v rolí Toníka v Čapkově Matce. \n\nTřikrát byl nominován na Oscara za výkon v hlavní roli - již za svou vůbec první filmovou roli ve snímku \"The Search\" (\"Poznamenaní\") (1948), za roli dělníka George Estmana v dramatu \"A Place in the Sun\" (1951) a za roli ve filmu \"From Here to Eternity\" (\"Odtud až na věčnost\") z roku 1953. Tento snímek znamenal Cliftův vrchol, vyvrcholila jím éra, kdy hrál mladé, bouřící se, charizmatické muže. \n\nTato etapa byla násilně přerušena roku 1956, kdy havaroval se svým automobilem. Část jeho obličeje ochrnula, navíc se proměnil i psychicky, když se stal po havárii závislým na alkoholu a lécích proti bolesti. Tím se změnil charakter jeho rolí, ale stále dostával velké příležitosti (\"The Young Lions\", \"Suddenly, Last Summer\", \"Wild River\", \"Misfits\", \"\"). K nejoceňovanějším výkonům druhé etapy jeho kariéry patří role Rudolpha Petersena v dramatu \"Judgment at Nuremberg\", za ni byl nominován na Oscara za výkon ve vedlejší roli, stejně jako na Zlatý glóbus a cenu BAFTA. Ani tentokrát však žádnou cenu nezískal, tak jako po celou svou kariéru.\n\nMěl homosexuální vztahy, ale i vztahy se ženami, média ráda spekulovala zejména o jeho vztahu s Liz Taylorovou, která byla jeho nejbližší přítelkyní až do smrti a hodně mu pomohla po jeho nehodě. Proslul větou \"v posteli mám rád muže, ale miluji jen ženy\".\n\nZemřel v 45 letech, na srdeční selhání, patrně po předávkování léky či drogami.\n\nPíseň \"The Right Profile\" skupiny The Clash na jejich albu \"London Calling\" pojednává o Cliftovi, jeho ochrnuté tváři a drogové závislosti.\n\n\n\n"}
{"id": "1003226", "url": "https://cs.wikipedia.org/wiki?curid=1003226", "title": "Judo na Letních olympijských hrách 1980 – muži – polotěžká váha", "text": "Judo na Letních olympijských hrách 1980 – muži – polotěžká váha\n\nZápasy v judu na XXII. Letních olympijských hrách v kategorii polotěžkých vah mužů proběhly v Moskvě, 27. července 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003227", "url": "https://cs.wikipedia.org/wiki?curid=1003227", "title": "Protokol s posuvným okénkem", "text": "Protokol s posuvným okénkem\n\nProtokoly s posuvným okénkem slouží k efektivnímu zajištění spolehlivého přenosu dat nespolehlivým kanálem.\nSpolehlivostí není míněna stoprocentní jistota úspěšného přenosu dat; znamená, že pokud ani opakované pokusy o přenos nebudou úspěšné, bude oznámena chyba. Spolehlivosti se obecně dosahuje postupem nazývaným zpětná vazba s automatickým opakováním, což je potvrzování přenesených dat pomocí zpětného kanálu a opakovaným vysíláním při chybě. U jednoduchých protokolů musí odesilatel po odeslání každého bloku dat čekat na potvrzení (jednotlivé potvrzování); protokoly s posuvným okénkem jsou efektivnější, protože umožňují vyslání většího množství dat bez čekání na potvrzení od příjemce. Toto množství vytváří „okénko“, které umožňuje používat omezený rozsah čísel na potvrzování a regulovat rychlost vysílání, aby nedošlo k zahlcení komunikačního spoje.\n\nKoncepčně je každé přenosové jednotce (většinou rámcům linkové vrstvy, ale v TCP jednotlivým bytům) přiřazeno jednoznačné pořadové číslo. Příjemce tato čísla používá pro řazení přijatých paketů do správného pořadí, zahazování duplicitních paketů a identifikaci chybějících. V praktické implementaci je nutné omezit velikost pořadových čísel, obvykle pomocí funkce modulo.\n\nOmezením počtu paketů, které mohou být vyslány nebo přijaty v libovolném okamžiku, protokol s posuvným okénkem umožňuje přenos neomezeného počtu paketů při použití pořadových čísel s pevnou velikostí.\nTermín „okénko“ na straně odesilatele reprezentuje logickou hranici celkového počtu paketů, které ještě mají být potvrzeny příjemcem. Příjemce informuje odesilatele v každém potvrzovacím paketu o aktuální maximální velikosti přijímací vyrovnávací paměti (velikosti okénka). V TCP hlavičce je šestnáctibitové pole pro oznámení velikosti přijímacího okénka odesilateli. Největší použitelné okénko je tedy 2 = 64 kilobytů. V režimu s pomalým startem odesilatel začíná posílat malý počet paketů a tento počet zvyšuje při každém vysílání po přijetí potvrzení paketu z příjemce. Po každém potvrzení přijetí paketu se okénko posune o jeden paket pro vysílání dalšího paketu. Po dosažení hranice okénka odesilatel posílá jeden paket při přijetí každého potvrzovacího paketu. Jestliže je například velikost okénka 10 paketů, pak v režimu pomalého startu odesilatele může začít přenos jedním paketem následovaným dvěma pakety (před přenosem dvou paketů musí být přijato potvrzení jednoho paketu), následovaný třemi pakety a tak dále, dokud se bez potvrzení neposílá 10 paketů. Po dosažení 10 paketů je vysílání omezeno na vyslání jednoho paketu při přijetí jednoho potvrzovacího paketu. Při simulaci to vypadá, jako kdyby se okénko posouvalo o jeden paket při přijetí každého potvrzovacího paketu. Také na přijímací straně se okénko posunuje o jeden paket pro každý přijatý paket.\nMetoda posuvného okénka zaručuje, že nedojde k zahlcení sítě provozem. Aplikační vrstva bude stále nabízet data pro přenos na TCP bez ohledu na problémy se zahlcením sítě, protože TCP na straně odesilatele i příjemce implementuje metodu posuvného okénko pro vyrovnávací paměť paketů. Velikost okénka se může měnit dynamicky podle intenzity provozu v síti.\n\nPro dosažení maximální propustnosti musí být vysílací okénko tak velké, aby odesilatel nebyl brzděn čekáním na potvrzení, což znamená, že okénko musí mít takovou velikost, aby bylo možné vysílat data bez potvrzení po celou dobu trvání obousměrného zpoždění (RTT). Velikost okénka musí být větší než součin přenosové rychlosti a zpoždění komunikačního spoje. Jestliže tomu tak není, bude protokol omezovat efektivní šířku pásma spoje.\n\nPokud se pro detekci a opravu chyb při komunikaci používá zpětná vazba s automatickým opakováním, musí příjemce potvrzovat přijaté pakety podle protokolu. Jestliže odesilateli nepřijde potvrzení v přiměřeném čase, pošle data znovu.\n\nKdyž odesilatel nedostane potvrzení, nemůže vědět, zda příjemce skutečně paket přijal; jak původní paket, tak potvrzení se mohlo ztratit nebo poškodit při přenosu. Jestliže algoritmus detekce a opravy chyb odhalí poškození, příjemce paket zahodí a nepošle žádné potvrzení. Podobně příjemce obvykle nemá jistotu, zda jeho potvrzení bylo přijato. Pokud se ztratí potvrzení, mohou příjemci dojít stejná data dvakrát nebo vícekrát. V tomto případě příjemce musí znovu vyslat potvrzení, aby zabránil dalšímu opakování vysílání, ale duplicitní data ignoruje.\n\nV typické implementaci je \"n \" číslo dalšího paketu, který má být poslán, tj. pořadové číslo prvního zatím nevyslaného paketu. Obdobně \"n\" je číslo prvního zatím nepřijatého paketu. Zatím budeme pro zjednodušení předpokládat, že ani jedno z čísel v průběhu času neklesá.\n\nOdesilatel i příjemce si udržují aktuální hodnoty \"n\" a \"n\". Také si pamatují velikost okénka \"w\" a \"w\". Velikosti okének se mohou měnit, ale v jednodušších implementacích jsou pevné. Aby bylo možné přenášet data, velikost okénka musí být větší než nula.\n\nPříjemce si také pamatuje nejvyšší dosud přijaté pořadové číslo; v proměnné \"n\" má hodnotu o jedničku větší. Jednoduché přijímače, které přijímají pakety pouze po řadě, mají \"w\" = 1, a \"n\" = \"n\". U chytřejších přijímačů se \"n\" a \"n\" může lišit.\n\nZákladním pravidlem je, že všechny pakety s číslem nižším než \"n\" byly přijaty, žádné pakety s číslem vyšším než \"n\" nebyly přijaty a v rozsahu \"n\" a \"n\" byly některé pakety přijaty.\n\nKdyž příjemce přijme paket, aktualizuje si proměnné a pošle potvrzení s novým \"n\". Odesilatel si udržuje číslo \"n\" nejvyššího potvrzení, které přijal. Odesilatel ví, že všechny pakety s číslem menším než \"n\" byly přijaty, ale o paketech mezi \"n\" a \"n\" to neví; tj. \"n\" ≤ \"n\" ≤ \"n\".\n\nPro pořadová čísla vždy platí: \"n\" ≤ \"n\" ≤ \"n\" ≤ \"n\" ≤ \"n\" + \"w\". Tj.:\n\nOdesilatel může po přijetí potvrzení \"n\" poslat až \"w\" paketů. To znamená, že může vysílat pakety číslo \"n\", dokud \"n\" < \"n\"+\"w\".\n\nPokud při komunikaci nedochází k chybám, odesilateli přicházejí rychle potvrzení pro všechny pakety, které odeslal, takže \"n\" je rovno \"n\". Pokud dojde k chybě, musí odesilatel po přiměřeném zpoždění opakovat vysílání paketů s čísly mezi \"n\" a \"n\".\n\nMetody pro definování „přiměřeného zpoždění“ mohou být velmi komplikované, ale ovlivňují pouze efektivitu komunikace; základní spolehlivost protokolu s posuvným okénkem na detailech nezávisí.\n\nPři přijetí paketu s číslem \"x\" příjemce zkontroluje, zda padne do přijímacího okénka: \"n\" ≤ \"x\" < \"n\"+\"w\" (nejjednodušším příjemcům stačí udržovat jednu hodnotu \"n\"=\"n\"). Paket, jehož číslo padne do okénka, příjemce přijme. Pokud má přijatý pakt číslo \"n\", příjemce zvětší přijímací pořadové číslo o 1 nebo o více, pokud už má přijaty a uloženy následující pakety. Jestliže \"x\" > \"n\", paket bude uložen až do doby, dokud nebudou přijaty všechny předchozí pakety. Jestliže \"x\"≥\"n\", je \"n\" aktualizováno na \"n\"=\"x\"+1.\n\nJestliže číslo paketu neleží uvnitř přijímací okénka, příjemce jej zahodí a nemění ani \"n\" ani \"n\".\n\nBez ohledu na to, zda byl paket v pořádku přijat nebo ne, příjemce pošle potvrzení obsahující aktuální \"n\". Potvrzení může obsahovat i informace o dalších paketech přijatých mezi \"n\" nebo \"n\" pro zlepšení efektivity – to je tak zvané selektivní opakování.\n\nNemá význam, aby velikost přijímacího okénka \"w\" byla větší než vysílacího \"w\", protože není třeba se starat o přijaté pakety, které zatím nebyly vyslané; užitečný rozsah je 1 ≤ \"w\" ≤ \"w\".\n\nZatím jsme předpokládali, že pořadová čísla mohou mít neomezenou velikost, takže mohou stále růst. V praxi je ale nutné velikost pořadových čísel \"x\" omezit na \"x\" mod \"N\", pro nějaké konečné \"N\". (\"N\" obvykle je mocnina 2.)\n\nOdesilatel pak bude přijímat pouze potvrzení v rozsahu \"n\" až \"n\" včetně. Protože to zaručuje, že \"n\"−\"n\" ≤ \"w\", existuje nejvýše \"w\"+1 možných pořadových čísel, která mohou přijít v libovolném okamžiku. Odesilatel tedy může jednoznačně dekódovat pořadové číslo, pokud \"N\" > \"w\".\n\nSilnější omezení je vynuceno příjemcem. Fungování protokolu závisí na tom, aby příjemce byl schopen spolehlivě rozlišit nové pakety (které musí být přijaty a zpracovány) od opakovaného vysílání starých paketů (který musí být zahozeny a znovu odvysíláno poslední potvrzení). To lze provést, pokud známe velikost okénka odesilatele. Po přijetí paketu s číslem \"x\", příjemce ví, že \"x\" < \"n\"+\"w\", tak \"n\" > \"x\"−\"w\". Tedy pakety s čísly \"x\"−\"w\" nebudou znovu vysílány.\n\nNejnižší pořadové číslo, které budeme ochotni přijímat v budoucnosti, je \"n\"−\"w\"\n\nPříjemce také ví, že \"n\" odesilatele nemůže být větší než nejvyšší dosud poslané potvrzení, což je \"n\". Tedy nejvyšší pořadové číslo paketu, který může příjemce dostat, je \"n\"+\"w\" ≤ \"n\"+\"w\".\n\nPříjemce tedy může v určitém okamžiku rozlišit 2\"w\" různých pořadových čísel. Proto se může zdát, že musíme mít \"N\" ≥ 2\"w\". Ale skutečný limit je nižší.\n\nPříjemce nemusí akceptovat ani příliš malá ani příliš velká pořadová čísla (menší než \"n\" nebo větší nebo rovná \"n\"+\"w\"). V těchto případech příjemce paket ignoruje a pouze znovu pošle potvrzení. Musí pouze platit \"N\" ≥ \"w\"+\"w\". Často bývá \"w\"<\"w\" (viz např. opakování s návratem níže), což umožňuje, aby \"w\" bylo pro pevné \"N\" větší.\n\nI když se obvykle k protokolům s posuvným okénkem nepočítá, je jednotlivé potvrzování ve skutečnosti nejjednodušší možnou implementací posuvného okénka. Vysílací i přijímací okénko má velikost 1 paket. To vyžaduje \"N\"=1+1=2 pořadová čísla (obvykle reprezentovaná jediným bitem).\n\nOdesilatel střídavě posílá pakety označené „lichý“ a „sudý“. Potvrzení také říká „lichý“ nebo „sudý“. Předpokládejme, že odesilatel, který měl poslat lichý paket, nečekal na jeho („liché“) potvrzení a místo toho okamžitě poslal následující sudý paket. Pak může přijmout potvrzení říkající „další očekávaný paket je lichý“. Tak by se odesilatel dostal do dilematu: přijal příjemce oba pakety nebo žádný?\n\nOpakování s návratem je protokol s posuvným okénkem s \"w\">1, ale s pevným \"w\"=1. Kromě prvního dosud nepřeneseného paketu příjemce všechny ostatní pakety odmítá. Jestliže dojde, ke ztrátě paketu při přenosu, následující pakety jsou ignorovány, dokud není znovu vyslán chybějící paket, což způsobí zpoždění minimálně jednoho obousměrného zpožděníu. Proto je tato metoda neefektivní na spojích, kde dochází často ke ztrátě nebo poškození paketů.\n\nPředpokládejme, že používáme tříbitová pořadová čísla, jako je tomu u normálních režimů protokolu HDLC. To dává \"N\"=2³=8. Protože \"w\"=1, musí být \"w\"≤7. Důvodem je, že po přenosu 7 paketů existují 8 možných výsledků: mohlo být úspěšně přijato 0 až 7 paketů. To je 8 možností a odesilatel je potřebuje všechny rozlišit.\n\nPokud by odesilatel poslal 8 paketů bez čekání na potvrzení, mohl by se dostat do stejného dilematu jako při jednotlivém potvrzování: znamená opakování stejného čísla v potvrzení, že bylo přijato úspěšně všech 8 paketů nebo žádný?\n\nNejobecnějším případem protokolu s posuvným okénkem je selektivní opakování. U tohoto protokolu příjemce přijímá pakety s pořadovými čísly vyššími než je aktuální \"n\" a ukládá je, dokud se nezaplní díry po nepřijatých paketech. To vyžaduje mnohem komplikovanější práci s vyrovnávacími pamětmi na straně příjemce.\n\nVýhodou však je, že není nutné zahazovat už přenesená správná data po dobu jednoho round-trip intervalu, než je odesilatel informován, že je nutné opakovat přenos. Tato metoda je proto upřednostňována na spojích s velkou chybovostí nebo s vysokým součinem přenosové rychlosti a zpoždění.\n\nVelikost okénka \"w\" musí být větší než největší počet \"po sobě jdoucích\" ztracených paketů, se kterými může protokol pracovat. Proto se často používají malé hodnoty, např. \"w\"=2.\n\nVelmi oblíbený protokol HDLC používá tříbitová pořadová čísla a má volitelnou podporu pro selektivní opakování. Pokud se ale má používat selektivní opakování, musí se dodržet požadavek, aby \"n\"+\"n\" ≤ 8; jestliže \"w\" je zvětšeno na 2, \"w\" musí být zmenšeno na 6.\n\nPředpokládejme, že \"w\" =2, ale je použit neupravený odesilatel s \"w\" =7, jak je v HDLC typické pro opakování s návratem. Dále předpokládejme, že příjemce začíná s \"n\" =\"n\" =0.\n\nNyní předpokládejme, že příjemce přijme následující řadu paketů (čísla jsou modulo 8):\nProtože \"w\" =2, příjemce přijme a uloží poslední paket 0 (domnívá se, že je to paket 8 v řadě) a požaduje opakování přenosu paketu 7. Je ale možné, že odesilatel nepřijal žádné potvrzení a proto znovu odvysílal paket 0. Pak je ale chybou, že příjemce považoval poslední paket za paket 8. Řešením je omezit na odesilateli \"w\" ≤6. S tímto omezením příjemce po přijetí paketu 6 ví, že pro \"n\" odesilatele platí \"n\" ≥1, a tedy následující paket s číslem 0 musí být paket 8. Pokud by se ztratila všechna potvrzení, pak musí odesilatel po paketu 5 přestat vysílat a čekat na potvrzení.\n\nProtokol s posuvným okénkem lze různými způsoby rozšířit:\n\n\nProtokol může být rozšířen, aby dovoloval přehození paketů, pokud je vzdálenost přehození omezená; pak musí být pořadové číslo modulo \"N\" zvětšeno o maximální vzdálenost přehození.\n\n\n\n"}
{"id": "1003228", "url": "https://cs.wikipedia.org/wiki?curid=1003228", "title": "I'll Keep It with Mine", "text": "I'll Keep It with Mine\n\n„I'll Keep It with Mine“ je píseň amerického písničkáře Boba Dylana, který ji napsal v roce 1964. Dylan ji napsal pro německou zpěvačku Nico, která ji v roce 1967 vydala na svém debutovém albu \"Chelsea Girl\". Její první verzi nahrála v roce 1965 zpěvačka Judy Collins. Mezi další interprety, kteří píseň nahráli, patří například zpěvačka Marianne Faithfull nebo skupiny Fairport Convention a Bettie Serveert. Sám Dylan ji nevydal na žádném řadovém albu; jeho verze vyšla až v roce 1991 na kompilaci \"The Bootleg Series Volumes 1–3 (Rare & Unreleased) 1961–1991\".\n\nPod názvem „Barvám“ s textem Oskara Petra ji v roce 1978 nazpívala skupina Marsyas\n"}
{"id": "1003229", "url": "https://cs.wikipedia.org/wiki?curid=1003229", "title": "Judo na Letních olympijských hrách 1980 – muži – těžká váha", "text": "Judo na Letních olympijských hrách 1980 – muži – těžká váha\n\nZápasy v judu na XXII. Letních olympijských hrách v kategorii těžkých vah mužů proběhly v Moskvě, 26. července 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003230", "url": "https://cs.wikipedia.org/wiki?curid=1003230", "title": "Manjaro Linux", "text": "Manjaro Linux\n\nManjaro Linux (výslovnost ; dle názvu horského masivu Kilimandžáro, v angl. transkripci \"Kilimanjaro\") je svobodná linuxová distribuce založená na Arch Linuxu. Používá vývojový model tzv. průběžné aktualizace ( ). Manjaro má kořeny v roce 2011. Vytvářen nezávislou vývojářskou komunitou v Rakousku, Francii a Německu, je vhodný jak pro netbooky, tak pro nové počítače.\n\n\nManjaro Linux podporuje mnoho desktopových prostředí a to jak oficiálních tak i komunitních, ale také – v rámci »Manjaro Minimal Net Edition« – čistou instalaci pouze s příkazovým řádkem (v *nixovém žargonu zvaném terminál nebo také CLI). Je dostupný v 32- i 64bitové verzi.\n\n\n\n"}
{"id": "1003233", "url": "https://cs.wikipedia.org/wiki?curid=1003233", "title": "Pastel (křída)", "text": "Pastel (křída)\n\nPastel je malířské a kreslířské médium ve formě tyčinek, které se skládají z čistého práškového pigmentu a pojiva (například tragantu nebo metylcelulózy). Známým umělcem používajícím pastely byl Edgar Degas. Zvláštním druhem pastelů jsou olejové pastely.\n\nPastely můžeme zakoupit v nejrůznějších podobách a variantách. Dělíme je podle tvrdosti a tvaru.\n\nPro pastel jsou nejvhodnější papíry s hrubou texturou, avšak můžeme s nimi pracovat i na papíře hlazeném za tepla. Nevhodné jsou křídové a jiné lesklé papíry. Pastely jsou vhodné i pro různé jiné podklady - samozřejmě s ohledem na dostatečnou hrubost povrchu a vhodnou a dostatečnou fixaci.\n\nPastelová kresba je bez fixace značně nestálá, proto je nutné ji fixovat speciálními fixativy. Ty se prodávají ve formě sprejů nebo lahviček, ze kterých se fixativ dávkuje fixírkou. Možností je také neprodyšné zasazení kresby do skla.\n\nPři malovaní pastelem se kombinuje mnoho technik - šrafování, stínování, roztírání - prsty (často různými částmi ruky) nebo papírovou těrkou. \n\nTechnika malby pastelem je stále aktuální a atraktivní kvůli své široké škále možností. Ze zahraničních umělců se dlouhodobě pastelu věnuje např.: Mary Franquetová, Dominiq Álvaréz, Joan Martí, v České republice pak umělkyně Zdeňka Urbanová.\n\nSalvador G. Olmedo \"Jak malovat pastel\"? Vašut; \"ISBN\": 978-80-7236-045-1; ean: 9788072360451; Jazyk: čeština\n"}
{"id": "1003236", "url": "https://cs.wikipedia.org/wiki?curid=1003236", "title": "Borno", "text": "Borno\n\nStát Borno je jeden ze nigerijských států. Sousedí se státy Adamawa, Gombe a Yobe. Jeho hlavním městem je Maiduguri.\n\nStát Borno je rozdělen na 27 administrativních oblastí:\n"}
{"id": "1003238", "url": "https://cs.wikipedia.org/wiki?curid=1003238", "title": "MG 151", "text": "MG 151\n\nMG 151 byl letecký automatický kanón vyráběný během druhé světové války firmou Waffenfabrik Mauser. Verze MG 151/15 byla prototypem pro verzi MG 151/20 ráže 20 mm, která se dočkala širokého užití v letounech Luftwaffe včetně stíhačů, stíhacích bombardérů, bombardérů a bitevních letadel. Přeživší zbraně se po válce dále používaly v několika zemích.\n"}
{"id": "1003241", "url": "https://cs.wikipedia.org/wiki?curid=1003241", "title": "Lokomotiva Český lev", "text": "Lokomotiva Český lev\n\nLokomotiva Český lev byla první parní lokomotivou vyrobenou v Českém království. Lokomotivu a pravděpodobně i vagony vyrobila firma Breitfield, založená v roce 1837 a specializující se na výrobu parních kotlů. Jednalo se o zmenšeninu skutečných lokomotiv vyráběných především v Anglii, přibližně v poměru 1 : 4. Technická dokumentace se nezachovala, existuje jediný plakát s dobovou rytinou. Se soupravou otevřených výletních vagonů byla uvedena do provozu v květnu roku 1841 na Slovanském ostrově v Praze, na kruhové trati dlouhé cca 160 metrů. Provoz atrakce nebyl dlouhý. Obdobné atrakce pak byly dočasně zřizovány i v dalších městech. V té době již byla pravidelně provozována skutečná železnice z Vídně do Brna. Do Prahy byl však železniční provoz zaveden až dne 20. srpna 1845, na vídeňsko-pražské dráze. \n\nOd roku 2009 je provozována na Slovanském ostrově v Praze napodobenina nazvaná Český lvíček. Hlavní odlišnosti jsou: elektrický pohon místo parního, chybějící tendr na uhlí, chybějící parní rozvody a pohon kol, chybějící lavice strojvůdce, zkrácená délka trati na třetinu. Atrakci financovala městská část Praha 1.\n\n"}
{"id": "1003243", "url": "https://cs.wikipedia.org/wiki?curid=1003243", "title": "Patrick James Zurek", "text": "Patrick James Zurek\n\nPatrick James Zurek (* 17. srpna 1948, Sealy) je americký katolický duchovní a biskup diecéze Amarillo.\n\nJe nejmladší ze tří dětí Arnolda a Victorie Zurekových. Po základní a střední škole studoval na Univerzitě Svatého Tomáše v Houstonu, kde získal bakalářský titul z matematických věd. Poté vstoupil do Semináře Svaté Marie v Houstonu a navštěvoval Papežskou severoamerickou vysokou školu v Římě. Také získal titul bakaláře z teologie na Papežské univerzitě Svatého Tomáše (Řím) a licenciát z teologie v oboru Morální teologie na Akademii Alfonsianum. Na kněze byl vysvěcen 29. června 1975 papežem Pavlem VI..\n\nDne 5. ledna 1998 byl papežem Janem Pavlem II. jmenován pomocným biskupem arcidiecéze San Antonio a titulárním biskupem thamugadským. Biskupské svěcení přijal 16. února 1998 z rukou Patricka Fernándeze Florese, a spolusvětiteli byli Edmond Carmody a John Edward McCarthy.\n\nFunkci pomocného biskupa vykonával do 3. ledna 2008, kdy byl ustanoven diecézním biskupem Amarilla.\n\nJe předsedou Asociace českých amerických kněží.\n\n"}
{"id": "1003250", "url": "https://cs.wikipedia.org/wiki?curid=1003250", "title": "Boj o přežití (film)", "text": "Boj o přežití (film)\n\nBoj o přežití (v anglickém originále Survivor) je americký špionážní akční filmový thriller z roku 2015, režírovaný Jamesem McTeiguem. V hlavních rolích hrají Milla Jovovich, Pierce Brosnan a Dylan McDermott.\n\nZahraniční služební důstojnice (Milla Jovovich) je vyslána na americké velvyslanectví ve Spojeném království. Padne na ni zodpovědnost za zastavení teroristů, kteří se snaží k útoku na New York. Následně je nucena k úniku poté, co je obviněna z trestných činů, které nespáchala a odsouzena k trestu smrti. Snaží se vymazat její jméno a zároveň zastavit teroristický útok, který proběhne na oslavy nového roku na Time Square v New Yorku.\n\nHlavní natáčení filmu začalo 20. ledna roku 2014 v Londýně. Filmování probíhalo v Londýně po dobu pěti týdnů a pak se přesunulo do Sofie v Bulharsku, kde se natáčelo tři týdny. Dne 25. ledna 2014 byla Milla Jovovich spatřena během natáčení filmu v Londýně.\n\nFilm získal negativní recenze od kritiků. Na recenzní stránce Rotten Tomatoes získal z 7% od kritiků a 33% od diváků Na Česko-Slovenské filmové databázi snímek získal 55%.\n"}
{"id": "1003260", "url": "https://cs.wikipedia.org/wiki?curid=1003260", "title": "Květen 2014", "text": "Květen 2014\n\n"}
{"id": "1003263", "url": "https://cs.wikipedia.org/wiki?curid=1003263", "title": "Jiří Žák (1936)", "text": "Jiří Žák (1936)\n\nJiří Žák (* 7. prosince 1936 Hradec Králové) je český herec a textař, dlouholetý člen Divadla Příbram. Zemřel roku 2009.\n\nV roce 1962 ukončil Janáčkovu akademii múzických umění v Brně, v letech 1962 až 2000 působil v Divadle Příbram, od roku 1995 byl jeho uměleckým šéfem. V divadle ztvárnil více než 250 rolí, účinkoval také ve filmu, například ve filmech Karla Kachyni, např. ve filmu \"Sestřičky\". Psal pohádkové hry a později po roce 1980 také písňové texty pro divadlo.\n\nV roce 1994 kandidoval a byl díky preferenčním hlasům zvolen do zastupitelstva Příbrami jako nezávislý na kandidátce Sdružení KDU-ČSL a nezávislých kandidátů.\n"}
{"id": "1003264", "url": "https://cs.wikipedia.org/wiki?curid=1003264", "title": "Jiří Žák", "text": "Jiří Žák\n\nJiří Žák může být:\n\n"}
{"id": "1003268", "url": "https://cs.wikipedia.org/wiki?curid=1003268", "title": "Judo na Letních olympijských hrách 1980 – muži – bez rozdílu hmotnosti", "text": "Judo na Letních olympijských hrách 1980 – muži – bez rozdílu hmotnosti\n\nZápasy v judu na XXII. Letních olympijských hrách v kategorii bez rozdílu vah proběhly v Moskvě, 2. srpna 1980.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1003270", "url": "https://cs.wikipedia.org/wiki?curid=1003270", "title": "Evangelický kostel (Trnava)", "text": "Evangelický kostel (Trnava)\n\nEvangelický kostel v Trnavě je kostel postavený architektem Josefem Markem v roce 1924. Nachází se v těsné blízkosti městských hradeb. Kostel je zajímavý amfiteátrovým uspořádáním interiéru a závěsným stropem. Byl postaven ve stylu funkcionalismu na náměstí SNP.\n\nEvangelický sbor je vzpomínaný jako součást Šintavského seniorátu v 16. století. V roce 1619 si sbor postavil kostel, který užíval až do roku 1709, a který jim v roce 1730 zbourali. Po vydání tolerančního patentu v roce 1804 se osamostatnila část Modra a dostala právo používat sakristie Univerzitního kostela - \"Invalidovnu\". Začátkem 20. století vládla hospodářská krize a realizovány byly jen nejpotřebnější stavby pro dělníky. Za takových poměrů překvapil sbor evangelické církve, který se ujal výstavby kostela pro věřící.\n\nSoutěžní podmínky vypsal v roce 1923 evangelický farář Miloš Rupeldt. Přispěl v nich radou pro situační a dispoziční řešení evangelického kostela. První cena nebyla udělena. Druhou cenu získal architekt Gahura ze Zlína, třetí architekt Tvarožek z Bratislavy. Ceny obdrželi hlavně pro amfiteatrální půdorys přizpůsobený duchu evangelického obřadu. Celková úroveň soutěže však byla velmi slabá a tak byl projekt zadán místnímu architektu Josefu Markovi, který pomocí evangelického sboru a přesných informací rozřešil dispozice evangelického kostela.\n\nObjekt evangelického kostela je umístěn na náměstí SNP v těsném kontaktu s městskými hradbami. Architektonická kompozice kostela je realizací reformačních názorů na koncepci kostela, jak je v poválečných časech zformuloval biskup Juraj Janoška. Monumentálně působící průčelí se opírá na severní straně o masivní hmotu věže čtvercového půdorysu, která je ukončena nadstavbou zvonice s hodinami a zvony.Je částečně vysunuta z uzavřeného půdorysného schématu. Exteriér je v přízemí rozšířený arkádovým ochozem, z něhož vedou ve dvou predstavěných válcových věží schodiště na emporu. Arkádový ochoz byl původně zasklený.\n\nCelý interiér je orientován ke kazatelně, proto má půdorys kostela půlkruhový tvar. V tomto směru má uspořádané řady sedadel s emporou. Přístup na emporu je ze dvou bočních válcových věží. Jednoduché průčelí interiéru je doplněno trojicí výklenků. V prostředním, největším je umístěna kazatelna a před ní oltář se sochou Krista podle Canovy. V bočních nikách je křtitelnice a prostor pro pěvecký sbor. Interiér kostela prosvětluje řada půlkruhový zakončených vysokých oken. Posvěcení kostela provedli 18. října 1924 tehdejší biskupové Juraj Janoška a Samuel Zoch. V roce 1974 byl jednoduchý interiér doplněn závěsným podhledovým stropem.\n\n\n"}
{"id": "1003273", "url": "https://cs.wikipedia.org/wiki?curid=1003273", "title": "Židovská komunita v Polné", "text": "Židovská komunita v Polné\n\nŽidovská komunita v Polné žila do roku 1942, kdy museli zdejší Židé nastoupit do transportů do koncentračních táborů. Dochovalo se židovské ghetto na Karlově náměstí se synagogou a židovský hřbitov.\n\nPrvní židé do města začali přicházet v 15. století.\n\nV roce 1626 zde stály dva domy židů, v roce 1680–1682 bylo v židovském ghettu za Horní branou postaveno 16 domků. V roce 1684 byla postavena první synagoga, o jedenáct let později vznikl první židovský obecní dům a další čtyři stavby. V roce 1712 vypukl požár, stavení však byla brzy obnovena. V roce 1714 narostl počet domů na 32, což bylo konečné číslo. Další požáry vypukly v letech 1734 a 1740. V roce 1757 žilo ve 24 židovských domech 54 rodin. Židovský špitál byl založen v roce 1759, školní budova v roce 1785. V roce 1811 zde bylo 33 domů, které byly osídleny několika rodinami.\n\nDne 22. května 1823 velký požár, který zničil celé ghetto, celkově při něm vyhořelo 46 domů na Varhánkově ulici a 6 domů na náměstí, poničen byl i kostel sv. Barbory. Část židů poté odešla, přesto jich zde zůstalo přes 500. Obchodovali s vlnou a kožešinami, provozovali obchody s potravinami, obilím i střižním zbožím, pronajímali si výčepy, palírny, provozovali prodej tabáku a železa, působili jako zlatníci, lékaři, sklenáři. V roce 1829 žilo ve 29 domech 90 rodin. Vrchol počtu obyvatel židovského vyznání přišel ve 30. letech 19. století, kde v ghettu žilo 770 židů, což čítalo 12 % městského obyvatelstva. V roce 1841, kdy bylo postavení Židů uzákoněno dekretem, zde žilo 557 osob. Fungovala tu i židovská škola, jež spadala pod město a v roce 1841 ji navštěvovalo 68 dětí.\n\nV roce 1899 se v nedalekém lese Březina stala vražda devatenáctileté Anežky Hrůzové. Z vraždy byl mylně obviněn polenský židovský mladík Leopold Hilsner, což odstartovalo tzv. Hilsneriádu. V aféře se významně angažoval i budoucí prezident ČSR Tomáš Garrigue Masaryk. 11. prosince 1899 navštívil TGM Polnou - inkognito.\n\nV roce 1921 zde podle sčítání lidu žilo 67 židů. Při sčítání obyvatel z roku 1930 bylo zjištěno 51 židů.\n\nV roce 1938 udělila Polná domovské právo několika židovským rodinám z Vídně, jež musely prchnout před nacisty. V roce 1942 museli polenští Židé odejít do transportů. Nacistickou genocidu přežili 3 z celkového počtu 63 polenských Židů, avšak žádný z nich se do Polné nevrátil.\n\nNa Karlově náměstí v prostorách bývalého židovského města se synagogou se nachází Regionální židovské muzeum s expozicemi Historie židovského města a Případ Leopolda Hilsnera. Muzeum prochází rekonstrukcí, otevřeno mělo být v červnu 2014.\n"}
{"id": "1003276", "url": "https://cs.wikipedia.org/wiki?curid=1003276", "title": "Mezní situace", "text": "Mezní situace\n\nMezní situace (německy \"Grenzsituation\") je situace zvláštního druhu, v níž člověk naráží na své meze, na hranice imanentního bytí a vlastního pobývání. \n\nJako filozofický termín tento pojem poprvé užil roku 1919 německý filozof Karl Jaspers ve své knize \"Psychologie světonázorů\" (německy \"Psychologie der Weltanschauungen\"). Příklady mezních situací jsou podle Jasperse smrt, utrpení, boj nebo vina.\n\n"}
{"id": "1003278", "url": "https://cs.wikipedia.org/wiki?curid=1003278", "title": "Albrecht von Haller", "text": "Albrecht von Haller\n\nAlbrecht von Haller (16. října 1708, Bern, Švýcarsko – 12. prosince 1777, tamtéž) byl švýcarský anatom, fyziolog, botanik a básník. Jím prvně popsané rostliny se označují autorskou zkratkou „Haller“.\n\nDlouhodobé onemocnění v dětství mu znemožnilo, aby se věnoval obvyklým chlapeckým sportovním zábavám, o to více rozvíjel svou mysl. Již v dětském věku četl a vykládal služebnictvu Bibli, připravoval slovník řečtiny a hebrejštiny, sbíral životopisy slavných mužů a žen. Když mu bylo sotva patnáct let, překládal Ovidia, Horatia a Vergilia a věnoval se i vlastní tvorbě.\n\nKdyž mu v roce 1721 zemřel otec, přestěhoval se do domu lékaře v Bielu. Jeho pozornost se tak přesunula k medicíně. V 16 letech začal studovat na univerzitě v německém Tübingenu, o dva roky později se přesunul na univerzitu v nizozemském Leidenu.\n\nPozději navštívil Londýn, kde se seznámil s řadou vědců své doby. Studoval pak ještě v Paříži a od roku 1728 v Basileji, kde se věnoval vyšší matematice u Johanna Bernoulliho. Tam se také probudil jeho zájem o botaniku.\n\nV roce 1729 se vrátil do Bernu, kde začal pracovat jako lékař. Nejvíce sil ale věnoval botanickým a anatomickým výzkumům, které mu brzy přinesly evropský věhlas. Stal se pak profesorem na univerzitě v Göttingenu, kde po sobě zanechal obrovské množství práce. Kromě výuky se věnoval botanické zahradě (\"Alte Botanische Garten der Universität Göttingen\") a dalším institucím, mimoto se však dál zabýval výzkumem v oblasti botaniky a fyziologie. Neustal ani v psaní poezie a vedl rovněž měsíčník (\"Göttingische gelehrte Anzeigen\"), do kterého přispěl několika tisíci články.\n\n\n"}
{"id": "1003280", "url": "https://cs.wikipedia.org/wiki?curid=1003280", "title": "Peklo (rybník v Polné)", "text": "Peklo (rybník v Polné)\n\nPeklo je rybník v Polné v okrese Jihlava. Nachází se na soutoku Šlapanky a Zhořského potoka. Má rozlohu 16 ha a je dlouhý skoro jeden kilometr. Nachází se zde sportovně rekreační areál.\n\nNázev pravděpodobně získal podle tehdy nevzhledného a ponurého mokřinatého místa, ve kterém se stékaly oba vodní toky s Ochozským potokem. Slované tato místa považovali za posvátná, údajně zde zpopelňovali své zemřelé, obřadní prostor nazývali „peklem“.\n\nNejvětší vodní plocha na Polensku vznikla v letech 1479–1482 na soutoku Jamenského a Zhořského potoka. Založen byl rozkazem Viktorina z Kunštátu, sloužil i jako obrana města, neboť ze dvou stran obklopoval hrad a městské hradby. Po jeho hrázi vedla tzv. Uherská obchodní cesta. V současnosti se používá jako součást rekreačního a sportovního areálu.\n\nK rybníku se váže několik pověstí, nejznámější z nich „O direktoru Khautzovi“ se stala součástí seriálu Putování za českými čerty z roku 2004.\n"}
{"id": "1003281", "url": "https://cs.wikipedia.org/wiki?curid=1003281", "title": "Dieter Borst", "text": "Dieter Borst\n\nDieter Borst (* 12. května 1950, Schramberg) je současný německý umělecký malíř a sochař 20. století.\n\nJako malíř se specializuje na neformální malbu. Základní element v jeho malbách jsou čáry, které přenáší přes barevné části. Borst zredukovává “viděné”, “zažité” a “ prožité” na minimum. Přerušené přílohy které mohou vybočit z hlavního bodu, které byli opomenuty. Hliněné a pastelové stíny jsou dominantní v jeho malbách , hlavně v černé barvě. Těla jsou rozděleny podle něho. Tyto prvky, svlékl do jejich základních forem, budou znovu překládat při pohledu na ně jako abstraktní paměť zjevením v přírodě. Dokonce i linky, zjevně uspořádány, budou přerušeny u energetických prvků a barevných polí, které jsou štěpící harmonii z těchto řádků a zároveň v jednom svazku se zesílí. Prvky, které se opakují často, jsou čáry, které jdou ven z rámu, a sami se definuji jako energie. V roce 1969 studoval na Americké škole umění v Mnichově. V roce 1972 si vzal půl roku studijní volno na cestu do západní Afriky. V roce 1973 začal malovat. V roce 1997 se přestěhoval na Kanárské ostrovy. V roce 2007 jeho ateliér zde shořel při lesním požáru, stovky maleb všech fázích jeho produktivního života byly zničeny.\n\nJeho umělecké díla byly vystaveny v New Yorku, Fort Lauderdale/ Miami, Colgone a na Kanárských ostrovech.\n\n\n\n"}
{"id": "1003282", "url": "https://cs.wikipedia.org/wiki?curid=1003282", "title": "Kostel svaté Anny (Polná)", "text": "Kostel svaté Anny (Polná)\n\nKostel svaté Anny se nachází na Sezimově náměstí v Polné v okrese Jihlava. Jako součást areálu špitálu je chráněn jako kulturní památka České republiky.\n\nKostel se špitálem byl vystavěn v letech 1440–1447 na příkaz Jana Sezimy z Rochova a jeho manželky Kateřiny z Močovic. Původně sloužil jako kaple pro chovance špitálu, při stavbě hlavního chrámu Nanebevzetí Panny Marie sloužil jako náhradní svatostánek pro bohoslužby. Roku 1588 byl kostel obnoven, v té době byl původní strop nahrazen renesančním. K dalším stavebním úpravám došlo v letech 1684 a 1863. V letech 1893–1894 byl puristicky přestavěn (architekt Robert Niklíček), během stavebních činností byly poškozeny původní fresky z 15. století, (kresba fresky Klanění tří králů je uložena v městském muzeu). Průčelí kostela se inspirovalo gotickým tvaroslovím, novogoticky byly přestavěny i budovy špitálu. Uvnitř kostela v té době vznikl prostý oltář. Do roku 1949 byly ke kostelu pořádány poutě ke sv. Anně.\n"}
{"id": "1003287", "url": "https://cs.wikipedia.org/wiki?curid=1003287", "title": "Městská elektrárna (Polná)", "text": "Městská elektrárna (Polná)\n\nMěstská elektrárna se nachází v Polné v okrese Jihlava. Secesní budova čp. 405 stojí na ulici Tyršova u Ochozského potoka a sídlí v ní firma IP Izolace Polná s. r. o.\n\nBudova městské elektrárny byla vystavěna v roce 1911 v secesním stylu na místě bývalého Dvořáčkova truhlářství. Stavitelem byl Josef Křelina ze Žďáru nad Sázavou. Město Polná se tak stalo jedním z mála míst s vlastní výrobou elektrického proudu v tehdejší monarchii. V budově v letech 1912–1939 fungovaly i veřejné městské lázně. Od roku 1919 polenská elektrárna, provozovaná firmou Elektrotechnická akciová společnost, dodávala proud i do sousední Přibyslavi. Roku 1938 byla prodána polenská elektrárna za 477 tisíc korun Posázavskému elektrárenskému svazu. Roku 1941 se výroba elektřiny zastavila. Poté stavbu přebudovali na byty a budova postupně chátrala. V 90. letech elektrárnu koupila místní firma IP Izolace Polná s. r. o, která dům zrekonstruovala.\n\n"}
{"id": "1003288", "url": "https://cs.wikipedia.org/wiki?curid=1003288", "title": "Samanta Tīna", "text": "Samanta Tīna\n\nSamanta Tīna (* 31. března 1989 Tukums, Lotyšská SSR, Sovětský svaz, dnes Lotyšsko), vlastním jménem Samanta Poļakova, je lotyšská zpěvačka.\n\nV roce 2010 vyhrála lotyšskou hudební show \"O!Kartes akadēmija\", kde získala možnost absolvovat \"Tech Music School\" v anglickém Londýně.\n\nV roce 2011 soutežila v moldavské pěvecké soutěži \"Zlaté hlasy\" a vyhrála moldavský pohár.\n\nV roce 2012 se zúčastnila Slavjanského bazaru, který se koná každoročně v běloruském Vitebsku, spolu s dalšími 20 konkurenty. V první soutěžní den, 14. července 2012, s písní \"\"Auga, auga Rūžeņa\"\" (lotyšská lidová píseň) získala 93 bodů. Stejný počet bodů měl i vítěz prvního dne, Boban Mojsovski. Ve druhý soutěžní den, 15. července2012, s písní \"\"Где то далеко\"\" získala 104 bodů (druhý nejlepší výsledek). S 197 body se umístila na druhém místě.\n\nDne 1. prosince 2011 byla vyhlášena jako jedna z účastnic v národním kole Lotyšska Eirodziesma 2012, s písní \"\"I Want You Back\"\", spolu s Davidsem Kalandijem. Dne 7. ledna 2012 postoupili ze semifinale do finále. Ve druhém semifinále, které se konalo dne 18. února 2012, sama zazpívala píseň \"\"For Father\"\". Sama se ale do finále nekvalifikovovala a skončila sedmá. Finále se konalo dne 18. února 2012 ve městě Ventspils. Ve finále vystoupila s Davidsem Kalandijem druhá. Ve finále se umístili na druhém místě a postupouli do superfinále, kde se opět umístila druhá.\n\nDne 15. ledna 2013 bylo ohlášeno, že se zúčastní opět národního kola, tentokrát s novým názvem lotyšského národního kola \"Dziesma\", kde zazpívá píseň \"\"I Need a Hero\"\". V 1. semifinále 8. února 2013 se umístila na prvním místě a postoupila do finále dne 16. února 2013. S písní byla považována za těžkého favorita na vítězství v soutěži. Ve finále se umístila na druhém místě a postoupila do superfinále, jako v předchozím roce. Ve finále se umístila ma druhém místě, za skupinou PeR a jejich písni \"\"Here We Go\"\". V superfinále se opět umístila na druhém místě.\n\nSamanta Tīna se účastnil prvního semifinále s písní \"\"Stay\"\", které se konalo dne 1. února 2014 v Rize. Spolu s dalšími, kteří se umístili na dělené druhé příčce, postoupila do finále. Ve finále, které se konalo dne 22. února 2014, vystoupila pátá. Umístila se třetí třetí a spolu s dalšími dvěma nejlepšími postoupila do superfinále. V superfinále se umístila na třetím místě opět za Donsem a jeho píseň \"Pēdējā vēstule\" a vítěznou skupinou Aarzemnieki a jejich písní \"\"Cake to Bake\"\".\n"}
{"id": "1003289", "url": "https://cs.wikipedia.org/wiki?curid=1003289", "title": "Kostel svaté Barbory (Polná)", "text": "Kostel svaté Barbory (Polná)\n\nKostel svaté Barbory je hřbitovní kostel, který se nachází v Polné v okrese Jihlava. Je chráněn jako kulturní památka České republiky.\n\nPo zrušení původního hřbitova kolem kostela Panny Marie na náměstí v Polné byl v roce 1710 severně od hlavního náměstí na místě Svatoňova dvora založen nový hřbitov a v letech 1720 - 1725 uprostřed něj vznikl kostel zasvěcený sv. Barboře v jednoduchém stylu pozdního baroka s půdorysem řeckého kříže. Fresky na stropě kostela pocházejí z let 1749 a 1750, autorem je chrudimský malíř a historik Josef Cereghetti. Nad branou hřbitova se tyčí plastika patronky umírajících, sv. Barbory. Na hřbitově u kostela se nachází hrob Anežky Hrůzové. Do kostelní zdi jsou zasazené mramorové desky polenských kaplanů a děkanů. Uvnitř se nacházejí oltáře a kamenické a sochařské práce, které vytvořil Martin Ignác Morávek a jeho syn Václav Viktor Morávek.\n"}
{"id": "1003290", "url": "https://cs.wikipedia.org/wiki?curid=1003290", "title": "Klešter", "text": "Klešter\n\nKlešter je označení pro soutěsku u Polné v okrese Jihlava. Nachází se asi 150 m směrem k Věžnici.\n\nKlešterem procházela prastará obchodní cesta z Moravy do Čech, ležela na Haberské stezce a sloužila jako prastará celnice, ve které se ve středověku počítal dobytek, hnaný z Uher do Čech. Představuje ojedinělou technickou památku středověku, název pochází z německého „Klosteur“ (zárožné). Byla dlouhá asi 500 m, částečně sekaná ve skále. V 60. letech 20. století byla větší část zavezena Cesta se používala do roku 1874, kdy byla od dvora Ovčín k věžnické cestě položena nová silnice. \n\nVýznam této stavby dokladují archeologické nálezy. Našel se tu soubor alexandrijských mincí ze 3. století n. l., dále kamenný byzantský křížek. Dle výzkumu Břetislava Rérycha bylo staré hradiště a osada Polmna založena právě za účelem obrany této stezky. Patří mezi výjimečné útvary ve střední Evropy, a proto jej v roce 1998 prohlásilo Ministerstvo kultury ČR kulturní památkou.\n"}
{"id": "1003291", "url": "https://cs.wikipedia.org/wiki?curid=1003291", "title": "Colobanthus quitensis", "text": "Colobanthus quitensis\n\nColobanthus quitensis je jeden ze dvou druhů krytosemenných rostlin, jež se vyskytují v antarktické oblasti. Tato stálezelená rostlina je rozšířena směrem na jih od Mexika až po severní část Antarktického poloostrova a roste i na antarktických ostrovech (Jižní Shetlandy, Jižní Orkneje) a na dalších ostrovech mezi Jižní Amerikou a Antarktidou. Dorůstá do výšky 5 cm a svým polštářovitým tvarem se podobá mechu. Semena z ní vypadávají v lednu a únoru. Její květy jsou velmi drobné a jsou žluté nebo bílé barvy.\n\nVzhledem ke globálnímu oteplování se \"Colobanthus quitensis\" rychle rozšiřuje dál na jih, i pod 68. stupeň jižní šířky. Její množství se v Antarktidě v posledních desetiletích místy i zpětinásobilo.\n\n \n"}
{"id": "1003293", "url": "https://cs.wikipedia.org/wiki?curid=1003293", "title": "Deschampsia antarctica", "text": "Deschampsia antarctica\n\nDeschampsia antarctica je jeden z pouhých dvou druhů krytosemenných rostlin, jež se vyskytují v antarktické oblasti. Roste od jihu Chile a Argentiny, na ostrovech mezi Antarktidou a Jižní Amerikou, na Antarktických (Shetlandských ostrovech a Jižních Orknejích) až po severozápad Antarktického poloostrova. V posledních desetiletích se na Antarktickém poloostrově počet těchto rostlin znásobil pětadvacetkrát. Důvodem je rychlé globální oteplování.\n\n\"Deschampsia\" roste na slunečných stráních a svazích hor, kde bez problému prosperuje i v kamenitém terénu. Snáší mráz i v době kvetení. Vegetační doba je krátká. Vysoká je od pěti do 20 cm. Růst rostliny začíná už v listopadu, kdy klíčí semena, nebo se k životu probírají kořeny, které přečkaly zimu a v prosinci už kvetou. Nejdříve začínají kvést rostliny na pobřeží, v blízkosti moře, v místech kam se může dostat mořská voda z vln. Její květenství jsou laty.\n\n \n"}
{"id": "1003295", "url": "https://cs.wikipedia.org/wiki?curid=1003295", "title": "Anthony Head", "text": "Anthony Head\n\nAnthony Stewart Head (* 20. února 1954 Londýn) je anglický herec a hudebník.\n\nSvoji první roli dostal v muzikálu \"Godspell\", v televizi debutoval v roce 1978 v seriálu \"Enemy at the Door\". V průběhu 80. let hrál v různých britských seriálech, v 90. letech se prosadil i v americké produkci. Působil např. ve sci-fi seriálu \"VR.5\" (1995) a především v letech 1997–2003 v seriálu \"Buffy, přemožitelka upírů\", kde ztvárnil postavu Ruperta Gilese. Po návratu do Británie účinkoval např. v seriálech \"Druhá míza\" či \"Monarch of the Glen\", hostoval v \"Pánovi času\" a hrál v seriálech \"Malá Velká Británie\" (2007–2009) a \"Merlin\" (2008–2012). V roce 2013 se objevil v americké sci-fi show \"Skladiště 13\", v letech 2014–2015 působil v seriálu \"Dominion\" a roku 2016 si zahrál se svou dcerou Daisy v seriálu \"Guilt\". Dále hrál např. ve filmech \"Sólokapr\" (2006), \"Železná lady\" (2011) či \"\" (2013).\n\nNa začátku 80. let zpíval se skupinou Red Box, v roce 2002 vydal ve spolupráci s Georgem Sarahem album \"Music for Elevators\".\n\nMá dvě dcery, Emily a Daisy, obě herečky. Jeho bratrem je hudebník Murray Head.\n\n"}
{"id": "1003330", "url": "https://cs.wikipedia.org/wiki?curid=1003330", "title": "Rudolph Valentino", "text": "Rudolph Valentino\n\nRudolph Valentino, původním jménem Rodolfo Alfonso Raffaello Pierre Filibert Guglielmi di Valentina d'Antonguolla (6. května 1895, Castellaneta – 23. srpna 1926, New York) byl italo-americký herec, hvězda 20. let 20. století, nejslavnější milovník němé éry.\n\nZ rodné Itálie odjel roku 1912 do Paříže, kde se plánoval živit jako tanečník. Neuspěl však a vrátil se do Itálie. Protože ani zde nemohl najít práci, roku 1913 odjel do New Yorku. Uchytil se jako statista na Broadwayi, ale dlouho se musel přiživovat jako přístavní nakladač, myč nádobí či poslíček. Průlom v jeho kariéře nastal roku 1921, kdy dostal roli ve filmu \"The Four Horsemen of the Apocalypse\" (\"Čtyři jezdci apokalypsy\"). Stal se přes noc velkou hvězdou, což umocnil ještě ve stejném roce další trhák, snímek \"The Sheik\" (\"Šejk\"). Valentino se stal prvním mužským filmovým sex symbolem. Díky filmům jako \"Blood and Sand\" (\"Krev a písek\") jeho sláva rychle stoupala, ale těšil se z ní jen krátce. Zemřel v jednatřiceti letech na zánět pobřišnice (peritonitidu). Jeho pohřeb se stal mimořádnou událostí, dorazilo na něj 50 000 lidí, kteří propadli masové hysterii. Valentinův pohřeb bývá uváděn jako typický příklad tohoto jevu. Nepokoje před pohřebním sálem musela rozhánět newyorská policie. K výstřelkům došlo i během obřadu, polská herečka Pola Negri dostala hysterický záchvat, když stála u jeho rakve. Jeho poslední snímek \"The Son of the Sheik\" (\"Šejkův syn\") přišel do kin až po jeho smrti.\n\n"}
{"id": "1003341", "url": "https://cs.wikipedia.org/wiki?curid=1003341", "title": "Fortuna liga 2014/15", "text": "Fortuna liga 2014/15\n\nFortuna liga 2014/15 byla 22. ročníkem nejvyšší slovenské fotbalové soutěže. Poprvé nesla název Fortuna podle sponzora – sázkové kanceláře Fortuna, v minulosti se ročníky jmenovaly Mars superliga (do ročníku 2001/02 včetně) a Corgoň liga (do ročníku 2013/14 včetně). Účastnilo se 12 týmů, každý s každým hrál jednou na domácím hřišti a jednou na hřišti soupeře a navíc se pak opakovala první část zápasů, takže se za sezónu odehrálo 33 kol. Mezi elitu se probojoval tým FO ŽP ŠPORT Podbrezová, pro nějž to byl premiérový start v nejvyšší lize.\n\nMistrovský titul ze sezóny 2013/14 obhajoval klub ŠK Slovan Bratislava. Vítěz si vybojoval účast v předkole Ligy mistrů UEFA 2015/16. Druhý, třetí a čtvrtý tým v tabulce si zajistil účast v předkolech Evropské ligy 2015/16.\n\nTitul získalo dvě kola před koncem mužstvo FK AS Trenčín (svůj první v historii slovenské nejvyšší ligy) a zajistilo si tak účast v předkolech Ligy mistrů UEFA. Do předkol Evropské ligy UEFA se kvalifikovaly týmy na druhé až čtvrté pozici, tedy MŠK Žilina, ŠK Slovan Bratislava a FC Spartak Trnava. Do 2. ligy sestoupil tým na 12. místě, čili klub FK Dukla Banská Bystrica a zamířilo do ní i mužstvo MFK Košice, které kvůli nesplnění finančních kritérií nedostalo licenci pro 1. ligu.\n\n\nÚdaje na začátku sezóny.\n\nPoznámky:\nLegenda:\nZdroj:\n"}
{"id": "1003344", "url": "https://cs.wikipedia.org/wiki?curid=1003344", "title": "Potřeba kognitivního uzavření", "text": "Potřeba kognitivního uzavření\n\nPotřeba kognitivního uzavření (někdy též potřeba uzavření, kognitivní uzavření či NFC z angl. Need for Cognitive Closure) je psychologický termín zavedený A. W. Kruglanskim, který popisuje touhu lidí po jednoznačnosti a tendenci vyhýbat se nejednoznačnosti. Lidé s vyšší mírou NFC preferují rychlá, jednoznačná rozhodnutí, zvažují méně alternativ. Lidé s nižší mírou NFC jsou kreativnější, produkují více alternativních hypotéz o pozorovaných jevech. NFC slabě a negativně souvisí s potřebou poznání (Need for Cognition), naopak nesouvisí například s inteligencí. Potřeba kognitivního uzavření je důležitá při studiu postojů a zejména předsudků, protože tendence k vytváření pevných, jednoznačných a nedostatečně podložených závěrů (tedy právě stereotypů vůči minoritám) je jednou z charakteristik osob s vyšší mírou NFC.\n"}
{"id": "1003345", "url": "https://cs.wikipedia.org/wiki?curid=1003345", "title": "Ázerbájdžán na Zimních olympijských hrách 2010", "text": "Ázerbájdžán na Zimních olympijských hrách 2010\n\nÁzerbájdžán na Zimních olympijských hrách 2010 ve Vancouveru reprezentovali dva sportovci v jednom sportu.\n\n"}
{"id": "1003346", "url": "https://cs.wikipedia.org/wiki?curid=1003346", "title": "Ázerbájdžán na Zimních olympijských hrách 2006", "text": "Ázerbájdžán na Zimních olympijských hrách 2006\n\nÁzerbájdžán na Zimních olympijských hrách 2006 v Turíně reprezentovali dva sportovci v jednom sportu.\n\n"}
{"id": "1003347", "url": "https://cs.wikipedia.org/wiki?curid=1003347", "title": "Musées royaux des Beaux-Arts de Belgique", "text": "Musées royaux des Beaux-Arts de Belgique\n\nMusées royaux des Beaux-Arts de Belgique (nizozemsky Koninklijke Musea voor Schone Kunsten van België) je soubor několika muzeí umění chovajících státní sochařské i malířské sbírky Belgie. Počátky instituce se odvozují od let 1801–1803, kdy v Bruselu vzniklo jedno z muzeí zřizovaných v jednotlivých departmentech na územích ovládaných Francií.\n\nSoubor muzeí tvoří šest sbírek (samostatných muzeí), hlavní část tvoří dvě sbírky, muzeum starých mistrů (\"Musée d'Art ancien\") a muzeum moderního umění (\"Musée d'Art Moderne\"), přičemž z moderního umění se vydělilo muzeum fin-de-siècle (\"Musée Fin-de-Siècle\") a tři menší muzea věnovaná jednotlivým umělcům (René Magritteovi, Antoine Wiertzovi, Constantinu Meunierovi). Hlavní budova, kde jsou umístěna první tři muzea, stojí v Bruselu na Coudenbergu při Place Royal. S hlavní budovou přímo sousedí samostatná budova Musée Magritte a zbylá muzea dvou umělců mají samostatné budovy v bruselském předměstí Ixelles.\n\n"}
{"id": "1003350", "url": "https://cs.wikipedia.org/wiki?curid=1003350", "title": "Ázerbájdžán na Zimních olympijských hrách 1998", "text": "Ázerbájdžán na Zimních olympijských hrách 1998\n\nÁzerbájdžán na Zimních olympijských hrách 1998 v Naganu reprezentovali dva sportovci v jednom sportu.\n\n"}
{"id": "1003362", "url": "https://cs.wikipedia.org/wiki?curid=1003362", "title": "Ramena Ohře", "text": "Ramena Ohře\n\nRamena Ohře je Evropsky významná lokalita vyhlášená v roce 2009. Lokalita je zahrnuta do soustavy Natura 2000. Jedná se o nejzachovalejší část nivy Ohře nížinného charakteru v Karlovarském kraji s množstvím mrtvých ramen a tůní.\nPředmětem ochrany jsou smíšené jasanovo-olšové lužní lesy temperátní a boreální Evropy, přirozené vodní nádrže s bohatou vegetací a bahnité břehy řek s bohatou vegetací.\n\nNachází se v Chebsko-sokolovském bioregionu v geomorfologické jednotce Chebská pánev a Sokolovská pánev v horním úseku řeky Ohře mezi Chebem a Sokolovem v mírně teplé klimatické oblasti.\n\nV Karlovarském kraji je řeka Ohře osou celého kraje a v území evropsky významné lokality odděluje Krušné hory a Slavkovský les. Nejvýraznějším prvkem řeky jsou její meandry, ostrůvky a po obou stranách hlavního toku slepá a mrtvá ramena, která někdy vytvářejí celé soustavy propojených ramen. Propojené soustavy ramen se nacházejí zejména u Kynšperka nad Ohří. Mnohá z těchto ramen mají široká ústí, kterými proudí voda ven i dovnitř. Některá ústí jsou zaplňována sedimenty a tak je nastartován jejich postupný zánik a vznik mrtvých ramen a tůní. V úseku od Nebanice do Šabiny má řeka několik významnějších přítoků, kterými jsou především Plesná, Libava a Libocký potok.\n\nPodél řeky jsou vyvinuty především olšiny střídané vrbinami a mokřadními společenstvy.\nZajímavá je makrofitní vegetace samotného toku a stojatých vod, kde dominuje hvězdoš háčkatý (\"Callitriche hamulata\"), stolístek klasnatý (\"Myriophyllum spicatum\"), zevar jednoduchý (\"Sparganium emersum\") a rdest kadeřavý (\"Potamogeton crispus\"). Spolu s hojným stulíkem žlutým (\"Nuphar lutea\"), který roste v klidných zátočinách toku, vytváří vodní vegetace rozsáhlé porosty s listy na hladině, které často pokrývají souvislou plochu. Stulík je často doprovázen šípatkou střelolistou (\"Sagittaria sagittifolia\").\nRozsáhlé porosty zde tvoří i lakušník štětičkový (\"Batrachium penicillatum\") a společné kobercovité porosty zajišťují účinnou mechanickou filtraci vody, díky které je v letní sezoně voda v řece průzračně čistá.\nV zatopených depresích s nižší vodní hladinou roste puškvorec obecný (\"Acorus calamus\"), ďáblík bahenní (\"Calla palustris\") a žebratka bahenní (\"Hottonia palustris\").\n\nNejpestřejší vegetace se vyskytuje v mělkých tůních a slepých ramenech v úseku mezi Tršnicemi a Šabinou. Stabilitu biotypů udržují jarní povodně, které zaplavují část říční nivy, přinášejí živiny a odnášejí neukotvené rostliny.\n\nŘeka je rovněž životním prostředím pro ryby, obojživelníky a další drobné živočichy. Pravidelně zde loví volavka popelavá (\"Ardea cinerea\") a ledňáček říční (\"Alcedo atthis\").\n\n"}
{"id": "1003365", "url": "https://cs.wikipedia.org/wiki?curid=1003365", "title": "Opera semiseria", "text": "Opera semiseria\n\nOpera semiseria (tj. polovážná opera) je italský žánr opery, populární především na začátku 19. století.\n\nJe blízká opera buffa (mužský bas v komické roli), ale semiseria obsahuje více prvků komedie, ale i patosu, někdy s pastorální výpravou. Obvykle se dá rozeznat od tragické opery nebo melodramatu právě výskyty basso buffo. Dobrým příkladem může být Donizettiho Linda di Chamounix. Dalším dobrým příkladem je Rossiniho La gazza ladra. Belliniho La sonnambula má také všechny prvky, kromě onoho basso buffo, a proto se považuje za operu vážnou, ale i semiseria.\n"}
{"id": "1003367", "url": "https://cs.wikipedia.org/wiki?curid=1003367", "title": "Jadruž (rozcestník)", "text": "Jadruž (rozcestník)\n\nJadruž označuje několik částí obcí:\n"}
{"id": "1003368", "url": "https://cs.wikipedia.org/wiki?curid=1003368", "title": "Jerry Akaminko", "text": "Jerry Akaminko\n\nJeremiah Akaminko známý jako Jerry Akaminko (* 2. května 1988, Accra) je ghanský fotbalový obránce a reprezentant. V současnosti působí v tureckém klubu Eskişehirspor.\n\nV roce 2008 se stal ghanským obráncem roku.\n\nV srpnu 2008 přestoupil z ghanského klubu Heart of Lions do tureckého prvoligového Ordusporu, kde podepsal dvouletou smlouvu. V letech 2011–2012 hrál za druholigový turecký Manisaspor. V srpnu 2012 přestoupil za 1,35 milionu eur do prvoligového Eskişehirsporu.\n\nJerry Akaminko debutoval v A-týmu Ghany 1. června 2012 proti Lesothu, kde jedním gólem pečetil v nastaveném čase vysokou výhru svého týmu 7:0.\n\n"}
{"id": "1003370", "url": "https://cs.wikipedia.org/wiki?curid=1003370", "title": "Hugo Wieslander", "text": "Hugo Wieslander\n\nKarl Hugo Wieslander (11. června 1889 Ljuder – 24. května 1976 Stockholm) byl švédský atlet, olympijský vítěz v desetiboji.\n\nPoprvé startoval na olympiádě v Londýně v roce 1908, ale bez medailového úspěchu. Na následující olympiádě ve Stockholmu obsadil v desetiboji druhé místo za Američanem Thorpem. Po diskavalifikaci Thorpeho o rok později byl vyhlášen olympijským vítězem. Byla mu udělena zlatá olympijská medaile, kterou odmítl převzít. V roce 1982, po smrti obou desetibojařů, Mezinárodní olympijský výbor rozhodl o navrácení zlaté medaile Thorpemu a uznání obou atletů za olympijské vítěze.\n\n"}
{"id": "1003372", "url": "https://cs.wikipedia.org/wiki?curid=1003372", "title": "Opéra-ballet", "text": "Opéra-ballet\n\nOpéra-ballet \"(česky: opera-balet)\" byl druh barokní francouzské opery, který uvedl hudební skladatel André Campra. Opéra-ballet vznikl jako další směr \"francouzské opery\", vedle stávající (a hojně rozšířené) \"tragédie lyrique\" (jehož hlavním představitel byl Jean-Baptiste Lully). Jak již název napovídá, byl v něm zastoupen tanec ještě ve větší míře, než v \"tragédie lyrique\", a na rozdíl od ní obsahovaly opera-balety také více komických prvků. Jedná se o příbuzný žánr k ballet de cour.\n\n\n"}
{"id": "1003373", "url": "https://cs.wikipedia.org/wiki?curid=1003373", "title": "Paavo Yrjölä", "text": "Paavo Yrjölä\n\nPaavo Ilmari Yrjölä (18. června 1902, Hämeenkyrö – 11. února 1980 tamtéž) byl finský atlet, olympijský vítěz v desetiboji.\nV olympijském desetiboji startoval poprvé v roce 1924 v Paříži, kde skončil devátý. O čtyři roky později v Amsterdamu v soutěži desetibojařů zvítězil v novém olympijském rekordu. Při svém třetím olympijském startu v Los Angeles obsadil v desetiboji šesté místo. Třikrát vytvořil světový rekord v desetiboji (nejlépe 6 724 bodů v roce 1928).\n"}
{"id": "1003376", "url": "https://cs.wikipedia.org/wiki?curid=1003376", "title": "Hudební muzeum", "text": "Hudební muzeum\n\nHudební muzeum je pojmenování instituce muzejního typu, která se společně s hudební vědou zaměřují na specializované sbírky obsahující rozmanité materiálové soubory se vztahem k hudbě.\n\nNejvětším českým hudebním muzeem je České muzeum hudby.\n\nSbírkotvorné snahy v oblasti hudby jsou nesrovnatelně mladší než sběratelství jako takové. \nSouvisí to s postavením hudby v kontextu ostatních druhů umění. Hudební dílo raného středověku bylo chápáno jako pověřené vyjádření kolektivního cítění. Hudba každé generace byla brána jako progresivní, pokroková oproti předchozí. Starší hudební záznamy se netěšily zájmu soudobých sběratelů. \nHudba byla, jak svědčí pojmenování „ars musica“, chápána jako um, dovednost, nauka a jako taková byla ve středověku v evropském kontextu i praktikována. Nejčastěji v katedrálách (v prostředí náboženských obcí docházelo ke stálé odborné debatě o hudbě – jako jediná ze všech uměleckých oborů byla, jako součást quadrivia, až do 16. století předmětem studia na univerzitách) a v prostředí šlechtických dvorů, kam vstupuje s příchodem minnesängerů. K tzv. „krásným uměním“ se hudba řadí až od sklonku renesance. \nPozdější kumulace muzikantů na zámeckých dvorech vedla k zakládání kapel, zprvu tvořených poddanými a v menší míře také svobodnými placenými hudebníky. Pro aktivní produkci se vždy pořizovaly nástroje, nebo jejich soubory o které bylo pečováno, byly doplňovány a později často vedeny v evidenci různých charakterů, pro různé účely. Taková kolekce soustavně podrobovaná ochraně, akvizičnímu doplňování, určité systematizaci a evidenci, je vlastně po vyřazení z aktivního provozu připravená stát se ucelenou sbírkou, čekající jen na potenciálního zájemce a ten se v renesanci objevuje. V této době jsou nástroje v kolekcích, nebo jako samostatně vyhledané exempláře zařazovány do kunstkammerů nebo wunderkammerů.\nDalším nezanedbatelným mezníkem hudebního sběratelství a hudby jako takové, je vznik a rozvoj notačního systému. Ten umožnil zaznamenávání hudebních dokumentů jak v církevním, tak světském prostředí. Zápisy instrumentálních kompozic a další listiny byly pořizovány opět většinou pro praktickou produkci a zejména od renesance uchovávány pro větší možnost výběru z repertoáru. Nejstarší hudebniny u nás tedy hledejme ve velkých klášterních či aristokratických knihovnách.\n\nNa rožmberském dvoře se pěstovala hudba už od 15. století. V roce 1552 tady vzniklo i hudební těleso působící v Českém Krumlově a Třeboni.\nVelmi významnou v evropském měřítku byla rožmberská knihovna. Za dob Viléma a Petra Voka. čítala na 11 000 svazků. Místo knihovníka a archiváře zastával Václav Březan, díky němuž máme kromě rejstříku listin archivu i přehledný rukopisný seznam knih. V tomto katalogu najdeme tisíce svazků systematicky uspořádaných podle oboru. Součástí je i katalog hudebnin a hudebních nástrojů v počtu 175 položek.\n\nVelkou sbírku hudebnin vlastní Lobkovicové, její počátky sahají až do přelomu 16. a 17. století. Ferdinand August, třetí kníže z Lobkovic založil hudební archiv. Tato sbírka dnes, po více než tří seti letech, čítá na 5000 archiválií a nástrojů. I dnes je sbírka stále v majetku Lobkoviců, nalézá se na zámku Nelahozeves.\n\nOlomouc, biskupské (po roce 1777 arcibiskupské) město a historické centrum Moravy, v určité době disponovala významnou sbírkou hudebních nástrojů a hudebnin. V tomto ohledu je důležitá kapela olomouckých biskupů. Její tradice sahá až do poloviny 14. století, kdy biskup Jan ze Středy zaměstnával 2 instrumentalisty. Velkým zájmem o hudbu proslul také biskup Stanislav Pavlovský, nejvýznamnějším však byl Karel Liechtenstein-Kastelkorn. Tento biskup kapelu podporoval spíše než z osobního zájmu jako nepostradatelnou složku representace. Jeho biskupská kapela, která působila v letech 1664 – 1695. v Kroměříži, byla větší než císařská ve Vídni a zahrnovala nejvýznamnější české hudebníky, vč. kapelníka Pavla Josefa Vejvanovského, který měl také v majetku obsáhlou knihovnu.\n\n\nNejčastěji se vyskytuje kombinace výše zmíněných. Expozice jsou často součástí větších obecněji zaměřených muzeí.\n"}
{"id": "1003377", "url": "https://cs.wikipedia.org/wiki?curid=1003377", "title": "Součinitel vztlaku", "text": "Součinitel vztlaku\n\nSoučinitel vztlaku (\"C\", \"C\" nebo \"C\") je bezrozměrný koeficient, který svazuje vztlak generovaný vztlakovým tělesem a hustotu kapaliny obklopující těleso, jeho rychlosti a jeho referenční plochy. Vztlakové těleso je profil nebo kompletní kombinace profilu a draku, např. letadlo. \"C\" je funkcí úhlu tělesa vůči ose proudění, jeho Reynoldsova čísla a Machova čísla. Součinitel vztlaku \"c\" se vztahuje k dynamické charakteristice dvourozměrného řezu profilu, s vztlakovou plochou nahrazenou tětivou profilu. \nSoučinitel vztlaku \"C\" je definovaný\n\nkde:\nformula_2 je vztlaková síla, formula_3 je hustota kapaliny, formula_4 je skutečná rychlost, formula_5 je plocha křídla, formula_6 je dynamický tlak kapaliny.\n\nSoučinitel vztlaku může být aproximován teorií vztlakové čáry, numericky vypočítán a nebo změřen v aerodynamickém tunelu.\n\n"}
{"id": "1003382", "url": "https://cs.wikipedia.org/wiki?curid=1003382", "title": "Přírodní park Údolí Prunéřovského potoka", "text": "Přírodní park Údolí Prunéřovského potoka\n\nÚdolí Prunéřovského potoka je přírodní park v Krušných horách v okrese Chomutov. Chrání hluboce zaříznuté údolí Prunéřovského potoka s prudkými svahy a četnými rulovými výchozy. Chráněné území vymezují přibližně vesnice Nová Ves, Místo, Nová Víska, Volyně a město Výsluní.\n\nPřírodním parkem vedou dvě turisticky značené trasy. Modrá turistická značka začíná u železniční stanice Kadaň-Prunéřov a vede kolem Hasištejna a přes chatovou osadu Úbočí, odkud sleduje proti proudu tok Prunéřovského potoka k železniční zastavce Nová Ves. Žlutě značená trasa vede z Místa do Výsluní a většinu své délky kopíruje modře značenou stezku.\nPřibližně v polovině vzdálenosti mezi turistickými rozcestníky Pod Celnou a Úbočí se do Prunéřovského potoka vlévá drobný bezejmenný přítok, na kterém se nachází nejvyšší vodopád Krušných hor – asi 25 m vysoký Kýšovický vodopád.\n\nVýraznou dominantou dolní části údolí je zřícenina hradu Hasištejn. Z dalších kulturních památek se na území parku nachází kostel sv. Václava s řadou drobných památek ve Výsluní.\n\nNa území přírodního parku se nacházejí dvě maloplošná zvláště chráněná území: přírodní památka Kokrháč a přírodní památka Lokalita břízy ojcovské u Volyně (pouze jedna ze dvou částí).\n\nUvnitř přírodního parku rostou památné stromy:\n\n"}
{"id": "1003384", "url": "https://cs.wikipedia.org/wiki?curid=1003384", "title": "Cchao Šen", "text": "Cchao Šen\n\nCchao Šen (, † 190 př. n. l.) byl čínský politik počátků říše Chan. Zprvu drobný úředník, který se účastnil na straně Liou Panga, zakladatele říše Chan, povstání proti říši Čchin a následné války mezi Siang Jüem a Liou Pangem. Mezi generály sloužícími Liou Pangovi ho předčil pouze Chan Sin. Po vzniku říše Chan byl nejvyšším rádcem císařova syna Liou Feje, krále z Čchi. Po smrti Siao Chea roku 193 př. n. l. nastoupil na jeho místo nejvyššího rádce \"čcheng-sianga\" (resp. \"siang-kuo\") a stanul tak v čele chanské administrativy.\n\nCchao Šen pocházel z okresu Pchej v novodobé provincii Ťiang-su, byl do roku 209 př. n. l. správcem vězení () okresu Pchej. Přátelil se s úředníkem pchejského okresního úřadu Siao Chem a mimo jiné i se starostu jedné z pchejských obcí, později psancem a vůdcem banditů Liou Pangem.\n\nRoku 209 př. n. l. vypuklo povstání Čchen Šenga proti říši Čchin, nedlouho předtím sjednotivší Čínu. Vzbouřil se i okres Pcheng, kde se s podporou Siao Chea a Cchao Šena do čela rebelů postavil Liou Pang, který se svými přáteli vzápětí vytáhl do boje proti Čchinům jako jeden z generálů povstaleckého státu Čchu. Cchao Šen působil jako důstojník, později generál jeho armády. V bojích vynikl, po Chan Sinovi byl druhým nejschopnějším vojevůdcem z okruhu Liou Panga.\n\nPoté co, se roku 206 př. n. l. Liou Pang stal králem z Chan, jmenoval Cchao Šena markýzem z Ťien-čchengu () a generálem. Roku 202 př. n. l. Liou Pang zvítězil nad Siang Jüem, sjednotil Čínu do říše Chan a prohlásil se císařem. Cchao Šen krátce působil na císařském dvoře, roku 201 př. n. l. obdržel titul markýze z Pching-jangu () s 10 600 poddanými domácnostmi a funkci rádce (fakticky hlavy administrativy) císařova syna Liou Feje, krále z Čchi.\n\nRoku 193 př. n. l., už za vlády císaře Chuej-tiho, zemřel nejvyšší rádce \"siang-kuo\" Siao Che, který stál v čele všech úřadů říše Chan. Cchao Šen nastoupil na jeho místo. Nezměnil uspořádání správy ani politiku svého přechůdce, a pozornost věnoval více oslavám a vínu než úřadování, což ospravedlňoval jako „vládnutí nezasahováním“ v duchu taoistické filozofie.\n"}
{"id": "1003385", "url": "https://cs.wikipedia.org/wiki?curid=1003385", "title": "Čchen Šeng", "text": "Čchen Šeng\n\nČchen Šeng (; † leden 208 př. n. l.), zdvořilostním jménem Še (), byl vůdce prvního povstání v období rozpadu čínské říše Čchin. V srpnu 209 př. n. l. se v čele několikasetčlenného vojenského oddílu vzbouřil proti Čchinům, dobyl Čchen, bývalé hlavní město království Čchu a prohlásil se králem. Čchinské armády se po počátečních porážkách zkonsolidovaly pod velením generála Čang Chana a rozdrtily čchuské armády. Čcheng Šeng se na ústupu pokusil sebrat novou armádu, ale byl začátkem roku 208 př. n. l. zabit. Vlády nad Čchu se pak nakrátko chopil Ťing Ťü a poté Siang Liang. V povstáních a válkách započatých Čchen Šengem do dvou let (koncem roku 207 př. n. l.) říše Čchin zanikla.\n\nČchen Šeng pocházel z Jang-čchengu (, moderní Fang-čcheng () v Che-nanu). Roku 209 př. n. l. byl důstojníkem v oddílu 900 mužů, který měl za úkol odejít na severní hranici (k Pekingu). Kvůli dlouhotrvajícím dešťům se však museli utábořit u Ta-ce (), v okrese Čchi (, moderní Su-sien () v An-chueji). Za zpoždění by byl celý oddíl potrestán smrtí, Čchen Šeng se proto s přítelem Wu Kuangem v srpnu 209 př. n. l. rozhodli vzbouřit. Prohlásili se za stoupence prince Fu-sua, nejstaršího syna prvního čchinského císaře Čchin-š’-chuang-tiho (roku 210 př. n. l. po smrti Čchin-š’-chuang-tiho eunuch Čao Kao a první ministr Li S ’ přiměli Fu-sua k sebevraždě), získali oddíl na svou stranu a dobyli okresní město. Poté vytáhli na Čchen (moderní okres Chuaj-jang v Che-nanu), bývalé hlavní město království Čchu. Obsadili ho a prohlásili Čcheng Šenga králem obnoveného čchuského království, Většího Čchu ().\n\nPoté čchuští povstalci vytáhli proti Čchinům. Hlavní síly pod velením místokrále Wu Kuanga zamířily podél Žluté řeky na čchinskou metropoli Sien-jang, menší oddíl v čele s Wu Čchenem vyrazil na sever a jiná armáda na jihovýchod. Jihovýchodní armáda byla Čchiny zastavena u průsmyku Wu, a hlavní síly uvázly však u Žung-jangu, který zdatně bránil Li Jou (syn Li S’a). Čchen Šeng poslal na západ další armádu pod Čou Wenem, která rychlým pochodem pronikla až na vzdálenost několika desítek kilometrů k Sian-jangu, ale na poslední chvíli nově jmenovaný čchinský generál Čang Chan posílil svou armádu mobilizací otroků pracujících na státních stavbách v okolí metropole, porazil Čou Wena a zatlačil ho několik set kilometrů zpět. O dva měsíce později, po opakovaných neúspěších, Čou Wen spáchal sebevraždu. Zatím velitelé čchuských vojsk na severu vyhlásili samostatná království Čao a Wej a Wu Kuangovi důstojníci zabili svého velitele načež je rozdrtil Čang Chan, který následně dobyl i Čchen.\n\nČchen Šeng přes počáteční úspěchy nebyl schopen upevnit svou moc. Byl totiž krutý k obyvatelstvu a nedůvěřoval svým generálům, kteří zase nevěřili jemu. Po jeho prohlášení se za krále k němu ochladla i čchuská aristokracie. Pod tlakem Čang Chana Čchen Šeng ustoupil od Čchenu na východ a pokoušel se sebrat nové vojsko, ale v lednu 208 př. n. l. ho zabil jeho vozka.\n\nPo smrti Čchen Šenga se králem Čchu prohlásil jeden z jeho důstojníků – Ťing Ťü, který byl po několika měsících svržen Siang Liangem. Siang Liang za krále Čchu, s titulem král Chuaj z Čchu, vybral potomka čchuských králů Siung Sina.\n\nPo opětném sjednocení Číny do říše Chan roku 202 př. n. l. chanský císař Kao-cu ocenil Čchen Šenga jako prvního kdo povstal proti Čchinům a udělil mu posmrtné jméno \"král Jin z Čchu\" (doslova „Skrytý král Čchu“).\n"}
{"id": "1003393", "url": "https://cs.wikipedia.org/wiki?curid=1003393", "title": "Back from the Dead (album, Obituary)", "text": "Back from the Dead (album, Obituary)\n\nBack from the Dead (česky \"Návrat z mrtvých\") je páté studiové album americké death metalové skupiny Obituary. Vydáno bylo v roce 1997 hudebním vydavatelstvím Roadrunner Records. Bylo nahráno ve studiu Criteria Recording Studios ve floridském Miami ve spolupráci s producentem Jamie Lockem, poprvé tak nebylo pod taktovkou dlouholetého producenta Scotta Burnse. Nahrávání alba společně s mixáží trvalo 24 dní.\n\nVyšlo i ve formě CD-ROM s multimediálním obsahem.\n\n\n\n"}
{"id": "1003399", "url": "https://cs.wikipedia.org/wiki?curid=1003399", "title": "Gheorghe Popovici (politik)", "text": "Gheorghe Popovici (politik)\n\nGheorghe Popovici (12. listopadu 1863 Černovice – 26. července 1905 Mukačevo) byl rakouský právní historik a politik rumunské národnosti z Bukoviny, na konci 19. století poslanec Říšské rady.\n\nJeho otcem byl teolog Eusebius Popovici. Gheorghe vystudoval práva na Innsbrucké univerzitě, Vídeňské univerzitě a Černovické univerzitě. Roku 1894 získal titul doktora práv. Byl aktivní politicky. Patřil k Rumunské národní straně v Bukovině. Roku 1898 se stal poslancem Bukovinského zemského sněmu.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za všeobecnou kurii, obvod 2. volební obvod: Rădăuți atd. Profesně byl k roku 1897 uváděn jako spisovatel v Černovicích.\n\nRoku 1901 se stal profesorem dějin práva na Bukurešťské univerzitě. Od roku 1905 byl korespondentem rumunské akademie věd. Publikoval studie o právních dějinách selského stavu. Byl též spisovatelem. Tvořil ve stylu takzvaného bukovinského romantismu.\n\nZemřel v červenci 1905. Spáchal sebevraždu.\n"}
{"id": "1003402", "url": "https://cs.wikipedia.org/wiki?curid=1003402", "title": "Christian Engström", "text": "Christian Engström\n\nLars Christian Engström (narozen 9. února 1960) je švédský programátor, aktivista a politik. Je místopředsedou švédské Pirátské strany. Engström byl zvolen poslancem Evropského parlamentu ve volbách v roce 2009.\n"}
{"id": "1003404", "url": "https://cs.wikipedia.org/wiki?curid=1003404", "title": "Alois Posch", "text": "Alois Posch\n\nAlois Posch (19. června 1846 Sankt Marein im Mürztal – 5. srpna 1904 Sankt Marein im Mürztal) byl rakouský politik, na konci 19. a počátkem 20. století poslanec Říšské rady.\n\nProfesí byl sedlákem. Převzal rodinný statek, který vzorně vedl a výrazně rozšířil. Zaměřoval se na chov dobytka. Byl aktivní veřejně i politicky. Roku 1873 se stal starostou rodného Sankt Marein im Mürztal. V letech 1877–1902 zasedal jako poslanec Štýrského zemského sněmu. Na zemském sněmu zastupoval zájmy zemědělců. Od roku 1867 byl členem a od roku 1898 i 2. místopředsedou Štýrské zemědělské společnosti.\n\nV 70. letech 19. století se zapojil i do celostátní politiky. V doplňovacích volbách roku 1877 získal mandát v Říšské radě za kurii venkovských obcí, obvod Bruck, Leoben atd. Slib složil 25. ledna 1877. Za týž obvod mandát obhájil i ve volbách do Říšské rady roku 1879, volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. V parlamentu setrval do své smrti roku 1904. Pak ho nahradil Hans Resel.Profesně byl k roku 1897 uváděn jako majitel nemovitostí a zemský poslanec.\n\nZpočátku byl německým liberálem (tzv. Ústavní strana). Jako ústavověrný poslanec přistoupil v listopadu 1881 k nově utvořenému klubu Sjednocené levice, do kterého se spojilo několik liberálně orientovaných politických proudů. Do klubu Sjednocené levice patřil i po volbách roku 1885. V roce 1890 se uvádí jako poslanec klubu Deutschnationale Vereinigung. Později byl členem Německé lidové strany. Profiloval se na zemědělských tématech a byl odpůrcem ministra zemědělství Julia von Falkenhayna.\n"}
{"id": "1003405", "url": "https://cs.wikipedia.org/wiki?curid=1003405", "title": "Grin (album, Coroner)", "text": "Grin (album, Coroner)\n\nGrin (česky \"úšklebek\") je páté studiové album švýcarské thrash metalové kapely Coroner. Vydáno bylo v roce 1993 hudebním vydavatelstvím Noise Records. Bylo nahráno ve studiu Greenwood Studios ve Švýcarsku. Je to poslední studiové album kapely, poté následovala kompilační CD. Na tomto albu je zřetelný posun od dosavadní charakteristické tvorby kapely směrem k experimentálnímu metalu, v některých skladbách jsou použity samply a ambient.\n\nSkladbu „Paralyzed, Mesmerized“ vydala jako coververzi s mírně odlišným názvem „Paralized, Mesmerized“ na svém albu \"Internal Complexity\" z roku 2005 polská technical death metalová kapela Sceptic.\n\n\n\n"}
{"id": "1003406", "url": "https://cs.wikipedia.org/wiki?curid=1003406", "title": "Arnold Rapoport von Porada", "text": "Arnold Rapoport von Porada\n\nArnold Chaim Rapoport von Porada (15. července 1840 Tarnów – 14. února 1907 Vídeň) byl rakouský právník a politik židovského původu z Haliče, v závěru 19. století poslanec Říšské rady.\n\nByl vnukem rabína Salomona Judy Löba Rapaporta. Studoval práva na Jagellonské univerzitě v Krakově (1858–1861) a Vídeňské univerzitě (1861–1862). Roku 1863 získal titul doktora práv. Od roku 1870 měl advokátní kancelář v Krakově. V roce 1874 byl zvolen do výboru krakovské advokátní komory. Od roku 1881 působil jako advokát ve Vídni. Byl aktivní veřejně i politicky. V roce 1872 se stal obecním radním v Krakově. V letech 1876–1907 zasedal coby poslanec Haličského zemského sněmu.\n\nV 70. letech 19. století se zapojil i do celostátní politiky. Ve volbách do Říšské rady roku 1879 získal mandát za kurii obchodních a živnostenských komor, obvod Krakov. Mandát obhájil za týž obvod i ve volbách do Říšské rady roku 1885. Rezignace na mandát byla oznámena dopisem 22. září 1885, již 28. ledna 1886 ale opět složil poslanecký slib. Znovu byl zvolen v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Profesně byl k roku 1897 uváděn jako dvorní a soudní advokát ve Vídni. V parlamentu byl členem Polského klubu.\n\nByl poradcem ministrů Juliana Dunajewského a Kazimíra Badeniho. Měl velké zásluhy za hospodářský rozvoj Haliče. Patřil mezi stoupence židovské asimilace do většinové společnosti. Udržoval si ale zájem o své souvěrce. Zastával se zájmů Židů v otázce povinného nedělního klidu, náboru židovských uchazečů do státních služeb nebo při potírání pověr o rituální vraždě. Předsedal \"Pomocnému výboru pro potřebné židovské obyvatelstvo Haliče\" založenému roku 1895 a byl činný v Úřadu pro právní ochranu židů ve Vídni. V roce 1890 byl povýšen do šlechtického stavu.\n"}
{"id": "1003410", "url": "https://cs.wikipedia.org/wiki?curid=1003410", "title": "Tadeusz Rutowski", "text": "Tadeusz Rutowski\n\nTadeusz Rutowski (2. prosince 1853 Tarnów – 30. března 1918 Krechiv) byl rakouský novinář, statistik a politik polské národnosti z Haliče, na konci 19. století poslanec Říšské rady.\n\nJeho otcem byl advokát a politik Klemens Rutowski. Tadeusz vystudoval práva na Bonnské univerzitě a Vídeňské univerzitě (1871–1872). Od roku 1880 byl členem redakce krakovského listu \"Nowa Reforma\", ve kterém se zaměřoval na hospodářský rozvoj Haliče, zejména cukrovarnictví. V letech 1886–1897 redigoval též ročenku Rocznik Statystyki Galicyi. Podílel se na zřízení zemského statistického výboru Haliče. V letech 1890–1894 vydával měsíčník \"Ekonomista Polski\". Byl aktivní i politicky. V letech 1889–1908 zasedal coby poslanec Haličského zemského sněmu. Na sněmu se zaměřoval na otázky ekonomického rozvoje, daňového systému a školství.\n\nV 80. letech 19. století se zapojil i do celostátní politiky. V doplňovacích volbách roku 1888 získal mandát na Říšské radě za kurii městskou, obvod Tarnow, Bochnia atd. Nastoupil 25. ledna 1888 místo Ryszarda Zawadzkého. Mandát obhájil za týž obvod i v řádných volbách do Říšské rady roku 1891 a volbách do Říšské rady roku 1897. Profesně byl k roku 1897 uváděn jako vedoucí živnostensko-statistického zemského úřadu ve Lvově.\n\nV parlamentu zastupoval širší parlamentní frakci Polský klub a v jejím rámci Demokratický klub. Patřil mezi významné politiky liberální Polské demokratické strany.\n\nByl aktivní v podpoře města Lvova. V roce 1894 zde založil Demokratickou společnost. V letech 1905–1915 byl prvním náměstkem starosty Lvova a potom od roku 1917 byl starostou města.\n"}
{"id": "1003411", "url": "https://cs.wikipedia.org/wiki?curid=1003411", "title": "Alwin Schultz", "text": "Alwin Schultz\n\nAlwin Schultz (6. srpna 1838 Bad Muskau – 10. března 1909 Mnichov) byl německý historik kultury a umění, vratislavský a pražský vysokoškolský pedagog.\n\nSchultz studoval v letech 1858 - 1859 germanistiku a archeologii na univerzitě ve Vratislavi a po přerušení pokračoval v letech 1862-1864. Roku 1864 byl promován doktorem filozofie, 1866 habilitace pro křesťanskou archeologii a dějiny na Vratislavské univerzitě. Od roku 1870 do roku 1873 byl prozatímním vedoucím oddělení Univerzitní knihovny ve Vratislavi, zároveň na tamní univerzitě přednášel dějiny kultury, v letech 1872 - 1882 jako mimořádný profesor. \n\nRoku 1882 přesídlil do Prahy, kde byl v letech 1882 až 1903 řádným profesorem dějin umění na německé Karlo-Ferdinandově univerzitě (1885-1886 děkan). Byl především medievalista, představitel pozitivismu; vycházel vždy z písemných pramenů, které také editoval. Jeho přednášky z dějin kultury středověku patřily k velmi populárním a vyhledávaným. \n\nByl členem správního výboru Germanisches Nationalmuseum v Norimberku, v letech 1892-1909 členem Společnosti pro podporu německé vědy, umění a literatury v Čechách, od roku 1870 člen Akademie věd v Krakově.\nPo svém penzionování roku 1903 Schultz přesídlil do Mnichova, kde bydlel a nadále publikoval své stati a monografie až do smrti. Alwin Schultz se roku 1872 oženil s Němkou Annou, rozenou von Wagenhoff.\n\n\n"}
{"id": "1003413", "url": "https://cs.wikipedia.org/wiki?curid=1003413", "title": "Giovanni Salvadori", "text": "Giovanni Salvadori\n\nGiovanni Battista Salvadori (5. prosince 1836 Pieve di Bono – 13. června 1900 Štýrský Santa Croce del Bleggio) byl rakouský římskokatolický kněz a politik italské národnosti z Tyrolska, na konci 19. století poslanec Říšské rady.\n\nV roce 1859 byl vysvěcen na kněze a po dvacet let pak působil jako farář v Roveretu. Roku 1878 byl povolán do Vídně, kde řídil italský minoritský kostel v hlavním městě monarchie. Zabýval se národnostní otázkou v Tyrolsku a publikoval své názory. Zapojil se i do politického života.\n\nV 70. letech 19. století se zapojil i do celostátní politiky. Ve volbách do Říšské rady roku 1891 získal mandát za kurii venkovských obcí, obvod Roveredo, Riva atd. Za týž obvod mandát obhájil i ve volbách do Říšské rady roku 1897. Profesně byl k roku 1897 uváděn jako kněz.\n\nPodporoval myšlenku široké politické autonomie etnicky italských oblastí Tyrolska. Kromě svých politických aktivit se zabýval i ornitologií.\n"}
{"id": "1003416", "url": "https://cs.wikipedia.org/wiki?curid=1003416", "title": "Gastroenterologie", "text": "Gastroenterologie\n\nGastroenterologie je medicínský obor zabývající se diagnostikou a léčbou onemocnění zažívacího traktu. Zabývá se nemocemi trávící trubice od jícnu po řitní otvor (dutinou ústní a hltanem se zabývají stomatologie a otorhinolaryngologie) a také nemocemi velkých žláz – jater a slinivky břišní, které tvoří trávící enzymy a vývojově i funkčně k trávící trubici patří.\nNázev pochází z řeckých slov γαστήρ (gaster) – žaludek, ἔντερον (enteron) – střevo a λόγος (logos) – slovo, nauka.\nPodobor zabývající se nemocemi jater a žlučového ústrojí je označován jako hepatologie.\n\nV písemnictví starověkého Egypta se nachází záznamy o nemocech zažívacího traktu a snaze je léčit. Mimo jiné mívali faraonové svého \"strážce konečníku\", který pečoval o jejich pravidelné vyprazdňování. V Řecku se zažívacímu ústrojí věnovali například Hippokrates či Galén.\n\nRozvoj vědeckého studia zažívacího traktu začal koncem 18. století. V roce 1780 Ital Lazzaro Spallanzani experimentálně prokázal účinek žaludeční šťávy na potravu. Z 19. století pochází popis řady projevů onemocnění zažívacího traktu, průkaz obsahu kyseliny chlorovodíkové v žaludeční šťávě či studium histologie (mikroskopické stavby) zažívacích orgánů.\n\nVzhledem k tomu, že zažívací orgány jsou skryty uvnitř těla, se již od druhé poloviny 19. století se projevovaly snahy o jejich zobrazení u živého člověka, nikoli jen v rámci pitev. V roce 1868 Adolf Kussmaul sestrojil první gastroskop – optický přístroj k vyšetření žaludku. Inspiroval se přitom polykači mečů a šlo o pevný přístroj, který tak nebyl vhodný k běžnému vyšetřování. V první polovině 20. století doznal jistých vylepšení (např. snazší zavádění při použití kloubu u semiflexibilního gastroskopu z troku 1932), ani tak nedosáhl širšího použití. Mezitím po objevu rentgenového záření na konci 19. století se toto postupně začalo využívat nejen k zobrazení kostí, ale s použitím kontrastních látek (síran bárnatý, sloučeniny jódu) také k zobrazení dutých orgánů trávící trubice, především žaludku a střeva. Z první poloviny 20. století pochází také první popisy některých nemocí (např. Crohnovy nemoci popsané Burrillem Bernardem Crohnem v roce 1932).\n\nVelkým mezníkem v rozvoji gastroenterologie se stalo sestrojení flexibilního endoskopu s použitím světelných vláken s využitím jevu totální reflexe. Autorem prototypu z toku 1958 byl Basil Hirschowitz. Tyto přístroje výrazně zlepšily komfort vyšetření a brzy se rozšířily. Umožnily nejen výrazně zpřesnit diagnostiku nemocí žaludku a střeva, ale s postupným zdokonalováním technologií také řadu léčebných zákroků prováděných přímo pracovními kanály endoskopů. Později také umožnily vyšetření a zákroky na žlučových cestách či vývodu slinivky.\n\nParalelně se rozvíjely i další zobrazovací metody – sonografie, počítačová tomografie či později magnetická rezonance a v posledních letech pozitronová emisní tomografie, které doplňují vyšetření trávící trubice a jsou nezbytná při vyšetření jater, slinivky a okolních orgánů.\n\nV druhé polovině 20. století se stále rozšiřovalo spektrum léčiv užívaných v terapii onemocnění zažívacích orgánů. Důležitými kroky bylo například zavedení sulfasalazinu do léčby nespecifických střevních zánětů v polovině století, později zavedení imunosupresiv a nejnověji na konci devadesátých let biologické terapie. V léčbě peptického vředu bylo klíčové zavedení H2-blokátorů v sedmdesátých letech a inhibitorů protonové pumpy koncem osmdesátých let.\n\nVýrazně pokročila léčba nádorů zažívacího traktu. Gastroenterologie se zde podílí zvláště na diagnostice a sledování nemocných během léčby a po ní. Samotná léčba je spíše v rukou chirurga (operační odstranění nádoru) a onkologa (chemoterapie, radioterapie, případně biologická terapie). S použitím endoskopických metod je však možné odstranění časných stádií rakoviny bez nutnosti operace či další léčby. Gastroenterologie má také důležité místo v paliativní léčbě nádorů zažívacího traktu.\n\n\nV Česku je gastroenterologie podle vyhlášky 185/2009 Sb. samostatným atestačním oborem. Neoficiálně obor zastřešuje Česká gastroenterologická společnost, která patří do České lékařské společnosti Jana Evangelisty Purkyně a přispívá ke zvyšování úrovně odborných znalostí. Předsedou společnosti je Milan Lukáš.\nK předním českým pracovištím patří IV. interní klinika 1. lékařské fakulty Univerzity Karlovy a Ústřední vojenské nemocnice Praha, Kliniky hepatogastroenterologie Institutu klinické a experimentální medicíny v Praze – Krči, II. interní klinika Fakultní nemocnice Hradec Králové a interní gastroenterologická klinika Fakultní nemocnice Brno.\n\n\n"}
{"id": "1003417", "url": "https://cs.wikipedia.org/wiki?curid=1003417", "title": "Seznam léčivých rostlin (N+O)", "text": "Seznam léčivých rostlin (N+O)\n"}
{"id": "1003422", "url": "https://cs.wikipedia.org/wiki?curid=1003422", "title": "Jiří Vít (fotbalista)", "text": "Jiří Vít (fotbalista)\n\nJiří Vít (* 21. prosince 1949 Ivanovice na Hané) je bývalý český fotbalový brankář. Po skončení aktivní kariéry působil jako trenér brankářů, asistent trenéra, masér, kustod a asistent trenéra juniorky. Jako masér působil i u české reprezentace.\n\nV československé lize hrál za Sigmu Olomouc. Nastoupil v 16 ligových utkáních.\n\n"}
{"id": "1003426", "url": "https://cs.wikipedia.org/wiki?curid=1003426", "title": "Lubomír Juřica", "text": "Lubomír Juřica\n\nLubomír Juřica (* 21. srpna 1956) je bývalý český fotbalista, útočník.\n\nV československé lize hrál za VP Frýdek MísteK, Slavii Praha a Sigmu Olomouc. Nastoupil ve 44 ligových utkáních a dal 6 gólů.\n\n"}
{"id": "1003427", "url": "https://cs.wikipedia.org/wiki?curid=1003427", "title": "Anisotome latifolia", "text": "Anisotome latifolia\n\nAnisotome latifolia známá také jako Campbell Island Carrot je druh rostliny z čeledi miříkovitých. Roste hlavně na Aucklandových a Campbellových ostrovech, kde je součástí společenstva obřích bylin, známého jako megaherbs. Vyskytuje se od pobřeží až po vrcholky hor, nejhojnější je však v nižších nadmořských výškách.\n\nKvětenství této rostliny dorůstá výšky až 2 metrů. Kožovité listy v přízemní růžici jsou 30 až 60 cm dlouhé a 10 až 20 cm široké. Květy jsou bílé až růžové, uspořádané ve složeném okolíku. Kvete od října do února. Po odkvětu v průběhu ledna až března se na rostlinách utvářejí plody.\n\n"}
{"id": "1003430", "url": "https://cs.wikipedia.org/wiki?curid=1003430", "title": "Solstice of Oppression", "text": "Solstice of Oppression\n\nSolstice of Oppression (česky \"Slunovrat útisku\") je první studiové album americké technical death metalové kapely Oppressor (česky utlačovatel). Vydáno bylo v roce 1994 hudebním vydavatelstvím Red Light Records. Bylo nahráno ve studiu Break Through Audio v Chicagu.\n\nAlbum bylo několikrát znovu vydáno (reissue):\n\n\n\n\n"}
{"id": "1003432", "url": "https://cs.wikipedia.org/wiki?curid=1003432", "title": "Karel Šprunk", "text": "Karel Šprunk\n\nKarel Šprunk (* 11. února 1928 Kovářov) je český katolický filosof, vysokoškolský pedagog, překladatel v oborech filozofie, estetiky a teologie; lingvista a autor divadelních her.\n\nNarodil se v Kovářově u Písku. Po maturitě na píseckém gymnáziu se přihlásil ke studiu katolické teologie na Karlově univerzitě. Studium však nemohl díky represi totalitního komunistického režimu ukončit. Teprve později se mu podařilo vystudovat romanistiku na Filosofické fakultě Karlovy univerzity. Od roku 1962 začal působit na Univerzitě 17. listopadu na katedře lingvistiky a teorie překladu. Zde se zasloužil o šíření dobrého jména české kultury mezi zahraničními studenty, pro něž byla uvedená instituce především určena. V průběhu normalizace v roce 1971, pro své politické a ideové postoje, byl donucen Univerzitu 17. listopadu opustit.\n\nŽivil se poté jako učitel jazyků v \"Institutu průmyslové výchovy\", vedle toho však zahájil intenzivní překladatelskou činnost ve výše uvedených oborech. Jeho tehdejší překlady zůstaly dílem nezveřejněné a jejich strojopisné opisy sloužily jen omezenému okruhu zájemců. Dílem však byly od poloviny osmdesátých let vydány (bez udání místa a roku) v zahraničí a pašovány zpět do tehdejšího Československa.\n\nPo listopadovém převratu roku 1989 přijal místo odborného asistenta na katedře filosofie Katolické teologické fakultě Univerzity Karlovy v Praze, kde působil (v závěrečných letech v přiměřeně sníženém úvazku) až do konce školního roku 2012/13.\n\nStal předsedou přírodovědecké a technické sekce Křesťanské akademie a redaktorem revue \"Universum\". Účastnil se činnosti vinohradské odbočky Jednoty filosofické. V roce 1993 založil \"Českou společnost Jacquesa Maritaina\", které vychází z jeho zaujetí tomismem. V roce 2008 mu KTF UK, když dosáhl věku 80 let, udělila záslužnou \"medaili Arnošta z Pardubic\" „Pro meritis de progressu studiorum philosophiae Christianae in Bohemia“. 30. května 2014 mu byla udělena medaile Ministerstva kultury \"Artis Bohemiae Amicis\" za jeho celoživotní překladatelské dílo v oborech filozofie, estetiky a teologie.\n\nSvou šíří zájmů je považován za osobnost takřka renesanční. Věnoval se lingvistice a dramatickému spisovatelství. Z jeho her dramatických her byly úspěšně inscenovány v dnes již zaniklém pražském divadle \"V Nerudovce\":\nDo literární oblasti jeho tvorby ještě patří také \"Aforismy o lásce\", publikované v časopise Tvar 8/96.\n\nTěžiště však tvoří jeho překlady filozofické literatury. Nejdříve se jeho práce z oblasti lingvistiky z konce 60. a začátku 70. let se týkaly zejména teorie překladu. K přeloženým dílům patří Anzenbacherův \"Úvod do filosofie\", který byl vydaný poprvé bez udání roku a místa ve Vídni v roce 1987. Dalších vydání se dílo dočkalo v Praze v letech 1991 a 1993. Spolu s Petrem Rezkem a Miroslavem Petříčkem se účastnil překladu Störigových \"Malých dějin filosofie\" a díla s Bohuslavem Vikem překladu knihy Emericha Coretha \"Co je člověk\". S ohledem na věk neusiloval po roce 1989 v již změněných politických poměrech o habilitaci, na níž kdysi pomýšlel, nýbrž pokračoval (vedle úspěšné činnosti pedagogické) s vynaložením sil ve své překladatelské činnosti. Nebyl nikdy členem KSČ a ani jindy v mnohdy obtížných životních situacích se neprohřešil proti svému demokratickému přesvědčení, jakož i národní a občanské cti.\n\nV reakci na potřebu doby týká se Šprunkova překladatelská činnost především děl informativní a učebnicové povahy. Význam jeho překladů pro obnovu české filozofie je velký, a to jak obsahově, tak zejména terminologicky. Jeho překlad \"Úvodu do filosofie\" od Anzenbachera může sloužit zároveň i jako normativní příručka standardní české filozofické terminologie v širokém záběru od starověku a scholastiky až po fenomenologii a filozofii analytickou.\n\nJe překladatelem tak významných děl jako je Leibnizova \"Theodicea\", Kantův spis \"Náboženství v hranicích čistého rozumu\", spis \"Utilitarismus\" z pera Johna Stuarta Milla, Swinburnova spisu \"Bůh jako vysvětlení\", Romana Guardiniho \"O podstatě uměleckého díla\". Dále přeložil řadu děl známého francouzského tomistického filosofa Jasquesa Maritaina jako např. \"Filosofie dějin\", dílo Georga Scherera \"Smrt jako filosofický problém\" a dílo Roberta Spaemanna \"Účelnost jako filosofický problém\". Přeložil díla Anthony Kennyho a Étienne Gilsona.\n\nV publikační filozofické a teologické činnosti je patrné přesvědčené zakotvení v klasické realistické metafyzické tradici. V tomto rámci se snaží řešit zejména problémy, které před filosofii a teologii klade současná přírodní věda. Témata článků, které jsou publikovány převážně v revuích \"Universum\" (kde byl v letech 1990-1999 byl předsedou redakční rady) a \"Distance\" a jiných příležitostných sbornících, se týkají hlavně této problematiky.\n\nKromě toho se však věnoval i různým dalším otázkám hlavně z oblasti morální a politické filosofie, epistemologie a noetiky, a rovněž historickým tématům z oblasti zejména scholastické filosofie.\n\n\n"}
{"id": "1003436", "url": "https://cs.wikipedia.org/wiki?curid=1003436", "title": "Kolařík", "text": "Kolařík\n\nKolařík je zdrobnělý výraz pro vykonavatele kolářského řemesla a české příjmení, které nosili nebo nosí např.:\n\n\n\n\n"}
{"id": "1003445", "url": "https://cs.wikipedia.org/wiki?curid=1003445", "title": "Jakovlev Jak-141", "text": "Jakovlev Jak-141\n\nJakovlev Jak-141 (V kódu NATO: \"Freestyle\") bylo nadzvukové, víceúčelové bojové letadlo s technologií V/STOL (\"vertical take-off and landing\"), které poprvé vzlétlo 9. března 1987 jako prototyp 48-2. Jeho vývoj trval poměrně dlouhou dobu, tedy od roku 1975 po rok 1991.\n\nByly sestrojeny čtyři prototypy tohoto letadla:\nProjekt spolu s testy na letadlové lodi Admiral Gorškov byly ukončeny financováním projektu na konci roku 1991, kdy došlo k nehodě při přistávání a prototyp vybuchl - pilot se dokázal katapultovat. Později po přehodnocení ministerstvem obrany byl projekt znovu spuštěn. Byla navržena i pozemní verze Jak-141M s lepším motorem, výzbrojí a s charakteristikami stealth. Bylo to první nadzvukové letadlo s charakteristikami V/STOL a i když se nezačal vyrábět sériově, poskytl mnoho informací potřebných pro další vývoj F-35.\n\nJak-141 byl vybaven automaticky katapultovacím sedadlem \"Zvezda K-36\", podobným jakým byl vybaven i Jak-38. Jak-141 je rovněž vybaven laserovým naváděním raket. Má trojnásobně zálohovaný systém FBW (\"Fly-by-wire\") ke koordinaci motoru s tryskami pro zlepšený kolmý vzlet a přistání. Je také vybaven identifikátorem IFF (\"Identification friend or foe\") a modifikovaným radarem \"IRST S-31E2KOLS\". Tímto radarem jsou také vybaveny stíhačky MiG-29.\n\n\n\n\n\n\n"}
{"id": "1003453", "url": "https://cs.wikipedia.org/wiki?curid=1003453", "title": "Moucha (příjmení)", "text": "Moucha (příjmení)\n\nPříjmení Moucha má více známých nositelů:\n\n"}
{"id": "1003457", "url": "https://cs.wikipedia.org/wiki?curid=1003457", "title": "Zby", "text": "Zby\n\nZby (\"podle paleontologa Zbyszewského\") byl rod velkého dinosaura, objeveného v západní Evropě. Tento velký býložravý sauropod byl objeven v souvrství Lourinhã na území Portugalska. Žil na konci období jury, asi před 150 miliony let. Své krátké rodové jméno získal na počest polského paleontologa Georgese Zbyszewského, který v polovině 20. století prováděl v Portugalsku dlouhodobý výzkum. Druhové jméno \"atlanticus\" zase odkazuje k místu objevu, ležícímu nedaleko pobřeží Atlantského oceánu.\n\n\"Zby\" patří ke středně velkým sauropodům, v poměru k současným živočichům však byl obrovský. Dosahoval délky asi 19 metrů, výšky v ramenou přes 4 metry a mohl vážil až 20 tun. Objeven byl jeden nekompletně zachovaný exemplář, včetně širokého lopatkovitého zubu i s kořenem.\nFosilie tohoto dinosaura byly původně považovány za pozůstatky již známého obřího rodu \"Turiasaurus\" ze sousedního Španělska. Později si však vědci povšimli čtyř unikátních znaků, které jej od turiasaura odlišují. \"Zby\" nicméně patří do kladu Turiasauria a je tak blízkým příbuzným zmíněného španělského sauropoda nebo rodů \"Losillasaurus\" či \"Moabosaurus\".\n\nTento dinosaurus měl se třemi písmeny nejkratší rodové jméno ze všech popsaných neptačích dinosaurů, a to spolu s asijskými teropody rodu \"Mei\" (čínský troodontid) a \"Kol\" (mongolský alvarezsaurid). V současnosti je držitelem tohoto primátu čínský teropod \"Yi qi\".\n\n\n"}
{"id": "1003460", "url": "https://cs.wikipedia.org/wiki?curid=1003460", "title": "Leinkupal", "text": "Leinkupal\n\nLeinkupal je rod dinosaura, objevený na území ArgentinaArgentiny (provincie Neuquén). Tento menší býložravý sauropod byl objeven v souvrství Bajada Colorada a žil tak na počátku období křídy, asi před 136 miliony let. Zkameněliny tohoto sauropoda byly objeveny v letech 2010 až 2012 a vědecky popsány na jaře roku 2014. Nejbližším příbuzným tohoto dinosaura je nejspíš geologicky starší africký rod \"Tornieria\" (souvrství Tendaguru).\n\n\"Leinkupal\" byl velmi malým zástupcem čeledi Diplodocidae, kam patří i skuteční obři – například rod \"Supersaurus\" nebo \"Amphicoelias\". S délkou pouhých 9 metrů představuje \"Leinkupal\" jednoho z nejmenších známých zástupců čeledi. Byl rovněž štíhle stavěn a měl relativně dlouhý a úzký ocas, kterým se nejspíš bránil před dotírajícími teropody.\n\n\"Leinkupal\" je vůbec prvním diplodocidem, objeveným v Jižní Americe. Zároveň je zdaleka nejmladším zástupcem této čeledi, jediným známým z období křídy (všechny ostatní dosud známé rody zřejmě vyhynuly ještě na konci jury, asi před 145 miliony let).\n\n\n"}
{"id": "1003462", "url": "https://cs.wikipedia.org/wiki?curid=1003462", "title": "Lyžařské středisko Zadní Telnice", "text": "Lyžařské středisko Zadní Telnice\n\nLyžařské středisko Zadní Telnice je lyžařské středisko v Krušných horách, nacházející se v obci Telnice v Ústeckém kraji. Jeho součástí je 9 sjezdovek různé obtížnosti o celkové délce 4,2 kilometru.\n\nPočátky lyžařského střediska sahají do období před první světovou válkou. V roce 1965 se stalo prvním rekreačním střediskem v Československu a východní Evropě používajícím umělé zasněžování. K roku 2007 bylo jeho součástí 9 sjezdovek různé obtížnosti o celkové délce 4,2 kilometru. Mezi zdejší sjezdovky patří například Cvičná louka, Meva, Macháček, Turistická či Slalomák, které jsou obsluhovány šesti vleky a jednou sedačkovou lanovkou. V okolí je též rozsáhlá síť běžkařských tras (strojově upravovaných i neupravovaných), mezi něž patří i Krušnohorská lyžařská magistrála.\n\nLyžařské středisko je obsluhováno veřejnou autobusovou dopravou zajišťovanou linkou č. 592451 společnosti BusLine z Ústí nad Labem. V zimní sezóně sem rovněž zajíždí skibus (linka č. 10) Dopravního podniku města Ústí nad Labem.\n\n"}
{"id": "1003464", "url": "https://cs.wikipedia.org/wiki?curid=1003464", "title": "Mísič - usazovák", "text": "Mísič - usazovák\n\nMísič – usazovák je průmyslové zařízení, které slouží ke kapalinové extrakci. \n\nV míchací komoře mechanické lopatkové míchadlo rozptýlí (disperguje) přiváděnou kapalinu do druhé kapaliny. Při kontaktu kapaliny s rozpouštědlem dochází působením velkého vzájemného kontaktu fází k přenosu extrahované látky ze vstupní kapaliny do extraktu. Míchadlo, které je poháněno elektrickým motorem, slouží rovněž jako čerpací turbína, která nasává kapalné fáze z usazováků předchozích stupňů a přenáší je do následujícího usazováku.\n\nV usazovací komoře dochází ke gravitační separaci (oddělení) dvou kapalných fází prostřednictvím statické dekantace na základě rozdílu hustot (specifických hmotností). Přepážky v nádrži usnadňují koalescenci (spojování) kapek do dvou homogenních kapalných fází – lehké a těžké, a opouštějí komoru přepady lehké a těžké fáze, kdy vstupují do dalších stupňů. Výška přepadu těžké fáze je nastavitelná za účelem optimalizace fázového rozhraní těžké – lehké fáze v usazovací komoře.\n\nPro zvýšení účinnosti extrakce se mísiče – usazováky zapojují protiproudně do vícestupňového uspořádání, takzvaných protiproudně zapojených baterií. Jedna sestava mísiče – usazováku (baterie) se rovná jednomu teoretickému stupni extrakce. \n\n\n"}
{"id": "1003472", "url": "https://cs.wikipedia.org/wiki?curid=1003472", "title": "Arie W. Kruglanski", "text": "Arie W. Kruglanski\n\nArie W. Kruglanski (* 1939) je sociální psycholog a autor konceptu potřeba kognitivního uzavření. Je současně profesorem na University of Maryland.\n\nDoktorát (Ph.D.) získal z psychologie na University of California v Los Angeles v roce 1968. Věnuje se výzkumu zejména v oblasti potřeby uzavření a je spoluautrem škály Need for Closure Scale. Aplikace této teorie se objevují v řadě oblastí, jako třeba zákaznické chování či politologického výzkumu.\nKruglanski spolupracoval s E. Tory Higginsem na teorii regulačních způsobů chování.\nKruglanski je také členem redakční rady časopisu Psychological Review a je výzkumníkem v Národním centru pro studium terorismu a odpovědi na terorismu na University of Maryland.\n\n\n\n"}
{"id": "1003475", "url": "https://cs.wikipedia.org/wiki?curid=1003475", "title": "Lyss", "text": "Lyss\n\nLyss je město ve Švýcarsku v kantonu Bern. Od roku 2011 k němu je připojena dříve samostatná obec Busswil bei Büren. Nejstarší zmínka o městě pod jménem \"Lissa\" pochází z roku 1009. Rozloha města činí 11,78 km², z čehož zaujímá 30,2% zemědělská půda, 33,8% lesy, 35,6% budovy a silnice a 0,4% řeky a jezera.\n"}
{"id": "1003488", "url": "https://cs.wikipedia.org/wiki?curid=1003488", "title": "Odstředivý extraktor", "text": "Odstředivý extraktor\n\nOdstředivý extraktor (užívá se i název odstředivý kontaktor) je zařízení sloužící k extrakci (vyluhování) látek.\n\nJednostupňový extraktor využívá rotace turbíny umístěné ve spodní části k promíchání a emulgaci dvou nemísitelných kapalin, při které dochází k přenosu extrahované látky z jedné nasávané kapaliny do druhé kapaliny (rozpouštědla). \nDispergovaná emulze dvou kapalin je turbínou vháněna do rotoru, kde je separována odstředivou silou, generovanou otáčením rotoru. Těžší kapalina (na obrázku znázorněna žlutě) vytvoří vír ve vnější části rotoru. Lehčí kapalina (znázorněna modře) obkrouží vnitřní část rotoru. Poloha mezifáze kapaliny/kapaliny je regulována přepadem těžké fáze. Zaměnitelné přepady těžké fáze o rozdílných průměrech se přizpůsobují širokému rozsahu poměrů hustot. \nJednotlivé kapalné fáze natékají do dalšího odstředivého extraktoru nebo do odtokového zařízení.\n\nPro vícestupňové extrakční procesy se odstředivé extraktory protiproudně zapojují do sérií dle požadovaného počtu stupňů bez nutnosti mezioperačních napájecích čerpadel mezi jednotlivými extraktory. Takové zapojení se nazývá \"Protiproudné vícestupňové baterie\".\n\nVstupní roztok, zpočátku obsahující jednu nebo více látek (obvykle těžká fáze) a nemísitelné rozpouštědlo o hustotě rozdílné od vstupního roztoku (vstup lehké fáze na schematickém řezu) protékají protiproudně rotorem extraktoru, jako sestavou na sobě položených mechanických kovových prstenců, které tímto představují požadovaný počet jednotlivých stupňů. \n\nPostupné dispergační míchání a separační operace prováděné v každém z jednotlivých mechanických stupňů způsobují přenos hmoty z látek, obsažených ve vstupním roztoku, do rozpouštědla.\n\nKaždý stupeň se skládá ze:\n\nV závislosti na typu je odtok separovaných fází uskutečňován gravitačně nebo prostřednictvím efektu vnitřních turbín.\n\n(proti jednostupňovému extraktoru):\n\n(proti jednostupňovému extraktoru):\n\n"}
{"id": "1003502", "url": "https://cs.wikipedia.org/wiki?curid=1003502", "title": "Opéra à sauvetage", "text": "Opéra à sauvetage\n\nOpéra à sauvetage (angl.: \"rescue opera\", něm.: \"Rettungsoper\", česky: \"opera s vysvobozením\"), byl operní žánr, populární zejména v Německu a Francii, koncem 18. a počátku 19. století (ve Francii vešel tento typ opery v oblibu v období Velké francouzské revoluce – ve velkém množství oper tohoto typu je zde osvobozován politický vězeň). \n\nSchéma této opery vždy spočívá v osvobození určité postavy hlavním hrdinou. Stylistikou i tématem má \"opéra à sauvetage\" blízko ke opéra comique, hudebně se však blíží velké opeře a německé romantické opeře.\n\n\n"}
{"id": "1003513", "url": "https://cs.wikipedia.org/wiki?curid=1003513", "title": "Allah Rakha Rahman", "text": "Allah Rakha Rahman\n\nAllah Rakha Rahman, rodným jménem A. S. Dileep Kumar (* 6. leden 1966, Madras) je indický hudební skladatel a zpěvák tamilské národnosti. Proslul kombinováním tradiční indické hudby a elektronické hudby. Největších úspěchů dosáhl v oblasti filmové hudby, zpočátku tvořené pro Bollywood, v posledních letech i pro Hollywood.\n\nZískal dva Oscary za hudbu k filmu \"Slumdog Millionaire\" (\"Milionář z chatrče\", 2009), za filmovou hudbu a nejlepší filmovou píseň. Za hudbu k \"Milionáři z chatrče\" získal i britskou cenu BAFTA, americký Zlatý glóbus a dvě americké Grammy (nejlepší soundtrack, nejlepší filmová píseň). Krom toho řadu dalších cen (\"Black Reel Awards, Broadcast Film Critics Association Awards, Los Angeles Film Critics Association Awards, New York Film Critics Online Awards, San Diego Film Critics Society Awards\" aj.) Oceněna byla i jeho hudba k filmu \"Lord of War\" (\"Obchodník se smrtí\", 2005) či \"127 Hours\" (127 hodin, 2010). Krom toho získal řadu indických ocenění.\n\nRoku 1989 konvertoval k islámu.\n\n"}
{"id": "1003515", "url": "https://cs.wikipedia.org/wiki?curid=1003515", "title": "Mistrovství světa v inline hokeji 2014", "text": "Mistrovství světa v inline hokeji 2014\n\nMistrovství světa v inline hokeji 2014 bylo v pořadí 17. mistrovství světa, které spadalo pod federaci IIHF. Turnaj se konal od 2. do 8. června 2014 v českém městě Pardubice. Titul z minulého roku obhajovalo mužstvo Spojených států. Turnaje se zúčastnilo celkem 16 týmů rozdělených do dvou výkonnostních skupin.\n\nElitní divize: (7 nejlepších z minulého mistrovství a 1 postupující z minulého ročníku divize 1 – Spojené království).\n\nDivize 1: (5 nejlepších z minulého mistrovství, 1 sestupující z elitní divize a 2 postupující z kvalifikace na MS, z evropské kvalifikace postoupilo Lotyšsko a z kvalifikace zbytku světa uspěla Brazílie).\n\n██ Sestup do Divize 1 na MS 2015\n\nToto je seznam hráčů, kteří byli vybrání svým koučy jako nejlepší hráči svého mužstva.\nToto je pořadí hráčů podle dosažených bodů, za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40 % hrací doby za svůj tým.\n\n\"Čas = Čas na ledě (minuty:sekundy); OG = Obdržené góly; PGZ = Průměr gólů na zápas; SNB = Střely na branku; Úsp% = Procento úspěšných zásahů; ČK = Čistá konta\"\n\n██ Postup do elitní divize na MS 2015\n\n██ Kvalifikace o postup do Divize 1 na MS 2015\n\n"}
{"id": "1003523", "url": "https://cs.wikipedia.org/wiki?curid=1003523", "title": "Josef Schlesinger", "text": "Josef Schlesinger\n\nJosef Schlesinger (30. prosince 1831 Šumperk – 10. dubna 1901 Vídeň) byl rakouský matematik, filozof a politik německé národnosti, původem ze severní Moravy, na konci 19. století poslanec Říšské rady.\n\nByl synem tkalce a v mládí se vyučit tomuto řemeslu. Pracoval jako tkalcovský učeň, ale roku 1850 nastoupil jako úředník na okresní hejtmanství v Šumperku. Ještě téhož roku pak odešel do Vídně. Zde absolvoval jednoletý přípravný kurz a roku 1851 začal studovat na Vídeňské polytechnice. V letech 1859/1860 byl pomocným asistentem na Institutu deskriptivní geometrie při Vídeňské polytechnice, kde později v letech 1860–1865 působil jako řádný asistent. V roce 1865 získal učitelskou zkoušku pro vyšší reálné školy v oboru geometrie, matematiky a strojařství. Učil pak od roku 1866 na různých reálných školách. Téhož roku se habilitoval. Roku 1870 se stal mimořádným a roku 1871 řádným profesorem matematiky, geometrie a mechaniky na Lesnické akademii v Mariabrunnu, od roku 1875 byl profesorem geometrie na Vysoké škole zemědělské ve Vídni. V letech 1876/1877 a 1889/1890 byl jejím rektorem. Podílel se na rozvoji učebních metod a výukových modelů. V roce 1878 byl vyznamenán na Světové výstavě v Paříži stříbrnou medailí.\n\nZapojil se i do veřejného a politického života. Od roku 1896 zasedal ve Vídeňské obecní radě a téhož roku se také stal poslancem Dolnorakouského zemského sněmu. V 90. letech 19. století se zapojil i do celostátní politiky. Ve volbách do Říšské rady roku 1891 získal mandát za městskou kurii, obvod Vídeň, VIII. okres. Za týž obvod mandát obhájil i ve volbách do Říšské rady roku 1897 a volbách do Říšské rady roku 1901. Ještě během roku 1901 ale zemřel a jeho místo v parlamentu zaujal Alois Heilinger. Profesně byl k roku 1897 uváděn jako profesor na vysoké škole zemědělské. Byl členem Křesťansko sociální strany. Kritizoval podmínky rakousko-uherského vyrovnání.\n\nVystupoval proti materialismu ve vědě a snažil se vysvětlit některé přírodní jevy pomocí teologických argumentů.\n\n"}
{"id": "1003524", "url": "https://cs.wikipedia.org/wiki?curid=1003524", "title": "Geleen", "text": "Geleen\n\nGeleen (limbursky \"Gelaen\") je město v jižní části provincie Limburg v Nizozemsku. K 30. červnu 2017 zde žilo 27 760 obyvatel. Město tvoří součást municipality Sittard-Geleen. Rozkládá se podél řeky Geleenbeek, která je pravým přítokem Mázy. Město se nachází v nadmořské výšce přibližně 60 m.\n"}
{"id": "1003528", "url": "https://cs.wikipedia.org/wiki?curid=1003528", "title": "Schlesinger", "text": "Schlesinger\n\nPříjmení Schlesinger nosí tyto osobnosti:\n\n\n\n"}
{"id": "1003529", "url": "https://cs.wikipedia.org/wiki?curid=1003529", "title": "Škarda dvouletá", "text": "Škarda dvouletá\n\nŠkarda dvouletá (\"Crepis biennis\") je dvouletá, středně vysoká bylina, rozkvétající v létě jasně žlutými úbory. Roste na polích, v městských trávnících i okolo cest. V české přírodě je hojně rozšířeným původním druhem, je jedním z více než deseti druhů rodu škarda a je považován za nepříliš významný plevel.\n\nPůvodní areál druhu zabírá téměř celou Evropu, mimo úplný sever a nejjižnější oblasti Pyrenejského poloostrova a na Balkánském poloostrově nejjižněji zasahuje jen do Bulharska. Zavlečena byla do Severní Ameriky, na severovýchod Spojených států amerických a jihovýchod Kanady.\n\nV České republice se vyskytuje poměrně hojně, podél dopravních komunikací je šířena z planárního až do subalpínského stupně, nejvýše byla zaznamenána v Krkonoších ve výšce 1360 m n. m.\n\nDvouletá bylina, která prvým rokem vytváří přízemní listovou růžici a druhým rokem vyhání květnou lodyhu, v době květu má listy v růžici z větší části nebo zcela odumřelé. Někdy vyrůstá ve víceletých pícninách a protože kvete poměrně pozdě, bývá posekána v první seči již před svým rozkvětem. Po posečení rychle obráží v četných nízkých a značně rozvětvených lodyhách. Druh pravděpodobně vznikl dávným křížením jiných škard, není však známo, kterých. Kvete postupně, od května do září. Rozmnožuje se výhradně semeny (nažkami), které mají v prvém roce výbornou klíčivost, jenž v následujících létech rychle klesá, nejlépe vzchází z hloubky do 2 cm. Ploidie druhu je 2n = 40.\n\nRoste nejčastěji na vlhkých až vysychavých, obvykle hlinitých a živinami bohatých půdách, které jsou kyselé až slabě alkalické. Vyskytuje se na loukách, pastvinách, mezích, podél polních komunikací, břehů vodních toků i nádrží, na náspech, rumištích, na nezkultivovaných plochách sídlišť apod. Občas roste na úrodných polích a chová se jako konkurenčně silná rostlina.\n\nRostlina s lodyhou vysokou 25 až 100 cm vyrůstající z kůlovitého, vřetenovitého kořene. Lodyhy je přímá, tuhá, chlupatá, výrazně rýhovaná, asi 6 mm tlustá, řídce olistěná, v horní části větvená a na bázi často fialově naběhlá. Listy jsou jednoduché, podlouhle kopinaté, nepravidelně peřenoklané až peřenosečné, se zvětšeným koncovým úkrojkem. Čepel mají dlouhou 8 až 22 cm a širokou 2 až 6 cm, na lící i rubu chlupatou a s jednou hlavní žilkou vedoucí od základny ke špičce. Přízemní listy jsou řapíkaté. Střídavě rostoucí lodyžní listy vyrůstají v uzlinách, ve spodní části lodyhy jsou zúžené do křídlatého řapíku, v horní části jsou přisedlé hrálovitou bázi.\n\nKvetoucí, dvaceti až padesátikvěté úbory jsou okolo 3 cm široké, zlatožluté a obvykle vytvářejí v horní polovině lodyhy, v počtu dva až osm řídkou, rozvětvenou chocholičnatou latu. Úbory jsou světle zelené, rostou na stopkách pavučinatě chlupatých, jsou asi 12 mm dlouhé a u báze 6 mm široké, v době plného květu mají asi 30 mm v průměru a po odkvětu je zákrov válcovitý až baňkovitý. Zákrovní listeny jsou ve dvou řadách, jsou čárkovitě kopinaté a zpočátku se střechovitě překrývají. Vnější, v počtu okolo 7, jsou dlouhé asi 5 mm, přitisklé a později obloukovitě rozestálé (tvoří zákroveček); vnitřní jsou asi o třetinu delší a hustě chlupaté. Všechny květy úboru jsou oboupohlavné a mají jasně žlutou, srostlou korunu s pětizubou ligulou a stejně zbarvené trubičky s prašníky, čnělky i blizny. Liguly okrajových květů jsou dlouhé až 15 mm a široké do 1,5 mm, nejkrajnější z nich výrazně převyšují zákrov. Květní kalich je redukovaný. Květy poskytují nektar a opylují je včely i dvoukřídlý hmyz, nejčastěji pestřenky, kuklice, zavalitky, zelenušky.\n\nPlod je světle hnědá, asi 4 mm dlouhá a 0,5 mm tlustá nažka bez zobánku, která je u báze nejširší a k vrcholu se mírně zužuje. Má sněhobílý, dvou až třířadý chmýr s paprsky 6 mm dlouhými, které jsou ohebné a nerozpadavé. Chmýr zásadně napomáhá k šíření nažek za podpory větru.\n\nDvouletá, jen řídce jednoletá bylina vyrůstající na obhospodařovaných polích nejčastěji ve dvouletých pícninách. Za příhodných podmínek se jí daří natolik, že začne vytlačovat žádanější pícní rostliny a svými tvrdými a hořkými lodyhami znehodnocuje píci.\n\nBývá považována za plevel, který není příliš nebezpečný. Lze ji na obdělávaných polích omezovat střídáním pěstovaných plodin. Nažky jsou oblíbenou potravou ptáků.\n\n"}
{"id": "1003544", "url": "https://cs.wikipedia.org/wiki?curid=1003544", "title": "Josef Emanuel Hibsch", "text": "Josef Emanuel Hibsch\n\nProf. Josef Emanuel Hibsch (26. března 1852, Homole u Panny – 4. listopadu 1940, Vídeň) byl geolog a jeden z nejvýznamnějších evropských vulkanologů specializující se zejména na oblast Českého středohoří, které kompletně zmapoval. Působil jako profesor na Zemědělské akademii () v severočeském Děčíně. Zasadil se o záchranu geologicky unikátních lokalit, jako jsou Panská skála, Vrkoč či Komorní hůrka, které jsou chráněné jako národní přírodní památky.\n\n\n"}
{"id": "1003547", "url": "https://cs.wikipedia.org/wiki?curid=1003547", "title": "Ernest Schneider (politik)", "text": "Ernest Schneider (politik)\n\nErnest Schneider, uváděn též jako Ernst Schneider (19. října 1850 Vídeň – 17. července 1913 Vídeň), byl rakouský konstruktér, podnikatel a politik, na konci 19. a počátku 20. století poslanec Říšské rady.\n\nByl synem telegrafního inspektora. Studoval na gymnáziích v Zadaru, Innsbrucku a Vídni a na vyšší reálné škole ve Vídni. Potom se vyučil telegrafním mechanikem a navštěvoval Vídeňskou polytechniku. Pracoval jako pomocník v různých vídeňských průmyslových podnicích a pobýval pracovně v Budapešti, Berlíně a Londýně. Od roku 1872 byl samostatným mistrem v oboru mechaniky ve vídeňském Währingu. Získal si proslulost pro výrobu přesných astronomických, geodetických a fyzikálních přístrojů. Pracoval pro ústav vojenského zeměmeřičství a spolupracoval s geometrem Josefem Schlesingerem. Zkonstruoval nový dalekohled pro vojenské účely. Od roku 1878 byl aktivní ve vídeňském společenstvu mechaniků. Okolo roku 1880 zahájil jako představitel drobných podnikatelů kampaň proti liberálním zákonům a živnostenským řádům. V tomto snažení používal antisemitismus. V roce 1881 spoluzakládal Společnost na ochranu řemeslníků. V období let 1881–1907 (s krátkou přestávkou) působil jako zapisovatel sjezdů vídeňského živnostenstva.\n\nZapojil se i do veřejného a politického života. Koncem 80. let se podílel na ustavení Křesťansko sociální strany. Od roku 1890 byl za ni poslancem Dolnorakouského zemského sněmu, kde působil jako předseda živnostenského a železničního výboru. Od roku 1911 zasedal i v zemském výboru. Zde čelil kritice. Jeho vliv ve straně za předsednictví Karla Luegera poklesl.\n\nV 90. letech 19. století se zapojil i do celostátní politiky. Ve volbách do Říšské rady roku 1891 získal mandát za městskou kurii, obvod Vídeň, XI. - XV. okres. Za týž obvod mandát obhájil i ve volbách do Říšské rady roku 1897 a volbách do Říšské rady roku 1901. Profesně byl k roku 1897 uváděn jako zemský poslanec a mechanik.\n\nV parlamentu se zviditelnil četnými skandály včetně manipulace s hlasovacími lístky. Pronášel ostře antisemitské projevy. Ve své protižidovské agitaci s ním kontakty navázal i český antisemita Václav Březnovský. V roce 1891 oba politici připravili zájezd vídeňských živnostníků na jubilejní výstavu do Prahy, kde se čeští i němečtí antisemité přátelsky přivítali a společně se bavili.\n"}
{"id": "1003548", "url": "https://cs.wikipedia.org/wiki?curid=1003548", "title": "Ernst Schneider", "text": "Ernst Schneider\n\nJméno Ernst Schneider patří více osobnostem:\n"}
{"id": "1003559", "url": "https://cs.wikipedia.org/wiki?curid=1003559", "title": "Devils Tower", "text": "Devils Tower\n\nDevils Tower (česky \"Ďáblova věž\") je skalní útvar typu kamenné varhany ve státě Wyoming v USA. Dosahuje výšky 264 m, vystupuje 386 m nad okolní terén, nadmořskou výšku má 1559 m, u úpatí má průměr 305 m.\n\nÚtvar sopečného původu je typickou ukázkou sloupcové odlučnosti. Vznikl zhruba před 50 miliony let, kdy byla žhavá láva vytlačena k povrchu. Později byly díky erozi odstraněny okolní měkčí horniny, takže zůstala pouze osamocená Ďáblova věž. Rozpraskaný povrch je důsledkem chladnutí a krystalizace lávy. Podle pověsti však zvrásněný povrch stěn způsobil medvěd, který se snažil vyškrábat na vrchol, kde se ukrylo sedm dívek. Kolem Devils Tower vede veřejně přístupná trasa (okruh), měřící asi 2,1 kilometrů. Devils Tower byl a je velmi posvátný pro indiány.\n\nĎáblova věž si zahrála také ve filmu \"Blízká setkání třetího druhu\", kde na ni přistáli mimozemšťané.\n"}
{"id": "1003560", "url": "https://cs.wikipedia.org/wiki?curid=1003560", "title": "Pilát lékařský", "text": "Pilát lékařský\n\nPilát lékařský (\"Anchusa officinalis\") je okolo půl metru vysoká, dvouletá rostlina kvetoucí v letních měsících modrými květy v hustých vijanech. V české přírodě se tento archeofyt vyskytuje roztroušeně, nejvíce roste v teplých oblastech. V minulosti se využíval v lidové medicíně i k barvení látek.\n\nAreál pilátu lékařského zabírá velkou část Evropy, nevyskytuje se pouze v jižních částech Balkánského, Apeninského a Iberského poloostrova, obdobně jako na severu Skandinávie. Na východě Evropy roste v Pobaltí, na Ukrajině, v jižním Rusku i v asijské části Turecka. Lidským přičiněním byl zavlečen do Ameriky, do Spojených států, Kanady i Argentiny, stejně jako na Nový Zéland.\n\nV České republice roste roztroušeně témě po celém území, převážně v termofytiku a mezofytiku. Dává přednost teplejším místům, někde vystupuje v pahorkatinách až do nadmořské výšky 500 m. Jeho široké rozšíření je dáno i tím, že dříve býval pěstován ve venkovských zahradách jako léčivá rostlina. Nejvýše položený výskyt je znám z asi 650 m n. m. z Horní Lipové v okrese Jeseník.\n\nRoste v hlinitoštěrkovitých půdách na travnatých stráních, suchých loukách, travnatých okrajích polních cest i městských zástaveb, náspech železničních tratí a říčních toků či nádrží, skládkách i v opuštěných lomech, jako na dalších výslunných stanovištích s propustnou půdou ovlivněných lidskou činností.\n\nJe rostlinou, u které v prvém roce vyraší ze semene pouze listová růžice a teprve druhým, případně dalším, květonosná lodyha. Je monokarpická a po odkvětu a vytvoření semen obvykle rostlina uhyne. Kvete od května do začátku září. Ploidie druhu je 2n = 16.\n\nPilát lékařský je bylina dvouletá, méně často krátce vytrvalá, vysoká 40 až 70 cm, která vyrůstá z tlustého, světlého, jen málo větveného kořene. Lodyhu má přímou, hranatou, jednoduchou či nahoře krátce větvenou a hustě porostlou krátkými srstnatými chlupy. Listy v přízemní růžici jsou krátce řapíkaté, široce kopinaté, dlouhé 7 až 10 cm, široké 1 až 3 cm a po obvodě bývají celokrajné nebo řídce zubaté; za květu již často usychají. Lodyžní listy vyrůstající střídavě jsou kopinaté, jsou menší než přízemní, přisedlé až poloobjímavé, nevýrazně žilnaté. Všechny listy jsou drsně chlupaté, palisty nejsou přítomné.\n\nJasně modré květy vyrůstají na krátkých stopkách z paždí listenů a vytvářejí husté vrcholové nebo úžlabní jednoramenné vrcholíky, vijany. Oboupohlavné pětičetné květy mají vytrvalý, asi 7 mm dlouhý kalich dělený přibližně do poloviny. Nálevkovitá koruna je pravidelná, srostlá, má krátkou rovnou korunní trubku asi 8 mm širokou, zpočátku je červená a později tmavne do modrofialova. Pět krátkých tyčinek s prašníky je uzavřených v korunní trubce, která má v ústí drobné, ale výrazné bílé brvité šupinky pakorunky, které mají za úkol zabránit dešťové vodě a vetřelcům, hlavně mouchám, přístup k nektaru; ten hojně prýští vespod trubky a je připraven pro opylovače, hlavně včely a čmeláky. Ze dvou plodolistů srostlý semeník, později se čtyřmi komůrkami, má jednu krátkou čnělku nevyčnívající z trubky.\n\nPlod je hnědá, šikmo vejčitá tvrdka sedící na dně neopadavého kalichu, jenž se rozpadá na čtyři plůdky, semena, která jsou výhradním prostředkem pro rozmnožování byliny. Semena se mohou vysévat již na podzim, pokud se vysejí až na jaře potřebují studenou stratifikaci.\n\nV minulosti se používal v lidové medicíně, především jeho odvar, jako prostředek na opary, vředy a kožní záněty, při léčbě kašle a také jako projímadlo. Čerstvé listy se zase přikládaly na podrážděnou kůži a nehojící se rány. Šťáva z čerstvých rostlin posilovala žaludek, čistila krev, podporovala funkci jater a sleziny, příznivě působila na bronchitidu, zápal plic i astma, zlepšovala psychickou odolnost a spánek. Kořeny obsahující červené barvivo se využívaly k barvení látek a vlny, nebo sloužily k přibarvování oleje a jiných tuků. Mladé lodyhy a listy, mající hojně vitamínu C, se vařily a připravovaly jako špenát.\n\nPilát lékařský obsahuje hlavně alkaloidy cynoglossin, consolidin a dále allantoin, cholin, kyselinu křemičitou, třísloviny, sliz, tanin a malé množství éterických olejů. Sklízí se kvetoucí nať, která se suší nebo se z ní připravuje lihový či vodný výluh. Listy jsou živnou rostlinou housenek některých tesaříkovitých brouků, mj. kozlíčka kovolesklého (\"Phytoecia caerulescens\").\n\n"}
{"id": "1003596", "url": "https://cs.wikipedia.org/wiki?curid=1003596", "title": "Oblastní galerie Vysočiny v Jihlavě", "text": "Oblastní galerie Vysočiny v Jihlavě\n\nOblastní galerie Vysočiny v Jihlavě (zkráceně OGV) je umělecká galerie sídlící ve dvou budovách v Jihlavě. V dolní části Masarykova náměstí se nachází budova se stálou expozicí, výstavy v budově na Komenského ulici jsou zaměřeny spíše na současné a moderní umění – sídlí tu také galerie Alternativa.\n\n\nGalerie Alternativa zahájila činnost v roce 2005, zaměřuje se na mladé, často ještě ne příliš známé umělce. Nabízí prostor pro umění zaměřené na alternativní úhel pohledu a umělecké experimenty s materiály a komunikací s diváky.\nKompletní seznam výstav viz abART:\n\n\n"}
{"id": "1003601", "url": "https://cs.wikipedia.org/wiki?curid=1003601", "title": "Johann Schreiber (křesťansko-sociální politik)", "text": "Johann Schreiber (křesťansko-sociální politik)\n\nJohann Schreiber (17. ledna 1845 Walterskirchen – 23. ledna 1906 Walterskirchen) byl rakouský politik, na konci 19. a počátku 20. století poslanec Říšské rady.\n\nVychodil obecnou školu a dvě třídy gymnázia. Pak absolvoval vojenskou službu a převzal rodinné zemědělské hospodářství v rodném Walterskirchenu. Zapojil se i do veřejného a politického života. Od roku 1870 zastával funkci starosty Walterskirchenu. V letech 1887–1902 byl poslancem Dolnorakouského zemského sněmu. Byl opakovaně zpravodajem školského výboru v zemském sněmu. Byl též náměstkem předsedy okresní školní rady v Mistelbachu. Byl také předsedou okresního silničního výboru ve Feldsbergu a tamtéž i náměstkem předsedy okresní chudinské rady.\n\nV 90. letech 19. století se zapojil i do celostátní politiky. Ve volbách do Říšské rady roku 1897 získal mandát za kurii venkovských obcí, obvod Mistelbach, Groß-Enzersdorf atd. Za týž obvod mandát obhájil i ve volbách do Říšské rady roku 1901. Profesně byl k roku 1897 uváděn jako zemský poslanec, majitel hospodářství a starosta. V parlamentu patřil do hospodářského, zemědělského a poplatkového výboru. Zpočátku se profiloval jako nezávislý zástupce zájmů venkova, s centristickou pozicí mezi liberály a konzervativními klerikály. Později se ale připojil ke klerikálům a nakonec vstoupil do Křesťansko sociální strany.\n\nV závěru života se kvůli zhoršenému zdravotnímu stavu musel vzdát politických funkcí.\n"}
{"id": "1003603", "url": "https://cs.wikipedia.org/wiki?curid=1003603", "title": "Čang Liang", "text": "Čang Liang\n\nČang Liang je čínské jméno vícera osob:\n\n"}
{"id": "1003604", "url": "https://cs.wikipedia.org/wiki?curid=1003604", "title": "Čang Liang (Západní Chan)", "text": "Čang Liang (Západní Chan)\n\nČang Liang (, † 186 př. n. l.), zdvořilostní jméno C’-fang (), byl čínský politik počátků říše Chan. Pocházel z aristokratického rodu středočínského státu Chan, zapojil se do odboje proti říši Čchin, která sjednotila Čínu. Po vypuknutí protičchinského povstání Čchen Šenga se přidal k rebelům. Patřil k rádcům kolem Liou Panga, zakladatele říše Chan.\n\nČang Liang se narodil v Sin-čengu (; moderní Čeng-čou v provincii Che-nan), hlavním městě království Chan. Jeho předkové zaujímali vysoké funkce v chanské vládě. Roku 230 př. n. l. bylo království Chan dobyto království Čchin v rámci jejich boje za sjednocení Číny. Roku 221 po dobytí všech čínských států přijal čchinský král císařský titul – stal se Prvním svrchovaným císařem Čchinů, Čchin Š’-chuang-tim. Čang Liang se pokusil císaře zabít během jedné z jeho cest, avšak neuspěl a musel se skrývat, proto odešel do Sia-pchi (, moderní Suej-ning v provincii Ťiang-su).\n\nRoku 209 př. n. l. vypuklo povstání Čchen Šenga proti říši Čchin. Čang Liang zorganizoval vlastní ozbrojený oddíl, ale záhy se přidal k jinému povstaleckému vůdci, Liou Pangovi, kterému sloužil jako generál a moudrý rádce. Na jeho radu se Liou Pang zachoval mírně a ohleduplně k obyvatelstvu čchinského hlavního města a okolí, dobytého Liou Pangovou armádou koncem roku 207 př. n. l. a po příchodu Siang Jüa s armádou zabránil vypuknutí otevřeného nepřátelství mezi Liou Pangem a Siang Jüem.\n\nPoté co, se roku 206 př. n. l. Siang Jü rozdělil Čínu mezi povstalecké generály a Liou Pang se stal králem z Chan ((, v jihozápadní Číně), přidal se Čang Liang k Chan Čchengovi, králi obnoveného státu Chan (, ve střední Číně) jako jeho kacléř. Ještě roku 206 př. n. l. však Siang Jü Chan Čchenga nahradil Čeng Čchangem. Koncem roku Čang Liang znovu přešel k Liou Pangovi, který ho přijal a udělil mu titul markýze z Čcheng-sinu. Na straně Liou Panga se poté účastnil války mezi Liou Pangem a Siang Jüem o nadvládu nad Čínou.\n\nRoku 202 př. n. l. Liou Pang zvítězil, sjednotil Čínu do říše Chan a prohlásil se císařem. Čang Liang roku 202 př. n. l. obdržel titul markýze z Liou (), nezastával sice žádný úřad, ale zůstal respektovaným rádcem císaře, který účastnil řešení nejzávažnějších politických otázek, např. podpořil umístění hlavního města (Čchang-anu) u čchinského Sien-jangu, v debatách o následníku trůnu podpořil práva pozdějšího císaře Chuej-tiho.\n\nZemřel roku 186 př. n. l., za jeho zásluhy ho císař Chuej-ti poctil posmrtným jménem markýz Wen-čcheng z Liou ().\n"}
{"id": "1003605", "url": "https://cs.wikipedia.org/wiki?curid=1003605", "title": "Čchen Pching", "text": "Čchen Pching\n\nČchen Pching (, † 178 př. n. l.) byl čínský politik počátků říše Chan. Původně syn nevýznamného statkáře se prosadil po roce 209 př. n. l., kdy se přidal k Čchen Šengovu povstání proti říši Čchin, zprvu na straně Ťioua, krále z Wej, později přešel k Siang Jüovi a pak k Liou Pangovi. V jeho armádě patřil k předním generálům, od roku 189 př. n. l. zastával funkci nejvyššího rádce a stál tak v čele vlády říše Chan.\n\nČchen Pching pocházel z Jang-wu (, moderní Jüan-jang, , v provincii Che-nan). Byl synem nepříliš majetného statkáře, jako vzdělaný a spravedlivý muž si získal oblibu v místním okrsku. Roku 209 př. n. l. vypuklo povstání Čchen Šenga proti říši Čchin, nedlouho předtím sjednotivší Čínu. Čchen Pching se přidal k povstalcům, zprvu na straně Ťioua, krále z Wej. Později přešel k Siang Jüovi. Už jako zasloužilý generál opět změnil stranu a dal se do služeb Liou Panga, který mu ihned svěřil odpovědné místo, k nespokojenosti stávajících Liou Pangových generálů, nyní podřízených „zrádci“.\n\nRoku 202 př. n. l. Liou Pang zvítězil nad Siang Jüem, sjednotil Čínu do říše Chan a prohlásil se císařem. Čchen Pching za své zásluhy obdržel v prosinci 202 př. n. l. titul markýze z Chu-jou () s 5000 poddanými domácnostmi, později byl jeho titul změněn na markýz Čchü-ni ().\n\nPodílel se na zatčení Chan Sina, krále z Čchu, roku 201 př. n. l. Zastával vysoké funkce na císařském dvoře, roku 189 př. n. l. po smrti nejvyššího rádce (\"čcheng-siang\", funkce zhruba odpovídala novodobému předsedovi vlády) Cchao Šena byl jmenován nejvyšším rádcem zleva, zatímco Wang Ling nejvyšším rádcem zprava. Po Wang Lingově rezignaci roku 187 př. n. l. povýšil na jeho místo, přičemž novým nejvyšším rádcem zleva se stal Šen I-ťi.\n\nV 80. letech vliv nejvyššího rádce zastínila moc císařovny Lü a jejího rodu. Roku 180 př. n. l. po smrti císařovny Čchen Pching patřil k organizátorům převratu, který svrhl rod Lü a dosadil na trůn Liou Pangova syna Wen-tiho. Koncem následujícího roku ho z místa nejvyššího rádce zprava odsunul jiný Liou Pangův spolubojovník Čou Po, zůstal nejvyšším rádcem zleva, roku 178 př. n. l. však zemřel. Čou Po poté zůstal jediným nejvyšším rádcem.\n\nPoctěn byl posmrtným jménem markýz Sien ().\n"}
{"id": "1003612", "url": "https://cs.wikipedia.org/wiki?curid=1003612", "title": "Mrlinská tabule", "text": "Mrlinská tabule\n\nMrlinská tabule je geomorfologický podcelek v severovýchodní části Středolabské tabule v okresech Mladá Boleslav a Nymburk ve Středočeském kraji a v okresech Jičín a Hradec Králové v Královéhradeckém kraji.\n\nÚzemí podcelku se rozkládá zhruba mezi sídly Domousnice a Libáň na severu, Kopidlno na severovýchodě, Chlumec nad Cidlinou na jihovýchodě, Dymokury na jihozápadě a Loučeň na západě.\nZcela uvnitř území leží města Městec Králové a Rožďalovice, podle kterých jsou pojmenovány dvě podřízené geomorfologické jednotky.\n\nPodcelek Mrlinská tabule (dle značení Jaromíra Demka VIB–3D) náleží do celku Středolabská tabule. Dále se člení na okrsky Královéměstecká tabule (VIB–3D–1) na jihovýchodě a Rožďalovická tabule (VIB–3D–2) na severozápadě.\n\nTabule sousedí s dalším podcelkem Středolabské tabule, Nymburskou kotlinou na jihozápadě, a s celky Východolabská tabule na jihu a východě, Jizerská tabule na severozápadě a Jičínská pahorkatina na severu.\n\nKompletní geomorfologické členění celé Středolabské tabule uvádí následující tabulka:\nNejvyšším vrcholem Mrlinské tabule je Ostrá hůrka (278 m n. m.).\n\n\n"}
{"id": "1003614", "url": "https://cs.wikipedia.org/wiki?curid=1003614", "title": "Rasa a inteligence", "text": "Rasa a inteligence\n\nVztah mezi rasou a inteligencí je předmětem diskuzí. Výzkumy vztahu rasy a inteligence jsou však komplikovány nejednoznačným určením obsahu pojmu inteligence, stejně jako s nejasným vymezením pojmu rasy, metodologické problémy činí i případný směr kauzality tohoto vztahu. Základní spor se vede o to, zda rozdíly v průměrné inteligenci mezi příslušníky jednotlivých ras zjištěné v inteligenčních testech pramení z vlivu prostředí či z vrozených genetických rozdílů, popř. v jakém poměru. V rámci sporu mezi zastánci dominantního vlivu prostředí (environmentalisty) a zastánci vlivu genů (hereditaristy) neexistují dva jednotné tábory, ale jde o plynulý přechod, přičemž i v rámci jednotlivých táborů existuje řada sporů. Petr Bakalář uvádí, že environmentalismus i hereditarismus jsou spíše orientace než absolutní pozice. \n\nJednotlivci všech ras se mohou pohybovat ve všech výškách inteligence. Výsledky některých měření ukazují nejvyšší průměrné IQ u východních Asiatů (Číňané, Japonci, Korejci) a aškenázských Židů. Za nimi s IQ okolo 100 následují evropští běloši a po nich skupiny jako Hispánci, Arabové či Indové. Nejnižší naměřené průměrné IQ mají afričtí černoši a Austrálci. Debata o vztahu rasy a inteligence nemá pouze vědecký charakter, ale má i politické přesahy. Zvýhodňování amerických černochů na úkor bělochů, afirmativní akce, bylo původně deklarováno jako dočasné opatření k narovnání sociálních rozdílů, které mají pouze sociální základ. Jsou-li kognitivní rozdíly geneticky dány, celý výchozí předpoklad byl nepravdivý.\n\nSamotné zkoumání rozdílů v inteligenci a vnímání příslušníků jednotlivých lidských ras je spjato již se starším zkoumáním rasových rozdílů obecně. Mezi první významné práce v této oblasti patří díla Samuela Mortona, eugenika Francise Galtona, Roberta Bennetta či mnohých dalších. Tito autoři této doby často zkoumali velikost a kapacitu mozků. Moderní výzkumy potvrzující rasové rozdíly v inteligenci se začaly objevovat v průběhu 20. století. V roce 1969 na základě dosud zjištěných dat napsal do časopisu Harvard Educational Review psycholog Arthur Jensen 125 stran dlouhý článek, ve kterém konstatoval, že dosavadní důkazy hovoří spíše pro hypotézu příčiny v genetických rozdílech, což samozřejmě nevylučuje vliv prostředí, nebo jeho interakci s genetickými faktory. Zjištění Jensena, která propagoval nositel Nobelovy ceny za fyziku William Shockley, vyvolaly v době na přelomu 60. a 70. let, kdy v USA vrcholily kulturní revoluce, spory o rasovou segregaci na Jihu a válku ve Vietnamu, značnou veřejnou pozornost a ostrý spor mezi zastánci vlivu prostředí (environmentalisty) a zastánci vlivu genů (hereditaristy). \n\nTato debata plynule pokračovala a nabyla opět na intenzitě v roce 1994 v souvislosti s vydáním knihy Richarda Herrnsteina and Charlese Murrayho \"The Bell Curve\" (překládáno jako Gaussova křivka). Stephen Jay Gould tvrdí, že kniha je manifestem konzervativní ideologie a povzbuzuje vytrubování hesel spojených s konzervativními kruhy – snížení nebo zrušení sociální péče, konec afirmativní akce ve školách a na trhu práce, zrušení forem předškolní výchovy, škrty v programech pro zaostalé, a vržení těchto prostředků na podporu nadaných. Na konci roku 1997 vydala skupina padesáti dvou vědců, zejména z USA, manifest Mainstream Science on Intelligence, jehož znění navrhla Linda Gottfredson. Ten byl z části reakcí na kritiku knihy \"The Bell Curve\" a krom rasových rozdílů v průměrné inteligenci konstatoval, že tyto rozdíly mají hereditarní základ. Biologové pochybují o tom, že američtí černoši a běloši představují dvě skutečně rozdílné rasové skupiny, protože kvůli míšení mohla černá populace obdržet 20 až 30 % svých genů od bělochů, ve skutečnosti existují mnohem větší rozdíly v genetické konstituci uvnitř rasy než mezi rasovými skupinami. \n\nV roce 1996 Americká psychologická asociace konstatovala, že při měření IQ a vyhodnocování akademických úspěchů ve Spojených státech amerických byly zdokumentovány rozdíly mezi Afroameričany a bílými Američany. Podle názorů většiny jí sestavené skupiny zatím ale není jasné, čím jsou tyto rozdíly způsobeny. Rozdíly v akademických úspěších se také zmenšují a je tedy možné (ale nepotvrzené), že podobný vývoj by mohlo měřené IQ. Některé studie považují rozdíly za kulturně podmíněné. Na genetickou podmíněnost odkazují další, podle APA údajně méně podložené, studie. APA též prohlásila, že testy inteligence nejsou ve smyslu predikce vzdělávacích výsledků vůči černochům předpojaté.\n\nMarxistický psycholog Leon Kamin, odpůrce Herrnsteina a Murraye oponuje, že rozdíly mezi rasovými a etnickými skupinami nejsou geneticky podmíněny, ale vyplývají se sociálních a kulturních rozdílům, otázky z testů IQ se zaměřují na abstraktní logiku a další aspekty s nimiž mají větší zkušenosti příslušníci bělošské střední třídy, Afroameričané dosahují v průměru o šest bodů horšího výsledku, když jim test zadává běloch, než když je zadavatelem černoch. Evoluční biolog Stephen Jay Gould zpochybňuje Herrnsteina a Murraya ve čtyřech bodech a to, že by se dala inteligence vyjádřit jediným číslem, že by mělo smysl seřadit lidi podle takové číselné hodnoty, že by jejím základem byly dědičné předpoklady a že by se nemohla měnit. Joanna Ryan tvrdí, že žádný test inteligence nemůže nikdy identifikovat jiné stránky inteligence než ty, které jsou podmíněné kulturně. \n\nDalší argumenty zastánců převážného prostředí jsou teze o odlišné kvalita výživy, obvinění z rasistické motivaci těch, kteří obhajují dominantní vliv rasových rozdílů v inteligenci a odlišné sociální postavení příslušníků jednotlivých rasových skupin. Děti Burakumin, fyzicky nijak se nelišící od ostatních Japonců, vykazují v průměru o 10-15 bodů horší IQ než příslušníci většiny, v tomto případě nemohou být rozdíly v IQ podmíněny geneticky; přesto jsou rozdíly mezi nimi stejné právě tak jako rozdíly mezi černochy a bělochy v USA. \n\nZastánci dominantního vlivu genů vliv prostředí obvykle nezpochybňují, ale naopak argumentují výsledky IQ testů, ale i rozdíly ve vzdělávacích a kariérních úspěších. Jako příklad je uváděn i úspěch čínských imigrantů v USA, ačkoliv dotyční přicházejí do země mnohdy jako daleko chudší než tamní černošské obyvatelstvo. Richard Lynn a Tatu Vanhanen uvádějí ve svých knihách i vztah mezi průměrným IQ v jednotlivých státech a úrovní tamních ekonomik. \nVýzkum Sandry Scarr a Richarda Weinberga známý jako Minnesota Transracial Adoption Study ukázal, že IQ černošských dětí adoptovaných bělošskými rodinami z vyšší střední třídy je ve věku 7 let vyšší než u jejich černošských vrstevníků a jen velmi málo se liší od adoptovaných bělochů, ale s postupujícím časem mizí vliv prostředí na IQ a zvyšuje se podíl dědičného základu. Ve věku 17 let i mezi adoptovanými dětmi existují jasné inteligenční rozdíly mezi černochy a bělochy. Běloši vykazovali v průměru podstatně vyšší IQ než míšenci s jedním černoškým a jedním bělošským rodičem a ti zase mnohem vyšší IQ než černoši. Stejně to dopadlo v percentilu školní úspěšnosti.\nVýzkum z roku 1988 \"The IQ Controversy, the Media and Public Policy\" zjistil, že převážná část amerických expertů na inteligenci sdílí názor, že rasové rozdíly mezi černochy a bělochy mají původ v genetických rozdílech i vlivu prostředí. Názor pouze o vlivu prostředí sdílí jasná minorita expertů. Čistě genetickými deteterministy je zcela zanedbatelný zlomek odborníků. Naopak u novinářů a zejména pak šéfredaktorů časopisů, je situace opačná, ti věří především na vliv prostředí. Vzhledem k mediálním a politickým útokům vůči autorům jako Jensen, rušením jejich přednášek, snahám o jejich vyhazov z práce, výhrůžkám smrtí či fyzickým napadením ze strany levicové mládeže, se značná část odborníků bojí vyjádřit své názory veřejně. Masmédia favorizují názory zastánců dominantního či výhradního vlivu prostředí. V Evropě a Kanadě jsou někteří z hereditaristů terčem trestních oznámení a prošetřování policií (např. Tatu Vanhanen ve Finsku či Petr Bakalář v České republice či J. Philippe Rushton v Kanadě).\n\nK dominantnímu vlivu rasových rozdílů v inteligenci se kloní či klonili Hans Eysenck, Linda Gottfredson, Tatu Vanhanen, Richard Lynn, J. Philippe Rushton, Arthur Jensen, Charles Murray, William Shockley, Jared Taylor, Michael Levin, Richard Hernstein, Petr Bakalář, Jon Entine, Glayde Whitney, Roger Pearson, Garrett Hardin, Edward Osborne Wilson či Václav Novotný.\n\nK dominantnímu vlivu prostředí se kloní či klonili Leon Kamin, Ashley Montagu, Richard E. Nisbett, Claude S. Fischer, Michael Hout, James R. Flynn, Stephen Jay Gould, Melvin Konner či Joseph L. Graves. Někteří z nich popírají existenci samotných lidských ras.\n\n"}
{"id": "1003616", "url": "https://cs.wikipedia.org/wiki?curid=1003616", "title": "Grin", "text": "Grin\n\nGrin může znamenat:\n\n\n\n"}
{"id": "1003627", "url": "https://cs.wikipedia.org/wiki?curid=1003627", "title": "Probošt Metropolitní kapituly u sv. Víta v Praze", "text": "Probošt Metropolitní kapituly u sv. Víta v Praze\n\nProbošt Metropolitní kapituly u sv. Víta v Praze stojí v čele sboru kanovníků Metropolitní kapituly u sv. Víta v Praze. Probošt svatovítské kapituly míval hodnost prvního preláta Království českého, dnes je jedním ze sedmi držitelů klíčů od Korunní komory katedrály sv. Víta, Václava a Vojtěcha, v níž se uchovávají české korunovační klenoty. Současným proboštem je od roku 2002 pomocný biskup pražský Václav Malý.\n\n"}
{"id": "1003630", "url": "https://cs.wikipedia.org/wiki?curid=1003630", "title": "JPEG-LS", "text": "JPEG-LS\n\nJPEG-LS je bezeztrátový formát obrazu vytvořený jako náhrada za bezeztrátový režim formátu JPEG, který je neefektivní a většinou neimplementovaný.\nNejedná se o modifikaci formátu JPEG, ale o novou metodu.\nFormálně je to standardizován v ITU-T T.87 a ISO/IEC 14495-1 z roku 1998.\nFormát umožňuje komprimovat obraz bezeztrátově nebo téměř bezeztrátově.\n\nJPEG-LS je založen na algoritmu LOCO-I (\"LOw COmplexity LOssless COmpression for Images\").\nTato kompresní metoda se skládá z prediktoru a následného kontextového entropického kodéru (Golombův-Riceův kód).\nMimo tento řetězec může kodér zakódovat sled stejných pixelů variantou metody RLE.\nKomprese probíhá po řádcích.\nPro vícekanálové obrazy (např. RGB) podporuje formát několik režimů prokládání – neprokládaný režim (jediný kanál), prokládání několika řádků, prokládání vzorků (složek pixelů).\nPro paletové obrázky se použije stejný postup jako pro obrázky jednokanálové.\n\n\n"}
{"id": "1003632", "url": "https://cs.wikipedia.org/wiki?curid=1003632", "title": "Ondřej Sukup", "text": "Ondřej Sukup\n\nOndřej Sukup (* 8. prosince 1988, Uherské Hradiště, Československo) je český fotbalový obránce, od ledna 2018 hráč klubu FC Zbrojovka Brno. Mimo ČR působil na klubové úrovni v Bulharsku.\n\nSvoji fotbalovou kariéru začal ve Slovácku, odkud odešel do FK Šardice. V roce 2010 zamířil do 1. SC Znojmo. V zimním přestupovém období sezony 2013/2014 podepsal smlouvu se Sigmou Olomouc. V září 2013 odešel na hostování s opcí do konce sezony do Baníku Ostrava. Po skončení ročníku mužstvo uplatnilo předkupní právo a podepsalo s hráčem kontrakt do 30. 6. 2016.\n\nV létě 2016 podepsal smlouvu s bulharským prvoligovým klubem PFK Černo More Varna. Zde působil až do ledna 2018, kdy se vrátil do České republiky a podepsal kontrakt s FC Zbrojovka Brno.\n\n"}
{"id": "1003633", "url": "https://cs.wikipedia.org/wiki?curid=1003633", "title": "Heřmanická rozhledna", "text": "Heřmanická rozhledna\n\nHeřmanická rozhledna je bezplatně přístupná výšková stavba umožňující rozhled po okolní krajině. Stojí severně od obce Heřmanice ve Frýdlantském výběžku v Libereckém kraji na severu České republiky. Stavba je ze dřeva a má tvar okurky (\"Cucumis sativus\") nebo též mužského přirození (penisu), což nezakrývají ani autoři projektu, jimž je liberecké sdružení tří architektů nazvané Mjölk. Ti projekt stavby nejprve vytvořili a pak ji nabízeli obcím k realizaci. Uspěli v Heřmanicích a plánovali rozhlednu vybudovat v roce 2009. Ovšem nedostatek finančních prostředků i letní povodně v roce 2010 její stavbu odložily. První návštěvníci se tak z rozhledny do kraje podívali až v září roku 2012.\n\nFinanční náklady na stavbu vyhlídkové věže ve výši 3,6 milionu korun českých pokryly fondy Evropské unie (podle jiných zdrojů činil příspěvek z Operačního programu příhraniční spolupráce přibližně 7 milionů).\n\nNa přelomu jara a léta roku 2014 zařadil internetový portál iDNES.cz stavbu mezi možné unikáty Libereckého kraje.\n\nRozhledna o pětimetrovém průměru dosahuje výše 23,7 metru, přičemž původní návrh architektů byl o jedno patro nižší, nicméně jeho zvýšení si vyžádala výška zdejší vegetace. Vyhlídková plošina se nachází ve výšce 22,3 metrů. Vedou k ní dvě schodiště o 99 schodech. Jedno z nich využívají turisté stoupající vzhůru a druhé ti, co jdou dolů (podobný princip je použit například u pražské Petřínské rozhledny). Celá stavba je vybudována na celkem 48 nohách. Rozhledna si tak vyžádala celkem 30 kubických metrů modřínového dřeva, jež má postupem času měnit barvu do šedivé. Pod stavbou se nachází parkoviště pro osobní automobily a byla sem dovedena i cyklostezka.\n\nZ vyhlídkové plošiny lze zhlédnout Jizerské či Lužické hory, dále Žitavskou nížinu, ale také Heřmanice, Dětřichov nebo polskou uhelnou elektrárnu Turów.\n\n"}
{"id": "1003636", "url": "https://cs.wikipedia.org/wiki?curid=1003636", "title": "Lázeňský rybník", "text": "Lázeňský rybník\n\nLázeňský rybník je vodní plocha nacházející se na Libverdském potoce západně od obce Lázně Libverda. Otevřen byl 18. července 1903 jako „Clam-Gallasův plavecký a gondolový rybník“. V rybníce se mohli lázeňští hosté vykoupat nebo se po něm projet na lodičkách. Na počátku 21. století je však nevyužíván a zarostlý. Rybník se nachází na území Chráněné krajinné oblasti Jizerské hory a řadí se do povodí řeky Smědé.\n\nRybník je obtokový a je napájen Libverdským potokem, který teče po jeho severní straně. Napájení je zajištěno přítokem z hradidlového jezu, který se na potoku nachází v říčním kilometru 0,875. Na západní straně se nachází zemní, čtyři metry vysoká sypaná hráz o třímetrové šířce v koruně. Do tělesa hráze je osazen požerák. V době svého otevření měla vodní plocha rozměry 180×30 metrů. Jihozápadně od rybníka se nachází libverdská čistírna odpadních vod.\n"}
{"id": "1003638", "url": "https://cs.wikipedia.org/wiki?curid=1003638", "title": "1. slovenská národní fotbalová liga 1985/86", "text": "1. slovenská národní fotbalová liga 1985/86\n\nV soubojích 17. ročníku 1. slovenské národní fotbalové ligy 1985/86 se utkalo 16 týmů dvoukolovým systémem podzim–jaro.\n\nZdroj: \nPoznámky:\n\nLadislav Molnár (18/0),\nIvan Ondruška (1/0),\nPeter Palúch (12/0) -\nAugustín Antalík (6/0),\nJozef Czuczor (23/6),\nJaroslav Dekýš (30/4),\nEduard Gajdoš (28/16),\nFrantišek Halás (28/8),\nMarián Halás (9/0),\nKarol Herák (22/2),\nMichal Hipp (28/6),\nVladimír Hodoško (5/1),\nKamil Chatrnúch (28/4),\nRóbert Jež (27/14),\nMilan Lednický (1/0),\nMiloš Lejtrich (5/3),\nĽubomír Mihok (27/6),\nMarek Mikuš (23/2),\nZoltán Molnár (28/7),\nĽubomír Moravčík (29/4) −\ntrenér Jozef Jarabinský, asistent Ivan Horn\n\nPavol Michalík (15/0),\nKarel Stromšík (13/0),\nAlexander Vencel (2/0) −\nVladimír Bechera (24/0),\nRudolf Bobek (9/1),\nLadislav Cabadaj (7/0),\nRudolf Ducký (15/10),\nRóbert Fischer (5/0),\nIgor Frič (24/5),\nPavol Gostič (19/3),\nIvan Gramblička (1/0),\nMiroslav Hirko (16/0),\nJán Hlavatý (15/5),\nŠtefan Horný (12/1),\nGabriel Hornyák (14/0),\nMiroslav Chvíľa (17/0),\nĽubomír Korbela (13/2),\nDušan Magula (21/2),\nPeter Matovič (18/1),\nŠtefan Maixner (3/0),\nLadislav Pecko (1/0),\nLadislav Repáčik (13/1),\nJán Richter (15/4),\nIvan Schulcz (25/0),\nDušan Tittel (28/0),\nJaroslav Ťažký (19/6),\nMilan Uhlík (24/4) -\ntrenér Valerián Švec, asistent Koloman Gögh\n\nFrantišek Jurkovič (30/0) -\nPeter Baumgartner (22/5),\nBronislav Blaha (10/2),\nViktor Buzay (17/4),\nVladimír Gerič (27/5),\nFridrich Hutta (9/0),\nJaroslav Hutta (27/5),\nMiroslav Jakubovič (25/0),\nJozef Jurkovič (1/0),\nEmil Krajčík (29/7),\nRudolf Kubina (7/0),\nMiloš Malárik (6/0),\nVojtech Petráš (15/0),\nVladimír Planka (19/0),\nMiroslav Reha (25/3),\nJozef Ružička (9/1),\nMarián Rybanský (13/3),\nŠtefan Sadloň (7/2),\nJozef Uhlár (26/3),\nJozef Vanek (26/0),\nVladimír Včelka (3/1),\nMilan Zíšek (30/0) -\ntrenér Fridrich Hutta, asistent Alojz Polakovič\n\nJozef Hroš (30/0) -\nMilan Beseda (7/0),\nRoman Drobný (12/5),\nRóbert Fischer (8/0),\nDušan Galovič (6/2),\nTibor Chovanec (20/5),\nJozef Kubica (27/4),\nJán Lehnert (15/3),\nMarián Masný (26/2),\nPavol Matuška (17/2),\nPeter Pavlovič (4/0),\nMarián Pochaba (24/4),\nLadislav Repáčik (14/1),\nJán Richter (11/1),\nEmil Stranianek (26/4),\nJaroslav Šimončič (17/1),\nPeter Šoltés (27/9),\nRafael Tománek (11/0),\nImrich Tóth (15/1),\nŠtefan Valent (27/1),\nIvan Vrabec (11/0),\nĽubomír Zrubec (24/0),\nIgor Žember (1/0), -\ntrenér Štefan Slezák, od jara Jozef Balažovič, asistent Jozef Balažovič, od jara Dušan Galis\n\nViliam Bilko (1/0),\nStanislav Fišan (30/0) -\nMiroslav Bachratý (6/0),\nPeter Bachratý (26/1),\nPavol Bojkovský (8/0),\nJozef Černák (5/0),\nFrantišek Duba (27/9),\nRudolf Gendiar (30/9),\nStanislav Habara (1/0),\nFrantišek Halasi (25/2),\nJán Herda (20/5),\nĽubomír Hraška (7/1),\nJozef Krško (16/1),\nJán Levčík (26/3),\nPavol Poruban (18/0),\nVladimír Poruban (8/0),\nMilan Srňanský (29/2),\nPeter Šašura (1/0),\nMilan Škultéty (3/0),\nĽubomír Švirloch (14/1),\nŠtefan Tóth (28/1),\nJozef Vanin (7/0),\nEugen Varga (14/4),\nVladimír Weiss (18/4),\nAlfonz Višňovský (10/0) -\ntrenér Anton Dragúň, asistent Rudolf Filaga\n\nJán Mucha (7/0),\nPavol Petruf (1/0),\nMichal Šimko (23/0) -\nŠtefan Baláž (5/0),\nJuraj Bátora (22/0),\nVladimír Brodzianský (21/1),\nRudolf Dekan (3/0),\nJaroslav Gramblička (2/0),\nJozef Hepner (27/3),\nMilan Kušnír (21/4),\nMichal Kuzma (30/7),\nIvan Maderič (15/0),\nIvan Nemčický (24/1),\nIvan Oravec (3/0),\nMilan Peciar (12/1),\nMilan Skonc (2/0),\nJozef Sluka (28/4),\nJozef Strelka (26/0),\nDušan Šebík (1/0),\nJaroslav Šebík (29/2),\nVladimír Škultéty (2/0),\nVladimír Šlosár (27/6),\nJán Šúšol (3/0),\nPavol Tkáč (26/5),\nAnton Žember (23/2) -\ntrenér Kamil Majerník, asistent Gerhard Dzian\n\nDezider Halmo (30/0) -\nIvan Baláž (28/0),\nĽubomír Bartovič (26/5),\nVíťazoslav Budoš (7/0),\nMiroslav Chlpek (26/7),\nJozef Chovanec (7/0),\nJozef Ivančík (29/1),\nŠtefan Klenko (30/2),\nMiloš Klinka (27/3),\nMilan Kováč (19/0),\nJán Maslen (30/1),\nJozef Pichňa (12/0),\nŠtefan Slanina (18/2),\nLadislav Sokol (20/2),\nLadislav Struhárňanský (27/6),\nPeter Ševčík (21/1),\nĽuboš Tariška (3/0),\nPeter Valkovič (21/5) -\ntrenér Štefan Šimončič, asistent Jozef Ivančík\n\nMilan Hazucha (17/0),\nViliam Rendko (13/0) -\nMilan Bielik (20/0),\nLadislav Cabadaj (11/0),\nJán Grňa (15/9),\nJozef Huťka (12/7),\nVladimír Huťka (28/1),\nMarián Chovan (2/0),\nIvan Krutek (1/0),\nĽubomír Kunert (10/3),\nIgor Lavrenčík (25/4),\nMarián Lavrenčík (29/2),\nMilan Macho (28/0),\nLadislav Machovič (22/1),\nJozef Plazák (12/0),\nĽudovít Puvák (28/2),\nIvan Šefčík (27/1),\nLadislav Topercer (29/0),\nTibor Václavík (16/5),\nJozef Žofaj (22/2) -\ntrenér Ľudovít Hojný, asistent Viliam Dubovický\n\nPeter Bartek (13/0),\nJozef Gálik (17/0) -\nŠtefan Baroš (9/0),\nMilan Bartko (25/3),\nRastislav Fiantok (21/9),\nDrahomír Hanus (3/0),\nMarcel Chládek (28/14),\nJaroslav Kališ (13/0),\nEmil Kolkus (29/1),\nĽuboš Kopinec (30/0),\nĽubomír Kubiš (19/1),\nPavol Košík (29/2),\nMarián Martinka (23/0),\nVladimír Masár (23/4),\nLadislav Pavlík (14/1),\nMiroslav Pribila (26/3),\nLibor Soldán (17/0),\nJán Tatiersky (27/3),\nJaroslav Vágner (1/0),\nJúlius Weibel (18/0),\nJán Zajac (27/0) -\ntrenér Štefan Hojsík, asistent Marián Jokel (od jara Ján Bodnár)\n\nRené Babušík (15/0),\nJaroslav Dobrančin (3/0),\nMarián Firkaľ (14/0) -\nJán Balaščík (30/0),\nMilan Bober (4/0),\nŠtefan Čirák (17/1),\nMilan Danko (23/9),\nDušan Diňa (15/2),\nVladislav Fojtíček (14/1),\nJán Front (2/0),\nJaroslav Galko (30/11),\nJozef Gombita (7/0),\nSlavomír Hajčák (11/2),\nMiroslav Hajdučko (5/0),\nMilan Jakim (24/1),\nJaroslav Jelo (14/1),\nJán Katkovčin (19/1),\nJán Kopáč (6/0),\nPeter Lovacký (10/0),\nDušan Papjak (25/1),\nJán Pituk (6/0),\nStanislav Rada (2/0),\nPavol Roman (28/4),\nMichal Szcygieľ (24/4),\nJozef Škrlík (6/0),\nJaroslav Varchola (4/0),\nLadislav Vasilenko (21/0) -\ntrenér Emil Bezdeda, asistent Jozef Švec\n\nJaroslav Olejár (21/0),\nJozef Soľanka (1/0),\nMiroslav Švec (8/0) -\nAndrej Babčan (5/1),\nRudolf Bilas (1/0),\nJaroslav Bodnár (20/1),\nAnton Filarský (8/0),\nJán Gajdoš (26/8),\nIgor Holeš (15/3),\nMichal Ivan (24/2),\nPavol Jurčo (4/1),\nDezider Karako (13/2),\nEduard Kováč (28/9),\nJán Kuchár (19/1),\nLadislav Lakatoš (13/0),\nMiroslav Lizoň (3/0),\nVladimír Marchevský (30/5),\nPeter Mužík (29/4),\nFrantišek Müller (5/0),\nSlavomír Nickel (17/0),\nAndrej Obert (5/0),\nAnton Petrovský (12/1),\nRoman Pivarník (20/0),\nJaroslav Pollák (14/0),\nJozef Sobota (20/4),\nŠtefan Šariššký (4/0),\nAnton Švajlen (1/0),\nŠtefan Švaňa (6/0),\nZoltán Tomko (6/0) -\ntrenér Andrej Ištok, od jara Andrej Daňko, asistent Andrej Daňko, od jara Ondrej Singer\n\nBohuslav Murárik (27/0),\nFerdinand Poljak (3/0) -\nVladimír Ančic (20/0),\nĽudovít Baďura (19/1),\nJán Barkóci (26/5),\nŠtefan Černík (27/1),\nPeter Gergely (13/2),\nDušan Kopačka (25/3),\nJán Križko (23/1),\nŠtefan Kunštár (13/5),\nPeter Lonc (29/3),\nLadislav Mackura (25/0),\nMarián Mecele (8/0),\nMilan Meliš (21/2),\nŠtefan Mičjan (2/0),\nŠtefan Ruman (9/2),\nPavol Stratený (22/2),\nTibor Štefánik (18/0),\nMiroslav Veselý (17/0),\nĽubomír Višňa (27/3) -\ntrenér Emil Kunert, asistent Silvester Kuzma\n\nAnton Jánoš (21/0),\nMiroslav Repovský (9/0) -\nIgor Andrejko (7/2),\nOndrej Blanár (13/1),\nZoltán Breuer (29/0),\nStanislav Čech (29/6),\nGabriel Gojdič (6/0),\nPavol Gomolčák (6/0),\nMarián Ináš (20/0),\nMikuláš Juhás (2/0),\nJozef Kiraľ (2/0),\nPavol Kretovič (27/2),\nJozef Lehocký (13/1),\nCyril Migaš (16/1),\nMiroslav Mikolaj (29/8),\nGabriel Nagy (25/6),\nFrantišek Németh (9/0),\nJán Novák (21/4),\nVladimír Stanko (8/1),\nJozef Stuň (22/0),\nZoltán Szedlák (25/0),\nLadislav Vankovič (19/1),\nFrantišek Varga (2/0),\nJán Zuzčin (24/0) -\ntrenér Vojtech Malaga, asistent Pavol Kövér (od jara Gabriel Gojdič)\n\nJuraj Buček (21/0),\nFrantišek Očipa (12/0) -\nVladimír Belej (27/4),\nŠtefan Bereš (8/0),\nPavol Bielik (24/0),\nMiroslav Fedor (11/0),\nJozef Gazda (30/0),\nPavol Gostič (9/4),\nRudolf Jakubčo (10/0),\nPeter Kavka (10/1),\nMichal Kulík (29/0),\nAlojz Lehocký (27/11),\nJozef Lehocký (28/1),\nViliam Ľuberda (30/3),\nBartolomej Miškuf (3/0),\nJozef Muška (26/0),\nMarián Očipka (19/3),\nIgor Popovec (15/8),\nJán Prokopič (6/0),\nVladimír Rusnák (19/1),\nJozef Števko (9/0) -\ntrenér Eduard Čabala, asistent Vladimír Rusnák\n\nMarián Hrinda (19/0),\nMilan Palovčák (5/0),\nLadislav Zupko (6/0) -\nMilan Bakajsa (29/6),\nŠtefan Čižmadia (5/0),\nĽubomír Čižmár (28/2),\nPeter Geroč (29/2),\nJán Chochol (1/0),\nVojtech Juraško (23/0),\nŠtefan Kondor (27/2),\nĽubomír Križ (12/0),\nMilan Lukčo (9/0),\nMiroslav Paško (13/0),\nJozef Porvaz (30/12),\nJán Rovňák (1/0),\nPavol Sütö (29/6),\nLadislav Šimčo (11/0),\nJán Varga (17/1),\nMichal Varga (29/0),\nŠtefan Varga (14/1),\nDušan Varmeďa (6/0),\nJán Zátorský (17/1),\nJozef Žarnay (23/3) -\ntrenér Štefan Nadzam, asistent Štefan Potoma\n\nKarol Brányik (5/0),\nMarián Chovanec (1/0),\nMilan Šatka (26/0) -\nPeter Bárka (29/5),\nJozef Bielík (9/0),\nPavol Burdej (11/4),\nMichal Gajdoš (8/0),\nMilan Hošťák (14/3),\nVladimír Hýll (22/4),\nRudolf Chobot (8/0),\nJaroslav Chovanec (26/5),\nLadislav Kučera (29/1),\nĽubomír Luhový (12/2),\nPeter Luhový (23/4),\nJozef Moriš (7/0),\nStanislav Mráz (10/0),\nLadislav Pavlík (9/0),\nJozef Pavlis (20/0),\nĽubomír Pavliš (4/0),\nJozef Poliak (3/0),\nMiroslav Škripec (7/0),\nMiroslav Štefánek (21/1),\nŠtefan Tománek (26/2),\nŠtefan Vanák (29/0),\nStanislav Višňovský (7/0),\nŠtefan Zábojník (9/1) -\ntrenér Jozef Jozefovič, asistent Štefan Tománek\n\n"}
{"id": "1003639", "url": "https://cs.wikipedia.org/wiki?curid=1003639", "title": "Into the Grave", "text": "Into the Grave\n\nInto the Grave (česky \"Do hrobu\") je první studiové album švédské death metalové skupiny Grave z ostrova Gotland. Vydáno bylo v roce 1991 hudebním vydavatelstvím Century Media Records. Bylo nahráno ve studiu Sunlight Studio ve Stockholmu ve spolupráci s producentem Tomasem Skogsbergem.\n\nAlbum bylo vydáno opět v roce 2001 jako reissue s odlišným obalem a bonusovými skladbami (kompletní EP \"Tremendous Pain\" a skladby z demosnímků).\n\n\n\n\n"}
{"id": "1003644", "url": "https://cs.wikipedia.org/wiki?curid=1003644", "title": "Katolické dny", "text": "Katolické dny\n\nKatolické dny (německy \"Katholikentag\") jsou vícedenní setkání katolických věřících v německy mluvících zemích. V Německu se konají od roku 1848 (nyní zpravidla s dvouletou periodicitou), v Rakousku se konaly v letech 1877 až 1983 a ve Švýcarsku v letech 1903 až 1954.\n\nNěmecké katolické dny se konají za účasti vysokých představitelů státu a spolkových zemí a zástupců věřících jiných církví. Kromě bohoslužeb, přednášek, diskusí a koncertů, které tvoří hlavní program, je jejich součástí rovněž přehlídka různých církevních a dobročinných spolků a nakladatelství, které zde mají samostatné stánky.\n\nProzatím poslední německé katolické dny se uskutečnily od 28. května do 1. června 2014 v Řezně a jejich mottem bylo „Mit Christus Brücken bauen“ (česky \"Stavět mosty s Kristem\"); zúčastnili se jich také Dominik kardinál Duka OP, František Radkovský, Tomáš Halík nebo Daniel Herman.\n\nJubilejní 100. německé katolické dny proběhly v květnu 2016 v Lipsku, příští budou v roce 2018 v Münsteru.\n\n"}
{"id": "1003658", "url": "https://cs.wikipedia.org/wiki?curid=1003658", "title": "Alessandro Magnasco", "text": "Alessandro Magnasco\n\nAlessandro Magnasco zvaný také il Lissandrino (4. února 1667 Janov – 12. března 1749 Janov) byl severoitalský malíř vrcholného a pozdního baroka; byl aktivní hlavně v Miláně a Janově. Je znám především pro své silně stylizované a fantastické, často bizarní žánrové scény a krajiny.\n\nNarodil se v rodině malíře Stefana Magnasca, jeho učiteli byli Valerio Castello a Filippo Abbiati. Do roku 1735 pracoval s Miláně s výjimkou několika let, jež strávil ve Florencii v medicejských službách. Pak se vrátil do rodného Janova. \nNejdříve se prosadil jako portrétista. Po roce 1710 se věnoval více malbě oltářních obrazů. Vznikala jeho nejznámější díla. Fantaskní plátna s často neobvyklými náměty, s iluzivní scenérií a dramatickými gesty jednajících postav mívají šerosvitné partie střídané s ostrým osvětlením. Prvním okruhem byly křesťanské náměty: biblické zázraky, ze života řeholníků či světců, například extáze mnichů nebo bohoslužba kvakerů. Druhý okruh tvoří témata kriminální a násilnická, například výslech útrpným právem nebo shromáždění lupičů. Třetí skupinou jsou témata typicky rokoková, bizarní a úsměvná.\n"}
{"id": "1003661", "url": "https://cs.wikipedia.org/wiki?curid=1003661", "title": "Zemanovaload", "text": "Zemanovaload\n\nZemanovaload je britská filmová komedie z roku 2005. Režisérem filmu je Jayson Rothwell a hlavní role si zahráli Ed Byrne, Georgina Chapman a Olivia Colman.\n\nSpisovatel John Davies píše scénáře pro mýdlové opery. John má o kolečko víc, trápí ho obsedantně kompulzivní porucha, které ho nutí každodenně vykonávat celou řadu nesmyslných rituálů, např. opakovaně myje čistou podlahu ve svém bytě atd. Když ho opustila milenka, nemohl se s tím vyrovnat, klesl na mysli a nevěděl kudy kam. Konečně se rozhodl pro pomstu. Umínil si, že vymění bývalou milenku za nejpřitažlivější a nejhezčí ženu v celém okruhu zemském. Dal se tedy do hledání v internetu a zjistil, že v Česku žije jedna svůdná modelka, jež se proslavila svou nenapodobitelnou krásou. Jmenuje se Veronika Zemanová. Její fotografie okouzlují uživatele Internetu na celém světě a patří mezi nejstahovanější obrázky modelek. Sotva se na Veroničiny fotografie podíval, okamžitě se do tohoto děvčete zakoukal. Od té chvíle trpí John novou fixní ideou: nemysli na nic jiného, než na to, jak by se setkal s všeobecně oblíbenou českou krasavicí. Johnova touha po Veronice prochází celým filmem jako stěžejní téma.\n\n"}
{"id": "1003664", "url": "https://cs.wikipedia.org/wiki?curid=1003664", "title": "Petr Zavadil", "text": "Petr Zavadil\n\nPetr Zavadil (* 1975) je český překladatel, romanista, novinář, působil v zahraniční redakci České televize. V letech 2013 až 2018 byl jejím zahraničním zpravodajem ve Francii. \n\nJeho otec vystudoval na vysoké škole španělštinu a francouzštinu, posléze pracoval pro tehdejší Československou tiskovou kancelář. V letech 1986–90 pak působil jako zpravodaj ČTK na Kubě. Svého syna Petra vyučoval španělštině již od jeho 8–9 let. Od svých 11 let žil Petr Zavadil se svými rodiči na Kubě, kde strávil celkem 4 roky. V roce 2000 absolvoval na Filozofické fakultě Univerzity Karlovy, po šesti letech studia, stejnou kombinaci jako jeho otec, tj. francouzštinu a španělštinu. Jako student absolvoval krátkou studijní stáž v Granadě. Na FF UK obhájil pod vedením hispanistky Anežky Charvátové španělsky psanou diplomovou práci s názvem „\"Dos formas de novela iniciática en la literatura cubana: José Lezama Lima y Abilio Estévez\"“ (; 2000).\n\nVe svém volném čase se profesionálně věnuje překladatelské činnosti. Pod svým jménem publikuje také literární články, knižní recenze, ukázky na českém literárním portále\" iLiteratura.cz\". Jeho překlady poezie, prózy ze španělštiny, či francouzštiny vydává pražské nakladatelství Fra. V nočním rozhovoru s redaktorem Josefem Pazderkou v pořadu ČT „\"Před půlnocí – Téma: Těžký život španělštiny v Česku\"“ prohlásil, že považuje španělštinu téměř za svoji „adoptivní mateřštinu“ a že má velmi vřelý vztah ke Kubě a kubánské literatuře.\n\nV roce 2018 jej na postu zahraničního zpravodaje České televize ve Francii vystřídal Jan Šmíd.\n\n\n\n\n"}
{"id": "1003666", "url": "https://cs.wikipedia.org/wiki?curid=1003666", "title": "Kongres nové pravice", "text": "Kongres nové pravice\n\nKongres nové pravice (polsky \"Kongres Nowej Prawicy\", či \"Nowa Prawica – Janusza Korwin-Mikke\", \"Nowa Prawica\", zkráceně \"KNP\") je liberálně konzervativní polská politická strana. Od založení strany 25. března 2011 do roku 2015 byl jejím předsedou Janusz Korwin-Mikke.\n\nVe volbách do evropského parlamentu 2014 získala KNP pro své kandidáty 4 křesla. Ačkoli se KNP i svým programem hlásí k britské UKIP, ta odmítala KNP přijmout do své frakce Evropa svobody a přímé demokracie.\n\nPo volbách byla KNP vedena mezi nezařazenými (Non-Inscrits); ke změně nedošlo ani 1.7.2014 při prvním zasedání EP. V říjnu 2014 se připojil člen KNP, Robert Jaroslaw Iwaszkiewicz, k politické skupině Evropa svobody a přímé demokracie, protože této skupině hrozil zánik po odchodu lotyšské europoslankyně Ivety Griguleové. Hlavním iniciátorem přijetí tohoto europoslance byli čeští Svobodní.\n\nPůvodně chtěla strana v době, kdy byla spíše liberálně konzervativní, chtěla vstoupit do Evropské strany Nigela Farage, ten však návrh odmítl s tím, že Janusz Korwin-Mikke je moc kontroverzní a nemohl si dovolit mít ve skupině někoho, kdo řekl o ženách, že \"jsou slabší, menší a méně inteligentní, je jasné, že mají mít nižší platy. Hned\", nebo co satiricky prohlásil \"Ein Volk. Ein Reich. Ein ticket\" na \"účet\" Evropské Unie. Poté vstoupil Kongres Nové Pravice do Evropy národů a svobody, ta na něj však byla \"moc proti islámská a málo ekonomicky liberální\", tak se rozhodl ne vystoupit se stranou, ale sám vystoupit ze strany, protože prý byla věta aplikovatelná i na jeho stranu. V koncem roku 2015 si založil vlastní stranu KORWiN.\n"}
{"id": "1003668", "url": "https://cs.wikipedia.org/wiki?curid=1003668", "title": "Dubravka Tomšičová", "text": "Dubravka Tomšičová\n\nDubravka Tomšičová Srebotnjaková (nar. 7. února 1940 Dubrovník) je slovinská klavíristka a hudební pedagožka.\n\nStudovala v Lublani a v USA na Juilliard School of Music, její učitelkou na Slovinské hudební akademii byla Zora Zarnikova. Po vyslechnutí jejího koncertu v New Yorku ji oslovil Arthur Rubinstein a nabídl jí soukromé lekce; stala se tak jednou z mála jeho žáků a jejich přátelství trvalo až do konce Rubinsteinova života.\n\nOd roku 1967 učila klavír na Slovinské hudební akademii, profesorkou se stala roku 1975. Byla vyhledávanou koncertní klavíristkou a členkou porot v klavírních soutěžích, získala řadu vyznamenání a cen na hudebních soutěžích. Jejím manželem byl až do jeho smrti roku 2010 hudební skladatel Alojz Srebotnjak, jejich syn Martin Srebotnjak je filmovým režisérem.\n"}
{"id": "1003672", "url": "https://cs.wikipedia.org/wiki?curid=1003672", "title": "R-27", "text": "R-27\n\nVympel R-27 (kód NATO \"AA-10 Alamo\") je v SSSR vyvinutá protiletadlová řízená střela vzduch-vzduch středního až dlouhého dosahu.\n\nPodle verze může být střela R-27 s infračerveným naváděním na cíl (R-27T), s poloaktivním radiolokační naváděním (R-27R) a aktivním radiolokační naváděním (R-27AE). Může být nesena stíhacími letouny MiG-29 a Su-27 a pozdější verzí stíhacího letadla MiG-23, resp. MiG-23MLD. Vympel R-27 je vyráběna Ruskem a Ukrajinou. Licenci na její výrobu odkoupila od Ukrajiny také Čína, i když její verze má rozdílný aktivní radiolokátor převzatý ze střely R-77, na který má licenci z Ruska.\n\n\nNěkteré ruské zdroje uvádějí, že během války v Perském zálivu v letech 1990-1991 sestřelil irácký MiG-29 pomocí rakety R-27R americký bombardér B-52G s přezdívkou \"In Harm's Way\". Podle USAF byl tento incident označen jako palba vlastním letectvem.\n\nBěhem války mezi Eritreou a Etiopií v roce 1999 bojovala proti sobě letadla MiG-29 a Su-27, na obou stranách pilotovaná najatými ruskými piloty. Je pravděpodobné, že na obou stranách bylo vystřeleno celkem 24 raket R-27, ale u všech se jim zaměřená letadla vyhnula. Pouze jedna raketa R-27 vystřelená z etiopských Su-27 proti eritrejskému MiGu-29 ho zasáhla v blízkosti stroje a poškodila ho, přičemž poškozený stroj byl pravděpodobně zničen během přistávání.\n\n\n\n\n"}
{"id": "1003694", "url": "https://cs.wikipedia.org/wiki?curid=1003694", "title": "Alfred Skene II.", "text": "Alfred Skene II.\n\nAlfred Skene II., křtěný Alfred Karel Ludvík, (24. srpna 1849 Alexovice – 17. ledna 1917 Vídeň) byl rakouský šlechtic a politik z Moravy, na počátku 20. století poslanec Říšské rady.\n\nJeho otec Alfred Skene I. byl politikem, stejně jako jeho syn, právník Alfred Skene III. Byl tchánem právníka a správního úředníka Alfreda Fries-Skeneho. Alfred Skene II. vychodil gymnázium ve Vídni a studoval v letech 1867–1868 práva a národohospodářství na Vídeňské univerzitě, pak na Curyšské univerzitě a Berlínské univerzitě. Po smrti svého otce roku 1887 převzal vedení cukrovaru v Přerově. Patřil mu též statek v Pavlovicích zapsaný do zemských desk.\nPo mnoho let byl aktivní v politice na komunální i okresní úrovni v Přerově. V letech 1883–1899 a znovu 1904–1910 byl poslancem Moravského zemského sněmu, v prvním období za Stranu ústavověrného velkostatku, pak za moravskou centristickou Stranu středního velkostatku.\n\nV 90. letech 19. století se zapojil i do celostátní politiky. V doplňovacích volbách roku 1899 získal mandát na Říšské radě za velkostatkářskou kurii na Moravě. Nastoupil 29. prosince 1899 místo Zikmunda Berchtolda. Za týž obvod mandát obhájil i ve volbách do Říšské rady roku 1901. Profesně byl k roku 1899 uváděn jako velkostatkář v Pavlovicích u Přerova. V parlamentu byl předsedou výboru pro volební reformy. Podílel se na dojednání moravského vyrovnání. Od roku 1907 zasedal jako doživotní člen Panské sněmovny (jmenovaná horní komora Říšské rady).\nOd roku 1899 byl místopředsedou, v letech 1900–1909 pak předsedou moravské zemské zemědělské rady. Roku 1909 byl povýšen na barona (Alfred, Freiherr von Skene).\n\n"}
{"id": "1003697", "url": "https://cs.wikipedia.org/wiki?curid=1003697", "title": "Alfred Skene", "text": "Alfred Skene\n\nJméno a příjmení Alfred Skene má více nositelů:\n\n"}
{"id": "1003703", "url": "https://cs.wikipedia.org/wiki?curid=1003703", "title": "Shelley Wintersová", "text": "Shelley Wintersová\n\nShelley Wintersová, rodným jménem Shirley Schriftová (18. srpna 1920 St. Louis, Missouri, USA – 14. ledna 2006 Beverly Hills, Kalifornie, USA) byla americká herečka židovského původu.\n\nDvakrát získala Oscara za výkon ve vedlejší roli, roku 1959 za roli Petronelly Van Daanové ve filmu \"The Diary of Anne Frank\" (\"Deník Anny Frankové\") a roku 1965 za roli Rose-Ann D'Arceyové ve filmu \"A Patch of Blue\". Za vedlejší roli získala též Zlatý glóbus, roku 1972 za film \"The Poseidon Adventure\" (\"Dobrodružství Poseidonu\"). Roku 1964 získala cenu Emmy za vystupování v \"Bob Hope Presents the Chrysler Theatre\". K jejím dalším známým filmům patřila \"Lolita\" Stanleyho Kubricka či romantická komedie \"Alfie\". V pozdějších letech ji diváci mohli vidět například jako babičku v sitcomu Roseanne.\n\nByla čtyřikrát vdaná, jejím druhým manželem byl italský herec Vittorio Gassman, třetím pak herec Anthony Franciosa. Jejím milencem byl i herec Farley Granger.\n\nByla členkou Demokratické strany.\n\n"}
{"id": "1003711", "url": "https://cs.wikipedia.org/wiki?curid=1003711", "title": "Ladislav Jegla", "text": "Ladislav Jegla\n\nLadislav Jegla (* 6. ledna 1957) je bývalý český fotbalový útočník. Po skončení aktivní kariéry podniká v železářství. Jeho otec Alois Jegla hrál I. ligu v 50. letech, jeho starší bratr Lubomír Jegla hrál v lize v 70. letech za Slavii Praha.\n\nV československé lize hrál za Sigmu Olomouc. Nastoupil ve 27 ligových utkáních a dal 5 gólů.\n\n"}
{"id": "1003718", "url": "https://cs.wikipedia.org/wiki?curid=1003718", "title": "Archimiro Caha", "text": "Archimiro Caha\n\nArchimiro Caha (23. září 1913 – 8. ledna 2007) byl český radiolog a jedna z předních osobností české radioterapie, primář oddělení radioterapie onkologického ústavu na Žlutém kopci v Brně.\n\nArchimiro Caha se narodil ve městě Pula, na Istrijském poloostrovu v dnešním Chorvatsku, kde také strávil část svého dětství. Krátce po vzniku Československé republiky se s rodiči a sestrou přestěhoval do Starého Šaldorfu (dnes součást Znojma), kde také nastoupil povinnou školní docházku. Po vychození základní školy a absolvování gymnázia ve Znojmě se dal na studium medicíny v Brně. Jeho vysokoškolská studia však byla záhy přerušena okupací a uzavřením českých vysokých škol. Po zbytek války pracoval jako knihovník a laborant v porodnici a onkologickém ústavě. Po dokončení studií v r. 1945 pracoval až do roku 1951 na ústředním RTG oddělení Fakultní nemocnice Brno. V tomto roce nastoupil do onkologického ústavu na Žlutém kopci (dnešní MOÚ Brno), kde posléze složil atestaci z oboru radiologie.\n\nJeho odbornost je spojena především s léčbou zářením, kde k oboru přispěl nejen po stránce metodické, ale také po stránce instrumentační. V roce 1965 získal hodnost kandidáta věd (CSc.) obhájením práce na téma \"Scintilační dozimetr a jeho použití při stanovení dávek v močovém měchýři a rektu\". Koncem šedesátých let byl jmenován docentem Lékařské fakulty Univerzity Jana Evangelisty Purkyně v Brně (dnes Masarykova univerzita). Mezi jeho další aktivity patřilo tříleté působení v Afghánistánu, kde pracoval jako hlavní školící lékař této země.\n\nV 70. letech se podílel na zprovoznění betatronu na domovském pracovišti onkologického ústavu na Žlutém kopci, právě díky jeho zkušenostem ze zahraničních pobytů a stáží. V roce 1972 byl pak jmenován vedoucím lékařem tohoto pracoviště. Současně ale pracoval i na dalších tématech a stal se autorem a spoluautorem celé řady publikací a 18 patentů přihlášených doma i v zahraničí. K nejvýznamnějším je možno řadit sondu k scintilačnímu intensimetru, simultánní gamagraf pro lékařské účely a nebo také vaginální aplikátor - kolpostat. Poslední patent byl podán v r. 1986 společně s ing. Z. Veselou z ÚPT ČSAV (dnes ÚPT AV ČR, v.v.i) v Brně. Jednalo se o přídavné zařízení k He-Ne laseru sloužící pro hojení hlubokých ran.\n\nÚzce spolupracoval s mnoha českými i zahraničními odborníky, mezi nimi např.: prof. Zbyněk Brada (University of Miami, Florida), Dr. Josef Dadok (ÚPT ČSAV, později Carnegie-Mellon University, Pittsburgh), prof. Armin Delong (ÚPT ČSAV) a prof. František Běhounek (Katedra dozimetrie ionizujícího záření, ČVUT).\n"}
{"id": "1003720", "url": "https://cs.wikipedia.org/wiki?curid=1003720", "title": "Zdeněk Machálek", "text": "Zdeněk Machálek\n\nZdeněk Machálek (* 27. března 1958) je bývalý český fotbalista.\n\nV československé lize hrál za Sigmu Olomouc. Nastoupil ve 2 ligových utkáních.\n\n"}
{"id": "1003730", "url": "https://cs.wikipedia.org/wiki?curid=1003730", "title": "Katalin Karády", "text": "Katalin Karády\n\nKatalin Karády (8. prosince 1910 Budapešť – 8. února 1990 New York) byla maďarská herečka a zpěvačka. Hvězda maďarského filmu v letech 1939–1945 je mimo Maďarsko známá především záchranou mnoha židovských dětí, za kterou byla oceněna titulem Spravedlivý mezi národy.\n\nKatalin Karády byla uvězněna poté, co Německo okupovalo v roce 1944 Maďarsko. Po propuštění z vězení se jí podařilo zachránit skupinu židovských dětí, které měly být na břehu Dunaje zastřeleny za pokus o podplacení maďarských fašistů zlatými šperky. Děti ukrývala ve svém bytě až do osvobození Budapešti v lednu 1945.\n\n"}
{"id": "1003735", "url": "https://cs.wikipedia.org/wiki?curid=1003735", "title": "Zločin na Zlenicích hradě L. P. 1318", "text": "Zločin na Zlenicích hradě L. P. 1318\n\nZločin na Zlenicích hradě L. P. 1318 (1940 časopisecky, 1941 knižně) je historický detektivní román od českého spisovatele Radovana Šimáčka odehrávající se za vlády Jana Lucemburského. Román byl ve své době ojedinělým pokusem o žánr historické detektivky, nejprve vycházel roku 1940 na pokračování v \"Lidových novinách\" a poprvé knižně vyšel roku 1941 v nakladatelství František Borový. Od vydání z roku 1968 v nakladatelství SNDK v jeho edici Knihy odvahy a dobrodružství je vydáván jen v úpravě pro mládež. Kromě vyšetřovatele Petra Ptáčka z Ledců jsou všechny postavy šlechticů historicky doložené a rok 1318 je rokem první zmínky o hradu Zlenice.\n\nDěj románu začíná v květnu roku 1318, měsíc poté, co byl tzv. domažlickými úmluvami uzavřen mír mezi králem Janem Lucemburským a vyšší českou šlechtou. Pán Oldřich ze Zlenic, který stál na straně krále, pozve proto na svůj hrad okolní šlechtice, aby srovnali své vzájemné spory. Je mezi nimi lstivý Beneš z Konopiště, jeho mazaný synovec Zdeslav ze Štenberka, divoký Ctibor z Kožlí a nejbližší Ondřejův soused Ondřej z Hrádku se svými dvěma syny, Janem a Čajchanem. Rokování se účastní také zeman Zdislav z Mrače, který byl spojencem pána Oldřicha a byla mu slíbena ruka jeho nevlastní dcery Jitky. \n\nPrvní den jednání, který skončí hádkou, se nezúčastní syn Oldřicha ze Zlenic Jan, který zůstal se syny Ondřeje z Hrádku v lesích, kde čekali u močálu na kance. Všichni se na hrad vrátí až druhý den ráno, kdy je objeven Oldřich ze Zlenic ve své komnatě zavražděn dýkou. Jde o klasickou záhadu zamčeného pokoje, Pán Ondřej odešel večer do své komnaty a zamkl za sebou. Ráno bylo nutno dveře od komnaty vyrazit, pán Ondřej byl nalezen probodnutý a klíč od dveří visel uvnitř na zdi. Jan ze Zlenic požádá o vyšetření zločinu krajského královského popravce Oldřicha z Týnce, který brzy zjistí, že Jan nemá na dobu vraždy svého otce alibi, protože byl v noci tajně na hradě. Když nechce říci, co zde dělal, padne na něho vážné podezření. \n\nJan si vymůže na Oldřichovi z Týnce dva týdny na to, aby vypátral skutečného vraha a očistil tak sám sebe z tak hanebného podezření. O pomoc požádá svého přítele ze studií Petra Ptáčka z Ledců, který brzy zjistí, že je Jan nevinen. Na hradě byl proto, že se snažil přesvědčit Jitku, kterou miluje, aby se za Zdislava z Mrače odmítla provdat. V době, kdy byl zločin spáchán, byl pak Jan už dávno opět ve společnosti synů Ondřeje z Hrádku, takže je prokazatelně nevinen. Petr vysvětlí i záhadu zamčeného pokoje: vrah za sebou zamkl a ve zmatku po vyražení dveří klíč jednoduše pověsil na zeď.\n\nPoslední, kdo s pánem Oldřichem večer mluvil, byl tajemný mnich, který byl brzy nalezen zavražděn. Při pátrání odhalí Petr Ptáček také mnoho let starou vraždu paní Voršily z Červeného Hrádku u Sedlčan, která byla otrávena jedovatou jehlou ze skříňky se svatými ostatky. To jej přivede na stopu Zdislava z Mrače, který zde byl vychováván. Ten se pokusí Jana i Petra zabít, ale v bitce je smrtelně raněn. Než zemře, přizná, že pravý Zdislav byl na cestě na rodnou tvrz, kam jel po smrti svého otce, přepaden lapky, družina, která jej doprovázela, byla pobita a samotný Zdislav zavražděn. Úklad zosnoval velitel Zdislavovy družiny zbrojnoš Tas, který pak za Zdislava vydával svého bratra Záviše, protože na Mrači Zdislava nikdo neznal. Jediného možného svědka, paní Voršilu, nechal zavraždit pomocí skřínky, kterou na Červený Hrádek odnesl jeden jeho zbrojnoš. Od něho se později celou pravdu o zločinu dozvěděl jeden mnich, který pak vše řekl Oldřichovi ze Zlenic. Proto Zdislav z Mrače, tedy vlastně Záviš, oba zavraždil. Protože i zbrojnoš Tas byl v bitce zabit, je smrt Oldřicha ze Zlenic pomstěna. Nyní se Jan může oženit s pannou Jitkou.\n\n"}
{"id": "1003737", "url": "https://cs.wikipedia.org/wiki?curid=1003737", "title": "Grandville", "text": "Grandville\n\nGrandville či J. J. Grandville [gravil], občanským jménem Jean Ignace Isidore Gérard, (13. září 1803 Nancy – 17. března 1847 Vanves) byl francouzský kreslíř, ilustrátor a karikaturista.\nNarodil se v rodině umělců, prvním učitelem výtvarného umění mu byl jeho otec, miniaturista; pseudonym Grandville převzal od svých prarodičů. Ve věku 20 let odešel do Paříže. Proslavil se sérií kreseb \"Soudobé metamorfózy\" (\"Les Métamorphoses du jour\", 1828–29), zobrazující vtipné scény s antropomorfními zvířaty. Tím si získal přístup do řady časopisů a stal se předním francouzským karikaturistou, který výrazně ovlivnil další rozvoj žánru. Po zavedení cenzury roku 1835 karikaturu opustil a věnoval se především knižní ilustraci.\n\nZ jeho pozdějšího díla jsou významné fantastické a téměř surrealistické cykly grafik \"Jiný svět\" (\"L'Autre Monde\") a \"Oživlé květiny\" (\"Les Fleurs animées\").\n\n"}
{"id": "1003745", "url": "https://cs.wikipedia.org/wiki?curid=1003745", "title": "Mochtín (zámek)", "text": "Mochtín (zámek)\n\nMochtín je menší zámek ve středu stejnojmenné obce v okrese Klatovy při silnici I/22 Klatovy–Strakonice. Dnes je v soukromém vlastnictví. Postaven byl nejspíše roku 1868 majitelem zdejšího statku Rudolfem Janem Arnoštem Meraviglia-Crivelli. Tvoří jej jednoduchá jednopatrová budova obdélníkového tvaru.\n\n"}
{"id": "1003754", "url": "https://cs.wikipedia.org/wiki?curid=1003754", "title": "Paměťová koherence", "text": "Paměťová koherence\n\nPaměťová koherence (anglicky cache coherence), resp. koherence vyrovnávajících pamětí (cache) znamená jednotnost dat ve více vyrovnávacích pamětích.\n\nProblém udržení koherence vyvstává u multiprocesorových počítačů s více cachemi. Při změně dat ve vyrovnávací paměti jednoho procesoru je nutné zabránit tomu, aby ostatní procesory (využívající jiné cache) pracovaly se zastaralými daty. Docílit shodných dat na všech pamětech je však složité.\n\nBroadcastové metody, tzv. snoopy cache, šíří informace o změně bloku po sběrnici. Všechny cache na změnu reagují buď zneplatněním daného bloku nebo okamžitou aktualizací dat.\n\nMezi snoopingové metody patří protokoly WTWNA nebo MESI.\n\nProblémem snoopingu je špatná škálovatelnost.\n\nAdresářové metody potřebují ke své funkci adresář. Každá žádost o načtení dat z hlavní paměti do cache musí jít právě přes adresář, který si udržuje informaci o tom, které bloky se v kterých vyrovnávacích pamětích nacházejí.\n\nStejně tak cache informují adresář o přepsání bloku. Adresář si poté najde v tabulce ty cache, ve kterých se daný blok nachází, a informuje je (data jsou v nich zneplatněna nebo rovnou aktualizována).\n\nExistují tři základní schémata:\n\n"}
{"id": "1003756", "url": "https://cs.wikipedia.org/wiki?curid=1003756", "title": "Kjartan Sturluson", "text": "Kjartan Sturluson\n\nKjartan Sturluson (* 27. prosince 1975) je bývalý islandský fotbalový brankář. Za islandský národní tým odchytal 7 utkání.\n\nNa Islandu hrál za dva kluby, za reykjavíkský Fylkir, se kterým vyhrál dvakrát islandský fotbalový pohár (2001, 2002), a za Valur, s nímž vyhrál také islandský fotbalový pohár v roce 2005 plus 1. islandskou ligu (2007) a islandský ligový pohár (2008).\n\nKjartan Sturluson hrál za islandský reprezentační výběr U19.\n\nV A-mužstvu Islandu debutoval 21. srpna 2002 v přátelském zápase v Reykjavíku proti Andoře (výhra 3:0). Poté chytal v A-týmu až v roce 2008, kdy odehrál 6 zápasů.\n\n"}
{"id": "1003757", "url": "https://cs.wikipedia.org/wiki?curid=1003757", "title": "Stanisław Stojałowski", "text": "Stanisław Stojałowski\n\nStanisław Stojałowski (14. května 1845 Znesinja – 23. října 1911 Krakov) byl rakouský římskokatolický duchovní, publicista, vydavatel a politik polské národnosti z Haliče, na přelomu 19. a 20. století poslanec Říšské rady.\n\nPocházel se zchudlé šlechtické rodiny, otec byl celním úředníkem. Dne 27. ledna 1863 vstoupil do jezuitského řádu. V letech 1863–1867 vystudoval jezuitskou kolej v Staré Wieśi, pak do roku 1870 navštěvoval jezuitskou kolej v Krakově. Roku 1870 byl vysvěcen na kněze. V letech 1872–1875 navštěvoval jezuitskou kolej v Drongenu u Gentu, kde se seznámil s ideami křesťanského socialismu. V lednu 1875 odešel z řádu a působil na vlastní žádost jako diecézní kněz, nejdříve jako vikář v Horodoku. V této době zakoupil listy \"Wieniec\" a \"Pszczółka\", které proměnil na politická periodika zastupující zájmy venkovského obyvatelstva. Dostal se do konfliktu s konzervativními polskými politickými elitami a čelil častým pokutám. Vydávání obou novin byl následně zastaveno. V roce 1877 svolal do Lvova sraz rolníků, který se tu pak konal každoročně. V roce 1878 založil ve Lvově spolek \"Towarzystwo Oświaty Ludowej\". Od roku 1880 působil jako farář v Kulykivě, kde organizoval vzdělávací kurzy pro venkovské obyvatelstvo. V roce 1888 byl zbaven občanských práv a suspendován z církve. Přenesl pak své vydavatelské aktivity do slezského Těšína a od roku 1892 do hornouherské Čadce. V roce 1899 se přestěhoval do Bílska, roku 1904 do sousední haličské Bělé.\n\nStál u vzniku několika politických stran. V roce 1893 se podílel na založení první haličské agrární strany Związek Stronnictwa Chłopskiego. Od roku 1895 byl krátce aktivní v Polské lidové straně. Když ale nebyla úspěšná jeho snaha, aby se lidová strana přeorientovala v křesťansko sociálním smyslu, včetně změny názvu, Stojałowski ze strany počátkem roku 1896 odchází. Ještě v roce 1896 pak založil křesťansko sociální stranu Stronnictwo Chrześcijańsko-Ludowe. Ta byla sociálně radikální a dočasně dokonce utvořila spojenectví se sociálními demokraty. Udržovala kontakty s rakouskými křesťanskými sociály, ale na rozdíl od nich se více soustřeďovala na venkovské voliče. V jejím programu byl přítomen antisemitismus. Požadovala oddělení církve od státu, plnou církevní autonomii, volitelnost biskupů a proboštů věřícími, bezplatné školství, občanské svobody, rozvoj sociálního zabezpečení nebo znárodnění přírodních zdrojů. V roce 1896 byl Stojałowski dokonce exkomunikován z církve kvůli alianci, kterou utvořil s haličskými sociálními demokraty. V roce 1897 byla exkomunikace revidována poté, co odvolal svůj antiklerikální článek. Od počátku 20. století se strana postupně posouvá doleva a utlumuje svou alianci se sociálními demokraty.\n\nvolbách do Říšské rady roku 1897 získalo Stronnictwo Chrześcijańsko-Ludowe šest parlamentních mandátů. Sám Stojałowski se poslancem stal až s jistým odstupem. V doplňovacích volbách roku 1898 získal mandát na Říšské radě za kurii venkovských obcí, obvod Łańcut, Risko atd. Nastoupil místo Ferdinanda Hompesche-Bollheima, který zemřel roku 1897. Slib složil 21. března 1898. Uspěl i v řádných volbách do Říšské rady roku 1901, nyní za městskou kurii, obvod Tarnow, Bochnia. V politických projevech se nevyhýbal populismu a antisemitismu. Měl též pochopení pro panslavistické a rusofilské proudy. Čelil podezření, že je spolupracovníkem ruské policie a kontakty s ruskými úřady mu byly v procesu roku 1899 dokázány.\n\nV roce 1906 stál u dalšího přeskupení stranického spektra v Haliči. Roku 1906 spojil jím vedené Stronnictwo Chrześcijańsko-Ludowe se stranou Stronnictwo Katolicko-Narodowe, čímž vznikl nový politický subjekt nazvaný Polskie Centrum Ludowe. Jeho předsedou byl Leo Pastor. Ve volbách do Říšské rady roku 1907, konaných poprvé podle všeobecného a rovného volebního práva, získala tato formace 14 mandátů. Zvolen byl i Stojałowski (za obvod Halič 41). Usedl do poslanecké frakce Polský klub. Profesně byl k roku 1898 uváděn jako kněz v Těšíně. Po krátké době se ale mezi Stanisławem Stojałowským a předsedou Pastorem vyostřily spory. Stojałowski se v té době posouval směrem ke spolupráci s pravicí (Národně-demokratická strana, navazující na politický proud tzv. Endecja) a roku 1909 utvořil Říšská radě s nimi alianci Związek Narodowo-Ludowy.\n\nOd roku 1900 zasedal i coby poslanec Haličského zemského sněmu.\n"}
{"id": "1003758", "url": "https://cs.wikipedia.org/wiki?curid=1003758", "title": "The Dave Clark Five", "text": "The Dave Clark Five\n\nThe Dave Clark Five byla anglická pop rocková kapela. Jejich singlu \"Glad All Over\" se v lednu 1964 podařilo srazit z čela UK Singles Chart \"I Want to Hold Your Hand\" od The Beatles; ve Spojených státech se v dubnu 1964 umístil na šestém místě.\n\nThe Dave Clark Five jsou druhou kapelou Britské invaze, která vystupovala v \"The Ed Sullivan Show\". Nějakou dobu byli populárnější ve Spojených státech než v rodném Spojeném království, ale mezi lety 1967 a 1970 zažili ve Spojeném království renesanci. Kapela se rozpadla na konci roku 1970. 10. března 2008 byla uvedena do Rock and Roll Hall of Fame.\n\n"}
{"id": "1003760", "url": "https://cs.wikipedia.org/wiki?curid=1003760", "title": "Jan Gebhart", "text": "Jan Gebhart\n\nJan Gebhart (5. února 1945 Rakovník – 29. června 2018 Praha) byl český historik, věnující se období Protektorátu Čechy a Morava.\n\nPo absolutoriu na Filozofické fakultě Univerzity Karlovy v Praze (dějepis – čeština) pracoval krátce v Ústavu pro mezinárodní politiku a ekonomii a poté pět let na Ministerstvu národní obrany. V roce 1974 nastoupil do Vojenského historického ústavu, odkud po deseti letech přešel do Ústavu československých a světových dějin ČSAV (dnes Historický ústav AV ČR), jehož vědecké radě v letech 1994–2002 předsedal. Často spolupracoval s historikem Janem Kuklíkem, mj. na vedení \"Masarykova sborníku\" (vyd. Ústav T. G. Masaryka, Praha). Přednášel též na FF UK a působil (popř. dosud působí) v řadě vědeckých a redakčních rad a odborných komisí. Jako vedoucí kolektivu se podílel na českém vydání objemné \"Kroniky druhé světové války\".\n\n\n\n"}
{"id": "1003761", "url": "https://cs.wikipedia.org/wiki?curid=1003761", "title": "Janet Leighová", "text": "Janet Leighová\n\nJanet Leighová, rodným jménem Jeanette Helen Morrisonová (6. července 1927, Merced – 3. října 2004, Los Angeles) byla americká herečka.\n\nJejí nejoceňovanější rolí byla postava Marion Craneové (zavražděné v proslulé koupelnové scéně) v thrilleru Alfreda Hitchcocka \"Psycho\" (1960). Získala za ni Zlatý glóbus a byla nominována na Oscara za výkon ve vedlejší roli.\n\nK jejím dalším slavným snímkům parří thriller Orsona Wellese \"Touch of Evil\" (1958), kde hrála po boku Charltona Hestona, politický thriller Johna Frankenheimera \"The Manchurian Candidate\" (1962), nebo horor \"The Fog\" (1980).\n\nJejím třetím manželem byl herec Tony Curtis. Je matkou hereček Jamie Lee Curtisové a Kelly Curtisové.\n\n"}
{"id": "1003763", "url": "https://cs.wikipedia.org/wiki?curid=1003763", "title": "DinoPark", "text": "DinoPark\n\nDinoPark je koncept tematických zábavních a vzdělávací parků provozovaný firmou West Media sídlící v Plzni. Parky jsou provozované v České republice, na Slovensku, ve Španělsku a v Rusku. Parky disponují statickými či robotickými ozvučenými modely prehistorických zvířat v životních velikostech umístěnými v přírodním prostředí i v městské zástavbě. Vystavené exponáty jsou vyráběny patentovanou technologií jako víceméně autentické kopie druhohorních dinosaurů.\n\nPři výrobě všech modelů pravěkých zvířat vystavených v DinoParcích se postupuje podle vědeckých poznatků a nalezených fosilií. Pohyblivé, robotické, modely jsou řízeny počítačem a poháněny vzduchotechnikou, aby jejich pohyby byly přirozené a plynulé. Součástí Dinoparků jsou 3D, nebo 4D projekce speciálně vyrobených tematických filmů, dětská paleontologická hřiště s ukrytou kostrou pravěkého tvora, občerstvení, obchody se suvenýry a mnoho dětských atrakcí, vše ve stylu druhohor.\n\nV Česku je v nyní pět DinoParků. Dva jsou součástí zoologické zahrady, a to v Plzni a Vyškově. V Ostravě je to přírodní areál s lesem, roklí, náhorní plošinou, rybníkem a pouští. Pražský DinoPark je umístěný ve dvacetimetrové výšce na střeše obchodního centra Galerie Harfa a v Liberci je celoročně otevřený vnitřní DinoPark, který se nachází ve třech patrech obchodního centra Galerie Plaza Liberec. Další dva DinoParky se nachází na Slovensku, v Bratislavě a Košicích. První DinoPark mimo Česko a Slovensko byl otevřen v červenci 2014 ve Španělsku (DinoPark Algar - Benidorm). Nejnovější DinoPark byl otevřen v roce 2017 v Rusku v Bělgorodu.\n\n\n"}
{"id": "1003768", "url": "https://cs.wikipedia.org/wiki?curid=1003768", "title": "Josef Strobach", "text": "Josef Strobach\n\nJosef Karl Strobach (23. prosince 1852 Verneřice – 11. května 1905 Vídeň) byl rakouský politik německé národnosti původem z Čech, na přelomu 19. a 20. století poslanec Říšské rady, krátce i starosta Vídně.\n\nNarodil se jako nemanželský syn Marie Anny Strobachové. Od roku 1864 pracoval v knihkupectví svého strýce, v letech 1870–1871 byl zaměstnán na poštovním úřadu v rodném městě, potom jako knihkupec na různých místech. Od roku 1872 žil ve Vídni. V období let 1878–1893 byl podílníkem vídeňské knihvazačské firmy. Od roku 1883 působil jako samostatný podnikatel (publikování učebnic a učebních pomůcek). V roce 1888 získal domovské právo ve Vídni. S manželkou zdědil dům ve čtvrti Margareten.\nByl aktivní veřejně i politicky. Již v 80. letech se angažoval v kruzích, z nichž se pak zrodila Křesťansko sociální strana. Byl orientován antisemitsky. V roce 1890 kandidoval za křesťansko sociální proud do zemského sněmu a ve volbách do Říšské rady roku 1891 i do Říšské rady, zatím v obou případech neúspěšně. Jeho kandidatura byla pouze formální. Roku 1892 se stal předsedou Spolku majitelů domů v V. vídeňském okrese a krátce poté i 1. místopředsedou (později i čestným předsedou) Ústředního svazu majitelů domů ve Vídni. Zastával funkci předsedy voličské jednoty sjednocených křesťanů v V. okrese. Od roku 1893 až do své smrti zasedal ve Vídeňské obecní radě, od roku 1895 byl i městským radním. Předseda křesťanských sociálů Karl Lueger tehdy opakovaně nezískal potvrzení ve funkci vídeňského starosty. Bylo proto zvoleno náhradní řešení, při kterém se Strobach v květnu 1896 sám stal vídeňským starostou. Šlo o provizorní výkon funkce a v březnu 1897 ze starostenského postu odstoupil, aby uvolnil cestu Luegerovi, který byl konečně ve funkci potvrzen císařem. Až do své smrti pak Strobach působil coby 1. náměstek starosty.\n\nOd roku 1896 byl poslancem Dolnorakouského zemského sněmu a zároveň vykonával funkci náměstka zemského hejtmana. V 90. letech 19. století se zapojil i do celostátní politiky. Ve volbách do Říšské rady roku 1897 získal mandát za městskou kurii, obvod Vídeň, V. okres. Za týž obvod mandát obhájil i ve volbách do Říšské rady roku 1901. Profesně byl k roku 1897 uváděn jako první náměstek starosty Vídně.\n\n"}
{"id": "1003771", "url": "https://cs.wikipedia.org/wiki?curid=1003771", "title": "LGBT práva v Česku", "text": "LGBT práva v Česku\n\nČeská republika patří z hlediska práv gayů, leseb, bisexuálů a trans lidí (LGBT) mezi nejliberálnější země střední Evropy. Již v 60. letech 20. století byla v Československu zrušena trestnost homosexuálního konsenzuálního styku. Od roku 1999 byl přijat zákaz diskriminace v pracovněprávních vztazích, později rozšířený i do dalších oblastí. V roce 2006 bylo v Česku schváleno zákonem registrované partnerství osob stejného pohlaví. Proklamované postoje veřejnosti k legislativním otázkám ve vztahu k LGBT osobám vykazují v 21. století pozitivní trend.\n\nPodle zprávy organizace ILGA-Europe z května 2019 se Česko umístilo na indexu postojů jednotlivých evropských zemí k sexuálním menšinám na 31. místě ze 49 zkoumaných zemí, když dosáhla celkového skóre 26 bodů ze sta, přičemž lepší umístění mělo i sousední Slovensko či Maďarsko, z visegradských zemí Polsko naopak patřilo k nejhorším. Podle zprávy v České republice chyběly zákony pro postihování projevů nenávisti na základě sexuální orientace nebo genderu a také právní úprava stejnopohlavních rodin s dětmi nebo manželství. Zpráva zmínila i kázání Petra Piťhy jako jednoho z nejvýše postavených představitelů katolické církve, který v říjnu 2018 ve svatovítské katedrále kritizoval Istanbulskou úmluvu.\n\nJiž od konce 19. století začínaly vznikat spolky, které bojovaly za odstranění trestu za homosexualitu. Během první republiky pak vznikly například časopisy \"Hlas sexuální menšiny\" a \"Nový hlas\". I přes tuto snahu však zůstala trestnost homosexuality platná dle znění § 129 trestního zákoníku z roku 1852. Během 2. světové války byla homosexualita vyhledávaným cílem nacistů. Nacisté představovali dokonalou tradiční rodinu a homosexuály na základě § 175 vyhledávali a následně zavírali do vězení či posílali do koncentračních táborů. Po 2. světové válce se přeživší oběti nedočkaly žádných reparací. O násilí na homosexuálech během 2. světové války se poté dlouho mlčelo.\n\nZměnu nepřinesl ani konec války a s ním spojený nástup socialismu, během něhož byli homosexuálové opět oběťmi útlaku a represí. I přes to však byl v tomto období, konkrétně r. 1961, učiněn pokrok směrem dopředu, jímž byla legalizace stejnopohlavního sexuálního styku, prosazeného díky vědeckému výzkumu Kurta Freunda, který za pomocí penilní pletysmografie mozku homosexuálních mužů prokázal, že sexuální orientace není otázkou volby. K dalšímu ohromnému skoku v LGBT hnutí v Česku došlo r. 1990 po Sametové revoluci, kdy došlo ke sjednocení legálního věku způsobilosti k pohlavnímu styku pro obě orientace na 15 let (dříve byla stanovená na 15 let pro heterosexuály a 18 let pro homosexuály). Dále bylo zrušeno ustanovení o trestu veřejného pohoršení homosexuálním chováním. Armáda ČR nijak nezohledňuje sexuální orientaci svých členů, a tím pádem je zcela přístupnou pro otevřeně homosexuální osoby. Homosexuální prostituce je legální od r. 1990.\n\nNeregistrované soužití bylo zde uzákoněno od r. 2001. Česká republika garantuje osobám žijícím ve společné domácnosti možnost dědit po sobě a zaručuje jim i určité benefity, jako například přechod nájmu bytu po zesnulé spolužijící osobě, poskytování informací o jejím zdravotním stavu a možnost navštěvovat se v případě výkonu trestu odnětí svobody podobně, jako to mají heterosexuální páry.\n\nNávrh zákona o registrovaném partnerství byl do parlamentu předložen celkem čtyřikrát – v letech 1998, 1999, 2001 a 2005. Dne 16. prosince 2005 byl návrh schválen Poslaneckou sněmovnou PČR a postoupen Senátu PČR, který jej schválil 26. ledna 2006 a dal k podpisu prezidentovi Václavu Klausovi, který jej vetoval. Prezidentské veto bylo poslaneckou sněmovnou přehlasováno 15. března 2006 těsnou většinou, a zákon o registrovaném partnerství nabyl účinnosti 1. června 2006. Od tohoto data je možné uzavírat registrované partnerství, které garantuje homosexuálním párům vesměs všechna privilegia plynoucí z manželství mimo plných adopčních práv a nároku na pozůstalostní důchody.\n\nDne 13. června 2018 předložila Sněmovně skupina 46 zákonodárců z řad ANO, Pirátů, ČSSD, STAN, TOP 09 a KSČM návrh na změnu občanského zákoníku, která by umožnila sňatky i pro homosexuální páry a zrušila institut registrované partnerství. Novela by také stejnopohlavním párům umožnila společné osvojení dítěte a společnou pěstounskou péči. Návrh dostal 22. června souhlasné stanovisko vlády.\n\nRegistrované partnerství je svazek, jež mohou zavřít osoby stejného pohlaví. Mnozí se někdy mylně domnívají, že je to stejný druh svazku jako manželství, jen se nazývá jinak, protože je určen homosexuálům. Tomu tak ale není, protože se od manželství odlišuje nejen názvem, ale i právy. Osoby stejného pohlaví smějí uzavírat partnerství pouze na některých úřadech, a to jen v krajských městech; není ani možné, aby pár oddala církev. Přítomen je pouze matrikář a úkon (protože nejde o obřad) je proveden bez nutné přítomnosti svědků. Příjmení jim zůstávají, a pokud touží po změně, tak si o ni musí za poplatek zažádat. Dále partneři nemají společné jmění, jejich majetek tedy není sloučen, jen v případě, že si ho sami sloučí do spoluvlastnictví. Nemají nárok na vdovský a vdovecký důchod a ani na adopci dětí. Dne 28. června 2016 však byl i navzdory tomu Ústavním soudem zrušen § 13 odst. 2 zákona č. 115/2006 Sb. o registrovaném partnerství, který zakazoval jednomu z partnerů, aby si individuálně dítě osvojil.\n\nPodle českých zákonů si dítě může osvojit buď manželský pár, jímž je momentálně muž a žena, nebo jednotlivec bez ohledu na jeho sexuální orientaci. Pěstounská péče homosexuálních párů nicméně možná je, ba dokonce byl i zaznamenán případ, kdy byly dány děti do pěstounské péče homosexuálnímu páru. Problematická je ale však situace fakticky existujících homoparentálních rodin, které sice společně vychovávají děti, ale jenom jeden z nich je podle zákonů považován za právoplatného rodiče.\n\nNa neutěšenou situaci dětí z duhových rodin žijících v „právním vakuu“ reagovali jako první tři poslanci návrhem novely zákona o registrovaném partnerství, který by umožnil homosexuálnímu jednotlivci osvojit si dítě svého registrovaného partnera. Kvůli rozpuštění parlamentu však návrh nebyl nikdy projednán.\n\nTeprve až s nastoupením nové vlády r. 2014 vypracovalo 25 poslanců ten samý návrh novely zákona, který byl následně postoupen Poslanecké sněmovně v září 2014. Vláda k návrhu nezaujala žádné stanovisko. Od té doby čekal na první čtení.\n\nNicméně ani po více než ročním čekání se nový zákon nedostal k prvnímu čtení, proto se jej rozhodli ministr pro lidská práva Jiří Dienstbier a ministr spravedlnosti Robert Pelikán přepracovat na vládní návrh, jehož projednání by Poslanecká sněmovna již nemohla nadále odkládat. Ten byl projednán v úvodním kole, do konce volebního období se však již o něm nestihlo rozhodnout.\n\nOd 19. dubna 2017 byla v Česku spuštěna kampaň Jsme fér, jejíž organizátoři z Koalice pro manželství si vzali za cíl legalizaci manželství i pro páry stejného pohlaví, a to včetně adopcí. V parlamentních volbách v říjnu 2017 byla jedinou politickou stranou, která ve svém volebním programu zrovnoprávnění přímo navrhovala, Strana zelených. Z jednotlivých kandidátů a kandidátek však na dotaz organizátorů kampaně vyjádřilo podporu takovému záměru několik desítek oslovených. Česká pirátská strana od svého vstupu do Poslanecké sněmovny v roce 2017 avizovala přípravu návrhu zákona o stejnopohlavním manželství a záměr předložit jej k hlasování. Strana zároveň ve svém programu uvedla úsilí o zrušení povinnosti uvádět pohlaví v úředních dokladech.\n\nRoku 1999 vstoupil v platnost zákon zakazující diskriminaci na základě sexuální orientace v armádě a na pracovišti.\n\nOd roku 2009 zakazuje rozsáhlý antidiskriminační zákon diskriminaci na základě sexuální orientace v zaměstnání, vzdělávání, bydlení a v přístupu ke zboží a službám.\n\nDiskriminační zákon je obsažen v čl. 3 odst. 1 Listiny základních práv a svobod. Článek vychází z čl. 14 Evropské úmluvy o ochraně lidských práv a základních svobod, která je pro Českou republiku, jakožto člena Evropské unie, závazná. Diskriminace na základě sexuální orientace je také zakázaná v právu Evropské unie v čl. 13 Smlouvy o založení ES ve znění Amsterodamské smlouvy z roku 1997.\n\nRozsáhlý průzkum v roce 2004 ukázal většinovou podporu registrovanému partnerství – se zákonem jako takovým souhlasilo 60 % lidí. Výsledky celoevropského průzkumu společnosti Eurobarometr z roku 2006 ukázaly, že 52 % Čechů podporuje stejnopohlavní manželství (průměr Evropské unie byl 44 %) a 39 % podporuje stejnopohlavní adopci.\n\nPrůzkum společnosti CVVM provedený v březnu 2018 ukázal, že 19 % Čechů by nechtělo mít za sousedy homosexuální osoby. Pro srovnání, v roce 2003 tento podíl činil 42 % dotázaných, v roce 2005 pak 34 % a k roku 2007 29 %.\n\nDle dat, vycházejících z průzkumu společnosti Pew Research Center z let 2015 až 2016, podporuje právo na manželství osob stejného pohlaví 65 % dotázaných Čechů. Toto číslo výrazně převyšuje další ze zemí střední a východní Evropy, které byly do tohoto průzkumu zahrnuty.\n\nVývoj názorů české veřejnosti na práva homosexuálů (průzkumy CVVM):\n\nPrůzkumy společnosti Median:\n\nPo Sametové revoluci roku 1989 se Česká republika stala velice liberální a dnes patří k nejvíce gay friendly státům na celém světě. Tento trend rostoucí tolerance vychází zřejmě z nízké míry zbožnosti, zejména ve srovnání s okolními státy, Polskem, Slovenskem a Rakouskem.\n\nV České republice existuje několik programů, akcí a projektů na podporu LGBT komunity. Jedním z nich je každoroční festival Prague Pride, pořádaný stejnojmenným spolkem od roku 2011, konaný vždy jeden týden zhruba v polovině srpna. Dalším projektem na podporu LGBT komunity je filmový festival Mezipatra, jehož první ročník se uskutečnil v roce 2004. Smyslem festivalu je nabídnout prostor pro setkávání, sebevyjádření a přiblížení queer témat většinové společnosti. Vedle těchto výrazných akcí fungují v České republice i spolky, které sdružují a podporují lidi z této komunity. Jsou jimi například LGBT spolek Univerzity Karlovy nazývaný Charlie nebo také spolek ČVUT Galibi. Mezi dalšími českými LGBT spolky a organizacemi lze dále zmínit například Platformu pro rovnoprávnost, uznání a diverzitu (PROUD), Stud Brno, křesťanský spolek Logos Česká republika nebo organizaci Trans*parent, zaměřenou na práva translidí. LGBT problematice se věnují nebo věnovala i některá veřejnoprávní zpravodajství, a to například v týdeníku Českého rozhlasu \"Bona Dea\" nebo magazínech České televize \"LeGaTo\" a \"Q\". \n\nPoměrně rozsáhlá gay komunita žije v hlavním městě Praze, která je magnetem pro homosexuální mládež. Město má rozsáhlou a dobře vyvinutou síť nočních gay-friendly podniků soustředěnou zejména kolem Vinohrad – více než 20 barů a 4 sauny. V jiných městech však tolik gay podniků není.\n\nV roce 2015 provedl server PlanetRomeo rozsáhlý průzkum se 115 000 respondenty, v němž zkoumal spokojenost gayů se životy v jednotlivých zemích, kde přebývají. Průzkum zohledňoval tři základní aspekty – názor veřejnosti na gaye, chování veřejnosti k homosexuálům a životní spokojenost dotazovaných mužů. Ze 127 zkoumaných zemí se Česká republika umístila na 18. místě žebříčku za Belgií a před sousedním Rakouskem.\n\n\n"}
{"id": "1003774", "url": "https://cs.wikipedia.org/wiki?curid=1003774", "title": "Tenodera parasinensis", "text": "Tenodera parasinensis\n\nTenodera parasinensis je čínský druh kudlanky z čeledi mantidae. Vědecky byla popsána roku 2004 Ottem a Spearmanem jako do Paratenodera parasinensis (svou fotografii a místo v chovu však měla zřejmě již dříve), nicméně tento rodový název byl synonymizován s rodem Tenodera, který zahrnuje zhruba 22 druhů a vyskytuje se v Asii, Africe, Severní Americe a Austrálii. Je podobná dobře známému druhu Tenodera sinensis, který též pochází z Číny a má invazivní tendence. Je schopna přežít a rozmnožovat se i v oblastech bez chladné zimy, na rozdíl od kudlanky nábožné nebo kudlanky vyzáblé, jejichž konkurentem se může v případě zavlečení stát a tím pádem je ohrozit, případně zcela vytlačit.\n\n"}
{"id": "1003785", "url": "https://cs.wikipedia.org/wiki?curid=1003785", "title": "Jindřich Klečka", "text": "Jindřich Klečka\n\nJindřich Klečka (7. dubna 1913 Oselce u Nepomuku – 4. října 1941 Praha Jinonice) byl český radiotelegrafista a osobnost československého odboje během druhé světové války. Patřil mezi nejbližší spolupracovníky štábního kapitána Václava Morávka. Jako radiotelegrafista pracoval již od léta 1940 a byl nejúspěšnějším domácím odbojovým radiotelegrafistou. Ilegální činnost vykonával po celých téměř šestnáct měsíců, což se nikomu jinému z domácího protinacistického odboje nepodařilo.\n\nJindřich Klečka se narodil 7. dubna 1913 v obci Oselce u Nepomuku v okrese Plzeň-jih. S Boženou Klečkovou se oženil brzy po vzniku protektorátu, 5. července 1939. Zhruba rok po svatbě, po zátahu gestapa v domě Boženiných rodičů v Praze Hodkovičkách (7. května 1941), se stal hledanou osobou a přešel do ilegality. Necelého půl roku nato zemřel vlastní rukou při přepadení akcízu gestapem dne 4. října 1941 v Praze Jinonicích.\n\nV prvorepublikové armádě působil jako délesloužící četař-radiotelgrafista. Po obsazení republiky 15. března 1939 byla armáda rozpuštěna. Šestadvacetiletý Jindřich Klečka odešel do civilu a začal pracovat jako zásobovač (nákupčí) v obchodě se smíšeným zbožím svého tchána Antonína Krotila a tchyně Františky Krotilové v Praze Hodkovičkách. Toto zastírací zaměstnání mu umožnilo věnovat se odbojové činnosti, kde používal krycí jméno František Dušek. V březnu 1940 převzal od bývalého poručíka – radiotelegrafisty André Regenermla na Vinohradech vysílačku. Z domku v Hodkovičkách začátkem dubna 1940 začal vysílat. Maskovaná anténa byla umístěna na dvorku, vysílačka byla zpočátku dva měsíce v kůlně, pak byla přenesena do rohového pokoje v přízemí domku. Jindřich Klečka přebíral depeše na různých místech Prahy (v kavárnách, konspirativních bytech). Časem se stal André Regenerml nejbližším Klečkovým spolupracovníkem a přítelem.\n\nDo Hodkoviček vedly gestapo informace z výslechů zdržených i údaje získané zaměřovací službou Funkabwehru. Konspirativní dům v Hodkovičkách byl 7. května 1941 v 19:00 přepaden gestapem. Božena Klečková blízko roztopených kamen právě přepisovala na stroji dešifrovanou depeši, kterou ještě stačila v kamnech spálit. Gestapo uvěznilo každého člena rodiny v jiné místnosti a vyčkávalo na příchod Jindřicha Klečky. Kromě dospělých byl v domku přítomen desetiletý syn manželů Krotilových.\n\nKlečka odešel již odpoledne z domu a jen pár desítek metrů odtud (prakticky ve stejné ulici) připravoval na večerní provoz náhradní radiostanici v domku Marie Hercíkové. Ten večer čekal Klečka svého spolupracovníka René Regenermla s depešemi, které chtěli náhradní vysílačkou předat do Londýna. Na Klečku čekali gestapáci marně. Kolem jedné hodiny ranní se mu podařilo z obsazené ulice prokličkovat přes zahrady. Dostal se do Braníka ke svému známému Josefu Čápovi, pak se skrýval nějaký čas u paní Linhartové v Modřanech. Nakonec se hledaný radiotelegrafista prostřednictvím doktora Rudolfa Mareše dostal k jinonické ilegální skupině.\n\nV průběhu domovní prohlídky přišel kolem 20:00 hodiny do domku Krotilových další radista Sparty I, poručík André Regenermel. Měl od domku vlastní klíč, aby mohl podle potřeby přicházet i odcházet. Regenermel byl okamžitě zatčen a při osobní prohlídce u něho byla nalezena pistole a zašifrované depeše. Při krutém výslechu přiznal, že mu depeše předala spojka – František Mázl ze Smíchova. \n\nFrantišek Mázl byl následující den (8. května 1941) ve svém bytě (Na Doubkové 1281/2 v Praze 5 na Smíchově) rovněž zatčen a při domovní prohlídce byly nalezeny radiosoučástky a zašifrované i nezašifrované depeše. Při krutém výslechu přiznal Mázl, že depeše převzal od radiotelgrafisty Bedřicha Škopka bytem v ulici V jámě nedaleko Václavského náměstí.\n\nBěhem prohlídky Škopkova bytu vstoupil do prostoru jako z udělání další asistent radistů, Václav Štulík. Byl okamžitě zajištěn a při osobní prohlídce u něj byly nalezeny dvě občanské legitimace, v jeho bytě radiostanice britské výroby a další šifrované zprávy.\n\nVýsledkem zásahu v Hodkovičkách bylo zatčení deseti odbojářů z okruhu ilegální radiostanice Sparta I, zabavení dvaceti radiostanic a několika nezašifrovaných i již zašifrovaných zpráv. Na jejich základě kryptologové Funkabwehru prolomili šifrovací klíč Sparty I a další korespondence s Londýnem přestala být pro gestapo a Abwehr tajemstvím.\n\nZátahem na dům v Hodkovičkách a následným řetězcem úspěšných zásahů gestapa byla prakticky vyřazena síť radiostanic Sparta I. Likvidace této sítě přišla v nejmíň vhodnou dobu. Mašín s Morávkem měli důležité informace o chystaném napadení Sovětského svazu, které potřebovali co nejrychleji odvysílat.\n\n\n\n\n\nJinonická odbojová skupina ÚVODu vznikla již v roce 1939 jako součást protinacistického nekomunistického odboje. V roce 1941 zajišťovala jediné spojení Protektorátu se zpravodajskou centrálou v Londýně. V podkrovní místnosti bývalého hostince „Na Staré“ byly s vědomím hostinského Jiřího Morsteina přechovávány radiostanice a někdy odtud vysílal Jindřich Klečka s druhým radiotelegrafistou Otto Linhartem (radiostanicí Sparta II) depeše do vojenské radiové ústředny ve Woldinghamu u Londýna.\nJedinou šancí na obnovení komunikace s Londýnem byla Krajinova Sparta I, obsluhovaná Jindřichem Klečkou a Otto Linhartem. Ta byla 1. srpna 1941 přesunuta do budovy jinonického akcízu, odkud vysílala z bytu celního inspektora Karla Prokopa. Radiotelegrafisté Klečka s Linhartem zde vedli pravidelnou a rozsáhlou komunikaci s londýnskou vojenskou radiovou ústřednou (VRÚ).\n\nOd ledna do října 1941 radiostanice spojovací sítě Sparta I odvysílaly více než 14 000 depeší. Tak intenzivní provoz nemohl uniknout pozornosti technicky stále lépe vybavenému a schopnému německému Funkabwehru. Ilegální operátoři radiostanic podceňovali schopnosti Němců v lokalizaci míst vysílání. Po nástupu zastupujícího říšského protektora SS – Obergruppenführera Reinharda Heydricha 27. září 1941 se navíc vystupňovalo úsilí gestapa o likvidaci radiostanic domácího odboje. Netaktické umístění radiostanice v osamotě stojícím domě – jinonickém akcízu ulehčilo jeho zaměření.\n\nV noci z 3. na 4. října 1941 zachytil Funkabwehr opakované vysílání z okolí Jinonic. Dlouho hledná ilegální vysílačka byla zaměřena. K akcízu dorazila zatýkací komanda gestapa, která budovu obsadila, účastníky odboje zatkla, radiostanice a související dokumenty zabavila. Likvidací radiostanice Sparta I došlo k definitivnímu přerušení radiotelegrafního kontaktu s Londýnem.\n\nJindřich Klečka po napadení akcízu část depeší zničil. Uprchl po dřevěných schodech z přízemí do patra a zabarikádoval se na zdejším záchodě spolu s pomocníkem radistů Antonínem Němečkem. Když je gestapo objevilo, za velkého řevu a bouchání do dřevěné stěny na chodbě několikrát vystřelili do zámku záchodových dveří. V bezvýchodné situaci si Klečka prostřelil hlavu vlastní pistolí. Když se k němu gestapáci dostali, ještě žil. Gestapem narychlo přivezený civilní lékař MUDr. Jeníček tvrdil, že není možnost záchrany života, a telegrafista skutečně zanedlouho zemřel.\n\nOstatky Jindřicha Klečky byly pohřbeny do neoznačeného hrobu na Ďáblickém hřbitově. Do téhož místa byli pohřbeni i štábní kapitán Václav Morávek, František Peltán, Jiří Potůček, Jaroslav Pechman, Jan Zelenka a Milíč Zelenka.\n\nPo válce byl Jindřich Klečka povýšen in memoriam do hodnosti poručíka.\n\nBožena Klečková byla zatčena při zátahu na dům Krotilových v Praze – Hodkovičkách a až do konce války vězněna v koncentračním táboře Ravensbrück, kde se také dočkala osvobození. Po válce se znovu provdala (v roce 1945 jí bylo 25 let) a jako paní Božena Lacinová bydlela ještě v roce 1995 v Hodkovičkách.\n\nJméno Jindřicha Klečky je uvedeno na pamětní desce (z černého mramoru) věnované vzpomínce na pět obětí z akcízu. Deska je umístěna v předsíni budovy TJ Sokol Jinonice (Butovická 33/100, Praha 5 – Jinonice, GPS souřadnice: ).\n\nNa rodném domě Jindřicha Klečky (a Karla Klečky) v obci Oselce u Nepomuku (PSČ: 33546; číslo popisné 100; poloha – GPS souřadnice: ) je umístěna pamětní žulová deska. Deska je ve vlastnictví obce Oselce. Je vyjádřením vzpomínky na Karla Klečku a Jindřicha Klečku, kteří se v tomto domě narodili a žili. Na desce je nápis:\n\nPomník obětem 2. světové války z řad občanů Prahy – Hodkoviček se nachází v parčíku mezi ulicemi Údolní a Psohlavců. Pietní místo (poloha – GPS souřadnice: ) je přístupné z ulice Údolní. Vlastní pomník je z hrubě opracovaného kamenného bloku se jmény padlých znázorněných netypickým plastickým písmem. V horní části je umístěna deska s nadpisem: \"PAMÁTCE PADLÝCH HRDINŮ 1945\". Mezi 22 jmény v abecedním pořadí je Jindřich Klečka uveden jako deváty shora.\n\nDne 3. října 2014) byl poblíž stanice metra Nové Butovice v Praze 13 odhalen nový kamenný pomník (GPS souřadnice ) z dílny akademického sochaře Milana Váchy s bronzovou pamětní deskou připomínající tragické události zátahu gestapa na jinonický akcíz v noci z 3. na 4. října 1941. Nová pamětní deska obsahuje (obdobně jako ta původní, umístěná v budově TJ Sokol Jinonice) jména pěti odbojářů – hrdinů protinacistické odbojové skupiny ÚVOD (Ústředního vedení odboje domácího) z pražských Jinonic, kteří od ledna roku 1941 až do začátku října 1941 poslali zpravodajské centrále do Londýna asi 8,5 tisíce zašifrovaných radiových depeší. Na nové pamětní desce je (kromě jmen odbojářů) také reliéf dnes již neexistující budovy – jinonického akcízu, ze kterého radiové depeše až do osudné noci ilegálně odesílali. Jméno Jindřicha Klečky je uvedeno jako první za úvodním textem.\nNa nové pamětní desce je text:\nPo válce se konala v Praze oficiální vzpomínková akce na statečné radiotelegrafisty ÚVODu. Tehdejší tisk o akci referoval následovně (zkráceno a upraveno):\n\nV Grégrově sále Obecního domu se konala ve čtvrtek 24. října 1946 vzpomínková slavnost, při níž byla uctěna památka sedmi statečných radiotelegrafistů, kteří první docílili spojení z okupované vlasti do ciziny a zejména do Londýna. Hrdinů poručíka André Regenermla, Václava Štulíka, Jindřicha Klečky, Bedřicha Škopka, štábního kapitána Václava Morávka, Františka Peltána a Františka Mázla, vesměs vojáků, vzpomněl osobním listem i sám pan president Edvard Beneš, který připomněl chvíle, kdy v Londýně osobně naslouchal jejich vysílání a vyslovil jim tehdy přímo své uznání. Vojenští přidělenci Británie a Francie podali nestranné a jedinečným uznáním se vyznačující svědectví o významu našeho domácího odboje pro spojenecké velení. V závěru promluvil Doc. Dr. Vladimír Krajina, vedoucí organizace ÚVOD. Před ukončením slavnosti dekoroval zástupce čs. armády generál Čeněk Kudláček sedm radiotelegrafistů, kteří se dočkali svobody vlasti.\n\n\n\n"}
{"id": "1003793", "url": "https://cs.wikipedia.org/wiki?curid=1003793", "title": "Gorispolkom", "text": "Gorispolkom\n\nGorispolkom (rusky \"Горисполком\") je budova v Pripjati, která před havárií budova sloužila jako výkonný a městský výbor, po ní s z něj stal specializovaý podnik na radioaktivní látky a odpady.\n\nNachází se na severu Leninova náměstí, na ulici Kurčatova č. 6 (ukrajinsky Курчатова улица д. 6). Ulice na které budova leží je pojmenována podle sovětského fyzika Igora Kurčatova, který je také známý jako otec sovětské atomové bomby.\n\nVedle budovy leží jiné turisty navštěvované místo, a to hotel Polesí (ukrajinsky Готе́ль Полісся).\n"}
{"id": "1003796", "url": "https://cs.wikipedia.org/wiki?curid=1003796", "title": "14. granátnická divize SS (1. ukrajinská)", "text": "14. granátnická divize SS (1. ukrajinská)\n\n14. granátnická divize SS (1. ukrajinská) (, před rokem 1944 nazývaná 14. dobrovolnická divize „Halič“ () byl německý útvar původně rekrutovaný z haličských dobrovolníků ukrajinského původu ale později v něm bojovali také Slováci a Češi a dobrovolníci a důstojníci z Holandska. Zformován v roce 1943, zničen ve Lvovsko-sandoměřské operaci, znovu postaven bojoval na Slovensku, v Jugoslávii a v Rakousku před tím, než byl přejmenován na první divizi Ukrajinské lidové armády a vzdal se západním spojencům 10. května 1945.\n\nS rozpadem Rakousko-Uherska po první světové válce bylo území východní Haliče obývané ukrajinskou většinou, ale s významnou polskou menšinou připojeno po polsko-sovětské válce k Polsku. Mezi válkami byly politické sympatie Ukrajinců rozděleny mezi umírněné národní demokraty a radikálnější OUN. Sama OUN se rozdělila na dvě frakce, OUN-M vedenou Andrijem Melnykem s těsnými vazbami na německou vojenskou rozvědku (Abwehr), a mnohem radikálnější křídlo OUN-B vedené Stepanem Banderou. Po rozdělení Polska v důsledku paktu Ribbentrop-Molotov v roce 1939 bylo území východní Haliče anektováno Sovětským svazem a jako Západní Ukrajina připojeno k Ukrajinské sovětské republice. V roce 1941 bylo při operaci Barbarossa okupováno Německem.\n\nUkrajinští vůdci bez ohledu na politickou orientaci si uvědomovali potřebu vycvičené armády. I Němci nejprve zvažovali zformování ozbrojených sil z etnických Slovanů, ale později myšlenku opustili jako nepřijatelnou, neboť považovali Slovany ve srovnání s nadřazenou germánskou rasou za podlidi (\"Untermenschen\"). Rostoucí německé ztráty přivedly nacistické vůdce na počátku roku 1943 ke změně dřívějších záměrů.\n\nS myšlenkou sestavit vojenský útvar z haličských dobrovolníků přišel guvernér haličského distriktu Dr. Otto von Wächter, který navrhl vytvořit divizi zbraní SS určenou k nasazení na východní frontě. Zřízení 14, granátnické divize bylo slavnostně vyhlášeno na různých místech v Haliči v dubnu 1943. Podle zhruba padesátky dokumentů zahrnující novinové výstřižky, záznamy rozhlasových promluv atd. se tak stalo 28. dubna. První fáze náboru dobrovolníků byla zahájena v červnu 1943. Zpočátku byly Wachterovy návrhy (jakkoli podporované ukrajinskými kruhy) odmítány. V Berlíně však Wächter získal podporu Himmlera, který požadoval, aby divize byla postavena z haličanů, jež považoval za více \"árijské\". Pojmy \"ukrajinský\", \"Ukrajina\" se neměly ve zmínkách objevit, ke zdůraznění odkazu rakousko-uherského císařství měl být používán termín „Galizien“. David Marples se domnívá, že divize byla nazvána „Halič“ k zajištění ryze německého vlivu, aby se předešlo užití pojmu „ukrajinský“, který by mohl vzbuzovat nežádoucí očekávání. Wächter se sblížil s Ukrajinským ústředním výborem (), apolitickou organizací, poskytující sociální péči, kterou vedl Volodymyr Kubijovyč. Výbor myšlenku zformování divize podpořil. Ukrajinská řeckokatolická církev žádala o přítomnost jejích kaplanů, to obvykle Němci nedovolili, a tak se divize stala spolu s bosenskou divizí jednou z mála výjimek.\n\nNěmci učinili dva politické ústupky. Přislíbili, že divize nebude nasazena proti západním spojencům a bude bojovat pouze proti bolševikům. Složení přísahy věrnosti Hitlerovi bylo dobrovolné.\n\n\n\n\n"}
{"id": "1003798", "url": "https://cs.wikipedia.org/wiki?curid=1003798", "title": "Huseník ouškatý", "text": "Huseník ouškatý\n\nHuseník ouškatý (\"Arabis auriculata\") je drobná, jen řídce se vyskytující, ohrožená efemérní bylina neúrodných půd, jeden z mnoha druhů rodu huseník. Někdy je uváděn jako synonymum druhu \"Arabis nova\".\n\nSouvislý areál výskytu se nachází od jižní Evropy přes jižní Ukrajinu až po Volhu a Kavkaz, ostrůvkovitě se vyskytuje v západní a střední Evropě. Česká republika, Německo a Slovensko představují jeho severní hranici rozšíření. Dále roste v severozápadní Africe, Malé a Střední Asii. Druhotně se dostal až do jižní Afriky.\n\nNejčastěji roste na vysychavých, hrubozrnných, na živiny nebohatých půdách převážně na vápencovitém podkladě. Bývá k vidění na kamenitých nebo křovinatých stráních stepního charakteru, v narušených teplomilných trávnicích, při okrajích cest nebo v neúrodných kamenitých okrajích polí.\n\nV ČR se vyskytuje v Čechách hlavně v Českém Krasu a na Moravě na Pálavě.\n\nHuseník ouškatý je jednoletá nebo dvouletá rostlina s přízemní růžici listů a jedinou květnou lodyhou vysokou 10 až 40 cm. Lodyha je obvykle jednoduchá, jen někdy je v horní části řídce rozvětvená, porostlá je chlupy nejčastěji větvenými a má barvu světlezelenou až nafialovělou. Listy v růžici jsou vejčitého až podlouhlého tvaru, bývají celokrajné nebo mají po obvodě několik plytkých zubů a u báze jsou zúžené do krátkého řapíku. Bývají porostlé převážně rozvětvenými chlupy, barvu mají šedozelenou a na spodní straně někdy nafialovělou. Přisedlé lodyžní listy (5 až 20 mm dlouhé a 3 až 15 mm široké) jsou vejčité, mají objímavou ouškatou bázi, na vrcholu jsou tupě zašpičatělé a po obou stranách bývá až pět plytkých zubů. Směrem nahoru se listy zmenšují, jsou zbarveny šedozeleně a hustě porostlé rozvětvenými chlupy.\n\nOboupohlavné květy (mající v průměru 3 až 4 mm) jsou bez listenů a rostou na stopkách asi 2 mm dlouhých. Vytvářejí terminální hroznovité pěti až desetičetné květenství s prohýbaným vřetenem. Světlezelené kališní lístky, dlouhé asi 2 mm, rostou vzpřímeně a venkovní jsou u báze mírně vyduté. Korunní lístky, velké 3 až 4,5 × 1 až 1,3 mm, jsou na vrcholu okrouhlé nebo mírně vykrojené. Mají bílou barvu která u báze nehtíků přechází do světlezelené. Huseník ouškatý kvete od dubna po začátek června, koncem července již rostlina zasychá.\n\nPlodenství je tvořeno rovnými šešulemi na šikmo odstávajících stopkách. Dvoupouzdré a obvykle chlupaté šešule jsou asi 20 až 30 mm dlouhé a jen okolo 1 mm široké, jejich chlopně mají výraznou střední žilku. Hnědá, nekřídlatá semena s hladkým osemením, uložená v pouzdrech v jedné řadě (po 10 až 15 ks), jsou elipsovitá až vejčitá a 0,8 mm dlouhá.\n\nHuseník ouškatý je v České republice, pro snižující se počet míst na kterých vyrůstá, zařazen v \"Červeném seznamu cévnatých rostlin České republiky z roku 2012\" do kategorie ohrožených druhů (C3), zákonem chráněn není.\n\n"}
{"id": "1003805", "url": "https://cs.wikipedia.org/wiki?curid=1003805", "title": "Seznam francouzských oper (17. a 18. stol.)", "text": "Seznam francouzských oper (17. a 18. stol.)\n\nSeznam francouzských oper ze 17. a 18. století. Historici hudby a divadla si zvykli, že od počátku 18. století, jsou francouzská hudební díla (zejména \"tragédie lyrique\" a balety), uvedena v seznamu \"Académie royale de musique\" v chronologickém pořadí (dle data jejich vydání).\n\nZ toho důvodu nalezneme v přenosném slovníku \"Dictionnaire portatif historique et littéraire des théâtres\" (jehož autorem je Antoine de Léris) hesla jako: \"Armide, 19. Opéra\" » ou « \"Castor et Pollux, 128. Opéra\".\n\nKompletní seznam francouzských oper až do konce 18. století.\n\"(Pozn.: Seznam obsahuje i díla, která nejsou francouzskými operami, ale pouze operami ve francouzštině. První francouzskou operou je \"Cadmus et Hermione\".)\"\n\n"}
{"id": "1003806", "url": "https://cs.wikipedia.org/wiki?curid=1003806", "title": "ADCCP", "text": "ADCCP\n\nADCCP, Advanced Data Communication Control Procedures (též Advanced Data Communication Control Protocol) je standard X3.66 organizace ANSI odvozený z protokolu SDLC firmy IBM. ADCCP je funkčně ekvivalentní s ISO standardem HDLC a je z něj odvozen ITU-T/CCITT protokol LAPB. ADCCP je bitově orientovaný protokol linkové vrstvy používaný pro přenosy datových rámců na dvoubodových a vícebodových spojích. ADCCP zahrnuje detekci a opravu chyb a má 3 hlavní režimy:\n\n\n\n"}
{"id": "1003807", "url": "https://cs.wikipedia.org/wiki?curid=1003807", "title": "Burigi", "text": "Burigi\n\nBurigi ( ) (původní název Lueor-lo-Urigi, tj. bílé jezero v Urigi) je slané bezodtoké jezero protáhlého severojižního tvaru v africkém státě Tanzanie. V nejbližším místě je vzdáleno pouze asi 22 km od Viktoriina jezera, se kterým však není propojeno žádným povrchovým ani podzemním tokem.\n\nJezero má podlouhlý tvar, protáhlý v severojižním směru, největší vzdálenost dvou protilehlých břehů 30 km. Povodí jezera zabírá plochu cca 7000 ha a je odvodňováno několika menšími řekami. Jediným významnějším přítokem je řeka Ruiza o délce 108 km, vtékající do jezera od východu do zátoky charakteristického tvaru protáhlého ve směru západ–východ. Hloubka jezera činí v průměru 4,6 m, maximální naměřená hloubka pak 7,8 m. .\n\nVoda v jezeře je sladká s intenzivně azurovým zbarvením. Naměřené pH činí 8,38, voda je průhledná do hloubky 0,5 m.\n\nJezero je hojně osídlené ptáky (zejména jeřábi, volavky, pelikáni, ostnáci afričtí a další brodiví ptáci), kteří podél členitého pobřeží mělkého jezera nacházejí hojnost potravy. V okolí jezera se rovněž vyskytují ve zvýšeném množství různé druhy komárů. V době návštěvy Stanleyho expedice byly ryby v jezeře zamořeny cizopasníkem guinejským červem (racunculiasis).\n"}
{"id": "1003810", "url": "https://cs.wikipedia.org/wiki?curid=1003810", "title": "Twister", "text": "Twister\n\nTwister může být:\n"}
{"id": "1003811", "url": "https://cs.wikipedia.org/wiki?curid=1003811", "title": "Kat Denningsová", "text": "Kat Denningsová\n\nKat Denningsová, rodným jménem Katherine Litwack, (* 13. června 1986, Bryn Mawr, Filadelfie, USA) je americká herečka. Televizní kariéru odstartovala v roce 2000 vedlejší rolí Jenny Brierové v dramatickém seriálu \"Sex ve městě\". Na filmovém plátnu debutovala o čtyři roky později postavou Sloane v romantickém dramatu \"Nikdy to nevzdávej!\"\n\nObjevila se také ve snímcích \"40 let panic\", \"Rande na jednu noc\", \"Charlie Bartlett\", \"Národ snílků\" či ve fantasy Marvelovské série o superhrdinech \"Thor\" a jeho sequelu \"\", kde si zahrála stážistku Darcy Lewisovou. Během let 2011 až 2017 hrála po boku Beth Behrsové hlavní roli v situační komedii stanice CBS \"2 Socky\".\n\nNarodila se roku 1986 na jednom ze západních filadelfských předměstí Bryn Mawr (velšsky doslovně „Velká hora“) do rodiny Ellen Judith Litwackové, básnířky a logopedky, a pedagoga Geralda J. Litwacka, jehož profesním zaměřením se stala molekulární farmakologie. Denningsová má čtyři starší sourozence, včetně bratra Geoffreyho S. Litwacka. Rodina se hlásí k judaismu.\n\nNa základním stupni školství prošla domácím vzděláváním. Střední školu absolvovala předčasně, již ve věku čtrnácti let. S rodinou se přestěhovala do kalifornského Los Angeles, aby se mohla plně věnovat herecké dráze. V mládí přijala umělecké příjmení Dennings. V rozhovoru pro časopis \"Interview\" v roce 2007 uvedla, že rodiče její myšlenku věnovat se herecké kariéře považovali za „vůbec nejhorší nápad“.\n\nV deseti letech začala natáčet televizní reklamu. První pracovní příležitostí se stal spot na brambůrky. Roku 2000 odstartovala hereckou dráhu vedlejší úlohou v seriálu produkovaném stanicí HBO s názvem \"Sex ve městě\". V dílu třetí řady „Hot Child in the City“ představovala protivnou třináctiletou adolescentku, která si najala Samanthu, aby zajistila publicitu pro její bat micvu. Mezi lety 2001–2002 se objevila v krátce vysílané sérii \"Raising Dad\", jako patnáctiletá Sarah vyrůstající s mladší sestrou a ovdovělým otcem v podání Boba Sageta. Roku 2002 pak hrála teenagerku mezi duchy v televizním snímku \"Hledání zbloudilé duše\", produkovaném společností Disney Channel. Původně byla také obsazena do pěti dílů seriálu \"Everwood\", ale následně došlo k jejímu přeobsazení herečkou Norou Zehetnerou.\n\nPokračování televizní tvorby znamenalo zisk hostující role přítelkyně pohřešovaného mladíka v sérii \"Beze stopy\" a také v seriálu z roku 2003 \"Less than Perfect\". Stanice CBS ji obsadila do pilotu \"Sudbury\" o rodině moderních čarodějnic založené na romantické komedii \"Magická posedlost\" z roku 1998. Projekt byl ovšem zastaven. Ve vracející se postavě Zoe Butlerové se mezi lety 2005–2006 představila v populární \"Pohotovosti\". K dalšímu kontraktu patřila úloha Sarah Endecottové v díle „Manhattan Manhunt“ detektivního seriálu \"Kriminálka New York\" (2005).\n\nNa filmovém plátnu debutovala roku 2004 dramatem Hillary Duffové \"Nikdy to nevzdávej!\", jakožto zasmušilá studentka klavíru Sloane. Rok nato byla obsazena do menších postav – dcery Catherine Keenerové v komedii \"40 let panic\", a romantickém dramatu \"Cizinec\". V roce 2006 sehrála mladou rebelku ve snímku \"Agent v sukni 2\".\n\nRoku 2008 představovala v komedii \"Charlie Bartlett\" středoškolačku a dceru ředitele Susan Gardnerovou, do níž se zahledí nový bohatý spolužák, jenž si založí psychiatrickou poradnu pro kamarády. Stejnou sezónu natočila také \"Domácího mazlíčka\", kde se představila jako dívka s piercingem a členka spolku feministek Mona. V komediální romanci pro náctileté \"Rande na jednu noc\" dostala part Norah Silverbergové, dcery slavného hudebního producenta. Výkon jí vynesl nominaci na Saturnovu cenu pro nejlepší herečku ve filmu, muzikálu nebo komedii. V září 2008 věřila, že se podaří převést DeLillův román \"End Zone\" na filmové plátno. Do projektu byli také přizváni herci Sam Rockwell a Josh Hartnett, ale zamýšlená realizace nedostala „zelenou“ pro kontroverzní námět dotýkající se jaderné války.\n\nV roce 2009 natočila komedii \"O smyslu života\", příběh věhlasného spisovatele, jehož manifesty nabyly charakteru nové Bible. Pod režijním vedením Roberta Rodrigueze hrála Stacey Thompsonovou ve fantasy \"Prckové\", starší sestru Toa (Jimmy Bennett). V srpnu 2009 byla s dalšími mladými herci přizvána časopisem \"Vanity Fair\" k novému zaranžování některých scén ze slavných filmů s tématem Velké hospodářské krize. Objevila se tak v prostředí Pollackova dramatu \"Koně se také střílejí\" z roku 1969. V roce 2009 měla být obsazena do romantické komedie \"Liars (A to E)\". Projekt režiséra Richarda Linklatera však byl zrušen pro škrty ve studiích Miramax ze strany vlastníka, společnosti Disney. Premiéra modifikovaného projektu byla poté předběžně naplánována na rok 2016.\n\nPrvním superhrdinským filmem se pro ni stal roku 2010 \"Defendor\", kde jako prostitutka závislá na cracku účinkovala po boku Woodyho Harrelsona a Sandry Ohové. Poté přijala nabídku v nezávislém projektu \"Národ snílků\", coby dívka, jež se přestěhuje do vesnického městečka a zaplete se do milostného trojúhelníku se svým středoškolským profesorem (Josh Lucas) a mladým drogovým dealerem (Reece Thompson). Natáčení se rozjelo na počátku roku 2010 ve Vancouveru. Scenáristicky a režijně se na něm podílel Michael Golbach. V květnu 2010 se představila ve videoklipu „40 Dogs (Like Romeo and Juliet)“, singlu texaského hudebníka Boba Schneidera. Režie se ujal Robert Rodriguez, který video realizoval na lokacích okolo Austinu.\n\nRežisér Kenneth Branagh herečku obsadil do menší úlohy v superhrdinském kasovním trháku \"Thor\", produkovaném Marvel Studios, jenž měl premiéru v květnu 2011. V postavě Darcy Lewisové, posluchačky politologie a stážistky pro talentovanou astrofyzičku Jane Fosterovou (Natalie Portmanová), měla situace odlehčovat vtipnými narážkami. Film se natáčel po dobu šesti týdnů začátkem roku 2010 na lokacích Nového Mexika.\n\nV roce 2011 začala účinkovat v televizním sitcomu kanálu CBS \"2 Socky\", napsaného a produkovaného Michaelem Patrickem Kingem a komičkou Whitney Cummingsovou. Komediální náplň odrážela životy dvou newyorských servírek. První z nich Caroline ztvárnila Beth Behrsová. Původně představovala dobře situovanou dědičku majetku, pocházející z Manhattanu, na níž se přilepila smůla a začala se protloukat jako servírka. Denningsová v úloze Max naopak hrála výřečnou a houževnatou dívku z chudých brooklynských poměrů. Nabídku hlavní role v sitcomu přijala také s myšlenkou, že by se jí mohlo podařit získat větší počet fanoušků. CBS pokračovala ve čtvrté řadě i k roku 2014. V roce 2017 byl odvysílán poslední díl seriálu.\n\nV roce 2012 se objevila v titulní postavě životopisného dramatu \"Renee\" po boku Chada Michaela Murrayho a Ruperta Frienda. V roli floridské teenagerky Renee Yoheové soupeřila se závislostí na drogách, depresemi a sebepoškozováním. S odstupem se její postava rozhodla založit neziskovou organizaci „To Write Love on Her Arms“ na pomoc dalším mladým lidem se stejnými problémy. Produkce začala v únoru 2011 ve floridském Orlandu. Během léta 2012 se podílela na nezávislém snímku \"Suburban Gothic\", v němž se představila jako barmanka ze zapadákova.\n\nNa 55. ročníků udílení cen Grammy v únoru 2013 uvedla vystoupení rockového dua The Black Keys. V dubnu téhož roku se objevila s herečkou Nikki Reedovou ve videoklipu k singlu kapely Hanson „Get the Girl Back“. Obě umělkyně udržovaly blízké přátelství a řadily se k fanynkám této popové formace. Postavou Darcy Lewisové se vrátila v sequelu \"\" z roku 2013. Současně pokračovala v natáčení sitcomu \"2 $ocky\". Šest měsíců tak létala mezi Spojenými státy a Londýnem, kde film o superhrdinech vznikal.\n\nOd ledna 2001 do 20. února 2010 vkládala na své oficiální webové stránky blogové příspěvky, které také přenášela na video blogy kanálu YouTube. Židovskému periodiku \"The Jewish Journal of Greater Los Angeles\" sdělila, že judaismus „\"je důležitá součást mé historie, ovšem celkově, víra není částí mého života\"“. V daném rozhovoru také uvedla, že se cítí být více začleněná podle etnického a kulturního základu než podle náboženství. V prosinci 2008 v rozhovoru pro časopis \"BlackBook\" dodala: „\"Nepiji, nekouřím a nerada se zdržuji v přítomnosti těch, kteří tak činí\".“\n\nV interview z ledna 2009 pro deník \"The Times\" odhalila: „\"Nemám partnera. Mám přátele, kamarádky, výborné přátele. Jenom tak se potloukáme po různých místech a užíváme si společného času\".“ Později v rozhovoru s kolegou Joshem Lucasem v rámci prezentace filmu \"Národ snílků\" redaktorovi Davidu Polandovi připustila, že partnera má. K listopadu 2011 žila v losangeleském San Fernando Valley.\n\nV roce 2010 udržovala krátký vztah s hercem Tomem Hiddlestonem, s nímž se střetla ve fantasy \"Thor\". Od prosince 2011 do června 2014 se jejím partnerem stal Nick Zano, kolega ze sitcomu \"2 Socky\". Od roku 2014 do roku 2016 byl jejím partnerem zpěvák a hudebník Josh Groban.\n\n"}
{"id": "1003814", "url": "https://cs.wikipedia.org/wiki?curid=1003814", "title": "Seznam léčivých rostlin (P)", "text": "Seznam léčivých rostlin (P)\n"}
{"id": "1003815", "url": "https://cs.wikipedia.org/wiki?curid=1003815", "title": "Miroslav Steinhauser", "text": "Miroslav Steinhauser\n\nMiroslav Steinhauser [štajnhauzr] (* 6. dubna 1964 Tišnov) je český profesionální trenér mládeže a bývalý fotbalový obránce.\n\nTišnovský rodák a odchovanec hrál v československé lize za Zbrojovku Brno. Nastoupil ve 14 prvoligových utkáních a dal 1 gól (20. května 1983 Na Julisce domácí Dukle při výhře Zbrojovky 2:1).\n\nZačal jako hrající asistent trenéra v tehdy divizním Znojmě, dále působil v klubech FC Pálava Mikulov, SV Sparkasse Litschau a SK Chvalovice (hrající trenér). Od poloviny podzimu 2014 vede divizní TJ Sokol Tasovice (platné k 23.10.2016). Je profesionálním trenérem mládeže.\n\n"}
{"id": "1003817", "url": "https://cs.wikipedia.org/wiki?curid=1003817", "title": "Roman Novák", "text": "Roman Novák\n\nRoman Novák (* 3. května 1961) je bývalý český fotbalista.\n\nV československé lize hrál za Sigmu Olomouc. Nastoupil v 1 ligovém utkání. Ve druhé nejvyšší soutěži hrál za FK Baník Havířov.\n\n\n"}
{"id": "1003819", "url": "https://cs.wikipedia.org/wiki?curid=1003819", "title": "Václav Frost", "text": "Václav Frost\n\nVáclav Frost, též Wenzel Frost (4. února 1814 Nosálov – 21. června 1865 Praha), byl český a rakouský římskokatolický kněz, pedagog a průkopník „bilingvální výuky neslyšících“; během revolučního roku 1848 poslanec Říšského sněmu.\n\nV letech 1826–1831 studoval na piaristickém gymnáziu v Kosmonosích. Dále studoval filozofii v Praze a nakonec teologii v kněžském semináři v Litoměřicích. Poté byl vysvěcen na kněze. Byl původem Němec, ale v semináři se naučil tak dokonale česky, že mohl česky dokonce i kázat. V roce 1837 byl ustanoven kaplanem ve Mšeně. V blízké obci Libovice bylo několik neslyšících dětí a Frost se ujal jejich výchovy. Dosáhl takových výsledků, že se o něm dozvěděli i na \"Pražském ústavu pro hluchoněmé\" (pátém ústavu svého druhu v Evropě), kam byl v roce 1840 povolán za prvního učitele. V roce 1841 se, po smrti svého předchůdce Mückeho, v tomto ústavu stal ředitelem a katechetou. Navštívil několik ústavů v Evropě a vytvořil vlastní metodu, ve výuce znakového jazyka předběhl dobu. Zavedl metodu nazývanou: „Frostova kombinovaná metoda“, nebo také „metoda česká“ či „pražská“, která je blízkým předchůdcem dnešní \"bilingvální metody\" ze Skandinávie. Znakový jazyk používal při vyučování některých předmětů; mimo jiné se zde také současně vyučovala artikulace, čtení a psaní. Byl si plně vědom, že neslyšící potřebují oboje, protože budou muset žít ve světě neslyšících i slyšících. Neslyšící učitel Václav Josef Wilczek s podporou Václava Frosta založil první český spolek pro neslyšící, který se nazýval „Podpůrný spolek hluchoněmých sv. Františka Saleského v Praze“. Heslem spolku bylo: „Srdce u Boha a ruku při práci. Spojeni v lásce a věrnosti k vzájemné pomoci“.\n\nBěhem revolučního roku 1848 se zapojil do politiky. Ve volbách roku 1848 byl zvolen do ústavodárného Říšského sněmu. Zastupoval volební obvod Bělá pod Bezdězem. Profesně se uvádí jako kněz a ředitel. Na sněmu patřil k bloku pravice. V době vyhrocování národnostní rivality v Čechách se snažil o dorozumění mezi Němci a Čechy. \"Národní listy\" v nekrologu uvedly, že \"k národnosti české osvědčil se P. Frost vždy spravedlivým\" a během svého působení ve sněmu vyzýval \"německé naše krajany k smířlivosti a k šetření rovných práv národa českého\".\n\nV letech 1861–1864 byl členem sboru obecních starších v Praze.\nV období let 1849–1853 vydal řadu populárně naučných publikací: \"Jen s pravdou ven\", \"Hniloba národa\", \"Český Tomáš a německý Michl\" a \"Bděte, Antichrist zde!\". Společně s Václavem Koťátkem vydal českoněmecký spis \"Člověk v podobenství\" (\"Der Mensch im Symbol\"). Pro hluchoněmé žáky vydal \"Orbis pictus\" a dvoudílnou Německou učebnici. Václava Frosta inspiroval v jeho pedagogických spisech „Franz Herrmann Czech“ a podle názvu díla \"Orbis Pictus\" lze soudit, že ho do velké míry inspiroval i učitel národů Jan Ámos Komenský. Pro četné zásluhy o hluchoněmé byl Václav Frost vyznamenán Zlatým záslužným křížem s korunou a jmenován čestným konstitučním radou Budějovickým.\n\nZemřel na tuberkulózu 21. června 1865. Místo úmrtí je uváděno jako Konojedy, Kozojedy u Černého Kostelce nebo Praha.\n\nPohřben byl v Praze na Olšanských hřbitovech.\n\nPo smrti se ujal jeho práce v ústavu pro hluchoněmé další katoličtí kněží, Václav Koťátko a po něm Karel M. Kmoch. Katolická církev v Čechách sehrála velice důležitou roli ve vzdělávání neslyšících. Sama založila 3 ústavy a podílela se na řízení dalších. Přestože se v Evropě po Milánském kongresu prosadila téměř výlučně pouze německá metoda vyučování, součástí výuky v Pražském ústavu hluchoněmých byl stále znakový jazyk.\n\nDne 6. září 2014 mu byla v rodném Nosálově, nedaleko výklenkové kaple na návsi a asi 100 metrů od bývalého dnes již zbořeného rodného domku, odhalena pamětní deska připomínající jeho dvousté výročí narození.\n\n"}
{"id": "1003825", "url": "https://cs.wikipedia.org/wiki?curid=1003825", "title": "Debbie Reynoldsová", "text": "Debbie Reynoldsová\n\nDebbie Reynoldsová, narozená jako Mary Frances Reynoldsová (1. dubna 1932 El Paso – 28. prosince 2016 Los Angeles) byla americká herečka, zpěvačka a tanečnice. \n\nProslavila se roku 1952 v muzikálové komedii \"Singin' in the Rain\" (\"Zpívání v dešti\"). Za roli v muzikálu \"The Unsinkable Molly Brown\" byla nominována na Oscara za ženský herecký výkon v hlavní roli. Nominována za tuto roli byla i na Zlatý glóbus, na tuto cenu byla nominována celkem pětkrát (\"Three Little Words\", \"Bundle of Joy\", \"The Unsinkable Molly Brown\", \"The Debbie Reynolds Show\", \"Mother\"), dvakrát pak na cenu Emmy (\"A Gift of Love: The Daniel Huffman Story\", \"Will & Grace\"), nikdy však žádnou z těchto cen nezískala. Obdržela však American Comedy Award za celoživotní dílo.\n\nS jedním ze svých manželů, hercem Eddie Fisherem, měla dceru, herečku Carrie Fisherovou (proslavila se rolí princezny Leii v Hvězdných válkách).\n\nByla známou sběratelkou filmových memorabilií. Zřídila dokonce filmové muzeum (nejprve v Los Angeles, později bylo přemístěno do Tennessee), jeho sbírky však musely být rozprodány po Reynoldsové osobním bankrotu.\n\nZemřela den po smrti své dcery Carrie Fisherové.\n\n"}
{"id": "1003833", "url": "https://cs.wikipedia.org/wiki?curid=1003833", "title": "Boubínský zámeček", "text": "Boubínský zámeček\n\nBoubínský zámeček je lovecká chata pod vrcholem Boubína v nadmořské výšce 1150 m. Chata se nachází v NPR Boubínský prales, za příznivých podmínek jsou odtud vidět Alpy.\n\nChata byla postavena roku 1902 Schwarzenbergy na svahu Boubína. Během první pozemkové reformy jim však tyto lesy byly vyvlastněny a v roce 1931 nechal Adolf ze Schwarzenbergu stavbu rozebrat a přenést ke Hluboké. Na původním místě zůstaly pouze podezdívky po těchto stavbách, stáje a chata pro služebnictvo. V roce 1961 došlo k přestavbě stávajících objektů, aby mohly být využívány personálem státních lesů. V roce 2000 byla dosavadní lovecká chata zbourána a na jejím místě vybudována nová, dále byla opravena část podezdívky původního loveckého zámečku, která slouží jako vyhlídková terasa (výhled na Plechý, Trojmeznou horou a Třístoličník, za dobré viditelnosti lze spatřit i alpské štíty). V roce 2001 byl postaven dřevník a obnovena kaple sv. Huberta na místě kaple původní (projektová dokumentace byla zhotovena dle dobových fotografií), která byla 3. října 2001 slavnostně vysvěcena Mons. Kavalem, generálním vikářem českobudějovické diecéze. Kaple je jednou z nejvýše položených v ČR.\n"}
{"id": "1003834", "url": "https://cs.wikipedia.org/wiki?curid=1003834", "title": "SNA", "text": "SNA\n\nSNA, je ucelená sada komunikačních protokolů vyvinutá firmou IBM a publikovaná v roce 1974. Zahrnuje obecný popis komunikační struktury, definici formátů a protokolů sloužících k přenosu informací mezi softwarem a hardwarem IBM umožňující vytvoření globální sítě sálových počítačů IBM.\n\nSNA je sedmivrstevná sada síťových protokolů, jejíž členění se podobá, ale není totožné s referenčním modelem OSI:\n\n\n"}
{"id": "1003838", "url": "https://cs.wikipedia.org/wiki?curid=1003838", "title": "Milan Nekuda", "text": "Milan Nekuda\n\nMilan Nekuda (* 7. února 1959) je český fotbalový trenér a bývalý obránce. V lize nastoupil i jeho syn Petr Nekuda.\n\nV československé lize hrál za Sigmu Olomouc. Nastoupil ve 2 ligových utkáních. Ve druhé nejvyšší soutěži hrál i za Železárny Prostějov, nastoupil v 56 druholigových utkáních a dal 2 góly.\nPo skončení hráčské kariéry se stal trenérem. V sezoně 2016/17 vedl mužstvo FK Chropyně.\n\n\n"}
{"id": "1003844", "url": "https://cs.wikipedia.org/wiki?curid=1003844", "title": "Arboretum Nové Zákupy", "text": "Arboretum Nové Zákupy\n\nArboretum Nové Zákupy založila poblíž Zákup lesnická škola v roce 1905. Areál u říčky Svitávky byl po roce 1940 neudržován, zpustl a teprve po roce 2008 je postupně městem obnovován.\n\nV letech 1904 až 1944 působila v Nových Zákupech lesnická škola. Dříve působila v Bělé pod Bezdězem. \n\nU Zákup získala objekty zrušené továrny Leitenbergerů a poblíž nich vybudovala ze soukromých prostředků (podílel se i excísař Ferdinand I. Dobrotivý přebývající na Zákupském zámku) i se státní podporou postupně park, botanickou zahradu, lesní školku a arboretum. V dispozici měla 7,1 ha pozemků, z nichž 4 ha využila na botanické parky. Hlavní zásluhu na založení arboreta měli profesor doktor Vilém Salač a také ředitel školy Ing. Stefan Schmid, vrchní lesní rada. Doktor Salač označoval každý strom i keř porcelánovou tabulkou s německým a latinským názvem. Samotných dřevin zde bylo 1000 druhů, pořízených od soukromého velkozahradnictví a členů Českého lesnického svazu. Celkem bylo v sadech a arboretu na 3000 exponátů. V roce 1929 velkou část porostů zničily silné mrazy. Po ukončení existence školy v roce 1940 byly mnohé exponáty odvezeny do jiných škol v Německu, Šluknově a Trutnově. V důsledku působení české a zejména sovětské vojenské posádky celý areál s rozlohou přes 7 ha i s přilehlou zelení postupně zdevastoval. \n\nCelý areál se postupně radikálně změnil. Byly zde vybudovány nové silnice a cesty v jiných směrech než vedly kdysi, parkoviště s zastávkou autobusů a sídliště pro stovky obyvatel. Ze severozápadní strany (shora) je areál ohraničen cestou na místě zrušené železniční vlečky, z jihovýchodní (zdola) silnicí ze Zákup do obce Velenice, zčásti i říčkou Svitávkou, od severu končí zeleň u parkoviště před vchodem do továrny I.A.C. Ohraničení je nezřetelné, areál není oplocen.\n\nPo roce 2008 město Zákupy zahájilo postupné úpravy zeleně, která byla ve stavu těžko prostupné houštiny křovin z letitých náletů, s mnoha nemocnými, poškozenými stromy. Za dohledu správce městských lesů Josefa Jirotky byly provedeny velké prořezávky, upraven terén a zahájena výsadba nové zeleně. Zpočátku se na zahájení prací dotaci nepodařilo získat, město ji zajistilo svými silami a prostředky.\n\nPoté se městu podařilo získat přes 300 tisíc korun z dotace Operačního programu Životního prostředí (žádalo 1,4 mil. Kč). Nejprve bylo v lednu 2012 zadáno výběrové řízení. Projektem a realizací v zadané ceně 379 800 Kč byl pověřen Ing. Petr Komínek z Roztok. Areál byl zařazen jako les do správy města. Do projekčních prací se zapojili certifikovaní arboretisté ze VOŠZa a SZaŠ z Mělníka, dozorem byl pověřen Lukáš Jánský. První fáze obnovy byla ukončena v září roku 2012, stála 445 tisíc korun.\n\nDruhá část úprav byla a je prováděna v letech 2013 a 2014. Nejdříve byla podána žádost o dotaci z programu rozvoje venkova SFIZ s udanými náklady 1,1 mil. Kč a realizací v roce 2013. V říjnu 2013 bylo vypsáno výběrové řízení, které vyhrál opět Ing. Petr Komínek.\n\nPoté byly provedeny úpravy svažitého terénu, cest, zatrubnění stružek, vybudována tři dřevěná odpočívadla se stoly a lavicemi, upraveny tůňky. Areál byl protkán dřevěnými širokými chodníky. Odhadované náklady jsou 908 tisíc korun, z nichž 70 % je dotace Státního zemědělského intervenčního fondu (i ten čerpá z dotací Evropské unie), zbývající peníze investovalo město Zákupy. Rada města svým usnesením 487/2013 schválila uzavření smlouvy o následné údržbě zeleně se Společností přátel přírody Čmelák z Liberce X.\n\nV říjnu 2014 bylo provedeno dosázení desítek stromků a keřů, z nichž mnohé byly zvoleny dle zachovalého soupisu dřevin zdejší, původní lesnické školy. Zadávací řízení zakázky malého rozsahu ve výši cca 350 000 Kč bylo předem schváleno městskou radu přes jí jmenovanou hodnotící komisi. O měsíc později městská rada na doporučení komise zadala zakázku firmě \"Denivková zahrada\" z obce Jeníšovice u Chrumidi.\n\n"}
{"id": "1003848", "url": "https://cs.wikipedia.org/wiki?curid=1003848", "title": "Ignacy Świeży", "text": "Ignacy Świeży\n\nIgnacy Świeży (12. října 1839 Kończyce Wielkie – 22. října 1902 Těšín) byl rakouský římskokatolický duchovní, pedagog a politik polské národnosti ze Slezska, na konci 19. století poslanec Říšské rady.\n\nPocházel z malorolnické rodiny. Jeho otec Józef vlastnil malé zemědělské hospodářství. Ignacy prospíval v obecné škole a učitelé ho doporučili k dalšímu studiu. Pokračoval na německojazyčném katolickém gymnáziu v Těšíně, pak studoval teologii v Olomouci. Roku 1865 byl vysvěcen na kněze, působil jako kaplan ve vratimovské farnosti u Ostravy, brzy pak přešel do farnosti v Bílsku. Od roku 1872 byl katechetou na německém evangelickém gymnáziu v Těšíně. Byl aktivní veřejně i politicky. Roku 1883 spoluzakládal spolek \"Dědictví blahoslaveného Jana Sarkandera\", kterému i předsedal. A od roku 1883 byl rovněž členem politické organizace Svaz slezských katolíků. Od roku 1891, když zemřel Paweł Stalmach, předsedal i školské a kulturní organizaci Macierz Ziemi Cieszyńskiej (\"Matice těšínská\"). Od roku 1878 až do roku 1900 byl poslancem Slezského zemského sněmu.\n\nV 80. letech 19. století se zapojil i do celostátní politiky. Ve volbách do Říšské rady roku 1885 získal mandát za kurii venkovských obcí, obvod Těšín, Fryštát atd. Do Říšské rady se roku 1885 dostal díky dočasnému překlenutí rozporů mezi polskými evangelíky a katolíky na Těšínsku. Za týž obvod mandát obhájil i ve volbách do Říšské rady roku 1891 a volbách do Říšské rady roku 1897. Profesně byl k roku 1897 uváděn jako gymnaziální profesor v Těšíně. V parlamentu byl členem poslanecké frakce Polský klub, ale dostával se do rozporů s dalšími polskými poslanci z Haliče. V roce 1897 krátce z Polského klubu odešel na protest proti rozhodnutí vlády Kazimíra Badeniho, která odmítla povýšit polské soukromé gymnázium v Těšíně na veřejnou školu. Odlišoval se i tím, že podporoval české historické právo (tedy český historický nárok i na Slezsko) a navazoval kontakty s českými politiky. Roku 1892 se účastnil sjezdu klubu českých poslanců Říšské rady. Po smrti ho čeští poslanci v soustrastném telegramu označili za \"nezlomného zastánce česko-polské solidarity\".\n\nVe volbách do Říšské rady roku 1901 již pro špatný zdravotní stav nekandidoval a opustil i další veřejné funkce. Odjel na léčení mimo Slezsko a trávil poslední měsíce života v zahraničí (Abcházie, Palestina, Egypt).\n"}
{"id": "1003851", "url": "https://cs.wikipedia.org/wiki?curid=1003851", "title": "Peter Stephan Zurbriggen", "text": "Peter Stephan Zurbriggen\n\nMons. Peter Stephan Zurbriggen (27. srpna 1943, Brig) je švýcarský římskokatolický kněz, arcibiskup a apoštolský nuncius.\n\nNarodil se 27. srpna 1943 v Brigu. Roku 1950 navštěvoval základní školu ve svém rodném městě. Poté studoval na Vysoké škole Svatého Ducha kde roku 1963 maturoval. Stejného roku nastoupil do vojenské služby a vstoupil do kněžského semináře diecéze Sion, zde byl do roku 1965. Odjel do Říma a na Papežské gregoriánské univerzitě získal licentiát z teologie.\n\nKněžské svěcení přijal 10. října 1969 v kostele Svatého Ignáce v Římě Alfredem Bengschem. Svou primiční mši sloužil o den později v kostele Santi Cosma e Damiano al Foro Romano.\n\nOd roku 1969 navštěvoval Papežskou církevní akademii kde roku 1973 získal licentiát z církevního práva a studium ukončil o rok později. Dále roku 1975 dostal doktorát z církevního práva na Papežské lateránské univerzitě. Poté vstoupil do diplomatických služeb Svatého stolce. Roku 1976 byl vyznamenán titulem \"Kaplan Jeho Svatosti\". V začátcích působil na apoštolských nunciaturách v Bolívii, Německu, Uruguayi a ve Francii. Roku 1989 byl povýšen na \"Preláta Jeho Svatosti\". Dále působil v apoštolské delegaci v Africe, na nunciatuře v Indii a Nepálu.\n\nDne 13. listopadu 1993 jej papež Jan Pavel II. jmenoval apoštolským delegátem v Mosambiku a titulárním arcibiskupem z Glastonbury. Biskupské svěcení přijal 6. ledna 1994 v Bazilice Sv. Petra, z rukou Jana Pavla II. a spolusvětiteli byli Giovanni Battista Re a Josip Uhač.\n\nPoté byl apoštolským nunciem v těchto zemích:\n\n"}
{"id": "1003855", "url": "https://cs.wikipedia.org/wiki?curid=1003855", "title": "Roman Šuchevyč", "text": "Roman Šuchevyč\n\nRoman Taras Josypovyč Šuchevyč (; 30. červenec 1907 – 5. březen 1950) byl ukrajinský politik, voják, vůdčí osobnost Organizace ukrajinských nacionalistů a od května 1943 do smrti v roce 1950 vrchní velitel Ukrajinské povstalecké armády.\n\nRoman Taras Josypovyč Šuchevyč se narodil v Krakovci (Krakowiec, Jaworów powiat) v Haličsko-lodoměřském království, městě ležícím mezi Lvovem a dnešní ukrajinsko-polskou hranicí. Podle jiných zdrojů se narodil ve Lvově samém. Oba rodiče se účastnili ukrajinského obrozeneckého hnutí 19. století, mezi rodinnými příslušníky nalezneme politiky, hudebníky vědce a umělce. Šuchevyčovi se dostalo základního vzdělání mimo Lvov, v dobách gymnazijních studií se do Lvova vrátil a žil u svého děda, etnografa. Názorovou orientaci ovlivnil Jevhen Konovalec, velitel Ukrajinské vojenské organizace, který Šuchevyčovi v letech 1921 až 1922 pronajal místnost v domě svého otce.\n\nV říjnu 1926 nastoupil na Lvovský polytechnický institut ke studiu stavebnictví. V roce 1934 studia zakončil inženýrským titulem. V té době byl znám také dobrými atletickými výkony a získal množství cen. Byl rovněž nadaným hudebníkem a spolu s bratrem Jurijem absolvoval Lysenkův hudební institut ve Lvově.\n\nVojenskou službu absolvoval v letech 1928–1929 v polské armádě. Coby vysokoškolský student byl Šuchevyč automaticky zařazen do důstojnického kurzu, avšak byl považován za nespolehlivého a sloužil jako vojín u dělostřelectva ve Volyni.\n\nV roce 1925 se připojil k Ukrajinské vojenské organizaci (). O rok později dostal rozkaz k vraždě Stanisława Sobińského, vrchního školního inspektora ve Lvově, kterého Ukrajinci obviňovali z polonizace ukrajinského školství. Sobińského zavraždili v přítomnosti manželky na ulici Królewskiej ve Lvově devatenáctiletý Šuchevyč a Bohdan Pidhajny 19. října 1926. \n\nV únoru 1929 byla ve Vídni založena Organizace ukrajinských nacionalistů. Šuchevyč se po krycím jménem (Zvon) stal vojenským referentem výkonného vedení.\n\nPoté, co OUN zavraždila polského ministra vnitra Bronisława Pierackého, následovalo hromadné zatýkání. Šuchevyč byl zatčen 18. července a internován v koncentračním táboře v \"Bereznoj Kartuške\" (dnešní Bjaroza v západním Bělorusku). Pro nedostatek důkazů byl v prosinci 1935 propuštěn.\n\nVe varšavském procesu (18. prosinec 1935 - 13. leden 1936) s příslušníky OUN byl předvolán jako svědek. Trval na svém právu hovořit ukrajinsky, za což dostal pokutu 200 zlotých. Když pozdravil soud zvoláním „Sláva Ukrajině!“, byl znovu uvězněn. Po propuštění na amnestii v roce 1937 krátce opět organizoval odboj proti polské vládě.\n\nPo Mnichovské dohodě se ukrajinští nacionalisté zaměřili na Česko-Slovensko, které se zdálo být snadnějším cílem než Polsko. V listopadu 1938 totiž Podkarpatská Rus získala autonomii v rámci Česko-Slovenska a příslušníci OUN se tam přesunuli, aby vybudovali Karpatskou síč. V prosinci do Č-SR z Polska ilegálně přicestoval i Roman Šuchevyč a usídlil se Chustu, kde s podporou nacistických tajných služeb vybudoval velitelství pro boj proti centrální česko-slovenské vládě. Brzy ale dospěl k názoru, že také autonomní podkarpatská vláda je příliš pročeská a rozhodl se ji svrhnout. Zatímco slovenští nacionalisté v čele s Tisem s Hitlerem dojednávali vyhlášení samostatnosti, Šuchevyč s německými agenty zorganizoval puč proti autonomní vládě, který zahájili v noci ze 13. na 14. března 1939. S pomocí ukrajinských sympatizantů mezi četníky získali zbraně, ale jejich útok na kasárna česko-slovenské armády byl odražen. Pod velením generála Prchaly pak armáda pučisty rozprášila. V samotném Chustu bylo zabito 11 příslušníků OUN a 51 zajato. Hned následující den, 15. března, však došlo k německé okupaci českých zemí a Podkarpatská Rus byla vzápětí okupována maďarským vojskem. Podobně jako zbytky česko-slovenské armády se i síčovci museli stáhnout do Rumunska.\n\nBěhem prvních válečných let Šuchevyč působil v Polsku. V té době se OUN rozštěpila na dvě frakce - umírněné pod vedením Andrije Mělnyka (OUN-M) a radikální pod vedením Stepana Bandery (OUN-B). Obě frakce pracovaly pro nacisty, ale po invazi do SSSR se banderovci stále více zapojovali do \"přímých akcí\", což Mělnyk kvůli své katolické víře odmítal. Šuchevyč se připojil k Banderovi a pod vedením Abwehru z ukrajinských nacionalistů zformovali dva \"policejní\" prapory, Nachtigall a Roland, které se podílely na etnických čistkách na Ukrajině, například na pogromech ve Lvově. Šuchevyč velel praporu Nachtigall, a po jeho reorganizaci na policejní \"Schutzmannschaft Battalion 201\" byl zástupcem velitele praporu a velitelem 1. roty (k reorganizaci došlo kvůli nepokojům, které mezi ukrajinskými nacionalisty vyvolalo německé zamítnutí Deklarace ukrajinské nezávislosti). Prapor, složený jak z dobrovolníků OUN, tak z vybraných válečných zajatců, bojoval proti partyzánům v Bělorusku. Během svého nasazení policejní prapor ztratil 49 mužů a zabil přes 2.000 \"partyzánů\", přičemž novější výzkumy ukazují, že toto označení zahrnovalo jak skutečné partyzány, tak i nepohodlné civilisty, včetně židů.\n\nPo porážce Němců u Stalingradu mnoho členů OUN začalo pochybovat o správnosti spojenectví s Německem. Po uplynutí kontraktu tak mnoho nacionalistů, včetně Šuchevyče, v lednu 1943 vystoupilo z praporu 201 (ti zbývající se přihlásili do vznikající dobrovolnické divize SS-Galizien). Přibližně 4.000 ukrajinských veteránů z nacistických policejních praporů se stalo páteří Ukrajinské povstalecké armády; přičemž muži jako Oleksandr Luckyj, Vasyl Sydor a Roman Šuchevyč se ujali nejvyšších velitelských postů v UPA. Šuchevyč upevnil svou pozici v UPA i v OUN-B jako \"první mezi rovnými\" a v srpnu 1943, v době, kdy vrcholily masakry proti Polákům, byl jmenován velitelem UPA. Jako bývalý velitel protipartyzánských jednotek a znalec taktiky partyzánského boje i protipartyzánských operací měl Šuchevyč ideální předpoklady pro vedení záškodnické války, kterou pak úspěšně vedl několik let.\n\nŠuchevyč se sám zastřelil, když byl zatýkán agenty MGB v Bilohoršču poblíž Lvova 5. března 1950. Jeho obydlí bylo obklíčeno asi 700 vojáky vojska ministerstva vnitra.\n\nV ukrajinském národním pojetí, a to zejména na západní Ukrajině, je Roman Šuchevyč zobrazován jako hrdinný velitel největšího ozbrojeného hnutí proti krutovládě stalinismu a vůdce národního odboje. Jeho spolupráce s nacisty, genocidní politika vůči etnickým a náboženským menšinám, a především celé období od srpna 1941 do ledna 1943 jsou ve většině ukrajinských biografických pracích ignorovány, zlehčovány, nebo přímo popírány. Toto chápání Šuchevyče vyústilo až jeho posmrtné vyznamenání titulem Hrdina Ukrajiny (Герой України) prezidentem Juščenkem v říjnu 2007.\n\nZcela opačný je naopak Šuchevyčův obraz v sousedním Polsku a Bělorusku, kde je naopak zásadní důraz kladen na masakry civilistů páchané ukrajinskými formacemi pod Šuchevyčovým velením. Po protestech těchto států, a také některých organizací z východní části Ukrajiny, bylo v dubnu 2010 Šuchevyčovo vyznamenání zpětně anulováno.\n\nV roce 2017 byla třída Generála Vatutina v Kyjevě přejmenována na třídu Romana Šucheviče. Předseda Ukrajinského židovského výboru to označil za „národní ostudu“.\n"}
{"id": "1003860", "url": "https://cs.wikipedia.org/wiki?curid=1003860", "title": "Bratrstvo", "text": "Bratrstvo\n\nBratrstvo neboli fraternita je společenství nebo organizace, sdružující své členy (zejména muže nebo i lidi obojího pohlaví) na základě vzájemné podpory a důvěry, tedy na základě vztahů podobných sourozenství ve fungující rodině. Podobná organizace určená výhradně pro ženy se označuje jako sesterstvo či sororita. Členové těchto organizací se často navzájem oslovují „bratře“ a „sestro“, i když nejsou pokrevně příbuzní.\n\nBratrstva existují již od starověku a v dějinách plnila a plní celou řadu funkcí, zejména náboženské, vzdělávací, sociální, ale i ekonomické, politické, vojenské nebo volnočasové. Mohou být veřejná nebo tajná.\n\nAntická bratrstva zahrnovala i tajné společnosti, spojené často s náboženskými mystérii, jako je znal mithraismus ve starém Římě, nebo vydělená zvláštním způsobem života, jako bylo židovské esejské společenství v Kumránu. Starořecké frátrie měly poněkud odlišný charakter tím, že sdružovaly lidi spojené příbuzenstvím, byť vzdáleným.\n\nKřesťanství vytvářelo specifická bratrstva rovněž již od antiky. Vedle pohřebních a špitálních bratrstev, jako byli paraboláni, jsou důležitá zejména společenství poustevníků, z nichž se vyvinuly kláštery a křesťanské mnišství. Zbožná bratrstva hrála důležitou roli v životě Evropy pozdního středověku a raného novověku. Patří sem také utrakvistická literátská bratrstva na českém území. Většina bratrstev však byla římsko-katolická. Vrchol rozšíření náboženských bratrstev nastal v době barokní, kdy vznikala jak při klášterech, tak při městských nebo venkovských kostelech, kde mívala vlastní oltář. K nejrozšířenějším tehdy patřila růžencová bratrstva, bratrstva Blažené smrti sv. Josefa, Některá zbožná bratrstva se nazývala sodality (z latinského termínu sdružení) a jejich členové sodálové. Od roku 1563 vznikaly nejstarší mariánské družiny laiků při kolejích řádu jezuitů, ale také například sodalita Nejsvětější Trojice. Mezi léty 1620-1780 bylo v Čechách napočítáno 653 bratrstev.\n\nCechy řemeslníků v Evropě byly od středověku organizovány na principu křesťanského náboženského sdružení.\n\nNejstarší univerzity měly rovněž charakter bratrstev. V univerzitních kolejích byli sdruženi učitelé i žáci. V rámci univerzit v řadě zemí dodnes existují studentská sdružení charakteru bratrstev a sesterstev, zejména německé univerzitní studentské spolky (buršáci, Corps) a univerzitní fraternity a sorority v USA.\n\n"}
{"id": "1003861", "url": "https://cs.wikipedia.org/wiki?curid=1003861", "title": "JexePack", "text": "JexePack\n\nJexepack je v informatice program, který umožňuje vytváření z jakéhokoliv programu v Javě, komprimovaný 32bitový soubor typu .EXE, který lze spustit v operačním systému Windows. Tento exe soubor pak pracuje přesně tak, jak chceme tedy přesně stejně jako kterýkoli jiný program a umožňuje tedy i využití AWT, Swing (Java) nebo JavaFX. Podmínkou je mít nainstalovaný Jexepack minimálně v takové verzi, kterou vyžaduje právě používaná Java verze. V logickém důsledku to znamená, že aplikace JexePack neřeší problematiku snadnějšího šíření programů v Javě, protože je přímo závislý na nainstalovaném JRE.\n\nVýhod právě vzniklých .exe souborů oproti standardním souborům, je několik:\n\n\nNevýhody aplikace Jexepack:\n\n\nVytváření .exe souborů z programů v Javě, přes aplikaci Jexepack je vhodný pro menší programy, především\nurčené pro širokou veřejnost a laiky. \n\nZde je uveden možný příkaz s parametry pro vytvoření .exe souboru v programu Jexepack. \n\nVytvoření .exe souboru z aplikace HelloWorld napsané v programovacím jazyce Java.\n\nPo provedení tohoto příkazu vznikne soubor HelloWorld.exe\n\nUkázka tvorby .exe souboru ze souboru .jar na „okenní“ aplikaci HelloWorldWindow.java \n\nJe třeba vytvořit přímo spustitelný soubor HelloWorldWindow.jar, pro který použijeme ikonu. Samotné vytvoření souboru HelloWorldWindow.exe pak představuje následující příkaz: \n"}
{"id": "1003863", "url": "https://cs.wikipedia.org/wiki?curid=1003863", "title": "Jurečka", "text": "Jurečka\n\nPříjmení Jurečka, potažmo Jurečková, odkazují na vícero lidí:\n\n"}
{"id": "1003866", "url": "https://cs.wikipedia.org/wiki?curid=1003866", "title": "Česká inline hokejová reprezentace", "text": "Česká inline hokejová reprezentace\n\nČeská inline hokejová reprezentace mužů je výběrem nejlepších českých hráčů v inline hokeji. Tým je řízen Českou asociací inline hokeje, která je členem Mezinárodní hokejové federace (IIHF) a Mezinárodní federace kolečkových sportů (FIRS). Od roku 1996 se mužstvo pravidelně účastní mistrovství světa pořádanými organizací IIHF a od roku 1995 se zase účastní šampionátů, které pořádá organizace FIRS. Největším úspěchem českého týmu jsou čtyři zlaté medaile, tři nejcennější kovy z mistrovství světa organizace FIRS z let 2007, 2011 a 2013 a jedna zlatá medaile z roku 2011 na domácím turnaji v Pardubicích.\n\nČeská Inline Hokejová Reprezentace mužů získala Tituly Mistra Světa v letech 2015 a 2018. Velice pravidelně se tato reprezentace mužů objevuje na předních příčkách na Mistrovství Světa v Inline hokeji a získala řadu titulů a medailí z doby před rokem 2015 a i později. \n\n"}
{"id": "1003868", "url": "https://cs.wikipedia.org/wiki?curid=1003868", "title": "Frederick Cook", "text": "Frederick Cook\n\nFrederick Albert Cook (10. června 1865, Callicoon, New York — 5. srpna 1940, New Rochelle, New York) byl americký polárník. Podle vlastního neověřeného tvrzení roku 1908 jako první člověk v historii dobyl severní pól.\n\nPocházel z rodiny německých přistěhovalců, kteří si poangličtili jméno z \"Koch\" na \"Cook\". Ve věku pěti let přišel o otce a musel si sám vydělávat na živobytí. V roce 1890 vystudoval medicínu na New York University. Zúčastnil se jako lékař Pearyho arktické expedice v roce 1891 a belgické expedice, kterou vedl Adrien de Gerlache a která jako první v roce 1898 přezimovala v Antarktidě. Zkoumal zde možnosti adaptace lidského organismu na polární podmínky. Založil a krátce i vedl učenou společnost The Explorers Club. V roce 1906 oznámil, že jako první člověk vylezl na Mount McKinley, ale jeho tvrzení bylo později zpochybněno: Cookův společník Ed Barrill prohlásil, že vrcholová fotografie byla ve skutečnosti pořízena na nižším vrcholku Fake Peak. \n\nV roce 1907 odjel do Grónska a v únoru následujícího roku vyrazil se dvěma domorodými průvodci z osady Annoatok k severnímu pólu. V září 1909 odeslal do redakce listu New York Herald depeši, podle níž dosáhl 22. dubna 1908 nejsevernějšího bodu na zeměkouli. Teprve o pět dní později se přihlásil se svým nárokem R. E. Peary. \n\n21. prosince 1909 označila vědecká komise jmenovaná Kodaňskou univerzitou Cookovo tvrzení za neprůkazné. Ve vzpomínkách Cookových eskymáckých druhů se objevily rozpory, které vyvolávaly pochybnosti, zda skutečně mohla expedice dojít v poměrně krátkém čase až na pól. Cook zdůvodnil roční zpoždění svého hlášení tím, že se vracel přes Kanadské arktické souostroví a přezimoval na ostrově Devon. \n\nV kampani proti Cookovi se připomínal jeho údajný podvod na Mount McKinley i tvrzení, že slovník yaghanštiny, který Cook sestavil při svém pobytu na Ohňové zemi, ukradl skutečnému autorovi, jímž byl misionář Thomas Bridges. Cook také tvrdil, že na své cestě objevil dva velké ostrovy ležící severně od Ellesmerova ostrova, které pojmenoval podle sponzorů své výpravy \"Bradleyho země\" a \"Crockerova země\". Pozdější pátrání však existenci těchto ostrovů vyloučila. Naproti tomu Cookův objev Meighenova ostrova je dosud uznáván. Zastáncem Cooka byl Farley Mowat, který pokládal skromného idealistu a solitéra Cooka za oběť intrik Pearyho, tvrdého byznysmena s dobrými kontakty na politické i mediální elity. Také ruský polární badatel Alexej Trjošnikov na základě svých výzkumů označil Cookovo tvrzení za hodnověrnější než Pearyho.\n\nVe dvacátých letech se Frederick Cook pokusil podnikat v ropném průmyslu, byl však obviněn ze zpronevěry a strávil pět let ve vězení.\n\n\n"}
{"id": "1003869", "url": "https://cs.wikipedia.org/wiki?curid=1003869", "title": "Eurocrem", "text": "Eurocrem\n\nEurocrem (celým názvem Eurocrem Takovo) je dvoubarevná oříškovo-vanilková sladká čokoládová pomazánka, kterou vyrábí společnost Swisslion Takovo ve městě Gornji Milanovac v centrálním Srbsku a v Trebinji v Bosně a Hercegovině.\n\nSpolečnost Takovo pořídila v závěru 60. let 20. století licenci na výrobu eurokrému z Itálie (společnost A. Gandola & C. Spa). Výrobek se stal v SFRJ značně populární a jeden ze symbolů země v 70. a 80. letech. Značnou popularitu měl i mezi branci JNA.\n"}
{"id": "1003872", "url": "https://cs.wikipedia.org/wiki?curid=1003872", "title": "Americká inline hokejová reprezentace", "text": "Americká inline hokejová reprezentace\n\nAmerická inline hokejová reprezentace je výběrem nejlepších amerických hráčů v inline hokeji. Tým je řízen Americkou federací sportů na kolečkových bruslích, která je členem Mezinárodní hokejové federace (IIHF) a Mezinárodní federace kolečkových sportů (FIRS). Od roku 1996 se mužstvo pravidelně účastní mistrovství světa pořádanými organizací IIHF a od roku 1995 se zase účastní šampionátů, které pořádá organizace FIRS. Největším úspěchem amerického týmu je dvacet zlatých medaile, čtrnáct nejcennějších kovů z mistrovství světa organizace FIRS z let 1995, 1996, 1997, 1998, 2000, 2001, 2003, 2004, 2005, 2006, 2008, 2009, 2010 a 2012 a šest zlatých medailí z šampionátů 1996, 1997, 2004, 2006, 2010 a 2013.\n\n"}
{"id": "1003878", "url": "https://cs.wikipedia.org/wiki?curid=1003878", "title": "Albert Makašov", "text": "Albert Makašov\n\nAlbert Michajlovič Makašov (; * 12. června 1938 ve městě Levaja Rossoš v oblasti Voroněž) je ruský voják a nacionálně-komunistický politik.\n\nStudoval na vojenské škole v Taškentu a Frunze a nakonec Vojenské akademii generálního štábu Rudé armády v 60. letech. V roce 1979 se stal generálmajorem Rudé armády a sloužil na Kavkaze.\n\nV roce 1989 byl zvolen do Nejvyššího Sovětu. Kandidoval v prezidentských volbách v roce 1991 jako \"nezávislý nacionalista\" a získal 3.74% hlasů.\n\nBěhem konfliktu mezi prezidentem Borisem Jelcinem a parlamentem v roce 1993 stál na straně parlamentu. Dne 3. října vedl útok stoupenců ruského viceprezidenta Alexandra Ruckého na televizní studio v Ostankinu. Několik tisíc lidí proniklo do televizní budovy a vyřadilo z provozu první program ruské televize, přičemž jich desítky přišly o život. Cestu do budovy si totiž útočníci prorazili nákladními auty, stříleli přitom z ručních zbraní a házeli granáty. Vedl útok také na moskevskou radnici, kdy vzbouřenci obsadili její dolní patra. Následně byl zatčen. Po amnestii v roce 1994 byl zvolen v roce 1995 do Státní dumy za Komunistickou stranu Ruské federace.\n\nŽidovskými organizacemi a dalšími komentátory je dlouhodobě obviňován z antisemitismu.\n"}
{"id": "1003883", "url": "https://cs.wikipedia.org/wiki?curid=1003883", "title": "Caswell", "text": "Caswell\n\nCaswell () je zátoka, pláž a populární rekreační středisko na jihovýchod od poloostrova Gower, nedaleko města Swansea ve Walesu, a nachází se v blízkosti vesnice Mumbles.\n\nPřístup na pláž je snadný. Za písečnou pláží se nachází rekreační park. Caswell je ideální pro surfing, a také pro rekreační pobyt v blízkých hotelech. Pláž často dostává ocenění „Blue Flag“ (modrá vlajka).\n\nV roce 2006 byla Caswell Bay uvedena jako jedna z 50 nejlepších pláží ve Velké Británii v deníku The Guardian.\n\n"}
{"id": "1003884", "url": "https://cs.wikipedia.org/wiki?curid=1003884", "title": "Kawasaki KLE 500", "text": "Kawasaki KLE 500\n\nKawasaki KLE 500 je motocykl kategorie silniční enduro, vyvinutý firmou Kawasaki. Často bývá také označován pojmem funduro. Byl vyráběn od roku 1991 do roku 2007, kdy byl nahrazen modelem Kawasaki Versys.\nKapalinou chlazený řadový dvouválec pochází z modelu Kawasaki GPZ 500 a byl používán i v Kawasaki ER-5, avšak oproti původnímu motoru byl výkon omezen a posunut do středního pásma za použití jiných vaček a karburace.\n\nPrvní kusy KLE 500 sjely z výrobní linky v roce 1991. Již v té době se jednalo o motocykl s naprosto nadčasovým designem, což potvrzuje i fakt, že v průběhu let došlo pouze k drobným úpravám. Starší model byl kritizován pro nepohodlné šikmé sedlo, po kterém spolujezdec sjížděl a nedostatečnou ochranu před větrem. V roce 1994 tedy došlo k přepracování přední masky, přidání plexi štítu a přepracování sedla. V roce 1996 došlo také k výměně napínáku rozvodového řetězu za novější typ.\nHlavní velká obměna přišla až v roce 2004 - výroba motocyklu byla zastavena. To rozhořčilo veřejnost natolik, že se Kawasaki rozhodlo provést facelift a zavést KLE znovu do výroby, kde zůstalo pouze do roku 2007. Poslední model se vyznačoval dvojitým, níže položeným světlometem, novými budíky a lehce upravenými vidlicemi.\n\n\n\n"}
{"id": "1003885", "url": "https://cs.wikipedia.org/wiki?curid=1003885", "title": "Jiří Hlušička", "text": "Jiří Hlušička\n\nJiří Hlušička (* 24. dubna 1929, Nový Bydžov) je český historik umění a výtvarný kritik se zaměřením na české umění 20. století, muzejní a galerijní pracovník.\n\nPo vyučení typografem v tiskárně v Liberci (1947) absolvoval vyšší školu uměleckého průmyslu v Brně (1951). Na brněnské Filozofické fakultě vystudoval v letech 1952-1957 dějiny umění a estetiku u prof. Alberta Kutala a Václava Richtera. Od roku 1957 pracoval jako asistent na Katedře dějin architektury a ornamentálního kreslení FAPS VUT Brno.\nPo nástupu na místo přednosty obrazárny Moravského muzea roku 1959 se zasloužil o vznik Moravské galerie v Brně. V letech 1961 až 1989 zde vykonával funkci ředitele.\n\nKoncipoval program galerie a připravil četné výstavy českého a československého moderního umění. Je spoluzakladatelem Mezinárodního bienále užité grafiky a až do roku 1989 byl jeho generálním komisařem.Za vedení Jiřího Hlušičky vždy doplňovaly sbírkotvornou, výstavní a publikační práci Moravské galerie různé formy kulturně výchovné činnosti. Jiří Hlušička podnítil organizování kulturních pořadů, které zvýšily popularitu galerie, jednalo se např. o cyklus večerů, kde společné působení slova, obrazu a hudby mělo přiblížit vybrané kapitoly z dějin světového i českého umění. Dále byl iniciátorem kulturně výchovných pořadů pro mládež.\n\nV roce 1971 působil jako externí učitel dějin umění na JAMU, v letech 1977-1989 jako externí přednášející Semináře dějin umění FF MU v Brně. Byl členem umělecké rady Ministerstva kultury (1970-1973), vědeckých rad NG v Praze a SNG v Bratislavě, a vykonával funkce ve SČVU (1973-1977 kontrolní a revizní komise, 1982-1989 člen ÚV SČVU).\nPublikuje v odborných časopisech i knižně. Věnuje se znalecké činnosti v oboru českého umění dvacátého století. Ve svých publikacích Jiří Hlušička uplatňuje uměleckohistorickou metodu, jež věcný a přesný rozbor tvorby jednotlivých osobností nebo vývojových období začleňuje do širších historických souvislostí.\n\nPodrobně - viz Hlušička: vlastní bibliografie, přes 200 záznamů je obsaženo v publikaci \"43. Bulletin Moravské galerie\", článek Jubileum Jiřího Hlušičky, jenž vydala Moravská galerie v Brně roku 1988, s.4-15 \n\n"}
{"id": "1003887", "url": "https://cs.wikipedia.org/wiki?curid=1003887", "title": "Ivan Plantan", "text": "Ivan Plantan\n\nIvan Plantan (29. dubna 1853 Kočevje – 24. ledna 1920 Lublaň) byl rakouský politik slovinské národnosti z Kraňska, na počátku 20. století poslanec Říšské rady.\n\nVychodil gymnázium v Novém Městě. V letech 1871–1875 vystudoval práva na Vídeňské univerzitě. Od roku 1876 pracoval jako advokátní koncipient na různých místech (od roku 1883 ve Vídni). Roku 1885 složil notářské zkoušky a od následujícího roku pracoval jako notář v obci Stična, od roku 1888 v obci Radovljica a od roku 1891 v Lublani. V období let 1901–1919 byl předsedou Kraňské notářské komory. Byl aktivní veřejně i politicky. Od roku 1897 zasedal v obecní samosprávě v Lublani, v níž vystupoval jako spojenec starosty Ivana Hribara. Pracoval na novém územním plánu Lublaně a zasloužil se o rozvoj kraňské metropole. Prosazoval zrovnoprávnění slovinštiny v soudnictví a podporoval myšlenku zřízení vrchního zemského soudu a slovinské univerzity v Lublani. Podílel se na vzniku lublaňské spořitelny a od roku 1904 byl místopředsedou jejího vedení, v období let 1908–1909 předsedou. Podnikl cestu do Skandinávie a napsal o ní populární cestopis.\n\nPočátkem století se zapojil i do celostátní politiky. Ve volbách do Říšské rady roku 1901 získal mandát za městskou kurii, obvod Novo mesto, Krško, Višnja Gora. K roku 1901 se profesně uvádí jako prezident Kraňské notářské komory. V parlamentu vstoupil nejprve do Chorvatsko-slovinského klubu, již v dubnu 1901 ale spolu s několika slovinskými poslanci (včetně dvou etnických Srbů z Dalmácie) ustavil poslanecký Jihoslovanský pokrokový klub.\n"}
{"id": "1003890", "url": "https://cs.wikipedia.org/wiki?curid=1003890", "title": "Rudo Moric", "text": "Rudo Moric\n\nRudo Moric, (pseudonymy Rudo Mor, R. M. Sučiansky a další) (27. března 1921, Sučany − 26. listopadu 1985, Bratislava) byl slovenský prozaik a publicista. \n\nNarodil se v rodině železničáře a vzdělání získával v Sučanech, Martině a v učitelském ústavu v Bánovcích nad Bebravou. Později pokračoval ve vzdělávání při zaměstnání na Pedagogické fakultě Univerzity Komenského v Trnavě, kde získal doktorát z filozofie. Po ukončení studia působil v letech 1941-43 jako učitel v Belé. Jako příslušník 1. čs. armády na Slovensku se aktivně zúčastnil SNP, po jeho potlačení byl internován v zajateckých táborech v Rakousku. V letech 1946-48 pokračoval v učitelské dráze ve Stupavě, kde také vydával dětský časopis \"Okienko Záhoria,\" byl dramaturgem školy filmu, později pracovníkem Výzkumného ústavu pedagogického a tajemníkem Svazu slovenských spisovatelů. V roce 1959 se stal ředitelem vydavatelství Mladé letá a od roku 1964 byl předsedou výboru Slovenského literárního fondu, jehož úkolem bylo podporovat tvůrčí činnost v oblasti původní umělecké a vědecké literatury. Jako jeho ředitel dbal na vyváženou ediční politiku, přičemž po celou dobu svého působení ve vydavatelství vytvářel publikační prostor pro mladou generaci. Jeho přičiněním došlo roku 1968 i k obnovenému vydávání Sluníčka, nejznámějšího meziválečného časopisu pro děti.\n\nJeho knihy měly velký ohlas doma i v zahraničí. Hojně byly překládány do srbochorvatštiny, bulharštiny, polštiny, ruštiny, maďarštiny a němčiny. \n\n\nPublikovat začal v 40. letech 20. století v časopisech pro děti Přítel dítek a Sluníčko. Později přispíval do Okénka Záhoří, které sám redigoval. Knižně debutoval roku 1947 prózou \"Lyžař Martin\". V ní i následujících prózách \"Žofka\" (1948) a \"Družina z Dlouhé ulice\" (1949) navázal na meziválečný model triviální společenské prózy, který přehlížel dobovou sociální realitu a svět dětí stylizoval výhradně ze zábavně-výchovné pozice. V knižní povídce \"Miško hrdina\" (1949) tematizoval již společenskou realitu, protifašistický motiv však i tentokrát vyjádřil způsobem tradiční výchovné prózy. Roku 1951 vydal román \"Exploze\", ve kterém v intencích poúnorové interpretace SNP představil dobovému dětskému čtenáři protifašistický odboj. Ve smyslu poúnorových názorů na dětskou literaturu jako prostředku ideologické výchovy mladých generací napsal i romány z učňovského prostředí \"Tři roky\" (1951) a \"První ze dvora\" (1953).\nV knize \"Mistr pästiarskych rukavic\" (1954) zbeletrizoval život olympijského vítěze Jána Zachary, v literární reportáži \"Přes šedesát štítů\" (1956) zpracoval zimní horolezecký přechod Vysokými Tatrami. Ke kvalitnímu reflektování sportovní tematiky dospěl však až na začátku 60. let ve sbírce povídek \"Smutný Suarez\" (1962), v níž sportovní téma prezentoval jako prostředek mravní sebaprojekce. Působivé etické podloží je příznačné i pro jeho nejznámější a umělecky nejhodnotnější práci \"Z myslivecké kapsy\" (1955). Následující kniha, vědecko-fantastický román se špionážní zápletkou \"Případ \"Tuberlicín\"\" (1957) je návratem k předchozí popisnosti a literátskosti. Standardní úroveň bez metaforického myšlenkového poselství moderního cestopisného žánru, má i cestopisná próza inspirovaná pobytem ve Vietnamské lidové republice \"Při zakleté řece\" (1958).\nZačátkem 60. let – pod vlivem poetiky dětského aspektu – se zaměřil znovu na společenskou prózu ze života dětí (\"Našel jsem vám kamarády, 1960; Třikrát jsem ujel, 1961; Oktávia jde stovkou, 1964\"), výchovná koncepce dětské beletristiky mu však nedovolovala propracovat se k objevení autentického dětského světa. Přijatelnější výsledek dosáhl sérií autorských pohádek, později shrnutých do souboru \"Pohádky z lesa\" (1971), v nichž se vrátil ke své bytostné tématu, k přírodě. Prostřednictvím analogie mezi světem přírody a světem lidí uvedl v nich čtenáře do koloběhu života, do jeho elementárních etických vztahů.\n\nV 60. letech rozšíril svůj žánrově-tematický rejstřík i o historicko-životopisný román \"Teď ho soudí nepřátelé\" (1967). Přes tragický osud rodáka učitele Jiřího Langsfelda zobrazil v něm národní entuziasmus a mravní imperatívnost romantické generace během revolučních let 1848 – 49. Rodný region ho inspiroval i k napsání turčianských pověstí \"O Blažejovi, co se nebál\" ( 1975). Po knížkách inspirovaných návštěvou Kuby (\"Světlo náčelníka Hatueya, 1975; Pohádky z ostrova orchidejí, 1976\") na podkladě materiálu, které sesbírali a zpracovali Igor a Dušan Janotovci, napsal sbírku bratislavských pověstí \"Zvon lumpy\" (1979), kterou rozmnožil stávající literární adaptace podunajského a bratislavského slovenského folklóru. Kvantitativním rozšířením dobového čtenářského repertoáru byla i kniha \"Podivuhodné příběhy Adama Brezuľu\" (1980), v níž se inspiroval tradicí prášilovských příběhů.\nV 80. letech napsal ještě několik knížek pro čtenáře mladšího školního věku, popisný realismus a sklon k didaktičnosti, dva atributy příznačné pro celou jeho tvorbu, mu však nedovolily překročit vlastní limity a dospět k umělecké výpovědi. Román \"Sen značky Pelé\" (1987), situovaný do brazilského sociálního a sportovního prostředí, jeho tvorbu definitivně uzavřel. Posmrtně vyšel i výběr z jeho literární publicistiky \"Dětství tohoto času\" (1986), který dokumentuje jeho vlastní celoživotní zájem o literární tvorbu pro děti a mládež, jeho manažerské aktivity a různé ediční projekty, které jako dlouholetý ředitel vydavatelství Mladé letá inicioval a podporoval.\n\n\n\n\n\n"}
{"id": "1003894", "url": "https://cs.wikipedia.org/wiki?curid=1003894", "title": "Ruslan Chasbulatov", "text": "Ruslan Chasbulatov\n\nRuslan Imranovič Chasbulatov (rusky: Русла́н Имранович Хасбула́тов, čečensky: Хасбола́ти Имра́ни кIант Руслан) (* 22. listopadu 1942 ve vesnici Tolstoj-Jurt nedaleko Grozného) je ruský ekonom a politik čečenského původu, který sehrál jednu z hlavních rolí při konfliktu prezidenta Borise Jelcina s parlamentem v roce 1993.\n\nPo studiích v Alma-Atě se v roce 1962 přestěhoval do Moskvy, kde studoval prestižní Moskevskou státní univerzitu.\n\nV říjnu 2013 byl na přednáškovém turné v České republice.\n"}
{"id": "1003896", "url": "https://cs.wikipedia.org/wiki?curid=1003896", "title": "Česká krajka", "text": "Česká krajka\n\nČeská krajka je \nVe zvláštních případech se jedná o krajky z tzv. \"české krajkářské školy\" ve 20. století. Byly to většinou umělecké, často experimentální výrobky \n\n"}
{"id": "1003899", "url": "https://cs.wikipedia.org/wiki?curid=1003899", "title": "Titan A.E.", "text": "Titan A.E.\n\nTitan A.E. je americký animovaný sci-fi film z roku 2000, který natočili režiséři Don Bluth a Gary Goldman. Jeho scénář je dílem Bena Edlunda, Johna Augusta a Josse Whedona. Snímek kombinuje techniku tradiční kreslené animace s počítačově vytvořenou animací.\n\nFilm měl premiéru v USA 16. června 2000, v Česku byl v kinech promítán od 3. srpna 2000. Rozpočet snímku činil 75 milionů dolarů, celosvětové tržby ale dosáhly pouze částky 37 milionů. Nedlouho po premiéře \"Titanu A.E.\" byla společnost Fox Animation Studios uzavřena.\n\nV roce 3028 je Země zničena mimozemskou rasou Drejů, zbytek přeživších lidí přebývá dlouhé roky v různých vesmírných koloniích. Cale Tucker, jehož otec pomáhal na Zemi realizovat projekt \"Titan\", se o 15 let později vydává hledat tajemnou loď \"Titan\", která má být nadějí na znovuobnovení lidstva.\n\n"}
{"id": "1003901", "url": "https://cs.wikipedia.org/wiki?curid=1003901", "title": "Josef Schwegel", "text": "Josef Schwegel\n\nJosef Schwegel, uváděn též jako Jožef Schwegel nebo Švegel či Žvegel (29. února 1836 Zgornje Gorje – 16. září 1914 Bled), byl rakouský šlechtic, diplomat a politik z Kraňska, na konci 19. a počátkem 20. století poslanec Říšské rady.\n\nByl synem rolníka. Vychodil obecnou školu ve Villachu a gymnázium v Lublani. Roku 1854 nastoupil na studium lékařské vysoké školy Josephinum ve Vídni. Ještě téhož roku ale přešel na Orientální akademii, kde studoval do roku 1859. Složil konzulární zkoušky a nastoupil do diplomatických služeb. Od roku 1859 pracoval na rakouské ambasádě v egyptské Alexandrii, od roku 1869 jako konzul. V roce 1870 přešel jako konzul na velvyslanectví do Cařihradu a byl vedoucím obchodní kanceláře při této misi. Od roku 1873 pracoval ve funkci dvorního a ministerského rady přímo na ministerstvu zahraničních věcí ve Vídni. Zasloužil se o zřízení Orientálního muza. V roce 1875 povýšil na sekčního šéfa. Podílel se na uzavření obchodních dohod s Rumunskem (roku 1875) a Itálií (1876). Byl úzkým spolupracovníkem ministra Gyuly Andrássyho. V roce 1878 se účastnil vyjednávání během Berlínského kongresu. Byl přidělen do čela bosenského odboru ministerstva, který měl nastavit okupační správu v Bosně a Hercegovině.\n\nRoku 1869 zdědil zámek a statek Grimšice v Kraňsku. Byl aktivní veřejně i politicky. Od roku 1883 zasedal jako poslanec Kraňského zemského sněmu. Na sněmu předsedal menšinovému klubu německých poslanců, který si udržoval jistý vliv díky neshodám mezi slovinskými politickými frakcemi. Schwegel měl korektní vztahy se slovinským politikem Ivanem Tavčarem. V roce 1898 podpořil myšlenku zřízení slovinské vysoké školy.\n\nV 70. letech 19. století se zapojil i do celostátní politiky. Ve volbách do Říšské rady roku 1879 získal mandát za velkostatkářskou kurii v Kraňsku. Za týž obvod uspěl i ve volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. K roku 1901 se profesně uvádí jako sekční šéf a statkář.\n\nV parlamentu zpočátku patřil k centralistické a liberální tzv. Ústavní straně. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885. V roce 1887 již je uváděn coby člen frakce Německorakouský klub. V roce 1890 se uvádí jako poslanec obnoveného střechového klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. V roce 1897 byl zvolen za Německou pokrokovou stranu. Podle jiného zdroje byl od roku 1885 byl členem klubu Strany ústavověrného velkostatku a v letech 1901–1907 předsedou jejího poslaneckého klubu.\n\nRoku 1907 byl jmenován členem Panské sněmovny (horní komora Říšské rady).\n\nV roce 1875 byl povýšen na rytíře, roku 1879 na barona.\n"}
{"id": "1003905", "url": "https://cs.wikipedia.org/wiki?curid=1003905", "title": "Kostel Nanebevzetí Panny Marie (Chomutov)", "text": "Kostel Nanebevzetí Panny Marie (Chomutov)\n\nKostel se nachází uprostřed historického jádra města, severně od ulicového náměstí 1. Máje. Děkanský kostel uzavírá severozápadní stranu náměstí. Naproti leží kostel sv. Kateřiny. Západně od kostela je umístěna budova děkanství a staré městské školy.\n\nPrvní zmínka o kostele pochází z roku 1330, kdy je datována listina potvrzující obročí, které vystavil Jan XXII. pro \"Konráda Hrdoně\", rektora farního kostela v Chomutově \"(Conrado Hrdony, rectori parochialis ecclesiae in Chomutov)\".\n\nDo roku 1488 patřilo podací právo řádu německých rytířů, následně Veitmilům a později Lobkovicům. Roku 1516 páni z Veitmile iniciovali přestavbu kostela, pod vedením kamenického mistra Josefa Schremla (je znám ze sjezdu kameníků v Annabergu roku 1518) a položili základy dnešnímu vzhledu stavby. Do roku 1531 byl kostel obklopen hřbitovem (u nově přemístěného hřbitovu vzniklo předměstí Hřbitovní). Hlavní trojlodí zaklenul roku 1539 mistr Jakub Hans, 1542 byla postavena západní hudební kruchta. Jižní tribuna byla dokončena až 1585 (znak Bohuslava Jáchyma Hasištejnského z Lobkovic a Anny z Redernu na arkýři tribuny). Presbytář a kaple na jižní straně je z poslední čtvrtiny 16. století.\n\nMěstská věž přiléhající k jižní straně lodi kostela byla vystavěna po roce 1525. Roku 1598 kostel vyhořel a byl následně obnoven. Zároveň byla městská věž zvýšena o jedno patro a nově zastřešena (1613–1614) z prostředků odkazu závěti Friedricha Collina.\n\nPresbytář byl nově sklenut po roce 1625 a zároveň byly provedeny opravy krovu a střešní krytiny. Roku 1632 kostel vyloupili Sasové, 1639 a 1643 byl poškozen Švédy. Následné opravy byly prováděny mezi léty 1641 až 1649. Roku 1699 byl snesen západní hlavní renesanční štít.\n\nCelková oprava kostela proběhla v roce 1723 a mezi léty 1873–1874, v té době proběhla regotizace věže, byla vybudována dnešní střecha věže a byly montovány nové barevné vitráže v presbytériu kostela. Hřbitov kolem kostela byl definitivně zrušen roku 1810. Roku 1899 byl kostel úředně uzavřen pro havarijní stav zdí a kleneb (roztržení) – hrozilo zřícení kostela. V letech 1905–1915 probíhala rozsáhlá rekonstrukce stavby podle plánů arch. Gerstla při níž byl vyzděn pseudorenesanční západní štít, vyzdvižen nový příhradový krov nad trojlodím a byly přistavěny nové cihelné a kvádrové opěráky. Slavnostní vysvěcení a znovuotevření kostela proběhlo 15. srpna 1915.\n\nVěž byla kompletně rekonstruována v letech 1984–1989. U její paty stojí socha svatého Floriána, která byla původně umístěna na vodní nádrži před kostelem svatého Ignáce. V roce 1998 byl nově vymalován interiér. V současné době stav kostela není ideální a čeká na dílčí rekonstrukce.\n\nKostel je utvářen třemi základními hmotovými prvky – trojlodní síní, kněžištěm (presbyterium, presbytář) a sakristii. K těmto částem přiléhají kaple svatého Antonína, kaple Křestní, hranolovitá Městská věž a obdélná patrová předsíň na severní straně. Tyto prvky tvoří kostel poměrně členitým.\n\nHlavní trojlodí je rozděleno dvěma řadami osmibokých pilířů s patkami členěnými výrazným oblounem a je sklenuto jak v hlavní, tak i v bočních lodích síťovou klenbou. Střední loď je mírně převýšena. Síťová klenba je tvořena žebry s dvojím jednoduchým vyžlabením, které se v pozdní gotice začalo mnohdy opět využívat.\n\nVítězný oblouk, který předěluje hlavní síň a presbytář je hrotitý, podepřený hrotitým pasem. Zajímavostí je, že presbyterium je mírně odsazené z osy k jihu. K presbyteriu přiléhající sakristie je zaklenuta křížovou klenbou bez žeber. Samotné kněžiště je zaklenuto valenou klenbou, jejíž čtyři trojúhelné výseče jsou na hranách zdobeny hřebínky vyrobenými ze štuku.\n\nZápadní raně renesanční kruchta z roku 1542 je umístěna tradičně naproti hlavnímu oltáři, podepírána třemi klasicizujícími kanelovanými sloupy a podklenuta žebrovou hvězdovou klenbou s náročně členěnými svorníky vyobrazující na jižní straně znak města Chomutov s datem 1605, kdy se stalo městem královským a při vstupu erb pánů z Veitmile.\n\nNa jižní straně síně je situována čistě renesanční tribuna (\"viz četná data\") se šlechtickým balkonem bohatě členěným a doplněným figurální a zejména dekorativní kamennou výzdobou. Tribuna je podklenuta křížově bez žeber, v cviklech jsou figurální malby datovány k roku 1641, odkryty později v roce 1874, na parapetu jsou obrazy 14 svatých pomocníků, malovaných na plechu J. B. Sternenfelsem z roku 1875. Severně přiléhající dvoupodlažní předsíň je klenuta síťovou žebrovou klenbou.\n\nAsi nejzajímavější klenbu skýtá půdorysně čtvercová Městská věž. Její strop v přízemí je zaklenut sklípkovou klenbou, taktéž jako točité schodiště spojující přízemí a patro. Toto je jediný dosud známý příklad zaklenutí schodiště sklípkovou klenbou v českých zemích, ale je znám rovněž z města Annaberg.\nStřecha chránící hlavní loď je sedlového typu, opírajíc se o dvojici zděných štítů. Na poměry kostela je vysoká a masivní. Krytinu tvoří soudobé vlnovky. Střecha presbyteria je taktéž sedlová, ale nižší. Hřebenem střechy prorůstá osmiboká sanktusová vížka s lucernou, zakončenou cibulí se špicí. Střecha nad sakristií je valbového typu.\n\nHlavní síň osvětlují na západní straně dvě bočně umístěná okna ve tvaru kvadrilob se středním pozdně gotickým oknem s kružbou, na jižní straně to je typické okno pro pozdní gotiku s opakující se kružbou a dvě okna ve dvojici bočních kaplí. V oknech jsou novodobé skleněné vitráže v olověných páscích. Pozoruhodný prvek je zakončení okna ve  zpovědní kapli, které je provedeno plastickou postavou s vysokou špičatou čepicí, suplující prvek fiály.\n\nHlavní oltář je barokní, vyhotoven v roce 1723 J. K. Vetterem. Je zdoben sloupovou architekturou se čtyřmi korintizujícími kanelovanými sloupy, mezi nimiž se nachází sochy sv. Petra a Pavla. Uprostřed v nice je pozdně gotická socha Madony vyhotovená přibližně kolem roku 1500. V nástavci je sousoší Nejsvětější Trojice. Boční oltáře jsou z téže doby, jedná se o oltář sv. Anny (sloupový s novodobým obrazem sv. Anny a sochami dvou světic) a oltář Panny Marie (sloupový se sochami sv. Václava a sv. Jana Nepomuckého a obrazem Panny Marie).\n\nV Křestní kapli se nachází oltář Dětství Ježíšova z roku 1700 s bohatě řezaným akantovým rámem. Oltář sv. Antonína Paduánského v kapli téhož zasvěcení je taktéž barokní (1760). Kazatelna je ze 17. století, upravována roku 1728 a štafírována J. J. Fahrenschonem.\n\nMěstská věž v přízemí ukrývá jeden pozoruhodný prvek a to sklípkovou klenbu. Ta je vynesena na kamenných konzolách a vytváří vzorec osmiboké hvězdice. V rohu předsíně je umístěno točité vřetenové schodiště vedoucí do patra věže, zaklenuté sklípkovou klenbou se síťovým vzorem. Tento typ klenby se v kostele vyskytuje ještě jednou, a to nad podestou schodiště vedoucí na západní kruchtu. Vznik těchto kleneb se přičítá staviteli kostela Josefu Schremlovi. Další pozoruhodnou stavbou je dům čp. 9 na náměstí 1. Máje opatřenou taktéž tímto architektonickým prvkem.\n\n"}
{"id": "1003908", "url": "https://cs.wikipedia.org/wiki?curid=1003908", "title": "ArchiFM", "text": "ArchiFM\n\nArchiFM je CAFM (Computer Aided Facility Management) systém využívající BIM technologii. \n\nJeho první verze byla vytvořena v roce 1998 a postupným vývojem vznikla současná cloudová verze označována jako archifm.net.\n\nTento systém nachází uplatnění v oblasti Facility Managementu (FM), jelikož zajišťuje efektivní správu budov a firemního majetku včetně řízení údržby. Díky hluboké integraci s CAD/BIM systémem ArchiCAD společnosti Graphisoft umožňuje zobrazení budovy a objektů ve 2D i 3D modelu.\n\nJak již název napovídá, je archifm.net aplikace běžící ve webovém prohlížeči, díky čemuž mají její uživatelé možnost přistupovat k datům nejen ze své kanceláře, ale prakticky odkudkoliv z počítače, tabletu i mobilního telefonu pomocí prohlížeče a připojení k internetu.\n\nArchifm.net je dostupný nejen jako řešení instalované a integrované do infrastruktury klienta, ale také jako služba (SaaS). Pro používání CAFM software tedy není nezbytně nutné, aby firma vyhrazovala vlastní IT zdroje (žádný hardware, software ani administrační zátěž), stačí se pouze přihlásit přes webový prohlížeč do systému archifm.net a ihned může začít nahrávat vlastní data.\n\n\nDistributorem pro Českou republiku je společnost SLIM BIM Services, s.r.o.\n\n\n"}
{"id": "1003909", "url": "https://cs.wikipedia.org/wiki?curid=1003909", "title": "Fu Kchuan", "text": "Fu Kchuan\n\nFu Kchuan (, † 190 př. n. l.), byl čínský politik počátků říše Chan. Původně řadový poddaný říše Čchin se po vypuknutí protičchinského povstání Čchen Šenga přidal k rebelům. Patřil ke generálům kolem Liou Panga, zakladatele říše Chan. Po sjednocení Číny pod Liou Pangovou vládou vedl správu údělných království Čchi a Taj.\n\nFu Kchuan žil před rokem 209 př. n. l. v Pchej (moderní okres Feng v městské prefektuře Sü-čou na severu provincie Ťiang-su). Přátelil se starostou jedné z obcí pchejského okresu, později psancem a vůdcem banditů Liou Pangem.\n\nRoku 209 př. n. l. vypuklo povstání Čchen Šenga proti říši Čchin, nedlouho předtím sjednotivší Čínu. Vzbouřil se i okres Pcheng, kde se s podporou zaměstnanců okresního úřadu Siao Chea a Cchao Šena Liou Pang postavil do čela rebelů. Fu Kchuan také patřil mezi Liou Pangovy stoupence a bojoval v jeho armádě. Po porážce Čchinů získal roku 206 př. n. l. Liou Pang titul krále z Chan a vlastní království na jihozápadě Číny. Fu Kchuanovi udělil titul pána z Kung-te () a jmenoval ho generálem kavalerie. V následující válce Liou Panga se Siang Jüem o vládu nad Čínou se podílel na taženích Liou Panga a na dobytí Čchi pod velením Chan Sina.\n\nRoku 202 př. n. l. Liou Pang zvítězil nad Siang Jüem, sjednotil Čínu do říše Chan a prohlásil se císařem. Fu Kchuan za své zásluhy koncem roku 202 př. n. l. př. n. l. obdržel titul markýze z Jang-lingu () s 2000 poddanými domácnostmi. Poté byl jmenován rádcem (\"siang\", od roku 194 př. n. l. nejvyšší rádce \"čcheng-siang\") králů Čchi a od roku 196 př. n. l. Taj.\n\nZemřel roku 190 př. n. l., byl poctěn posmrtným jménem markýz Ťing ().\n"}
{"id": "1003911", "url": "https://cs.wikipedia.org/wiki?curid=1003911", "title": "Čou Po", "text": "Čou Po\n\nČou Po (, † 169 př. n. l.) byl čínský politik počátků říše Chan. Na straně Liou Panga, zakladatele říše Chan, se účastnil povstání proti říši Čchin a následné války mezi Siang Jüem a Liou Pangem. Po vzniku říše Chan byl generálem chanské armády, později stanul v čele chanských armád, resp. administrativy jako nejvyšší velitel \"tchaj-wej\", resp. nejvyšší rádce \"čcheng-siang\".\n\nČou Po pocházel z okresu Pchej (moderní okres Feng v městské prefektuře Sü-čou na severu provincie Ťiang-su), živil se pletením rákosových rohoží a přivydělával si hraním na flétnu na pohřbech. Patřil k okruhu známých starosty jedné z pchejských obcí, později psance a vůdce banditů Liou Panga.\n\nRoku 209 př. n. l. vypuklo povstání Čchen Šenga proti říši Čchin, nedlouho předtím sjednotivší Čínu. Vzbouřil se i okres Pcheng, kde se s podporou Siao Chea a Cchao Šena Liou Pang postavil do čela rebelů a se svými přáteli vytáhl do boje proti Čchinům jako jeden z generálů povstaleckého státu Čchu. Čou Po působil jako důstojník, později generál jeho armády v bojích s Čchiny a od roku 206 př. n. l. se Siang Jüem. V bojích vynikl jako muž činu, nemilující dlouhé řeči.\n\nRoku 202 př. n. l. Liou Pang zvítězil nad Siang Jüem, sjednotil Čínu do říše Chan a prohlásil se císařem. Čou Po v lednu roku 201 př. n. l. obdržel titul markýze z Ťiangu () s 8 100 poddanými domácnostmi. Jako generál chanské armády se podílel na potlačení vzpurných králů Chan Sina, Jing Pua a Pcheng Jüea. Roku 196 byl nakrátko jmenován nejvyšším velitelem (\"tchaj-wej\") chanské armády. Za vlády císařovny Lü, roku 184 př. n. l., se nejvyšším velitelem stal znova.\n\nPo smrti císařovny roku 180 př. n. l. společně s nejvyšším rádcem Čchen Pchingem zorganizoval státní převrat proti rodu Lü spojený s dosazením nového císaře – Liou Pangova syna Wen-tiho. Roku 179 povýšil na nejvyššího rádce zprava a o rok později, po smrti Čchen Pchinga, zůstal jediným nejvyšším rádcem. Řízení veškeré administrativy mu sice dávalo značnou moc, ale jako muž činu cítil svou nevhodnost pro úřadování, roku 177 proto požádal o uvolnění, a císař mu vyhověl.\n\nNa odpočinku podezíral císaře Wen-tiho, že ho chce zabít, proto stále nosil zbroj. Kvůli tomu byl podezírán ze spiknutí a zatčen, záhy se však dostal na svobodu (poté, co si jeho syn vzal císařovu dceru). Zemřel o několik let později, roku 169 př. n. l. V uznání zásluh za říši Chan obdržel posmrtné jméno markýz Wu z Ťiang (, doslova „markýz Válečník z Ťiang“).\n"}
{"id": "1003928", "url": "https://cs.wikipedia.org/wiki?curid=1003928", "title": "Kostel Nanebevzetí Panny Marie (Bechyně)", "text": "Kostel Nanebevzetí Panny Marie (Bechyně)\n\nKostel Nanebevzetí Panny Marie v Bechyni je pozdně gotický klášterní kostel, který je součástí areálu minoritského kláštera v Bechyni. S celým areálem konventu je chráněn jako kulturní památka České republiky.\n\nObjekt kostela je půdorysně členěn jako hlavní dvoulodí a jednolodní presbytář, navazující asymetricky přímo na levou loď. Hlavní vstup do kostela je situován směrem ze starého města (tedy ze západu), prostor presbytáře (také kněžiště nebo chóru) se nachází, jak je obvyklé u křesťanských kostelů, na straně východní. Kromě hlavního vstupu, lze do kostela vstoupit ještě z ambitu (tento vstup se nachází na levé straně presbytáře, nebo průchodem přes přístavbu barokní kaple. \n\nPo vstupu do kostela hlavním vstupem, se nacházíme pod barokním kůrem, který byl do kostela vestavěn až v roce 1634. Kůr je zespoda vynášen dvěma oblouky a podklenut křížovou klenbou bez žeber (imitace gotiky, zřejmě použita, aby nenarušila slohovou jednotu kostela). Vestavba barokního kůru bohužel zničila jednu z nejcennějších, pozdně gotických fresek v celém klášterním komplexu. Freska znázorňovala poslední soud a v současnosti jsou z ní viditelné pouze dvě nevelké části (spodní, pod kůrem a horní, nad kůrem). Na kůru jsou dnes umístěny varhany. V prostoru pod kůrem se nachází ještě pozdně gotická kropenka (nádrž na svěcenou vodu) pocházející z 16. Století (část z původního vybavení kostela) s vegetabilním dekorem znázorňujícím propletené suché větve. Jejím autorem je pravděpodobně Wendel Roskopf, stavitel a sochař, který v období jejího vzniku působil na bechyňském zámku.\n\nProstor hlavního dvoulodí byl dokončen kolem roku 1500. Mísí se zde prvky tradičních halových dvoulodních kostelů předhusitské doby s inspirací ze Saska v podobě sklípkové (diamantové) klenby. Klenutí je rozděleno do osmi identických polí. Sklípková (diamantová) klenba vzniká průniky mnoha částí valených kleneb a přechody mezi těmito částmi vytvářejí obrazce podobné diamantům (kosočtverce). Jedná se o typický prvek pozdně gotické architektury a jediný druh gotické klenby, který postrádá žebra. Jednotlivá pole klenby z jedné strany vždy vybíhají volně ze stěny, bez přípor i konzol. Ve střední části pak klenbu nesou tři kulaté sloupy (opět bez konzol), ve spodní části zakončené osmibokými patkami. Celý prostor dvoulodí, dlouhý asi 27m, široký asi 13m a vysoký asi 10m je osvětlen třemi lomenými okny s kamennou kružbou, z nichž jedno je umístěno v pravé části východní stěny (pohled od vchodu) a zbylá dvě pak v jižní stěně kostela (od vstupu napravo). Prostor je dodnes využíván k vykonávání bohoslužeb.\n\nPresbytář (také kněžiště nebo chór) je od dvoulodí oddělen výrazným lomeným obloukem. Oblouk je vyložen silným kamenným žebrem složeným ze dvou oblounů a rovné části. V jeho levé dolní části pak tvoří jakýsi pilastr zakončený pětibokou patkou. Samotný prostor presbytáře je přibližně o dva metry nižší než dvoulodí. V půdoryse je na východní straně zakončen pětibokým zakončením. V každém z pěti boků se nachází vysoké gotické okno s kamennou čtyřlaločnou kružbou. Při pravé straně (pohled od vchodu) je pak těchto pět oken doplněno o další tři se stejným vzorem. Při levé části se nacházejí tři snížená lomená okna posazená výše kvůli přítomnosti budovy ambitu u této stěny z druhé strany. Celá část presbytáře je zaklenuta jiným druhem klenby, než dvoulodí. Jedná se o klenbu síťovou, přesněji klenbu Milevského typu (podle klenby z kláštera v Milevsku). Tato klenba má cihlová žebra, která svým křížením vytvářejí dojem sítě. Většina žeber zde již má pouze dekorativní funkci (nikoliv nosnou). Důležitým zdobným prvkem klenby jsou erby hlavních mecenášů bechyňského kláštera, např. rodu Šternberků, zobrazující zlaté hvězdice. Nacházejí se v místě hlavních svorníků (místo styku většiny žeber v klenbě, uprostřed pole klenby). Klenba v celé části presbytáře vybíhá z jehlancových konzol umístěných po obvodu na stěnách. Ani zde nejsou užity žádné přípory.\n\nK areálu kostela a kláštera byla v roce 1673 z jižní strany přistavěna barokní kaple (kvůli zvýšení kapacit při náporu poutníků). Tato kaple však byla roku 1725 na příkaz hraběnky Marie Terezie Paarové (poslední rod, který vlastnil bechyňské panství)nahrazena jinou, též barokní kaplí, která zde stojí dodnes. Kaple je vystavena na osmiúhelníkovém půdorysu a dominuje jí výrazné zaklenutí kupolí s lucernou (otvorem pro světlo) uprostřed.\n\nV kostele se dodnes zachovalo nemálo z historického vybavení interiéru. Vybavení je převážně barokní, a pochází většinou z 16. až 18. století. Mezi nejpozoruhodnější patří hlavní oltář umístěný v presbytáři. Ten je z 18. Století. Byl vyzdoben řezbářem Františkem Feitem z Pelhřimova a sochařem Václavem Modlerem ze Staré Boleslavi. Na oltáři je umístěna socha ukřižovaného Ježíše Krista z druhé poloviny 16. století a poté, jedna z nejcennějších věcí v celém klášteře, socha piety z konce 15. Století. Dále pak stojí za zmínění velmi kvalitně reliéfně zpracované náhrobky představitelů rodů Šternberků a Švamberků na stěně v presbytáři, konkrétně Ladislava ze Šternberka († 1521) a Kryštofa ze Švamberka (kostel byl dlouhodobě užíván, jako hrobka místodržících bechyňského panství). V neposlední řadě se zde nachází soška piety z 16. Století umístěná ve výklenku za mříží na jižní straně presbytáře (vpravo, pohled od vstupu).\n\nExteriér kostela je pak velmi vzhledově ovlivňován přístavbou barokní kaple, která dominuje jeho jižní části, dále pak budovou ambitu samotného kláštera, z níž vybíhá přístavba krytého atria umístěného před hlavní vchod kostela. Čelní pohled je tak značně omezen a hlavní příchozí cestou ke kostelu se stává cesta od jihozápadu. Jak hlavní loď, tak presbytář jsou zastřešeny každý vlastním úsekem sedlové střechy s prudkým sklonem. Jedinou změnou oproti původnímu vzhledu kostela, je cibulovitá vížka umístěná na hřeben sedlové části střechy zastřešující hlavní dvoulodí. Tato vížka byla ke kostelu přistavěna v rámci barokních úprav. Celý komplex dvoulodí a presbytáře má délku cca 42m a to dělá z kláštera jednu z dominant jihočeské Bechyně, zejména při pohledu z jihovýchodu, kdy lze vidět celý komplex umístěný na skále nad řekou Lužnicí.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 11 620 000 Kč.\n\n"}
{"id": "1003933", "url": "https://cs.wikipedia.org/wiki?curid=1003933", "title": "Františkánský klášter (Bechyně)", "text": "Františkánský klášter (Bechyně)\n\nFrantiškánský klášter v Bechyni s kostelem Nanebevzetí Panny Marie je komplex pozdně gotických budov nacházejících se na skále na pravém břehu řeky Lužnice. Jeho současná architektonická podoba pochází převážně z konce patnáctého a počátku šestnáctého století. Je chráněn jako kulturní památka České republiky.\n\nMísto, kde se nachází dnešní bechyňský klášter, nazývané také kamenný ostrov, bylo osídleno už dlouho předtím, než se sem nastěhoval řád bratrů františkánů. Z archeologických průzkumů vyplývá, že již cca v 7. století našeho letopočtu bylo osídleno starými Slovany. V prostorách dnešní rajské zahrady bylo při archeologických průzkumech přibližně 1 metr pod povrchem nalezeno ohniště z této doby. \n\nKlášterní komplex se zde nachází od konce 13. století, kdy jeho výstavba započala založením původního kostela v roce 1281. Poté stavba pokračovala dostavbou ambitu a o tři roky později (1284) byli na místo povoláni první příslušníci řádu františkánů. Původní klášter byla pravděpodobně roubená budova s kamennou podezdívkou. Komplex byl ale během husitských válek (1422) zničen a vydrancován. \n\nPo ničivém nájezdu Husitů bylo místo skoro po celé následující století neobydlené. Ke konci tohoto století se ale ekonomická situace města Bechyně začala zlepšovat a místní páni, Šternberkové, se rozhodli bývalý klášter obnovit. Stavebníci budoucího kláštera byli Zdislav a Ladislav ze Šternberka († 1521). Mniši, františkáni observanti, se tak mohli v roce 1491 nastěhovat do nově vyrůstajících, pozdně gotických budov nového kláštera, zahrnujících hlavní kostel Nanebevzetí Panny Marie, ambit s rajskou zahradou, jídelnu, dílny a dormitář mnichů. Klášterní komplex se budoval do počátku 16. století a jeho hlavní dnešní ozdobou jsou zejména sklípkové klenby v prostorách ambitu.\n\nKlášterní komplex během celé svojí existence prodělal několik úprav. Tou největší bylo bezesporu zřízení špitálu v období vlády Petra Voka z Rožmberka na bechyňském panství (1570). Tato úprava cca dvojnásobně zvětšila komplex budov konventu. Stavitelem byl pravděpodobně Antonio Ericer. Špitál tak mohl sloužit nemocným a chudým ze širokého okolí.\n\nDalší úpravy budov klášterního komplexu proběhly po jeho vydrancování při vpádu Buquoyových vojsk do Bechyně během 17. století. Při rabování a plenění kláštera se zde mělo údajně odehrát několik zázraků a nově příchozí davy poutníků, poté co Buquoy s vojskem odtáhl, na sebe nenechaly dlouho čekat. Bylo nutné změnit dispozici kláštera tak, aby byla schopná nápor poutníků zvládat. V ambitu tak byla přesvěcena původní kaple sv. Barbory nově sv. Karlu Boromejskému a ke kostelu se z jihu přistavěla barokní kaple (roku 1673). Dále se v kostele přímo nad vchodem vestavěl kůr, který dodnes slouží, jako stanoviště pro varhany. Změnilo se také vybavení interiéru, které se taktéž uzpůsobilo tomuto náporu, jako například kazatelna přímo v ambitu nebo větší počet zpovědnic. Exteriér kostela byl pak obohacen malou cibulovitou vížkou umístěnou na střeše jeho hlavního dvoulodí. Poslední významnou přestavbou bylo stržení staré barokní kaple a výstavba nové na příkaz hraběnky Paarové (1725). Od 18. do první poloviny 20. století pak pro klášter nastalo období klidu.\n\nV dnešní době klášter vlastní řád františkánů, který sídlí v Praze, ale stabilně jezdí svůj klášter navštěvovat a podílí se finančně na jeho opravách. Ty zde probíhají prakticky nepřetržitě od revolučního převratu v roce 1989, kdy byl klášter tomuto řádu navrácen. Ambit a špitál dnes slouží jako zázemí Základní umělecké školy Bechyně, která tyto prostory také sama spravuje, udržuje a podílí se tak na celkové údržbě kláštera. Klášter je tak po letech opět v dobrém stavu a turisté mohou obdivovat jeho nezaměnitelnou atmosféru. Dodnes se využívá ke konání bohoslužeb a je neodmyslitelnou dominantou města Bechyně.\n\nKlášter byl po celou dobu své existence obýván maximálně patnácti mnichy františkánského řádu. Mezi hlavní činnosti zdejších mnichů patřilo tkalcovství. Ve zdejších dílnách se tkalo hnědé sukno, kterým bechyňský klášter zásoboval ostatní řádové kláštery v českých zemích. Sukno bylo totiž potřeba pro výrobu františkánských hnědých hábitů, pro františkány typických. Mimo milodarů, které představovaly hlavní zdroj obživy, se obyvatelé kláštera přiživovali na hospodářských produktech zahrady ke klášteru přilehlé a to zejména v dobách ekonomických krizí, kdy pouze milodary nemohly stačit. Krom chovu hospodářských zvířat a pěstování základních plodin se v zahradě pěstovala například také vinná réva. Mniši se odívali do hnědého roucha a chodili bosí. Jedlo se jednou denně v prostorách klášterní jídelny (dnešní koncertní sál ZUŠ Bechyně). Klášter byl původně bez přívodu pitné vody. Pro tu se chodilo po strmém schodišti k řece v Lužnici. V roce 1785 byli ale mniši od této práce osvobozeni přívodem pitné vody do kláštera samospádem z centrální bechyňské kašny. \n\nMimo duchovních a liturgických účelů sloužil klášter také jako místo posledního odpočinku. Pohřbívali se zde jak mniši, tak bechyňští páni či významní měšťané. Mniši se pohřbívali zejména v klášterním ambitu, kde jsou dodneška viditelné nástěnné malované kartuše, které měly označovat místo posledního odpočinku. Každá z nich nese jméno toho, který leží pohřbený pod přilehlým náhrobním kamenem, obvykle umístěným do podlahy ambitu (výjimečně do stěny). Hojně se také pohřbívalo v prostoru rajské zahrady. Další hrobky se nacházejí v samotném kostele. Pod hlavním oltářem jsou například pohřbeni páni Karel Kryštof ze Švamberka a Ladislav ze Šternberka. Jejich náhrobní kameny s reliéfním vyobrazením v životní velikosti zdobí stěnu zdejšího presbytáře. V kostele se dále nachází dvě hrobky zapečetěné náhrobními kameny, z nichž jedna náleží bratrům františkánům a druhá pánům ze Švamberka. Posledními majiteli bechyňského panství byli Paarové, kteří mají svojí hrobku umístěnou kousek od jižní stěny kostela odděleně od komplexu. \n\nRody, které se v klášteře nechaly pohřbívat, byly často jeho velmi štědrými mecenáši. Zejména Šternberkové byli během svého vlastnictví panství jedněmi z významných mecenášů bechyňského kláštera. Darovali mu mnoho z jeho aktuálního depozitáře (převážně barokního).\n\nSoše Piety Panny Marie byla zasvěcena 3. kaple Svaté cesty z Prahy do Staré Boleslavi. Kaple byly stavěny v letech 1674–1690, v horním rohu výklenku bylo jméno stavebníka a jeho erb. Donátorem této kaple byl Jan Norbert, hrabě ze Šternberka.\n\n\n"}
{"id": "1003944", "url": "https://cs.wikipedia.org/wiki?curid=1003944", "title": "Marie od Vtělení Guyart", "text": "Marie od Vtělení Guyart\n\nSvatá Marie od Vtělení Guyart, O.S.U. (28. října 1599, Tours – 30. dubna 1672, Québec) byla francouzská katolická řeholnice Římské unie řádu svaté Voršily.\n\nNarodila se 28. října 1599 v Tours, jako čtvrtá z osmi dětí Florenta Guyarta, mistra pekaře, a Jeanne Michelet, členky nižší aristokracie. Na přání svého otce si v 17 letech vzala obchodníka s hedvábím Claude Martina. Měla s ním syna, který se jmenoval Claude. Když jí bylo 19 let, zemřel jí manžel, a odmítla se znovu vdát. Rozhodla se pro řeholní život karmelitánek nebo feuillantů. Roku 1631 vstoupila do kláštera uršulinek v Tours.\n\nV klášteře přišla do kontaktu s misionáři jezuity v Kanadě a začala se připravovat na práci v koloniích. Roku 1639 odešla z Tours a založila první klášter uršulinek v Québecu. Misijně působila zejména mezi indiánskými kmeny - Irokézy a Hurony.\n\nSpolupracovala také dalšími řeholnicemi. Vzhledem k tomu, že řeholnice přišly z různých kongregací, s různými pravidly atd., Marie vytvořila nové pravidla, která byla roku 1662 schválena biskupem François de Montmorency-Lavalem.\n\nZemřela 30. dubna 1672 v Québecu. Je pohřbena v klášteře, který založila.\n\nBlahořečena byla 22. června 1980 papežem Janem Pavlem II., a svatořečena 3. dubna 2014 papežem Františkem.\n"}
{"id": "1003958", "url": "https://cs.wikipedia.org/wiki?curid=1003958", "title": "Tuam", "text": "Tuam\n\nTuam ( ) je město v hrabství Galway severně od města Galway. V roce 2011 mělo 8 200 obyvatel.\n"}
{"id": "1003959", "url": "https://cs.wikipedia.org/wiki?curid=1003959", "title": "157 (číslo)", "text": "157 (číslo)\n\nSto padesát sedm je přirozené číslo. Následuje po číslu sto padesát šest a předchází číslu sto padesát osm. Řadová číslovka je \"stopadesátý sedmý\" nebo \"stosedm a padesátý\". Římskými číslicemi se zapisuje CLVII.\n\nSto padesát šest je\n\n\n\n157 Dejanira je planetka hlavního pásu\n\n157. dnem v roce je 6. červen (v přestupných letech 5. červen)\n\n"}
{"id": "1003960", "url": "https://cs.wikipedia.org/wiki?curid=1003960", "title": "Vlkanov (Tetín)", "text": "Vlkanov (Tetín)\n\nVlkanov je malá osada, část obce Tetín v okrese Jičín. Nachází se asi 1 km na jihovýchodně od Tetína. V roce 2014 zde bylo evidováno 15 adres. V roce 2011 zde trvale žilo 45 obyvatel.\n\nVlkanov leží v katastrálním území Tetín o výměře 2,81 km.\n\n"}
{"id": "1003962", "url": "https://cs.wikipedia.org/wiki?curid=1003962", "title": "Bartolo Longo", "text": "Bartolo Longo\n\nBartolo Longo (10. února 1841, Latiano – 5. října 1926, Pompei) byl italský katolický laik, rytíř Řádu Božího Hrobu a dominikánský terciář.\n\nNarodil se 10. února 1841 v Latianu v bohaté rodině. Jeho rodiče byli oddaní římští katolíci. Roku 1851 mu zemřel otec a jeho matka se znovu vdala. Roku 1861 začal studovat právo na Univerzitě v Neapoli.\n\nV roce 1860 se katolická církev v Itálii ocitla v rozporu se silným nacionalistickým hnutím. Generál Giuseppe Garibaldi, který hrál klíčovou roli ve sjednocení Itálie, viděl papeže jako antagonistu k italskému nacionalismu a aktivně propagoval odstranění papežského úřadu. Katolická církev v Evropě musela bojovat proti popularitě spiritualismu a okultismu. Mnoho studentů Univerzity v Neapoli se zúčastnilo demonstrace proti papeži. Longo se zapletl se do skupiny, která ho vedla do Satanistického kultu. Po nějakém studiu a s několika \"duchovními\" zážitky Longo řekl, že byl vysvěcen na satanského kněze.\nV následujících letech Longův život zakusil deprese, nervozitu a zmatek. Obrátil se na rodinného přítele Vincenza Pepeho, aby ho vedl. Byl to Pepe, který ho přesvědčil, aby se vzdal satanismu a zavedl jej k dominikánskému otci Albertu Radentemu, který ho vedl k oddanosti růženci. Dne 7. října 1871 vstoupil k dominikánským terciářům a přijal jméno \"Rosario\". V této době údajně navštívil seanci a zvedl růženec a prohlásil: \"Vzdávám se spiritualismu, protože to není nic jiného než bludiště chyb a lži.\" Znal se také s několika františkány, s nimiž pomáhal chudým a nevyléčitelně nemocným. Bartolo také udržoval svou advokátní praxi, která ho zavedla do Pompei, kde se staral o záležitosti hraběnky Marianny Farnararo De Fusco.\n\nV Pompeiích mluvil s lidmi o Bohu a poznal jejich hrozný nedostatek katecheze. Longo psal o svých osobních bojích s duševním onemocněním, paranoii, depresích a úzkosti. Přiznal, že chtěl spáchat sebevraždu, ale tento čin odmítl, když si připomněl slib sv. Dominika \"Kdo propaguje můj růženec, bude spasen\".\n\nS pomocí hraběnky Mariany di Fusco slavnostně otevřeli Spolubratrství růžence a v říjnu 1873 začala obnova zchátralého kostela. Sponzoroval festival na počest Panny Marie Růžencové.\n\nV roce 1875 Longo získal jako dárek malbu zobrazující Pannu Marii Růžencovou, se svatým Dominikem a svatou Kateřinou Sienskou. Obraz byl v hrozném stavu. Longo ho nechal opravit a umístil ho do kostela. U obrazu se údajně stalo několik zázraků. Údajné zázraky začaly být hlášeny a lidé se začali hrnout houfně do kostela. Longo byl povzbuzen biskupem z Noli zahájit výstavbu většího kostela. Základní kámen byl položen 8. května 1876. Kostel byl vysvěcen v květnu 1891 kardinálem La Vallettou (zastupujícím Lva XIII.). Roku 1939 byl povýšen na baziliku a dnes je známá pod jménem: Bazilika Panny Marie Nejsvětějšího růžence v Pompei.\n\nNa popud papeže Lva XIII. Bartolo Longo a hraběnka Mariana di Fusco byli oddáni 7. dubna 1885. Drželi zásadu abstinence pohlavního styku a pokračovali v pomáhání dětem, dětem vězňů. Roku 1906 věnoval celý majetek Pompeiské svatyně Svatému Stolci. Longo dále podporoval růženec až do své smrti 5. října 1926 ve věku 85 let. Jeho tělo odpočívá ve skleněné rakvi a je oblečen do pláště Rytířů Řádu Božího Hrobu v bazilice v Pompei.\nByl blahořečen 26. října 1980 papežem Janem Pavlem II., který ho nazýval \"Apoštolem Růžence\".\n"}
{"id": "1003966", "url": "https://cs.wikipedia.org/wiki?curid=1003966", "title": "Třída Emer", "text": "Třída Emer\n\nTřída Emer je třída bývalých oceánských hlídkových lodí irského námořnictva. Celkem byly postaveny tři jednotky této třídy, která vychází z hlídkové lodě LÉ \"Deirdre\" (P20). Dvě vyřazená plavidla zakoupila Libye, Malta a Nigérie.\n\nVšechny tři jednotky postavila irská loděnice Verlome Dockyard v Corku.\n\nJednotky třídy \"Emer\":\nElektroniku tvoří radary Kelvin Hughes Mk.IV, Decca 1230 a sonar simrad. Výzbroj tvoří jeden 40mm kanón Bofors a dva 20mm kanóny Rheinmetall Rh 202. Osobní zbraně posádky tvoří pistole ráže 9 mm a kulomety ráže 7,62 mm. Pohonný systém tvoří dva diesely SEMT- Pielstick o výkonu 48000 HP. Lodní šrouby je jeden. Nejvyšší rychlost je 17 uzlů. Dosah je 6750 námořních mil při rychlosti 12 uzlů.\n\nVšechny tři jednotky byly opakovně nasazeny při podpoře irských vojáků vyslaných do mírových misí OSN.\n"}
{"id": "1003975", "url": "https://cs.wikipedia.org/wiki?curid=1003975", "title": "Aschaffenburg", "text": "Aschaffenburg\n\nAschaffenburg je město v německé spolkové zemi Bavorsko, na soutoku řek Mohan a Aschaff. Leží na úpatí pohoří Spessart 280 km severozápadně od Mnichova. Díky příjemnému podnebí má přezdívku \"bavorská Nizza\".\n\nMěsto bylo v letech 982 až 1803 součástí Arcidiecéze mohučské, za napoleonských válek zde krátce existovalo samostatně Aschaffenburské knížectví, které pak připadlo Bavorsku. V červenci 1866 se odehrála bitva u Aschaffenburgu, které byla součástí prusko-rakouské války. V dubnu 1945 probíhaly tuhé boje o město, které vedly ke zničení většiny staveb. Po válce v Aschaffenburgu sídlila americká armáda.\n\nNejvýznamnější památkou je zámek Johannisburg ze 17. století, kde je umístěna státní obrazová galerie. Ve městě se dále nachází Muzeum přírodní historie, Muzeum židovské kultury a \"Pompejanum\", vila napodobující antickou architekturu, kterou dal postavit král Ludvík I. Bavorský. Nejdůležitějším chrámem je kostel svatého Petra a Alexandra (\"basilica minor\"). Ve městě se koná tradiční historické symposium zvané \"Aschaffenburger Gespräche\". V roce 1995 byla založena místní vysoká škola \"Hochschule für angewandte Wissenschaften Fachhochschule Aschaffenburg\". Ve městě vychází deník \"Main-Echo\". Maskotem města je figurka zvaná \"Maulaff\", dřevěná soška sedláka s otevřenými ústy, která sloužila v zámeckém parku jako terč, do něhož se hosté trefovali míčem.\n\nPartnerským městem je od roku 1956 Perth (Skotsko).\n\n\n\nMístní fotbalový klub Viktoria Aschaffenburg, který v osmdesátých letech postoupil až do druhé bundesligy, je zajímavý tím, že většinu existence strávil kvůli lepšímu dopravnímu spojení v hesenských místo v bavorských soutěžích.\n"}
{"id": "1003979", "url": "https://cs.wikipedia.org/wiki?curid=1003979", "title": "Caral", "text": "Caral\n\nCaral (též Caral-Supe) je název jedné z peruánských archeologických lokalit, které jsou zařazeny na seznam světového kulturního dědictví UNESCO. Toto centrum prehispánské civizace Caral se nachází v údolí Valle de Supe, 200 kilometrů severně od Limy, jeho stáří se odhaduje na 5 000 let. Rozkládá se na území o rozloze 66 ha. Vzhledem ke svému stáří se jedná o výjimečně zachovalou lokalitu, ve které se nachází mimo jiné několik pyramidových struktur, kruhových prostranství či pozůstatky obytných budov. Caral bylo ve své době náboženským a duchovním centrem přilehlých lidských sídelních celků. Byly zde nalezeny útržky textů „zapsaných“ uzlovým písmem kipu.\n\nCivilizace Caral (též pod názvem civilizace Norte Chico) patří mezi nejstarší kultury na americkém kontinentu - rozvíjela se ve stejném časovém období jako starověké kultury Mezopotámie, Indie, Číny, Egyptu či Řecka.\n\n"}
{"id": "1003981", "url": "https://cs.wikipedia.org/wiki?curid=1003981", "title": "Heribert Rosweyde", "text": "Heribert Rosweyde\n\nHeribert Rosweyde (20. ledna 1569 Utrecht – 4. října 1629 Antverpy) byl jezuitský hagiograf. Důležité byly především jeho snahy o podchycení všech rukopisných legend v belgických knihovnách (Fasti Sanctorum). Po Rosweydově smrti byl pověřen přehlédnutím jeho díla nacházejícího se z velké části v rukopisu Jean Bolland a to dalo důležitý podnět práci bollandistů.\n\n"}
{"id": "1003983", "url": "https://cs.wikipedia.org/wiki?curid=1003983", "title": "R-77", "text": "R-77\n\nVympel R-77 (RVV-AE) (v kódu NATO \"AA-12 Adder\") je v SSSR vyvinutá protiletadlová řízená střela středního dosahu s aktivním radarovým naváděním. V současnosti je to nejlepší ruská raketa na střední vzdálenosti a odpověď na americkou protiletadlovou raketu AIM-120 AMRAAM, díky čemuž získala přezdívku \"Amraamski\", a to i přesto, že se této střele vůbec nepodobá. Ve svých schopnostech překonává všechny starší typy, včetně nejnovější verze osvědčené rakety R-27 (R-27AE).\n\nVývoj této střely sahá až do roku 1982 k projektu RVV-AE. Tento projekt byl v SSSR známý pod prototypovým označením Izdělije 170. Na veřejnosti se poprvé představila na výstavě letecké techniky v Minsku v únoru 1992. Zaslouženou pozornost, nejen laické veřejnosti, ale i západních odborníků, získala zejména díky netradičním konstrukčním prvkům, které se do té doby neobjevily na žádné jiné protiletecké raketě. Především šlo o použití zadních řídících prvků ve tvaru mřížky, které radikálním způsobem zvyšují manévrovatelnost rakety. Při prudkých manévrech ve vysoké rychlosti se vynořuje další silná stránka této rakety a tou je maximální povolené přetížení, které představuje až 45 g. Další předností netradičních řídících prvků je údajné snížení efektivní radiolokační odrazné plochy. Tato fundamentální nová konstrukce vytváří výborné předpoklady pro úspěšné zasažení i extrémně manévrujících cílů za nepříznivých povětrnostních podmínek a to i na pozadí země, případně vodní plochy.\n\nVývoj této protiletecké střely je však poznamenán tragickou událostí, která se odehrála v raném stádiu existence této rakety v roce 1986. Během testovacích střeleb byla raketa R-77 odpálena z MiGu-23 na dálkově ovládaný vrtulník Mi-6, ale naváděcí soustava rakety uzamkla jiný cíl. Bylo jím dopravní letadlo Antonov An-26 letecké společnosti Aeroflot, které mělo větší radarovou odrazovou plochu a nenacházelo se na rušivém pozadí země. Raketa toto letadlo sestřelila. V té době se na jeho palubě nacházelo 26 pasažérů a všichni zahynuli.\n\nRaketa R-77 nebyla dosud údajně v reálném vzdušném boji prověřena.\n\n\n\n\n\n\n\n"}
{"id": "1003986", "url": "https://cs.wikipedia.org/wiki?curid=1003986", "title": "Huseník převislý", "text": "Huseník převislý\n\nHuseník převislý (\"Arabis turrita\") je řídce se vyskytující rostlina teplejších poloh, světle žlutými kvítky kvetoucí druh rodu huseník. Někdy bývá pod názvem \"Pseudoturritis turrita\" řazen do monotypického rodu \"Pseudoturritis\".\n\nRoste hlavně v jižní a střední Evropě (severní hranice výskytu prochází jihem Francie a Německa, Českou republikou, Slovenskem a Ukrajinou) a dále na východě v Malé Asii, okolí Kavkazu a na severozápadě Afriky. Tato krátce vytrvalá bylina roste na teplých, humózních, propustných, na živiny bohatých lesních půdách s vápencovitým podkladem.\n\nRostlina s obvykle jedinou lodyhou, vyrůstající z hlíznatého kořene, která dorůstá do výše 40 až 90 cm a s jedinou přízemní listovou růžici. Přímá lodyha se v horní polovině někdy větví, po celé délce je porostlá rozvětvenými chlupy a její světlezelená barva občas přechází do fialové. Řapíkaté listy přízemní růžice bývají až 8 cm dlouhé a 4 cm široké, jsou vejčité až elipsovité, na bázi klínovitě zúžené a po obvodě nepravidelně zoubkované, v době kvetení již zasychají. Přisedlé listy, až 10 cm dlouhé a 2,5 cm široké, hustě porůstající lodyhu jsou podlouhlé až úzce obvejčité, bázi mají srdčitou s ouškami a na vrcholu jsou zahrocené nebo s tupou špičkou, po obvodě jsou listy plytce zubaté a směrem vzhůru se postupně zmenšují. Všechny listy rostliny jsou hustě porostlé rozvětvenými chlupy.\n\nZ úžlabí listenů, tvarem podobných listům, vyrůstají na odstávajících stopkách oboupohlavné čtyřčetné květy tvořící terminální hrozen někdy i s 30 květy. Světlezelené vzpřímené kališní lístky jsou dlouhé až 4 mm, bledožluté korunní lístky bývají velké 8 × 3 mm. Šest tyčinek je čtyřmocných, čtyři nektaria tvoří kruh, horní semeník nese jednu čnělku s bliznou. Kvete od dubna do června.\n\nPlody rostoucí v jednostranném plodenství jsou zploštělé pukající šešule o délce 80 až 120 mm a šířce 2 až 3 mm, na počátku zrání bývají přímé a později obloukovitě dolu ohnuté. Síťovitě žilnaté dvoupouzdré šešule jsou mezi semeny zaškrcované, trvalou čnělku mají až 2 mm dlouhou a chlopně bez výrazné střední žilky. V jedné řadě uložená tmavohnědá semena jsou široce vejčitá a zploštělá, 2 až 3 mm dlouhá a mají po celém obvodě asi 1 mm široký světlý lem.\n\nČeská republika se nachází na okraji areálu rozšíření huseníku převislého který se v české krajině vyskytuje jen ojediněle. V zájmu zachování tohoto druhu i do budoucna byl v \"Červeném seznamu cévnatých rostlin České republiky z roku 2012\" zařazen do kategorie ohrožených druhů (C3) přestože zákonem chráněn není.\n\n\n\n \n"}
{"id": "1003992", "url": "https://cs.wikipedia.org/wiki?curid=1003992", "title": "Právo na spravedlivý proces", "text": "Právo na spravedlivý proces\n\nPrávo na spravedlivý proces (neboli právo na spravedlivé soudní řízení či právo na spravedlivé řízení) je jeden ze základních pilířů právních řádů všech demokratických států, které svým občanům garantují nezávislou a nestrannou soudní moc. Podstatou tohoto práva je možnost domáhat se svých práv u nestranného soudu. Právo na spravedlivý proces řadíme mezi základní lidská práva a jeho porušení je tak postižitelné nejenom na zákonné úrovni, ale i prostřednictvím ochrany ústavněprávní. Právo na spravedlivý soudní proces představuje možnost pro každého jedince využít všech právních institutů a záruk, které nám tento právní řád nabízí. Tato definice je v souladu s pojmoslovím Evropského soudu pro lidská práva. Samotný pojem „právo na spravedlivý proces“ nepoužívá žádný zákonný ani mezinárodní předpis, ale byl vytvořen judikaturou Evropského soudu pro lidská práva. Ve 20. století se právo na spravedlivý proces se stalo jedním ze základních znaků demokratického právního státu. \n\nJiž v roce 1215 bylo ve Velké listině svobod (Magna charta libertatum) toto právo zakotveno hned v několika článcích. Například v čl. 39 bylo psáno, že žádný svobodný nesmí být zadržen ani zbaven práv bez řádného vydání právoplatného rozsudku jemu rovných či na základě práva země. V čl. 21 bylo zakotveno právo baronetů na přiměřenost trestu uděleného jedině soudci jim rovnými, v čl. 40 zákaz odepření či zdržování spravedlnosti atd. Roku 1679 bylo toto právo zakotveno v Anglii králem Karlem II. v Habeas Corpus Act, kde bylo zaručeno, že věznění bude vždy posouzeno bezúhonným soudcem. V roce 1689 bylo pak zakotveno v Bill of Rights Viléma I. Oranžského, nizozemského hraběte. \n\nAž v 18. století začaly vznikat katalogy lidských práv shrnující roztříštěnou právní úpravu do ucelených předpisů. Prvním takovým dokumentem je Virginská deklarace z roku 1776 přijatá v USA. Na ni navazovala francouzská Deklarace práv člověka a občana přijatá v roce 1789 a inspirovaná americkým vzorem. Na našem území byl podobný katalog přijat až v roce 1811 císařem Františkem I. a to v rámci Všeobecného občanského zákoníku. \n\nNa přelomu 19. a 20. století bylo toto právo jedním z hlavních cílů moderně formovaných států. Největší pozornosti se lidská práva dočkala až po Druhé světové válce, kdy katalogy lidských práv začaly být vytvářeny i na nadnárodní úrovni. Tohoto úkolu se zhostila Organizace spojených národů přijetím Charty OSN. Na tu navázala Všeobecná deklarace lidských práv v roce 1948 a posléze Mezinárodní pakt o občanských a politických právech z roku 1966. \n\nDalší prameny jsou k nalezení v kapitole Zakotvení práva na spravedlivý proces. \n\nPrávo na spravedlivý proces je právní zásada primárně zakotvená v Úmluvě o ochraně lidských práv a základních svobod, dokumentu přijatém členy Rady Evropy, který byl podepsán v Římě 4. listopadu 1950. \n\nTento dokument navazuje na Všeobecnou deklaraci lidských práv, vyhlášenou Valným shromážděním OSN 10. prosince 1948. Ta ve svém čl. 10 zaručuje právo na spravedlivý proces takto:„Každý má úplně stejné právo, aby byl spravedlivě a veřejně vyslechnut nezávislým a nestranným soudem, který rozhoduje buď o jeho právech a povinnostech, nebo o jakémkoli trestním obvinění vzneseném proti němu.“Právo na spravedlivý proces rovněž patří mezi základní lidská práva obsažená v čl. 14 Mezinárodního paktu o občanských a politických právech.\n\nÚmluva o ochraně lidských práv a základních svobod (zkráceně jako Úmluva o lidských právech) toto právo přebírá a rozšiřuje ve svém čl. 6.\n\nPrávo na spravedlivý proces je zakotveno v Ústavě České republiky a Listině základních práv a svobod. Ústavněprávní předpisy jsou z hlediska důležitosti i aplikovatelnosti nejvýše v hierarchii českých právních předpisů. \n\nPrávo na spravedlivý proces zakotvují i zákonné předpisy, ty jsou vázány ustanoveními Ústavy a Listiny. Jejich význam tedy spočívá v tom, že konkretizují podobu práva na spravedlivý proces pro jednotlivá právní odvětví. Jde o následující: občanský soudní řád, trestní řád, správní řád, soudní řád správní.\n\nUstanovení čl. 6 Úmluvy o lidských právech je druhým nejrozsáhlejším ustanovením Úmluvy. Je obecné, tzn. garantuje nejen ochranu v trestním řízení, jak by se mohlo na první pohled zdát, ale týká se všech právních rozhodovacích procesů. Dané ustanovení se tedy aplikuje i na civilní řízení podle občanského soudního řádu a na správní řízení podle správního řádu. Tento výklad vychází z judikatury Evropského soudu pro lidská práva. Ten definoval, že se tento princip vztahuje na všechna řízení, jejichž výsledek je určující pro práva a závazky soukromé povahy. „Není tedy rozhodné, v jakém řízení se o věci rozhoduje (civilním, trestním, správním), ale zda je dotčeno soukromé právo.“\n\nObsahem práva na spravedlivý proces je zejména právo na soudní a jinou právní ochranu, na nezávislost soudu, jeho nestrannost a rovněž na veřejnost řízení. Projevy práva na spravedlivý proces jsou odlišné v různých typech soudních řízení (více viz obsah práva na spravedlivý proces v jednotlivých zákonech).\n\nČeská republika je v souladu s čl. 10 Ústavy České republiky Úmluvou vázána.\n\nHlava pátá Listiny s názvem \"Právo na soudní a jinou právní ochranu\" vyjadřuje stejné principy jako Úmluva o lidských právech. Konkrétně čl. 36–40 zaručují právo na soudní ochranu (každý se může domáhat svého práva u soudu), práva v soudním řízení (všichni účastníci jsou si rovni a mají právo na právní pomoc, a nerozumí-li jazyku, pak na tlumočníka), právo na zákonného soudce (příslušnost soudu i soudce stanoví zákon) a pravidla trestního stíhání (např. zakotvení presumpce neviny). Rovněž je v Listině zakotvena zásada \"nulla poena sine lege\", tzn. že trestné je jen to jednání, které tak označí trestní předpisy. Všechna tato práva zajišťují, že jednotlivec může dosáhnout ochrany vůči veřejné moci. Hlava pátá Listiny obsahuje procesní garanci uplatňování práv. Bez těchto garancí by totiž jakákoliv ochrana práv byla iluzorní.\n\nÚstava ČR se soudům a jejich rozhodování věnuje v hlavě čtvrté zvané \"Moc soudní\". Zde se nachází zásada veřejnosti soudního řízení a rovněž zásada rovnosti účastníků. V čl. 83–89 Ústava ČR zřizuje Ústavní soud, který je hlavním soudním orgánem bdícím nad dodržováním chráněných lidských práv a základních svobod. U Ústavního soudu se lze přímo dovolat nápravy, dojde-li k porušení práv garantovaných Ústavou ČR nebo Listinou, tedy i práva na spravedlivý proces.\n\nObčanský soudní řád již ve svém § 1 vyslovuje požadavek spravedlnosti při ochraně soukromých práv a oprávněných zájmů účastníků. V souladu se zásadou v čl. 6 odst. 1 Úmluvy o lidských právech („Každý má právo na to, aby jeho záležitost byla spravedlivě, veřejně a v přiměřené lhůtě projednána nezávislým a nestranným soudem…“). § 2 občanského soudního řádu zaručuje projednání a rozhodování sporů a jiných právních věcí u soudu. Civilní řízení se na rozdíl od řízení trestního bez výjimky řídí zásadou rovnosti účastníků, která je nedílnou součástí práva na spravedlivý proces. \n\nVýchozím předpisem upravujícím soudní řízení v trestních věcech je trestní řád. Ten výslovně upravuje všechny zásady platné pro trestní řízení v § 2. Doslovně upravuje většinu práv obsažených v právu na spravedlivý proces. V trestním právu se právo na spravedlivý proces projevuje následujícími zásadami:\n\nSubjektem práva na spravedlivý proces je každá fyzická i právnická osoba. Tento termín zakotvuje Úmluva, ve které je napsáno v čl. 6, že subjekt práva na spravedlivý soudní proces je každý, kdo podléhá jurisdikci signatářů Úmluvy. Subjektem tak jsou nejen státní občané, ale i cizinci, osoby bez státní příslušnosti i osoby neznámého pobytu. Není ani vyloučeno, aby se na Evropský soud pro lidská práva obrátily osoby nezletilé či zbavené svéprávnosti prostřednictvím svého zákonného zástupce. Subjekty jsou rovněž právnické osoby (ovšem pouze nestátního charakteru) a také skupiny osob – čl. 34 Úmluvy. Takovou osobou může být i politická strana, nikoliv však např. orgán místní správy či samosprávy, jakým je např. obec.\n\nSubjekty podle českého práva se shodují se subjekty dle Úmluvy, jak se dozvídáme z čl. 3/1 Listiny: „Základní práva a svobody se zaručují všem bez rozdílu pohlaví, rasy, barvy pleti, jazyka, víry a náboženství, politického či jiného smýšlení, národního nebo sociálního původu, příslušnosti k národnostní nebo etnické menšině, majetku, rodu nebo jiného postavení.“ Jelikož je Listina součástí ústavního pořádku, její ustanovení mají přednost před ustanoveními zákonných předpisů, např. předpisů soukromého práva. Ty mohou stanovit garantování některých výhod pouze státním občanům, avšak základní lidská práva a svobody se vždy budou vztahovat na všechny osoby nacházející se na území ČR. \n\n\n"}
{"id": "1003993", "url": "https://cs.wikipedia.org/wiki?curid=1003993", "title": "Kříž proti kříži", "text": "Kříž proti kříži\n\nKříž proti kříži (1980) s podtitulem \"Křižácký rytířský román\" je dobrodružný historický román pro mládež od českého spisovatele Radovana Šimáčka odehrávající se během čtvrté křížové výpravy v letech 1202 až 1204.\n\nHrdinou a vypravěčem románu je Vítek z Klokot, vnuk zakladatele rodu Vítkovců Vítka z Prčice. Na začátku příběhu je jako mladík plný obdivu ke křižákům a především k anglickému králi Richardovi I. zvanému Lví srdce. Trochu vystřízliví, když mu otec, který se vrátil z třetí křížové výpravy vylíčí, jak Richard Lví srdce nechal pobít zajatce, kterým slíbil svobodu, když se vzdají.\n\nJako druhorozený syn se má Vítek stát knězem. Roku 1194 je poslán na výchovu do premonstrátského Milevského kláštera k opatovi Jarlochovi. Když roku 1198 vyhlásí papež Inocenc III. další křížovou výpravu, rozhodne se stát se křižákem. V Klokotech jej a jeho přítele z dětství Radka, syna vladyky ze sousední tvrze, Vítkův otec nejprve vycvičí a pak je oba pasuje na rytíře. Přitom se Vítek zamiluje do Radkovy sestry Ludmily.\n\nKřížová výprava se však k Vítkovu zděšení obrátí proti křesťanům. Nejprve dobude roku 1202 pro Benátky město Zadar, aby dosáhla odložení splátek za přepravu. Zdrcený papež poté křižáky a Benátčany exkomunikuje, ale vzápětí křižákům odpustí a dá jim rozhřešení, protože dojde k názoru, že byli Benátčany vydíráni. Vítek, který byl přesvědčen, že jde osvobodit posvátná místa v Palestině, začíná pochybovat o smyslu celého tažení.\n\nPo přezimování v Dalmácii se křižáci rozhodnou k tažení na hlavní město Byzantské říše Konstantinopol, aby za finanční odměnu dosadili na trůn prince Alexia Angela, jehož strýc se neoprávněně zmocnil vlády. Papeže přesvědčí tím, že princ přislíbí sjednocení římské a ortodoxní církve. Celá výprava skončí roku 1204 Alexiovým zavražděním a z ryze kořistnických pohnutek dobytím a krvavým vypleněním Konstantinopole.\n\nNa pozadí těchto událostí jsou líčeny různé příhody Vítka a jeho přítele Radka, který u Konstantinopole padne. Toto vše vede k tomu, že se Vítek vymaňuje z obdivu k vítězným křižákům, vystřízliví z krvavého opojení, pozná hrůznost a bezbožnost křižáckého drancování a rozhodne se odejít. Nasedne na první loď do Benátek a zcela vyléčen ze svého křižáckého opojení se vrací rozčarován do vlasti.\n\nPo návratu domů zjistí, že jeho otec je již mrtev a že na Klokotech vládne jeho starší bratr Sezema. Rozhodne se proto vrátit do Milevského kláštera. Jednoho dne je však Sezema, který se chová krutě ke své čeledi, zavražděn, pravděpodobně jedním ze svých poddaných, kterého nechal zmrskat. Vítek se ujme svého dědictví, ožení se Radkovou sestrou Ludmilou a dochází k názoru, že křižácké výpravy jsou velkým omylem. Svým synům sdělí, že sláva z prolévání krve je pochybná, kořist nestojí za hříchy, kterými by si obtížili duši a že ve válce se zvrtnou i ty nejlepší úmysly. \n"}
{"id": "1003994", "url": "https://cs.wikipedia.org/wiki?curid=1003994", "title": "Jiřina Veselská", "text": "Jiřina Veselská\n\nMgr. Jiřina Veselská rozená Rousová (* 12. října 1943 v Petrovicích u Třebíče) je česká etnografka, muzejní pracovnice, vysokoškolská pedagožka, čestná členka České národopisné společnosti, nositelka ocenění ministra kultury ČR \"Artis Bohemiae Amicis\"; v roce 2012 jí byla udělena \"Čestná cena pěti rudých růží \"Českou národopisnou společností za realizaci projektu \"Zpřístupnění bibliografií národopisných časopisů\".\n\nAbsolvovala Univerzitu Jana Evangelisty Purkyně v Brně obor etnografie. Předmětem její diplomové práce bylo lidové stavitelství na Třebíčsku a Velkomeziříčsku.\n\nV letech 1968 – 1996 pracovala v \"Okresním vlastivědném muzeu ve Frýdku - Místku\" (dnes \" Muzeum Beskyd Frýdek - Místek, p.o \") na postu kurátorky sbírek, posléze dělala vedoucí oddělení společenských věd a v roce 1991 se stala náměstkyní ředitele pro odbornou činnost.\n\nV období 1966 – 1968 a 1996 – 2006 byla zaměstnána ve\" Valašském muzeu v přírodě v Rožnově pod Radhoštěm \"; od roku 1996 ve funkci náměstkyně ředitele. V roce 2006 se stala předsedkyní \"Rady starších\" – poradního orgánu ředitele \"Valašského muzea v přírodě\". Externě přednášela etnografii na \"Slezské univerzitě v Opavě\", \"Ústav historie a muzeologie\" od roku 1996 do roku 2009.\n\nV průběhu své odborné etnografické kariéry se věnovala řadě různých témat, které publikovala v monografiích a v regionálních časopisech, např. ve sborníku \"Práce a studie Okresního vlastivědného muzea ve Frýdku - Místku\" či časopisu \"Těšínsko\" a časopisu \"Valašsko\".\n\nO sakrální architektuře psala v publikacích \"Dřevěné kostely v okolí Frýdku - Místku\" (Frýdek - Místek 1967) a \"Dřevěné kostely v Beskydech a Podbeskydí\" (Frýdek - Místek 1994). Zabývala se výzkumem rukodělné výroby a řezbářství. Iniciovala v \"Okresním vlastivědném muzeu ve Frýdku - Místku \"v roce 1992 \"Trienále neprofesionálních řezbářů Beskyd a Podbeskydí\" a v roce 1996 první ročník setkání neprofesionálních řezbářů ve \"Valašském muzeu v přírodě v Rožnově pod Radhoštěm\" s názvem \"Hejův nožík\".\n\nK 80. výročí založení Valašského muzea v přírodě napsala s kolektivem publikaci \"Valašské muzeum v přírodě v Rožnově pod Radhoštěm 1925 - 2005\" (Rožnov pod Radhoštěm 2005).\n\nJe spoluautorkou výkladového slovníku \"Tradiční mluva podhůří Beskyd. Údolí řeky Morávky a Mohelnice\". (Raškovice 2012, autoři: Jiřina Veselská, Marie Zemanová, Richard Pastorek) a publikace \"Tradiční pečivo\" (Praha 2004, autoři : Jiřina Veselská, Milena Habustová).\n\nDůležitou a velmi ceněnou prací Jiřiny Veselské je sepsání řady bibliografií. \"Bibliografie časopisu Těšínsko 1975 - 1984\" (Frýdek - Místek 1985), \"Bibliografie historicko vlastivědné literatury okresu Frýdek - Místek do roku 1945\" (Frýdek - Místek 1990), \"Bibliografie Národopisného věstníku a dalších periodik Národopisné společnosti\" (Praha 2013).\n\nDalší okruhy práce Jiřiny Veselské jsou lidová architektura a stavitelství , dokumentace lidové kultury, realizace výzkumných a dokumentačních etnografických úkolů. Podílela se na přípravě projektu \"Muzeum v přírodě a lidová kultura v nových formách prezentace kulturního dědictví\", který byl podpořen grantem z Norska prostřednictvím Norského finančního mechanismu a byl realizován v letech 2007 – 2011.\n\n"}
{"id": "1003996", "url": "https://cs.wikipedia.org/wiki?curid=1003996", "title": "Synchronous Data Link Control", "text": "Synchronous Data Link Control\n\nSDLC, (v překladu synchronní řízení datového spoje) je počítačový komunikační protokol navržený pro druhou vrstvu sady komunikačních protokolů Systems Network Architecture (SNA) vyvinutých firmou IBM v 70. letech 20. století. Jeho úpravou vznikl ISO protokol High-Level Data Link Control (HDLC).\n\nSDLC podporuje mechanismy pro detekci a opravu chyb a podporu pro vícebodové spoje. Funguje za předpokladu, že za SDLC hlavičkou následuje SNA hlavička. Přestože SDLC bylo navrženo pro sálové počítače a střední systémy firmy IBM, jeho implementace existuje na mnoha platformách různých výrobců. S ústupem sálových počítačů se používání SDLC (a SNA) snižuje, a většinou bývá nahrazováno protokoly založenými na Internet Protocol (IP) nebo tunelováním pomocí protokolu IP (pomocí technologie AnyNet nebo podobné).\n\nSDLC vyvinula firma IBM v roce 1975 na základě prací z první poloviny 70. let 20. století. Jde o jako první bitově orientovaný protokol, který dosáhl většího využití. V roce 1979 vytvořila organizace ISO na základě tohoto de facto standardu normu High-Level Data Link Control (HDLC) a organizace ANSI normu ADCCP (Advanced Data Communications Control Procedures), které přidaly k SDLC některé nové vlastnosti (např. asynchronní vyvážený režim) a zobecnění (velikost rámce nemusí být násobkem osmi bitů); na druhou stranu některé procedury a zprávy (např. zprávu TEST) nepřevzaly.\n\nSDLC funguje nezávisle na jakémkoli komunikačním spoji a může se používat jak na dvoubodových, tak na vícebodových spojích i na spojích s proudovou smyčkou; může být použito na vyhrazených i komutovaných okruzích používajících dvoudrátové nebo čtyřdrátové vedení a umožňující plně duplexní i poloduplexní komunikaci.\n\nVýznačnou charakteristikou SDLC je jeho schopnost kombinovat na čtyřdrátových okruzích sekundární stanice pracující s polovičním duplexem s primárními stanicemi pracujícími s plným duplexem, čímž se snižuje cena vyhrazených prostředků.\n\nSDLC používala firma Intel jako základní protokol pro sběrnici BITBUS, která je v Evropě stále populární jako Fieldbus, a jeho podporu implementovala do několika řadičů (i8044/i8344, i80152). Kopie řadiče 8044 jsou stále vyráběny třetími firmami. K dalším výrobcům, kteří v 80. letech 20. století implementovali hardwarovou podporu SDLC (případně odvozeného HDLC) do komunikačních řadičů, patří Zilog, Motorola a National Semiconductor. Díky tomu velké množství zařízení v 80. letech 20. století používalo SDLC zejména v podnikových sítích se sálovými počítači, což byly v té době nejrozšířenější sítě. Nejčastější alternativou k SNA a SDLC byl pravděpodobně DECnet s DDCMP, BDLC a ARPANET s tehdejšími IMP (Interface Message Processor).\n\n\n\n"}
{"id": "1003997", "url": "https://cs.wikipedia.org/wiki?curid=1003997", "title": "Alexandr Skvorcov", "text": "Alexandr Skvorcov\n\nAlexandr Vikenťjevič Skvorcov (\"Александр Викентьевич Скворцов\"; 28. srpna 1954, Gorkij – 4. února 2020) byl ruský lední hokejista a trenér. Hrál za Torpedo Gorkij, s 293 ligovými brankami je členem \"Klubu Vsevoloda Bobrova\". Ve své době byl jedním z mála hráčů sborné, který nepůsobil v HC CSKA Moskva. Reprezentoval v letech 1976 až 1985, je vítězem tří mistrovství světa (1979,1981 a 1983), jedné olympiády (1984) a Kanadského poháru 1981. Po ukončení aktivní kariéry působil v Torpedu Nižnij Novgorod jako trenér.\n\n"}
{"id": "1003998", "url": "https://cs.wikipedia.org/wiki?curid=1003998", "title": "Hrdza", "text": "Hrdza\n\nHrdza je slovenská World music kapela, která vznikla v roce 1999 v Prešově. Tvorba skupiny je ovlivněna slovenskou lidovou hudbou, rockovou dravostí, keltskou melodikou, jazzovou rytmikou, ale i exotičtějšími motivy. O jejím názvu rozhodla barva vlasů první sólové zpěvačky Jaroslavy Sisákové, kterou po čase vystřídaly další zpěvačky s úplně jinou barvou vlasů, ale název kapely zůstal stejný.\n\nSkupina Hrdza koncertuje hlavně na Slovensku, ale často vystupuje i na festivalech v České republice, Polsku, Německu, Rakousku, Maďarsku či Slovinsku.\n\nV roce 2002 vydala debutové album \"Muzička\", o kterém se psalo, že je tu kapela s vlastním názorem, jednoznačně vycházející z lidové melodiky; skupina, ve které se spojuje talent s perfekcionismem. Druhé album \"Pod božími oknami\" vyšel v roce 2006 a byl oslavován kritikou i veřejností jako špička žánru world music na Slovensku. V létě roku 2006 prorazil singl \"\"Na horách bývá\"\" do první třicítky hranosti v slovenském rádiích (Slovak Airplay Top 50). Dlouho očekávaný třetí album \"Hajnajnanyja\" vyšel na konci listopadu 2009.\n\nV roce 2010 se kapela účastnila slovenského národního kola \"Eurosong 2010\" do Eurovision Song Contest 2010 s písní \"\"Taká sa mi páči\"\". Skupina své kolo vyhrála s 19.5% hlasů. Nicméně byla 28. ledna diskvalifikován poté, co vyšlo najevo, že píseň prezentovali před 1. říjnem 2009, čímž porušili základní pravidlo Eurovision Song Contest. Byli nahrazeni skupinou Horská chata, kteří se u diváků umístili na pátém místě.\n\nKoncem roku 2015 odchází zpěvačka Veronika Šoltýsová Rabadová z kapely a na její místo přichází Susanna Jara. V roce 2016 vychází kompilační album s názvem \"Hrdzavá osemnástka\". V roce 2016 se hudební skupina probojovala až do finále soutěže Česko Slovensko má talent.\n\n\n\n\n"}
{"id": "1004000", "url": "https://cs.wikipedia.org/wiki?curid=1004000", "title": "Jiří Mayer (lékař)", "text": "Jiří Mayer (lékař)\n\nJiří Mayer (* 5. říjen 1960 Brno) je český lékař, hematolog a onkolog. Působí ve Fakultní nemocnici Brno jako přednosta Interní hematologické a onkologické kliniky a je profesorem vnitřního lékařství. V letech 2010–2018 byl děkanem Lékařské fakulty Masarykovy univerzity.\n\nPo promoci v roce 1985 nastoupil na II. interní kliniku nynější Fakultní nemocnice u sv. Anny v Brně. V roce 1989 po otevření nemocnice v Bohunicích přešel do týmu Jiřího Vorlíčka na nově vznikající interní hematoonkologickou kliniku. Začal se věnovat diagnostice a léčbě zhoubných onemocnění krvetvorby. Kandidátem věd se stal v roce 1991, docentem v roce 1997 a profesorem byl jmenován v roce 2002.\n\nPodílel se zavedení transplantace kostní dřeně do praxe, první byla na klinice provedena v roce 1995. Založil Centrum molekulární biologie a genové terapie, které přispívá zvláště k diagnostice zhoubných nemocí krvetvorby. Pomohl prosadit myšlenku Univerzitního leukemického centra, které vzniklo v roce 2013 a poskytuje komplexní specializovanou péči pro pacienty se všemi hlavními typy leukémií a je schopno zajistit efektivní mezioborovou spolupráci. Během svého působení jako děkan LF MU se zasadil o projekt Simulačního centra pro studenty fakulty; centrum je nyní budováno v Bohunickém kampusu. \n\nJiří Mayer se také aktivně podílí na práci ve Výzkumné skupině lékařské genomiky ve Středoevropském technologickém institutu CEITEC. Patří k předním evropským odborníkům v oboru hematoonkologie, úzce spolupracuje se zahraničními pracovišti. Je členem (krom jiných) Americké společnosti pro hematologii (ASH), Evropské hematologické asociace (EHA) nebo Evropské skupiny pro transplantaci kostní dřeně (ASBMT).\n\n"}
{"id": "1004001", "url": "https://cs.wikipedia.org/wiki?curid=1004001", "title": "Jiří Mayer", "text": "Jiří Mayer\n\nJméno a příjmení Jiří Mayer má více významných nositelů:\n\n"}
{"id": "1004002", "url": "https://cs.wikipedia.org/wiki?curid=1004002", "title": "Miloslava Pošvářová", "text": "Miloslava Pošvářová\n\nMiloslava Pošvářová (* 4. října 1963 Brno) je česká stavební inženýrka a soudní znalkyně ve stavebnictví.\n\nJako někdejší ředitelka úseku kontroly kvality staveb Ředitelství silnic a dálnic je též známou kritičkou kvality dopravních staveb v České republice. V dubnu 2014 jí Nadace Charty 77 udělila Cenu Františka Kriegla za občanskou statečnost – za nekompromisní kritiku toho, jakým způsobem se v České republice staví dálnice.\n\nBěhem studia na Gymnáziu Křenová v Brně chtěla být architektkou. Vystudovala obor konstrukce a dopravní stavby na Fakultě stavební Vysokého učení technického v Brně, kde promovala v roce 1987. V roce 2008 pak získala na Ústavu soudního inženýrství VUT v Brně titul Ph.D.\n\nMiloslava Pošvářová je držitelkou certifikacií svářečského technologa a oprávnění Ministerstva dopravy ČR provádět hlavní prohlídky mostů. Je soudní znalkyní v oboru stavebnictví (obor 35) v oblasti výroby a montáže ocelových konstrukcí a mostů; posuzování vad ocelových materiálů a výrobní protikorozní ochrana ocelových konstrukcí, ochranných nátěrů a povlaků betonu.\n\nMezi lety 1987 až 1993 byla zaměstnána v Československých a později Českých drahách, kde působila jako mostní inženýr, svářečský technolog a technický dozor na stavbách mostů. V roce 1994 založila poradenskou a projekční společnost Pontis. Počínaje rokem 1995 začala pracovat pro společnost Mott MacDonald jako vedoucí dohledu. Její působení v této firmě skončilo po 17 letech během roku 2012 podle slov Pošvářové na základě výroků, v nichž kritizovala stav mostní konstrukce na dálnici D47. Společnost ovšem ve svém vyjádření souvislost propuštění Pošvářové s její kritikou mostů odmítla a zdůvodnila to změnou směřování firmy.\n\nPošvářová externě spolupracovala s Národní ekonomickou radou vlády a ve funkci soudní znalkyně pracující pro společnost Eurovia připravila posudek železniční nehody ve Studénce z roku 2008.\n\nOd srpna 2012 do ledna 2014 pracovala jako ředitelka Úseku kontroly kvality staveb na Ředitelství silnic a dálnic ČR. V této pozici mimo jiné vedla spor se zhotoviteli staveb ohledně kvality čtyř staveb dálnice D47 v Ostravě. Ve věci zvlnění devítikilometrového úseku dálnice právě Miloslava Pošvářová určovala strategii žaloby vůči firmě, např. jaké technické důkazy se budou předkládat. Dne 15. ledna 2014 ji bylo z pokynu ředitele ŘSD Pavel Kočica doručeno okamžité zrušení pracovního poměru za hrubé porušení pracovní kázně. Vytýkal jí nepředání jím vyžádaných materiálů k dálnici D47. Pošvářová naopak označila Kočicu za laika, jemuž dokumenty – podle jejích slov – nemá význam předávat a obávala se, že by se výsledky průzkumných vrtů podloží dálnice mohly dostat do rukou protistrany, tedy společnosti Eurovia, a tím by mohly být snahy reklamovat stav dálnice a další vyjednávání nenávratně zmařeny. Podle jejích slov chránila vyšší zájmy státu, a také zájmy zaměstnavatele, že tyto dokumenty nepředala.\n\nPodle zjištění novináře Filipa Černého, byl na ŘSD už během roku 2013 vyvíjen obrovský tlak na odvolání Pošvářové z funkce, dostalo se jí však zastání od tehdejšího ředitele Davida Čermáka. Tlak byl údajně vyvíjen z projektantských a stavebních firem. Tehdejší ministr dopravy Zdeněk Žák odvolal ředitele z funkce v říjnu 2013 a jmenoval Pavla Kočicu.\n\nV únoru 2014 se po svém odchodu z ŘSD stala externí poradkyní nově jmenovaného ministra dopravy Antonína Prachaře. Už v polovině března 2014 však oznámila svůj odchod kvůli nedůvěře k ministrovi – že o ní šíři lži, což ministr popřel.\n\nNásledně se stala poradkyní první náměstkyně ministryně spravedlnosti Hany Marvanové. Smlouvu měla do konce roku 2014 na konzultace k zákonu o soudních znalcích, tlumočnících a překladatelích. Podle novináře Jakuba Toníčka šlo tímto poradenstvím o \"půjčku na oplátku\" za to, že kdysi při působení na ŘSD v opačném garde podepisovala Pošvářová faktury na právní služby Marvanové.\n\nPo rezignaci Marvanové se Pošvářová v červnu 2014 stává poradkyní ministryně spravedlnosti Heleny Válkové. Na Ministerstvu spravedlnosti měla na starosti zateplení věznic.\n\nV červenci 2014 společně hnutí Úsvit, KDU-ČSL, TOP09 a KSČM iniciovaly vznik parlamentní vyšetřovací komise ke kauze předražené výstavby dálnice D47. Během října téhož roku komise skutečně vznikla.\n\nMiloslava Pošvářová je manažerkou nadačního fondu Stínové ŘSD (SŘSD), které je financováno a spravováno podnikatelem Radimem Jančurou. Fond vznikl v roce 2012 jako snaha řešit stav dálnice D1, a také radit občanům nebo obcím v řízení vůči dopravním stavitelům.\n\nMiloslava Pošvářová působí v současnosti (od roku 2015) jako soudní znalkyně pro ocelové konstrukce a mosty, protikorozní ochranu a povlaky betonu. Spolupracuje s nevládními organizacemi a podílí se na nápravě systémových chyb v dopravních stavbách alespoň mediálně.\n\nVe volbách do Senátu PČR v roce 2014 kandidovala v obvodu č. 60 – Brno-město jako nestraník za koalici s názvem „Miloslava Pošvářová do Senátu“, kterou tvořily Strana zelených a Česká pirátská strana. Se ziskem 10,41 % hlasů skončila na 5. místě a nepostoupila tak ani do kola druhého.\n\nDne 10. dubna 2014 se Nadace Charty 77 rozhodla udělit Pošvářové za občanskou statečnost Cenu Františka Kriegla za rok 2014. Její činnost ocenil 11. prosince 2017 též Nadační fond proti korupci založený Karlem Janečkem, který Pošvářové vedle ocenění, jež na slavnostním večeru převzaly její dvě dcery, věnoval částku 111 132 Kč.\n\nNa svém těle má vytetované dva draky, červeného a modrého. Obrazce pokrývají prostor nad jejími ňadry, dále zakrývají paže a částečně též vrchní stranu dlaní. Tetování si nechala udělat v době svého nástupu na Ředitelství silnic a dálnic, tedy v roce 2012, byť o jeho pořízení předtím již dvacet let uvažovala. Autorem grafické podoby vytetovaných obrazců je akademický malíř Zdeněk Stropek. Při volbě motivu zvoleného obrazce Pošvářovou inspirovala čínská medicína, jejímiž toky energií se sama zabývá, a zvolila dva draky, jež mají vytvořit ochranu před negativními energiemi. Draci na vytetovaném obrazci sice mají hlavy u sebe, ale nejsou nijak spojeni. Mezi nimi, podle slov Pošvářové, cirkuluje energie.\n\n"}
{"id": "1004005", "url": "https://cs.wikipedia.org/wiki?curid=1004005", "title": "Přemysl Frič", "text": "Přemysl Frič\n\nPřemysl Frič (* 31. března 1929) je český lékař, gastroenterolog. \n\nPo promoci na Lékařské fakultě Univerzity Karlovy v roce 1953 nastoupil na pracoviště prof. Karla Herforta, zakladatele endoskopie zažívacího traktu v Československu. Kandidátskou práci obhájil roku 1957, roku 1969 byl jmenován docentem vnitřního lékařství a v roce 1983 byl jmenován profesorem medicíny Univerzity Karlovy.\n\nHlavním předmětem jeho zájmu se brzy stala problematika malabsorpčního syndromu. Monografii na toto téma z roku 1969 se dostalo i mezinárodního uznání. Po profesoru Herfortovi se stal přednostou Interního oddělení Fakultní polikliniky a učinil z tohoto pracoviště nejvýznamnější endoskopické centrum v tehdejším Československu. Zavedl nové endoskopické metody – ERCP a endoskopickou ultrasonografii a prováděl na pracovišti funkční testy zažívacího traktu a široké spektrum laboratorních vyšetření. Pracoviště vedl až do roku 1998, kdy po jeho sloučení se IV. interní klinikou přešel jako emeritní profesor na II. interní kliniku Ústřední vojenské nemocnice. Krom zmíněné problematiky malabsropčního syndromu (zvl. celiakie, kde je hlavním protagonistou v připravovaném screeningovém programu) se zabývá také studiem probiotik. Významnou měrou také přispěl k zavedení screeningového programu kolorektálního karcinomu v České republice. \n\nJe autorem více než 400 odborných publikací a 7 monografií.\n"}
