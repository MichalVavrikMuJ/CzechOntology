{"id": "1109224", "url": "https://cs.wikipedia.org/wiki?curid=1109224", "title": "Důl Michálka", "text": "Důl Michálka\n\nDůl Michálka (Důl Johann (Jan) Nepomuk, důl Johann (Jan) Michaeli, důl Michaeli) byl černouhelný hlubinný důl v Polské (Slezské) Ostravě a patřil společnosti Kamenouhelné doly a koksovna Jana Wilczka ve Slezské Ostravě. \n\nV roce 1841 byla na území Polské (Slezské) Ostravy založená vrchnostenská kutací jáma Johann (Jan) Nepomuk, která navazovala na Jakloveckou dědičnou štolu. Jáma se nacházela východně od křižovatky ulic Michalské a Příjezdní a asi 650 m na jihozápad od nadjezdu silnice Michálkovická přes báňskou dráhu v katastru Slezské Ostravy. Jámu založil Stanislav hrabě Wilczek (1792–1847), kterému, na základě nálezu uhelné sloje Májová v porubských vrstvách v roce 1842, byla udělena důlní míra s názvem Johann. Prohloubením jámy na hloubku 40 m se dostala v roce 1847 na úroveň Jaklovecké dědičné štoly, na kterou byla napojena. Jméno získala po prvorozeném synovi Johannu Nepomukovi Maria Josephu hraběti Wilczkovi (1837–1922).\n\nMělká rumpálová jáma byla v roce 1855 rekonstruována z kutací jámy na víceúčelový mělký důl. Pro zvýšení těžby byl v květnu 1855 instalován malý parní stroj o výkonu 8 HP, který byl ze strojírny Gilain z Belgie. V kotelně byly k výrobě páry instalovány dva parní kotle. Po výstavbě nové těžní jámy byla jáma Johann přestavěna na jámu větrní.\n\nV roce 1871 Johann Nepomuk Maria Joseph hrabě Wilczek (1837–1922) zahájil přestavbu mělkého dolu Jan na hlubinný důl. V bezprostřední blízkosti dosavadní jámy (ve vzdálenosti 25 m) byla 1. června 1871 zaražena nová těžní jáma s názvem Michaeli. Důl nesl název Johann (Jan) Michaeli, později jen Michaeli. V lidovém podání to byla Michálka, tento název akceptovala odborná veřejnost i úřady. V letech 1885–1890 proběhla rekonstrukce dolu. V letech 1901–1913 proběhla další rekonstrukce a modernizace dolu. Následná modernizace zahájena v roce 1914 byla přerušena v důsledku vypuknutí 1. sv. války a pokračovala v roce 1915 a byla ukončena v roce 1922. V roce 1933 bylo k Dolu Michálka připojeno důlní pole dolu Zwierzina II – Josef. V roce 1945 byl důl znárodněn a od 1. ledna 1946 začleněn do národního podniku Ostravsko-karvinské doly, Ostrava jako důlní závod.1. ledna 1954 byl důl Michálka organizačně připojen k dolu Petr Cingr v Michálkovicích. 1. dubna 1965 byl provoz na dole Michálka zastaven. Obě jámy byly zlikvidovány zásypem v roce 1976. Těžní věž a jámová budova demolovány, ostatní povrchové objekty a areálu byly předány Bytostavu, s.p.,Ostrava. \n\n24. května 1995 byly objekty strojovny, kompresorovny a budova koupelny a šatny prohlášeny kulturní památkou ČR.\n\nV roce 1871 byla postavena nad oběma jámami jámová budova (zároveň sloužila jako zděná těžní věž) a strojovna, v roce 1872 byla postavena kotelna a komín.<nowiki> </nowiki>V roce 1874 byl zprovozněn parní těžní stroj se šoupátkovým rozvodem, parní stroj byl vyroben ve Strojírnách knížete Salma v Blansku a v roce 1873 byl vystavován na vídeňské světové výstavě. V roce 1899 byla postavena na těžní jámě vzpěrová těžní věž vysoká 24 m. V následujícím roce 1900 byl uveden do provozu nový parní těžní stroj s rozvodem Radovanovic s výkonem 400 HP.\n\nV roce 1913 byl elektrickým kabelem napojen důl Michálka na elektrickou centrálu Svaté Trojice a tím začala éra elektrifikace dolu. V roce 1914 byla zahájena stavba základů pro nový elektrický těžní stroj. Práce byly přerušeny v důsledku vypuknutí války. V roce 1915 byl instalován elektrický těžní stroj v nově postavené strojovně.\n\nTěžní stroj, mechanickou část, dodala firma První brněnská strojírna, Brno, elektrickou část dodala firma Siemens-Schuckert, Vídeň. Stejnosměrný motor měl výkon 680 HP (855 kW). Lanové bubny měly průměr 4500 mm, šířku 1450 mm, lano o průměru 40,5 mm, těžní klec byla dvou etážová pro 2 vozíky vedle sebe na etáž nebo 12 osob v etáži. Rychlost jízdy mužstva 6 m/s nebo 15 m/s při těžbě. Nová vzpěrová těžní věž byla 33 m vysoká (od ohlubně po střed osy lanovnic), postavena firmou Vítkovické železárny. Lanovnice měly v průměru 5 000 mm. Těžní stroj byl uveden do provozu v roce 1917.\n\nV roce 1871 byly v kotelně instalovány 4 plamencové kolte. V roce 1928 byl v kotelně 1 kotel typu Cornwall, který sloužil pro otop v zimě .\n\nV roce 1902 byl dán do provozu kompresor typu Kostner poháněný motorem s výkonem 200 HP.\n\nV průběhu let 1917–1918 byla postavena další strojovna pro kompresory a ventilátory. Výrobu stlačeného vzduchu zabezpečovaly tři pístové kompresory. První kompresor Škoda Plzeň s výkonem 5000 m/hod. nasátého vzduchu, průměr válců 800 mm a 500 mm, zdvih 800 mm, výkon elektrického motoru firmy AEG-Union, Vídeň, byl 610 HP, instalován v roce 1916. Druhý kompresor První brněnská strojírna, Brno, s výkonem 3600 m/hod. nasátého vzduchu, průměr válců 720 mm a 450 mm, zdvih 600 mm, výkon elektrického motoru 410 HP Siemens-Schuckert, Vídeň, instalován v roce 1922. Třetí kompresor DEMAG, Duisburgs výkonem 1440 m/hod. nasátého vzduchu, průměr válců 700 mm a 560 mm, zdvih 450 mm, výkon elektrického motoru 150 HP AEG-Union, Vídeň, instalován v roce 1920.\n\nNa větrní jámě Jan 22. listopadu 1885 byl uveden do provozu ventilátor soustavy Rittinger a v roce 1893 doplněn o další ventilátor soustavy Guibal. V roce 1913 jáma dosáhla konečné hloubky 382,2 m. V roce 1917 byly instalovány dva elektrické ventilátory soustavy Škoda-Reteau se sacím výkonem 1800–2000 m/min., dodané firmou Spojené strojírny a.s., Smíchov s elektrickými motory firmy AEG-Union, Vídeň.\n\nJáma Eliška (Elizabeth) byla vyhloubena ve východní části dobývacího pole (severně od údolí Kameňák) jako diagonální větrací jáma o průřezu 9,5 m a byla mimo dobývací pole dolu Michálka. Sloužila pro větrání dolů Emma Lucia a později i dolu Michálka. V hloubce 174 m byla instalována roštová větrní pec, která ohřívala proud vzduchu na 40 °C, denně spotřebovala 05 – 0,8 t uhlí a dosahovala výkon větrů 680–800 m/min. Byla to poslední větrní pec v OKR, po roce 1889 již takový způsob větrání byl plně nahrazen ventilátory. Na jámě Eliška byl v roce 1884 instalován ventilátor soustavy Rittinger pro zesílení větrání, v roce 1896 ventilátor Guibal, který byl poháněn parním strojem o výkonu 58 HP. Ventilátor z roku 1884 byl ponechán v rezervě. Samotná větrní pec byla zastavena v roce 1889. Jáma Eliška byla zrušena pravděpodobně v roce 1899.\n\nNa jámě Jan byla v roce 1871 instalován vodotěžný stroj. Jáma Lucia byla od května 1872 centrální vodní jámou i pro doly Michaeli a Svatá Trojice. V roce 1928 čerpání důlních vod převzala jáma Michálka. V roce 1928 čerpalo vodu z devátého patra v hloubce 383 m na povrch elektrické odstředivé dvanáctistupňové čerpadlo firmy Škoda Plzeň z roku 1915 s výkonem 1370 l/min. a náhradní elektrické odstředivé osmistupňové čerpadlo Strojírny Andritz z roku1928 s výkonem 820 l/min. Z druhého patra (130,1 m) čerpalo důlní vodu na povrch pomocné elektrické odstředivé osmistupňové čerpadlo Tatzel, Opava z roku 1924, s výkonem 450 l/min. a z dvanáctého patra (509,3 m) na deváté patro elektrické odstředivé pětistupňové čerpadlo firmy Královopolských strojíren Brno z roku1913 s výkonem 465 l/min., dále v dole bylo 5 pomocných vzduchových čerpadel.\n\nDobývány byly sloje jakloveckých a porubských vrstev ostravského souvrství. Dobývání bylo prováděno piliřováním a směrným stěnováním se základkou, sloje měly mocnost 40 až 320 cm. Hloubka dolu byla 730 m. Těžba uhlí probíhala v letech 1841–1964. \n\nPo roce 1910 důlní pole dolu Emma pod bezeslojnou partií mořských horizontů Enny bylo rozděleno mezi doly Michálka a Svatá Trojice. V letech 1910–1913 byl tento úsek profáran do hloubky 727,4 m, ale k těžbě svrchních hrušovských vrstev nedošlo. Teprve po 2. sv. válce byly vrchní části slojí svrchních hrušovských vrstev dobývány dolem Petr Cingr. V roce 1964 byl do jámy Michálka v 18. patře proražen spojovací těžebný překop z dolu Petr Cingr. Tento překop zabezpečoval dopravu posledního vytěženého uhlí ze zbytkového porubu jakloveckých slojí na důl Petr Cingr. Uhlí bylo vytěženo v roce 1966, ale už ze strany dolu Petr Cingr.\n\nTěžba uhlí dle \n\nK dolu Michálka byla postavena odbočka v km 5,620 od báňské dráhy a v v km 6,65–6,85 vybudována stanice Michálka uvedená do provozu v roce 1880. V letech 1900–1901 bylo nákladní nádraží rozšířeno. V roce 1913 byl důl Michálka spojen visutou lanovou dráhou přes důl Emma s koksovnou Svatá Trojice. Po připojení na lanovou dráhu bylo nádraží přestavěno a sloužilo k dovozu materiálu. Lanová dráha sloužila k přepravě uhlí. Její nosné lano měřilo 2800 m, přepravní kapacita byla až 1000 t uhlí za hodinu, rychlost 1,5 m/s.\n\ndle\n\nU parního těžního stroje z roku 1900 bylo možné rozpojit lanové bubny. Je to první těžní stroj u kterého bylo možné ponechat jeden buben volný (mimo provoz) a druhý ponechat v činnosti. Tímto způsobem bylo možné nastavovat potřebnou délku lan pro těžení z jiných parter, provádět měření a kontroly jámy přímo ze střechy klece.\n\nV roce 1900 bylo instalováno dynamo na 120 V, pohon zabezpečovala hřídel ventilátoru.\n\nV roce 1905 byla postavena budova koupelny. V roce 1909 byla postavena budova cechovny. Při přestavbě v letech 1914–1918 byly koupelny rozšířeny a cechovna přestavěna na lampovnu pro 1000 elektrických lamp.\n\nVe středu 4. října 1950 pracovalo v odpolední směně v 6. a 11. patře celkem 143 horníků. Po 15:00 se vydal brigádník Teodor Borinský (48) ze svého pracoviště na 11. patře na blízkou stařinu, aby si zde, i přes přísný zákaz, zakouřil. Toto místo používal kvůli dobrému odtahu kouře do nepřístupných stařin sousedního dolu Michal, aby tak zamezil svému odhalení. Přestože byl důl Michálka považován za tzv. neplynující, tato stařina byla tou dobou zaplněna metanem. Jakmile v 15:15 škrtl Borinský zápalkou, došlo k explozi, která zdemolovala většinu 11. patra. Vzniklý oxid uhelnatý se začal šířit šachtami i do 6. patra. Někteří horníci se pokusili zabránit zamoření vytvořením přetlakové komory tak, že přesekali kabely se vzduchem vedoucí do sbíječek. Jeden z pracovníků však v jiné části dolu přívod vzduchu zastavil. Neštěstí si vyžádalo celkem 36 životů. 4 lidé byli zraněni.\nV blízkosti dolu Michálka byla postavena pro havíře kolonie Na Michálce, lidově Michálka (původně Michalská osada, německy Michaelisiedlung, Michaeligasse). Mezi nejstarší domy patřil dozorecký dům na křižovatce ulic Michalské a Příjezdní z roku 1860 – zbourán v roce 1996. Výstavba kolonie se datuje do roku 1880 s hlavními etapami výstavby v letech 1900–1905. v roce 1929 stálo v kolonii Michálka 31 dům. Vlivem důlní činnosti nebo špatných hygienických podmínek byla většina domů určena k demolici. V roce 2012 stálo v místě kolonie 9 domů.\n\nV roce 1999 byl areál bývalého dolu Michálka zakoupen společností SATJAM, s. r. o. výrobcem lehkých kovových střešních krytin. V roce 2008 byl zpracován projekt Brownfield Michálka a v roce 2011 byla zahájená výstavba nové výrobní haly v rámci tohoto projektu. V roce 2012 byla zahájena výroba v nové výrobní hale a celý areál byl znovu oživen pro účely výroby střešních krytin.\n\n\n"}
{"id": "1109229", "url": "https://cs.wikipedia.org/wiki?curid=1109229", "title": "Iraklio (regionální jednotka)", "text": "Iraklio (regionální jednotka)\n\nIraklio (řecky: ) je jednou ze čtyř regionálních jednotek na ostrově Kréta v Řecku. Pokrývá východostřední část ostrova. Má rozlohu 2641 km². V roce 2011 v ní žilo 305 490 obyvatel. Hlavním městem je Iraklio. Hraničí pouze s regionální jednotkou Rethymno na západě a s regionální jednotkou Lasithi na východě. Břehy omývají tyto moře: Krétské, Středozemní a Libyjské.\n\nRegionální jednotka Iraklio se od 1. ledna 2011 člení na 8 obcí:\n"}
{"id": "1109231", "url": "https://cs.wikipedia.org/wiki?curid=1109231", "title": "Bal des ifs", "text": "Bal des ifs\n\nLe bal des ifs (česky \"Tisový ples\") byl maškarní ples (\"Bal masqué\"), pořádaný k příležitosti svatby francouzského dauphina Ludvíka Ferdinanda a španělské infantky Marie Terezy v noci z 25 na 26. února 1745 na zámku ve Versailles. Tento ples znamenal začátek mileneckého poměru mezi králem Ludvíkem XV. a Jeanne-Antoinette Poisson d’Etiolles, později známou jako markýza de Pompadour.\n\nVelkolepý maškarní ples byl v Zrcadlovém sále oficiálně uspořádán k oslavě svatby dauphina Ludvíka Ferdinanda a infantky Marie Terezy. Opravdovým středem zájmu byl ale jiný pár; na královském dvoře se proslýchalo o citovém vzplanutí krále k neznámé mladé ženě, manželce pana Charlese-Guillauma d'Etiolles, jisté Jeanne-Antoinette Poisson, s níž se král poprvé setkal na lovu v Sénartském lese v údolí Seiny. Datum jejich prvního setkání není známé.\n\nOd smrti Marie-Anny de Mailly-Nesle, vévodkyně z Châteauroux, v prosinci 1744, která byla poslední oficiální královskou milenkou, se všechny ženy u dvora snažily zaujmout krále, aby zaujaly její místo. Král se rozhodl uspořádat maškarní ples právě proto, aby se mohl inkognito mísit s davem, a následně mohl být vybrán jednou z přítomných dam zcela nezáměrně.\n\nPles začal ve 23:30 h. a pokračoval až do 8:30 h. ráno. Před zámkem se začaly sjíždět stovky kočárů. Hosté s nasazenými maskami a bez pozvánek se shromažďovali v Herkulově salónu (\"Salon d’Hercule\"). Na otevření velkých dveří od králova Velkého bytu (\"Grand Appartement du Roi\"), což znamenalo oficiální započetí slavnosti, čekalo 15 000 hostů. Mezitím se mohli občerstvit u rybího rautu (bylo totiž postní období), dále byly připraveny dorty, pyramidy ovoce a sladkostí, vín a likérů.\n\nKdyž se dveře otevřely, objevila se pouze královna Marie s dauphinem a Marií Terezou, kteří byli oblečeni jako pastýř a pastýřka. Později se na plese objevilo osm osob, v kostýmu tisových stromů, což upoutalo velkou pozornost, zejména mladých žen. Když se jeden z tisů uklonil, některé z nich omdlely; „to byl pravděpodobně on“ (král). Jeden z tisů se pak přesunul k hezké pastýřce; to mohl být jedině král a madame d’Etiolles. Král s sebou na tři následující plesy vzal pokaždé mladou ženu. Jejich setkání se opakovala a 14. září 1745 byla madame d’Etiolles oficiálně uvedena ke dvoru, s titulem markýza de Pompadour. Stala se oficiální královou milenkou, kterou byla až do své smrti v roce 1764. V roce 1768 se stala novou oficiální milenkou krále madame du Barry.\n\n"}
{"id": "1109233", "url": "https://cs.wikipedia.org/wiki?curid=1109233", "title": "Damián Bariš", "text": "Damián Bariš\n\nDamián Bariš (* 9. prosince 1994 Trenčín) je slovenský fotbalový záložník. Od sezony 2018/19 působí ve Zbrojovce Brno.\n\nSvoji fotbalovou kariéru začal v FK AS Trenčín, kde prošel všemi mládežnickými kategoriemi. V roce 2013 se propracoval do prvního týmu. V srpnu 2014 zamířil na hostování do AFC Nové Mesto nad Váhom. V ročníku 2014/15 Trenčín získal mistrovský titul, na kterém se hráč částečně podílel. Ve slovenské lize hrál také za MFK Skalica a FC ViOn Zlaté Moravce.\n\nOd sezony je hráčem FC Zbrojovka Brno.\n\n"}
{"id": "1109238", "url": "https://cs.wikipedia.org/wiki?curid=1109238", "title": "Břichomluvectví", "text": "Břichomluvectví\n\nBřichomluvectví je druh jevištního umění, založený na schopnosti měnit hlas a napodobovat různé zvuky. Zabývá se mluvením se zavřenými ústy nebo koutkem úst tak, že to nelze postřehnout. Břichomluvec nejčastěji vystupuje s loutkou a vede s ní dialog zpravidla komického obsahu, přičemž normálním hlasem mluví za sebe a změněným odpovídá za figurínu. Aby se v publiku vyvolala iluze, že loutka sama hovoří, nesmí břichomluvec při jejích replikách pohybovat rty; proto se břichomluvecké scénáře píší tak, aby pokud možno neobsahovaly bilabiální souhlásky.\n\nVe starověku se břichomluvectví používalo k náboženským účelům: kněží při obřadech promlouvali změněným hlasem, aby ostatní přesvědčili o své schopnosti komunikovat s oním světem. Zdatnou břichomluvkyní byla například Pýthia. Postupem času přestal tento trik zabírat a břichomluvectví se provozovalo pro zábavu. V osmnáctém století vystupovali břichomluvci v londýnském Sadler's Wells Theatre, známými provozovateli tohoto umění byli baron de Mengen nebo Alexandre Vattemare. Za zakladatele moderního břichomluvectví je pokládán Fred Russell, který začal vystupovat roku 1879. Pod jeho vlivem se v první polovině 20. století stal tento žánr populární ve vaudevillech zejména v anglicky mluvícím světě. Mediálně známými břichomluvci byli The Great Lester (vlastním jménem Marian Czajkowski) s loutkou jménem Frank Byron, Jr. a Edgar Bergen, který vystupoval v americké rozhlasové show \"The Chase and Sanborn Hour\". Příkladem toho, že břichomluvectví může fungovat i v moderní době, je Jeff Dunham, jehož skeče s loutkou „mrtvého teroristy Ahmeda“ uplatňují černý humor a aktuální politickou satiru. Břichomluvkyně Zillah (vlastním jménem Cecilia Andrénová) vyhrála roku 2007 televizní soutěž \"Švédsko má talent\".\n\nChorobná hrůza z břichomluveckých loutek se nazývá automatonofobie. S představou, že taková loutka může mít vlastní osobnost, operují filmy \"Kouzlo\" a \"Dětská hra\" nebo povídka Raye Bradburyho \"A tak zemřela Rjabušinská\". Také v seriálu \"Simpsonovi\" vystupuje mediálně úspěšná loutka Gabbo, která sekýruje svého majitele.\n\nK dalším vynikajícím břichomluvcům patří i Paul Zerdin, který v roce 2015 vyhrál populární soutěž America's Got Talent. Jeho nejpopulárnější loutkou je chlapec Sam, miminko Baby a dědeček Albert. Paul vyniká mimo jiné vynikajícím napodobením dětského hlasu či pláče. Velmi rychle umí střídat hlas svůj a loutky, což je nesmírně náročné.\n\nUž v 80. letech patřil ke nejlepším (a stále patří) Dan Horn (USA), který používá řadu loutek - vynikající je dědeček Orson či Casandra. Dan Horn u Orsona používá pro vodění rukou loutky krátké vodící tyče, které výborně zvýrazňují pohyb.\n\nBřichomluvectví vyžaduje značnou přípravu scénáře, který musí být vtipný a zábavný. Dále dokonalé rozlišení pohybů a řeči břichomluvce a loutky. Je to mnohaletá práce\n\n"}
{"id": "1109239", "url": "https://cs.wikipedia.org/wiki?curid=1109239", "title": "Linda Cracknell", "text": "Linda Cracknell\n\nLinda Cracknell (* Nizozemsko) je skotskou spisovatelkou a učitelkou. Vyrůstala na jihu Anglie, ale od roku 1990 žije v Perthshiru ve Skotsku. Pracovala v rozvojových zemích pro organizaci WWF, učila angličtinu na Zanzibaru. V roce 1998 vyhrála spisovatelskou soutěž a ihned poté vydala sbírku \"Life Drawing\". V roce 2013 vydala první román s názvem \"Call of the Undertow\", její tvorba je ale zaměřená i na rádiovou tvorbu (pro BBC Scotland a BBC Radio 4), beletrii či naučnou literaturu. V současné době učí tvůrčí psaní ve Skotsku i zahraničí, píše divadelní hry. \n\nV roce 2014 se autorka zúčastnila literárního festivalu Měsíc autorského čtení, který je pořádaný brněnským nakladatelstvím a agenturou Větrné mlýny. Tato agentura natočila pro Českou televizi cyklus “Skotská čítanka – Don’t Worry – Be Scottish”; díl s Lindou Cracknell režíroval Robert Sedláček. Záznam z autorčina čtení je možné zhlédnout zde.\n\n\n\n"}
{"id": "1109242", "url": "https://cs.wikipedia.org/wiki?curid=1109242", "title": "Baktalórántháza", "text": "Baktalórántháza\n\nBaktalórántháza je město v župě Szabolcs-Szatmár-Bereg na východě Maďarska. Město pokrývá území o rozloze 35,25 km² a podle údajů z roku 2015 zde žije 3 918 obyvatel.\n\nMěsto bylo osídleno v pozdní Době měděné. První písemné dokumenty, ve kterých je město zmíněno, pocházejí z roku 1271, kdy město neslo název Bakta. Baktský hrad byl postavený v letech 1618 až 1638 Grafem Laszlem Barkoczym. Hrad často navštěvoval kníže František II. Rákóczi.\n\n\n"}
{"id": "1109243", "url": "https://cs.wikipedia.org/wiki?curid=1109243", "title": "Divadlo Minor", "text": "Divadlo Minor\n\nDivadlo Minor (dříve též \"Ústřední loutkové divadlo\") je divadelní scéna se zaměřením na děti a mládež. Sídlí v ulici Vodičkova na Novém Městě v Praze 1, v někdejších prostorách kina Skaut.\n\nDivadlo Minor bylo zřízeného v budově podle projektu Bohumila Slámy z dubna 1928.\nMinor, bývalé \"Ústřední loutkové divadlo\", prošlo od roku 2001 obdobím velkých změn spojených především se získáním nové moderní budovy ve Vodičkově ulici, za kterou divadlo obdrželo ocenění Stavba roku 2002 a Cenu primátora hlavního města Prahy za vytvoření ojedinělého prostoru pro kulturní aktivity dětí. Divadlo je zaměřeno jak na školní žactvo, tak na celé rodiny s dětmi. Tomu se přizpůsobuje dramaturgie i hrací časy. Divadlo Minor programově neusiluje o loutkovou tvorbu a nechává volbu uměleckých prostředků na režisérovi a výtvarníkovi.\nV Minoru působí jak mladí tvůrci, většinou absolventi katedry alternativního a loutkového divadla DAMU (Jiří Adámek, Braňo Holiček, Jiří Jelínek, Jan Jirků, Eva Leinweberová, Apolena Novotná, Jakub Vašíček, Petr Vodička, Rosťa Novák), tak i osobnosti českého divadelního světa – režisér a dramatik David Drábek, bratři Matěj a Petr Formani, Arnošt Goldflam aj. Minorské inscenace získávají řadu ocenění na domácích i zahraničních festivalech a hrály se v řadě států celého světa (New York, Japonsko, Jižní Korea, Mexiko, Indonésie, Německo, Polsko, Slovinsko, Slovensko, Rusko).\n\nDivadlo Minor ušlo za více než šedesát let dlouhou cestu. Už není ryze loutkovým divadlem a scénou stálého souboru. Je jakýmsi Divadlem Archa pro děti a mládež. Je moderním stánkem aktuálních divadelních trendů, jež přetavuje v inscenační projekty pro diváky od předškolního věku po teenagery.\n\nU příležitosti 10. výročí otevření nové budovy divadla proběhla zásadní proměna přilehlé pasáže v rozšířené divadelní foyer. Najdete zde Galerii Minor s celoroční interaktivní výstavou a divadelní obchod. Pasáž umožňuje divadlu rozvíjet další doprovodné aktivity. O víkendech zde probíhají tvůrčí dílny pro děti, dílny animovaného filmu, sítotisku aj. Z Minoru se tak stává kulturní centrum pro celou rodinu.\n\nZa dobu své existence spolupracoval Minor s celou řadou festivalů a projektů. Od roku 1996 hostí pravidelně oborovou přehlídku loutkového divadla Přelet nad loutkářským hnízdem (s výjimkou let 1999–2001, kdy došlo ke zbourání původního prostoru divadla Minor na Senovážném náměstí). V roce 2011 byla zahájena každoroční spolupráce s festivalem Struny podzimu, zázemí zde nalezla programová část festivalu Struny dětem. Stálým hostem divadla je také projekt scénického čtení Lukáše Hejlíka \"Listování\".\n\nDivadlo Minor také intenzivně spolupracuje s divadelními lektory a veřejnosti i školám nabízí edukativní programy navazující na minorské inscenace. Jejich cílem je rozvíjet aktivní diváctví, samostatnou tvořivost, poskytnout reflexi představení zážitkovou formou.\n\n26. února 1950 zahájilo Ústřední loutkové divadlo svoji činnost premiérou inscenace hry Aloise Jiráska Pan Johanes v režii Jana Malíka, který ve snaze o vytvoření reprezentativní scény zavedl podle sovětského vzoru typ spodových loutek, tzv. javajek. Jednalo se o divadlo „iluzivní”, usilující o maximální jevištní realismus. V prvních letech se dramaturgie ÚLD zaměřila především na sovětské tituly, ale snažila se také o vytvoření původní české loutkové hry – dodnes se hraje například veršovaná pohádka Josefa Kainara Zlatovláska (jenom v ÚLD se hrála ve třech nastudováních, naposledy v režii Kamila Žišky, který za ni obdržel cenu na festivalu Mateřinka 2013), nebo Slavík Františka Pavlíčka (1958). Tajemníkem ÚLD byl v letech 1950 až 1959 Zdeněk Hora. Počátkem 60. let se ale stávající inscenační praxe ÚLD, které byla stále častěji vytýkána akademičnost a strnulost, vyčerpala.\n\n60. léta vnesla do stylu Ústředního loutkového divadla odklon od závazného iluzivního kánonu. Začaly se používat i jiné typy loutek než javajky a výjimkou nebylo ani divadlo masek. Například v inscenaci Bajaja (1963) se v ÚLD poprvé objevuje použitá technika černého divadla do plastického, reliéfního prostoru. Výrazněji zaujala také inscenace Král jelenem (1969) v režii Jiřího Jaroše, pojatá v duchu italské komedie dell’arte, a významnou inscenací byl například i antiiluzivně pojatý Míček Flíček (1964) s odkrytými vodiči, což bylo dříve nemyslitelné.\n\nV roce 1975 byla inscenací Strakonický dudák slavnostně otevřena zrekonstruovaná budova ÚLD a divadlo se při této příležitosti přejmenovalo na Divadlo Loutka. Ve druhé polovině 70. let zde vytvořil svébytný inscenační styl režisér Karel Brožek, který inklinoval k vážným, působivě pojatým tématům s akcentem na výtvarnou a hudební složku – např. Ze starých letopisů (podle I. Olbrachta; 1976).\n\nV roce 1987 bylo divadlo přejmenováno na Divadlo U věže a v roce 1988 byl název upřesněn na Divadlo U Jindřišské věže. Dramaturgie mj. akcentovala moderní pohádky – k nejúspěšnějším inscenacím patřila např. A co strom, Palečku? (1985).\n\nV roce 1991 bylo divadlo znovu přejmenováno na Minor – Divadlo herce a loutky a pod vedením režiséra Karla Makonje se zaměřilo na existenciálně a eticky laděná témata (např. ve scénické kompozici na motivy života a díla Antoina de Saint-Exupéryho Poutník hvězd; 1990) a uvádění inscenací i pro dospělé diváky. Zajímavým dramaturgickým počinem bylo nastudování dramatizace kultovní knihy J. R. R. Tolkiena Hobit (1994) nebo inscenace Kdo mi to uvěří, pane Moody? (1992). Antiiluzivní setkání herce a loutky na jevišti se konečně stalo samozřejmostí.\n\nOd 1. října 1998 je ředitelem divadla ing. Zdeněk Pecháček. Budova divadla na Senovážném náměstí byla v rámci rekonstrukce Slovanského domu zbourána a Divadlo Minor přesídlilo po mnoha peripetiích na novou adresu ve Vodičkově ulici č. 6. Slavnostní otevření nové scény divadla proběhlo ve dnech 6. až 9. prosince 2001. Sál s kapacitou 206 diváků má podobu klasické kukátkové scény. (Pozn.: dnešní kapacita sálu je 224 míst díky přidaným přístavkům). Je možno jej přestavět na poloarénu nebo na arénu. Divadlo Minor získalo prestižní ocenění Stavba roku 2002 a Cenu primátora hlavního města Prahy za vytvoření ojedinělého prostoru pro kulturní aktivity dětí se zřetelem k náročnosti rekonstrukce dříve zdevastovaného kina Skaut.\n\nUmělecké záměry nového tvůrčího týmu deklarovala inscenace Kouzelný zvon (2000) v režii Aurela Klimta a výpravě Martina Velíška, která se v kontextu současného českého loutkářství stala originálním hudebně-loutkovým experimentem. Na vytvoření současné osobité poetiky divadla se zásadním způsobem podílel režisér Jan Jirků (např. v inscenacích Vánoce aneb Příběh o narození, 2002; Kabaret Tlukot a bubnování aneb Veliké putování, 2002; Bruncvík a lev, 2006 aj.). Mezi další výrazné tvůrce spjaté s Minorem patřili třeba bratři Petr a Matěj Formanové, nebo režiséři Jiří Adámek, David Drábek, Apolena Vynohradnyková (nyní Novotná), Petr Vodička a další. Od sezóny 2003/2004 je dramaturgyní a autorkou či spoluautorkou některých scénářů Petra Zámečníková (nyní Zichová).\n\nOd roku 2005 začalo divadlo hrát také ve čtvrtek a v pátek od 18 hodin, což je v České republice poměrně ojedinělý jev. Zároveň byla otevřena také Malá scéna v prvním patře budovy. V letních měsících divadlo hraje také na nádvoří Novoměstské radnice naproti divadlu.\n\nV roce 2001 divadlo rovněž navázalo pravidelnou spolupráci s Katedrou alternativního a loutkového divadla DAMU. Tento oboustranně prospěšný projekt zprostředkovával studentům praxi v oboru ve spolupráci s profesionálním divadlem a zároveň umožňoval divadlu Minor koncepčně rozvíjet kontakty s nejmladší tvůrčí generací. V rámci této spolupráce vznikla řada inscenací: Sedmero krkavců, Píseň písní, Vražda v Orient expresu, Díra ve zdi, Sny o bizonech.\n\nDivadlo se účastnilo dvou mezinárodních divadelních projektů financovaných z fondů EU. V rámci projektu Culture Alchemy vznikla úspěšná inscenace Bruncvík a lev. V rámci projektu LINGUA se konal v říjnu 2007 mezinárodní pohádkový festival a vznikla inscenace The Goodies (režie: Jiří Havelka), která v květnu 2008 hostovala v irském Dublinu.\n\nV prosinci 2011 byla otevřena Pasáž Minor, ze které díky několika stavebním úpravám vzniklo rozšířené divadelní foyer. Naleznete zde obchod divadla Minor, pokladnu, občerstvení Mamacoffee a především rozšířenou Galerii Minor, kde vznikají celoročníla interaktivní výstavy. První z nich, Krajiny tělní, byla věnována lidskému tělu. Jejími autory jsou Robert Smolík, Zuzana Vítková a Martin Janíček. Autorem dalších výstav je Jakub Zich.\n\nPasáž umožňuje divadlu rozvíjet další doprovodné aktivity pro celou rodinu, o víkendech zde například probíhají tvůrčí dílny pro děti.\n\nV roce 2012 prošlo proměnou také hlediště velkého sálu, kde je nyní možné vyndat všechna sedadla. Díky tomu mohou tvůrci více experimentovat, je umožněn bližší kontakt herců s diváky a variabilní uspořádání sálu.\n\n"}
{"id": "1109248", "url": "https://cs.wikipedia.org/wiki?curid=1109248", "title": "Kostel svaté Kateřiny (České Meziříčí)", "text": "Kostel svaté Kateřiny (České Meziříčí)\n\nKostel svaté Kateřiny uváděný také jako Kostel svaté Kateřiny Alexandrijské nebo Kostel svaté Kateřiny, panny a mučednice je římskokatolický farní kostel v Českém Meziříčí. Je chráněn jako kulturní památka České republiky.\n\nPrvní zmínka o plebánii je z roku 1352. V roce 1384 je uváděna v seznamu desátků, vypsaných pro krále Václava. První původně dřevěný kostel byl v obci postaven zřejmě již kolem roku 1300. Od husitských válek byl utrakvistický, další 2 roky byl opuštěn a od roku 1626 do roku 1630 patřil duchovní správou do Přepych, kde tehdy sídlil jediný katolický kněž na opočenském panství. V roce 1748 byl dřevěný kostel hrozící zřícením rozbořem a Rudolfem hrabětem Colloredem byl postaven nový. Základní kámen byl položen 8. září 1748 a novostavba byla posvěcena 25. listopadu 1752.Opraven byl v roce 1971.\n\nJednolodní stavba s presbytářem, na severní straně se sakristií a na jižní straně s kaplí. V západním průčelí je hranolová věž. Fasáda je hladká, nečleněná, nároží věže jsou zkosená a členěné pilastry.\n\nHlavní oltář, kazatelna a zařízení jsou barokní z doby výstavby kostela. Figurální výzdoba oltářních soch sv. Kateřiny a sv. Barbory a kazatelny z roku 1755 je dílem královéhradeckého řezbáře Františka Deckera. Původní cínová křtitelnice z roku 1558 s českým nápisem byla roku 1796 prodána a za utržené peníze byl pořízen postranní oltář sv. Jana Křtitele. Ten byl zhotoven téhož roku řezbářem Bartošem z Dobrušky. Uprostřed kostela je pod dlažbou velká krypta, v níž jsou pohřbeni někteří místní faráři.\n\nSocha Immaculuty z roku 1749 od sochaře Františka Pacáka, žáka M. B. Brauna, na trojbokém volutovém podstavci s balustrádovým zábradlím stála až do roku 1942 nedaleko mostu přes Dědinu. Postavením nového kamenného mostu a postupným zvyšováním silnice socha ztrácela na působivosti a byla proto přemístěna na starý hřbitov před kostelem.\n\nPravidelné bohoslužby se konají v neděli v 9.30 a ve čtvrtek v 17.00, v době letního času v 18.00.\n\n"}
{"id": "1109249", "url": "https://cs.wikipedia.org/wiki?curid=1109249", "title": "Ludvík Šereda", "text": "Ludvík Šereda\n\nLudvík Šereda (* 1957) je československý basketbalista, bronzový medailista z československé ligy 1976.\n\nV československé basketbalové lize odehrál celkem 6 sezón (1976-1981). Hrál za kluby Spartak Sokolovo / Sparta Praha (5 sezón, 1975-1980, 930 bodů) a Dukla Olomouc (1 sezóna, 1980-1981). Se Spartou Praha získal bronzovou medaili za třetí místo (1976). V ligových utkáních zaznamenal celkem 947 bodů. \n\nPo skončení hráčské kariéry se věnuje podnikatelské činnosti.\n\n\n\n"}
{"id": "1109257", "url": "https://cs.wikipedia.org/wiki?curid=1109257", "title": "Fuťienský bílý jeřáb", "text": "Fuťienský bílý jeřáb\n\nFuťienský bílý jeřáb () je čínské bojové umění. Pochází z provincie Fu-ťien, kde jej podle ústního předání založila Fang Čchi-niang v 18. století. Zaměřuje se na boj na blízko při použití rukou a jeho pohyby napodobují ptačí klovnutí a máchání křídly. Bílý jeřáb dává přednost vyhnutí se útoku před jeho blokováním a jeho vlastní útoky směřují na zranitelné části těla. Některé styly obsahují i boj s tradičními čínskými zbraněmi.\n\nBěhem doby vzniklo pět stylů fu-ťienského bílého jeřába:\n\nKřičícího bílého jeřába studoval v Číně Higaonna Kanrjó, zakladatel okinawského bojového umění naha-te, předchůdce školy karate gódžú rjú.\n\n"}
{"id": "1109258", "url": "https://cs.wikipedia.org/wiki?curid=1109258", "title": "Severní kudlanka nábožná", "text": "Severní kudlanka nábožná\n\nSeverní kudlanka nábožná (čínsky 螳螂拳 pchin-jin \"táng láng quán\" v českém přepisu \"tchang lang čchüan\", v překladu do češtiny „pěst kudlanky nábožné“) je čínské bojové umění. Pochází z provincie Šan-tung, kde jej podle ústního předání založil Wang Lang v 16. století. Pohyb rukou vychází z pohybů kudlanky nábožné, jejíž agresivita údajně inspirovala Wang Langa při tvorbě tohoto bojového umění. Pohyb nohou je naopak založen na pohybu nohou stylu opice. Severní kudlanka nábožná je typická rychlým, nepřerušovaným útokem a důrazem na techniky zápěstí, loktů a kolen.\n\nPřes podobný název nemá severní kudlanka nábožná (kromě údajného původu z pozorování pohybů kudlanky nábožné) nic společného s jižní kudlankou nábožnou, bojovém umění jihočínského etnika Hakka.\n\nSeverní kudlanku nábožnou (styl sedm hvězd) v Česku vyučuje Jiří Hušek a Chan Kowk Wai.\n"}
{"id": "1109260", "url": "https://cs.wikipedia.org/wiki?curid=1109260", "title": "Jiří Hušek", "text": "Jiří Hušek\n\nJiří Hušek (* 11. března 1948 Praha, Československo) je učitel čínských bojových umění, vyučující tchaj-ťi (styl jang), severní kudlanku nábožnou (styl sedmi hvězd) a styl tygřího drápu. Je žákem velmistra Paula Enga (Ng Ngok Pui, 1941–2015). Bojovým uměním se věnuje od roku 1971.\n\nJiří Hušek se vyučil nástrojářem. V srpnu 1969 byl lidovými milicemi postřelen (průstřel hrudníku) při demonstraci proti normalizaci. Z obavy před další perzekucí uprchl do Rakouska a následně odešel do Spojených států. Ve Spojených státech pracoval v různých technických profesích a osm let po večerech studoval. Záhy po odchodu do Spojených států začal (v roce 1971 v New Yorku) studovat čínská bojová umění, motivován nejprve snahou vyléčit ruku, nehybnou v důsledku průstřelu hrudníku. Od roku 1973 byl žákem velmistra Paula Enga, až do velmistrova skonu v lednu 2015.\n\nV roce 1984 si otevřel v Santa Cruz vlastní školu bojových umění, která funguje dodnes. V druhé polovině 90. let 20. století se vrátil do Česka, kde vyučuje tchaj-ťi (styl jang), severní kudlanku nábožnou (styl sedmi hvězd) a styl tygřího drápu.\n\n"}
{"id": "1109261", "url": "https://cs.wikipedia.org/wiki?curid=1109261", "title": "Graham Masterton", "text": "Graham Masterton\n\nGraham Masterton (* 16. ledna 1946 Edinburgh, Skotsko) je nejen uznávaným autorem hororů, ale píše i thrillery, katastrofické romány, historické knihy. Dokonce je autorem série instruktážních příruček o sexu. Ve svých 24 letech se stal šéfredaktorem časopisu Penthouse. Několik jeho děl se stalo fenomény žánru, část z nich byla dokonce zfilmována. Nejvíce ho proslavilo jedno z prvních děl, konkrétně z roku 1976, \"The Manitou\". Velice úspěšná je také série krimipříběhů v hlavní roli s komisařkou Katie Maguirovou (dva díly této série vyšly už i v ČR, další dvě pokračování se připravují). Jako jediný autor mimo Francii získal prestižní cenu Prix Julia Verlanger za svůj román \"Family Portrait\" (Rodinný portrét), který je inspirován novelou O. Wilda Obraz Doriana Graye. V roce 1989 se začaly vydávat autorovy horory v Polsku (především díky jeho ženě, která byla polskou emigrantkou) a od té doby se stal Graham Masterton jedním z nejuznávanějších a nejčtenějších autorů v této zemi.\n\nV roce 2014 se autor zúčastnil literárního festivalu Měsíc autorského čtení, který je pořádaný brněnským nakladatelstvím a agenturou Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Grahamem Mastertonem režíroval Mátyás Prinkler.\n\n\n\n\n\n\n"}
{"id": "1109264", "url": "https://cs.wikipedia.org/wiki?curid=1109264", "title": "Styl tygřího drápu", "text": "Styl tygřího drápu\n\nStyl tygřího drápu (čínsky 虎爪派 pchin-jin \"hǔ zhuǎ pài\" v českém přepisu \"chu čua pchaj\") je čínské bojové umění. Pochází z provincie Kuang-tung, kde jej podle ústního předání vytvořil neznámý mnich v 19. století. Prvním známým velmistrem v linii následovníků je Wong Bil Chung. Styl tygřího drápu napodobuje útočícího tygra – údery jsou rychlé, hbité a silné, jsou používány techniky trhání, vytrhávání a úchopů, zaměřených na tlakové body.\n\nStyl tygřího drápu v Česku vyučuje Jiří Hušek.\n"}
{"id": "1109272", "url": "https://cs.wikipedia.org/wiki?curid=1109272", "title": "August von Kotzebue", "text": "August von Kotzebue\n\nAugust Friedrich Ferdinand von Kotzebue (3. květen 1761, Výmar — 23. březen 1819, Mannheim) byl německý spisovatel, dramatik a básník, ve své době mimořádně populární a uznávaný, časem spíše upadl do zapomnění. Napsal více než 200 divadelních her, které humorně vykreslovaly dobové problémy a lákaly na svou dobu odvážně lechtivými zápletkami. Politicky byl konzervativcem.\n\nNarodil se ve Výmaru. Již v mládí se zde setkal s Goethem (rok před maturitou, roku 1776, spolu hráli v Goethově divadelní hře \"Sourozenci\", tehdy bylo Goethovi 27), který do něj vkládal velké naděje. Studoval poté v Jeně. Roku 1781 odjel do Petrohradu, kde působil jako sekretář generálního guvernéra Bauera. Krom Petrohradu byl činný zvláště v estonském Tallinnu, kde zastával pozici asesora nejvyššího soudu a byl zde také uveden do šlechtického stavu, takže je také považován za Estonce. V Tallinnu též řídil ochotnická i veřejná divadla.\n\nRoku 1789 vydal divadelní hru \"Menschenhass und Reue\" (\"Misantropie a pokání\"), která měla mimořádný úspěch, a to i v zahraničí, takže se Kotzebue rychle stal nejpřekládanějším německým spisovatelem své doby.\n\nV roce 1795 se vrátil z Ruska do Německa. Roku 1798 přijal místo c. k. divadelního básníka, tedy de facto divadelního ředitele Burgtheatru ve Vídni. Na postu ředitele však vydržel jen rok, musel odejít kvůli sporům s herci. V roce 1800 se chtěl znovu vrátit do Ruska, avšak na hranicích byl kvůli nejasnému obvinění z „jakobínství“ zatčen a bez soudu poslán na Sibiř, kde v zajetí strávil tři měsíce. Byl však omilostněn carem Pavlem a dokonce velkoryse odškodněn (získal post ředitele německého divadla v Petrohradě a usedlost Woroküll v Livonsku).\n\nRoku 1801 se vrátil do Výmaru. Chtěl vstoupit do Goethova kruhu, ten mu však přijetí odepřel, čímž vzbudil v Kotzebueovi nenávist, která se v následujících letech projevovala různorodými útoky, v Berlíně kupříkladu s Garliebem Helwigem Merklem vydával časopis \"Der Freimüthige\", který otiskl nesčetně útoků na Goetha.\n\nPodobný postoj zaujal k Napoleonovi. Dle některých interpretací pro svůj konzervatismus, jiná verze však tvrdí, že tomu bylo proto, že si ho Napoleon roku 1804, při Kotzebueově cestě do Paříže, nevšímal. Útoky na Napoleona pak vedl v časopisech \"Die Biene\" a \"Die Grille\". V Německu se poté kvůli tomu necítil bezpečně, a tak se znovu načas přestěhoval do Ruska. Teprve po Napoleonově pádu se odvážil vrátit do Německa, žil v Berlíně a Královci, později znovu ve Výmaru. Zde vydával časopis \"Literar. Wochenblatt\". V něm ostře napadal zejména buršácké spolky, což vedlo k veřejnému pálení jeho děl. Byl buršáckými kruhy dokonce obviněn ze špionáže pro Rusko (měsíční bulletiny pro ruskou vládu skutečně vypracovával, ale šlo spíše o analytickou činnost). Kampaň proti Kotzebueovi byla nakonec vystupňována natolik, že ho v Mannheimu ubodal fanatický buršák, nacionalistický student teologie Karl Ludwig Sand. To vedlo vládu k represím vůči radikálním spolkům mládeže, zákazu buršáctví a omezení práva na shromažďování.\n\nOttův slovník naučný jeho osobu hodnotil takto: „Mnohou vadou své povahy, svou marnivostí a nerozvážností hlavně, Kotzebue osud svůj zavinil. Ale nelze zapomenouti, že ve svém politickém přesvědčení byl upřímný a poctivý, že byl v soukromém životě bezúhonný, dobrý manžel a otec – se stanoviska slovanského mohlo by se dodati v jeho prospěch, že s velikou sympathií kreslil v některých dílech Rusy. (…) Mnohá jeho díla pohybují se na kraji slušně a mravně dovoleného. (…) Horší však jest, že básník čtenáře svého nikdy nepovznáší, že vykouzluje svět slabosti a měkkého odpouštění, že svým působením na nižší instinkty, svým laciným šlechetnictvím a obětovností ovládal slzné žlázy a bránice svých diváků a že v době největšího rozkvětu německé poesie dal zavládnouti na jevišti svým lehce vynalezeným a hrubě tesaným postavám bez vnitřního života. Jeho technika je zdánlivě lehká, ale jen v málokterých případech obejde se bez velkých skoků, obyčejně řadí jednotlivé výjevy bez vnitřní souvislosti k sobě; jeho charakteristika je hrubá, osoby jeho nejsou odhleděny skutečnosti, nýbrž jsou z jisté vlastnosti konstruovány; aby mohlo drama příznivě končit, obyčejně před samým koncem stávají se neočekávané obraty.“\n\nJeho díla překládali někteří čeští obrozenci (Josef Kajetán Tyl, Václav Thám), inspirační vliv měl i na Klicperu.\n\n\n"}
{"id": "1109275", "url": "https://cs.wikipedia.org/wiki?curid=1109275", "title": "Mezinárodní den kosmonautiky", "text": "Mezinárodní den kosmonautiky\n\nMezinárodní den kosmonautiky ( ), se slaví každý rok 12. dubna. Od roku 1962 se tento den slaví jako Den kosmonautiky v Rusku a některých dalších zemí bývalého Sovětského svazu. V roce 2011 byl 12. duben vyhlášen jako mezinárodní den, na oslavu začátku vesmírné éry pro lidstvo.\n\nPrvní pilotovaný let do vesmíru uskutečnil 12. dubna 1961 ruský kosmonaut Jurij Gagarin. Gagarin obkroužil Zemi za 1 hodinu a 48 minut na palubě kosmické lodi Vostok 1. Gagarinův let otevřel novou éru v historii průzkumu vesmíru a Gagarin se stal slavnou postavou na celém světě. Hlavní noviny po celém světě publikovaly jeho biografii a podrobnosti o jeho letu. Později byl jmenován Hrdinou Sovětského svazu. \n\nV Moskvě v současné době začíná připomínková slavnost ve městě Koroljov, nedaleko Gagarinovo sochy. Účastníci pak pokračují na Rudé náměstí na návštěvu Gagarinova hrobu, poté na ulici kosmonautů v blízkosti Památníku pokořitelů kosmu. Slavnosti jsou uzavřeny s návštěvou Novoděvičího hřbitova. \n\nOd roku 2001 se 12. dubna ve Spojených státech slaví Noc Jurije Gagarina, ta se rychle rozšířila do celého světa.\n"}
{"id": "1109278", "url": "https://cs.wikipedia.org/wiki?curid=1109278", "title": "Pamětní cena Emila Hertzky", "text": "Pamětní cena Emila Hertzky\n\nPamětní cena Emila Hertzky, \"Emil-Hertzka-Gedächtnispreis\" je ocenění pojmenované po řediteli hudebního vydavatelství Universal Edition, Emilu Hertzkovi. Ocenění bylo založeno po jeho smrti roku 1932. V porotě ceny propůjčované v letech 1933 až 1937 byli skladatelé jako Alban Berg, Anton Webern nebo Ernst Křenek.\n1933\n1934\n1936\n1937\n\n"}
{"id": "1109279", "url": "https://cs.wikipedia.org/wiki?curid=1109279", "title": "Zoë Strachanová", "text": "Zoë Strachanová\n\nZoë Strachan (* 1975 Kilmarnock, Skotsko) je skotská spisovatelka a novinářka. Vystudovala filosofii a archeologii na Univerzitě v Glasgow, nyní zde učí tvůrčí psaní. V roce 2001 vydala svůj první román \"Negative Space\". Mezi její další romány patří \"Spin Cycle\" (2004) nebo \"Ever Fallen in Love\" (2011). Píše také krátké povídky, libreta, hry, eseje a novinové články. Některá kratší autorčina díla byla publikována v New Writing 15, Bordercrossing Berlin, The Edinburgh Companion to Contemporary Scottish Literature či The Antigonish Review.\n\nV roce 2014 se autorka zúčastnila literárního festivalu Měsíc autorského čtení v Brně. V cyklu České televize “Skotská čítanka – Don't Worry – Be Scottish” byl vysílám díl se Zoë Strachanovou, režíroval ho Pavel Řehořík.\n\n\n"}
{"id": "1109281", "url": "https://cs.wikipedia.org/wiki?curid=1109281", "title": "Seznam knihoven Knihovny Filozofické fakulty Univerzity Karlovy", "text": "Seznam knihoven Knihovny Filozofické fakulty Univerzity Karlovy\n\nToto je seznam knihoven spadajících pod Knihovnu Filozofické fakulty Univerzity Karlovy v Praze. \n\n\n\nSeznam knihoven na oficiálních stránkách FF UK\n"}
{"id": "1109282", "url": "https://cs.wikipedia.org/wiki?curid=1109282", "title": "Fehérgyarmat", "text": "Fehérgyarmat\n\nFehérgyarmat je město v župě Szabolcs-Szatmár-Bereg ve východním Maďarsku. Město leží asi 59 kilometrů od Nyíregyházy. Rozkládá se na území o rozloze 52,46 km² a podle sčítání z roku 2014 v něm žije 8051 obyvatel.\n\n\n\n"}
{"id": "1109285", "url": "https://cs.wikipedia.org/wiki?curid=1109285", "title": "Marie Underová", "text": "Marie Underová\n\nMarie Underová (27. březen 1883, Tallinn – 25. září 1980, Stockholm) byla estonská básnířka a překladatelka, zakladatelka moderní estonské poezie. Byla členkou skupiny \"Siuru\". Od roku 1944 žila ve Švédsku. Překládala hojně i české autory, zejména balady Karla Jaromíra Erbena, Petra Bezruče, Jana Nerudy, Otokara Březiny, Jiřího Wolkera a Josefa Hory.\n\nNarodila se jako třetí z pěti dětí v učitelské rodině v Tallinnu a studovala na německé dívčí škole. V devatenácti letech si vzala za muže ruského Němce a přestěhovala se s ním do Ruska. Tam žila do roku 1906. Toho roku se vrátila do Tallinnu, kde navázala přátelství s řadou estonských literátů mladší generace, své básně ale psala německy. Zamilovala se do básníka Artura Adsona, který ji přesvědčil, aby psala v estonštině. Mezi válkami spolu využili československé vládní pobytové stipendium za účelem překladů české literatury do estonštiny. Roku 1944 oba emigrovali do Švédska. Tam žili až do své smrti.\n\nJejí básnický debut, lyrická sbírka \"Sonety\" (\"Sonetid\", 1917), vyvolala svým erotickým nádechem skandál. V podobném duchu radostného přijetí života a jeho plodů byly napsány i sbírky \"Rozpuk\" (\"Eelôitseng\", 1918) a \"Modrá plachta\" (\"Sinine puri\", 1918). Ve 20. letech témata jejích básní potemněla, patrné je to zejména ve sbírce \"Krvotok\" (\"Verivalla\", 1920). Německým expresionismem je ovlivněna značně epická sbírka \"Hlas ze stínu\" (\"Hääl varjust\", 1927). Naopak k čisté lyrice se vrátila v knihách \"Pod širým nebem\" (\"Lageda taeva all\", 1930) a \"Kámen ze srdce\" (\"Kivi südamelt\", 1935). Ve 40. letech začala do její tvorby pronikat společenská a politická tematika, a to již ve sbírce \"Žalostnými ústy\" (\"Mureliku suuga\", 1942). Ještě silněji se její dílo politizovalo po emigraci, například ve sbírce \"Jiskry v popeli\" (\"Sädemed tuhas\", 1954).\n\n"}
{"id": "1109297", "url": "https://cs.wikipedia.org/wiki?curid=1109297", "title": "Wat Phra Kaeo", "text": "Wat Phra Kaeo\n\nWat Phra Kaeo (chrám smaragdového Buddhy) je považován za nejposvátnější buddhistický chrám v Thajsku. Je to silný nábožensko-politický symbol thajské společnosti. Nachází se v historickém centru Bangkoku v areálu Královského paláce.\n\nPo usednutí krále Rámy I. bylo centrum říše přestěhováno na východní břeh řeky Chao Phraya. Nechal zde vybudovat opevnění, kláštery, úřady a své nové sídlo v komplexu budov známém pod názvem Velký palác. V r. 1784 byl zde dokončen a vysvěcen Wat Phra Kaeo čili Chrám smaragdového Buddhy. Tento chrám byl spojen přímo s královskou rezidencí. Je zde uložena nejuznávanější soška Buddhy, vytesaná z kusu jadeitu a posazena vysoko na zlatém oltáři reprezentujícím létající vůz hinduistických božstev.\n\nStěny chrámu jsou pozlaceny a pod střechou má zavěšenu soustavu zvonů. Interiér je vyzdoben sochami a nástěnnými malbami s motivy Buddhova života. Na veřejích dveří jsou zobrazeny scény z indického eposu Rámajána. Od chrámu je oddělena soukromá vladařova kaple.\n\nJe 79 cm vysoká socha, jejíž stáří ani původ není znám. První písemná zmínka o ní pochází z roku 1434. Král Tilok sochu získal a odvezl s sebou do hlavního města Chiang Mai království Lannathai. Zde byla uložena do svatyně. Následně byl Smaragdový Buddha převezen do nově vybudovaného hlavního města Viang Chan. Poté, co král Ráma I. převezl Smaragdového Buddhu do Wat Phra Kaeo, nechal odlít dvě stojící sochy Buddhů a postavil je před hlavní oltář. Další velmi uctívanou sochu před oltář postavil král Mongkut (Ráma IV.)\n\nCelá série nástěnných maleb s motivy výjevů z Buddhova života začíná v jihozápadním rohu chrámu po pravé straně vysokého oltáře výjevem Buddhova narození, dětství, mládí a jeho odmítnutí bohatství ve prospěch hledání \"Pravdy.\" Na západní stěně (naproti oltáři) se nacházejí malby s tematikou svádění Buddhy démony a jeho pozdější osvícení. Příběh pokračuje podél severní zdi. Znázorňuje výjevy z Buddhova zralého života i jeho smrti. V zadní části chrámu je znázorněn vesmír, či jedna z jeho podob.\n"}
{"id": "1109298", "url": "https://cs.wikipedia.org/wiki?curid=1109298", "title": "Lars-Erik Liljelund", "text": "Lars-Erik Liljelund\n\nLars-Erik Liljelund (* 11. března 1947) je švédský ekolog, akademik a státní úředník. V průběhu posledních tří desítek let zastával funkce ve vedení mnoha národních a mezinárodních úřadů, organizací, kongresů a think tanků. Od května 2014 je spolupracovníkem Stockholmského institutu pro životní prostředí. Působí také jako místopředseda The International Centre for Integrated Mountain Development (ICIMOD), organizace, jež se zabývá negativními dopady změny klimatu a globalizace na ekosystémy a životy obyvatel horských oblastí, zejména Himálají.\n\nV letech 1999 až 2008 zastával pozici výkonného ředitele Švédské agentury pro ochranu přírody, poté byl generálním ředitelem Úřadu švédského premiéra pro otázky změny klimatu a strategie týkající se Baltského moře. Mezi lety 2010 a 2014 byl výkonným ředitelem Švédské nadace pro strategický výzkum životního prostředí MISTRA. Byl také předsedou Evropské agentury pro životní prostředí (2002–2007).\n\nSvou doktorskou práci obhájil v roce 1977 v oboru ekologická botanika na Stockholmské univerzitě, kde začal následně pracovat jako učitel a výzkumný pracovník. V letech 1993–1997 působil na předsednických a místopředsednických pozicích v rámci orgánů vzniklých na základě Arctic Monitoring and Assessment Programme (AMAP). Nejprve v pracovní skupině Arctic Environmental Protection Strategy (AEPS), z níž se přesunul do předsednictva Arktické rady. \n\nV letech 1994–1998 působil na švédském Ministerstvu životního prostředí jako stálý tajemník poradního sboru pro životní prostředí. Lars-Erik Liljelund je od roku 1998 členem švédské Královské akademie zemědělství a lesnictví (KSLA). Od roku 2007 do roku 2011 byl také členem Čínské rady pro mezinárodní spolupráci, životní prostředí a rozvoj.\n\n"}
{"id": "1109305", "url": "https://cs.wikipedia.org/wiki?curid=1109305", "title": "Madžíd Abdulláh", "text": "Madžíd Abdulláh\n\nMadžíd Abdulláh (* 1. listopadu 1958, Džidda) je bývalý saúdskoarabský fotbalista, známý pod přezdívkami \"Arabský klenot\" nebo \"Pouštní Pelé\".\n\nNarodil se v Džiddě, ale od dětství žil v Rijádu, kde jeho otec působil jako trenér v klubu Al Nassr FC. V tomto mužstvu odehrál Madžíd Abdulláh 22 sezón, získal s ním čtyři ligové tituly (1980, 1981, 1989 a 1995), čtyři vítězství v národním poháru (1981, 1986, 1987 a 1990) a prvenství v Asijském poháru vítězů pohárů 1998. V letech 1979, 1980, 1981, 1983, 1986 a 1989 byl nejlepším ligovým střelcem.\n\nZa saúdskoarabskou fotbalovou reprezentaci odehrál 116 zápasů a dal v nich 71 branek. Byl členem vítězného týmu Mistrovství Asie ve fotbale 1984 a Mistrovství Asie ve fotbale 1988, získal druhé místo na Arabském poháru národů 1992 a reprezentoval také na olympiádě 1984 v Los Angeles. Jako kapitán vedl Saúdskou Arábii na Mistrovství světa ve fotbale 1994, kde tým při své historicky první účasti na MS překvapivě postoupil do osmifinále.\n\nAnketu Asijský fotbalista roku vyhrál v letech 1984, 1985 a 1986, byl třetí v roce 1988 a druhý v roce 1989. V hlasování Mezinárodní federace fotbalových historiků a statistiků nazvaném Nejlepší fotbalista 20. století se umístil na 64. místě jako třetí nejlepší zástupce Asie.\n\n"}
{"id": "1109308", "url": "https://cs.wikipedia.org/wiki?curid=1109308", "title": "Cornwall Aces", "text": "Cornwall Aces\n\nCornwall Aces byl profesionální kanadský klub ledního hokeje, který sídlil v Cornwallu v provincii Ontario. Své domácí zápasy hráli v tamní aréně Cornwall Civic Complex. Klub hrál v soutěži od roku 1993 do roku 1996, poté byl nahrazen celkem Wilkes-Barre/Scranton Penguins.\n\nCornwall Aces byl klub vystupujícím v lize AHL, farmou klubem NHL Quebec Nordiques letech 1993-1995 a po přesídlení do Colorado Avalanche v 1995-1996. Klub byl založen ve východní části města Ontario v Cornwallu. Domácí zápasy hrál v Ed Lumley aréně uvnitř Cornwall Civic Complex. Po prvním období nadřazeného klubu Colorado, povolil přechod hráčů do Cornwall Aces, pro další období rozhodl Avalanche převelení hráčů na jejich druhou farmu v Hershey Bears. V roce 1999 se obnovila spolupráce ale již do nově vzniklého klubu Wilkes-Barre/Scranton Penguins.\n\nTrenéři byli Bob Hartley, později trenérem Colorado Avalanche, Atlanta Thrashers a Calgary Flames v National Hockey League a Jacques Martin, bývalý hlavní trenér NHL Ottawa Senators, Florida Panthers a Montreal Canadiens.\n\nZdroj: \n\nZdroj: \n\n"}
{"id": "1109310", "url": "https://cs.wikipedia.org/wiki?curid=1109310", "title": "Země střední a východní Evropy a euro", "text": "Země střední a východní Evropy a euro\n\nTento článek je podrobněji rozvádí problematiku eura v oblastech jeho využívání a zavádění jako národní měny v zemích střední a východní Evropy se zvláštním důrazem na ty země SVE, které vstoupily do EU na začátku tisíciletí, nebo se na vstup do EU teprve připravují.\n\nMěnová jednotka euro, označovaná jako jednotná měna EU, je měna 19 zemí Evropské unie, které vytvářejí uskupení označované jako eurozóna. Její měnovou politiku řídí Evropská centrální banka, která sídlí ve Frankfurtu a provádí ji společně s národními centrálními bankami příslušných zemí. Tato struktura má oficiální název Eurosystém. Z 19 států eurozóny je 8 zemí, které do EU vstoupily z geografické oblasti střední a východní Evropy (SVE) po splnění příslušných kritérií, a to Rakousko (od r. 1999), Řecko (2001), Slovinsko (2007), Kypr (2008), Slovensko (2009), Estonsko (2011), Lotyšsko (2014) a Litva (2015). Zbývajících 6 nových členských zemí ze SVE (Česká republika, Polsko, Maďarsko, Bulharsko, Rumunsko, Chorvatsko) se při vstupu zavázalo přijmout jednotnou evropskou měnu ve vazbě na splnění stanovených podmínek. Mimo Evropskou unii euro jako místní měnu zavedly Černá Hora a Kosovo (ve vazbě na dřívější používání německé marky). Jako cizí měna (deviza/valuta) je euro používáno ve všech zemích mimo eurozónu, a to zejména jako významná složka devizových rezerv země. V řadě případů se euro používá neoficiálně i ve vnitřním styku jako tzv. paralelní měna (tzv. proces euroizace ekonomiky, což odpovídá procesu dolarizace), případně jako součást úspor občanů. \n\nMezi odborníky i laickou veřejnosti nejsou názory na euro jednotné. Od jednostranného zdůrazňování výhod až po naprosté odmítání eura jako nevydařeného politického a ekonomického experimentu. Více než 15letá zkušenost ukázala na řadu výhod eura, ale i na slabiny, které se projevily v průběhu hospodářské i finanční krize po roce 2008.\n\nNespornou výhodou je, že euro přispívá ke zvýšení homogenity jednotného trhu Evropské unie. V obchodu mezi zeměmi eurozóny došlo k odstranění nebezpečí volatility kurzu národních měn a ke snížení transakčních nákladů, protože odpadla potřeba směny národních měn. Byla provedena opatření ke zjednodušení platebního styku, což rovněž přispělo k rozvoji vzájemného obchodu. Jednotná měna umožnila snadnější srovnatelnost cenových relací, i když zatím rozdíly v hladině cen mezi jednotlivými zeměmi přetrvávají. Pro řadu zemí zavedení eura přispělo k posílení hospodářské kredibility a tím také k přílivu zahraničních přímých investic i k výhodnějšímu přístupu ke zdrojům úvěrů. Pro některé země zavedení eura znamenalo i silný politický aspekt, což se týkalo zejména pobaltských zemí.\n\nNa druhé straně zavedení eura je náročné na počáteční náklady jeho zavedení. Zejména bankovní sektor nese náklady přechodu a trvale ztrácí část výnosů z kurzových operací. V některých zemí byl kritizován vzestup cen, který údajně po zavedení eura nastal. Euro však zatím nesplnilo očekávání, že po jeho zavedení dojde k výraznějšímu urychlení ekonomického růstu. Naopak měnová politika jednotná pro všechny země přispěla ke vzniku bublin, zejména na trhu nemovitostí, a to zejména v zemích, které doposud měly vysoké úrokové sazby a náhle byl snadný přístup k levným úvěrovým zdrojům. Některé země tak profitovaly z kredibility, kterou vlastně neměly. V průběhu krize se projevila slabost jednotné měnové politiky, kdy ji nebylo možné diferencovat podle potřeb jednotlivých zemí. Existence eura totiž nadále neumožňuje používání vlastní politiky v oblasti devizového kurzu. Ne všechny země reagovaly na vzniklou situaci přijetím adekvátních opatření v oblasti ekonomické a fiskální politiky. To se následně projevilo v několika krizích vládních financí. To poškodilo nejen kredibilitu těchto zemí, ale částečně i kredibilitu eura. Řada opatření, která byla přijata ke zlepšení fungování eurozóny (viz dále) zatím výraznější výsledky nepřinesla, navíc přinášejí další náklady. \n\nDůsledky krize vedly ke zhoršení ukazatelů ekonomické konvergence, což bylo konstatováno v Konvergenčních zprávách roku 2012 a ke zlepšení dochází teprve pozvolna, zejména v oblasti veřejných financí. Tento fakt a zatím nejasné vyhlídky pro eurozónu vedly řadu zemí k přehodnocení a dočasnému pozastavení realizace svých plánů na zavedení eura.\n\nPro zavedení eura platí pro všechny země EU stejné podmínky. Právní základ pro zavedení eura vytvořila Smlouva o Evropské unii - tzv. Maastrichtská smlouva dohodnutá v roce v prosinci 1991, podepsaná na počátku roku 1992 a v účinnosti od 1. listopadu 1993. Jde o doplnění a novelu smlouvy, která vedla k vytvoření evropského integračního celku (tzv. Římská smlouva), která v té době nesla název Smlouva o založení Evropských společenství. Po dalších novelách příslušná ustanovení tvoří součást komplexu tzv. Lisabonské smlouvy, konkrétně Smlouvy o fungování Evropské unie (dále Smlouva). Ustanovení o euru jsou obsažena v článcích 136 -142, konkrétně zavádění eura se týká čl. 140.\n\nZ ustanovení Smlouvy vyplývají tyto hlavní zásady:\n\n- Kritérium stability veřejných financí (max. deficit státního rozpočtu 1,5 % hrubého domácího produktu - HDP, max. veřejný dluh 60 % HDP). Tyto ukazatele jsou obecně závazné pro všechny země EU, jejich závaznost vyplývá jednak ze Smlouvy, dále z Paktu stability a růstu a nejnověji pro země eurozóny i ze Smlouvy o stabilitě, koordinaci a řízení v Hospodářské a měnové unii. Pro země mimo eurozónu nesplnění fiskálních kritérií znamená, že se pro zavedení eura nemohou kvalifikovat. V praxi to znamená, že na zemi nesmí být uvalena procedura nadměrného deficitu (EDP).\n\n- Kritérium cenové stability zabraňuje, aby nová země vstupující do eurozóny nevnášela riziko vysoké inflace ( max. 1,5 % nad průměr tří zemí EU s nejlepšími výsledky v cenové stabilitě).\n\n- Kritérium konvergence dlouhodobých úrokových sazeb (max 2 % nad úroveň průměru 3 zemí nejlepších v cenové stabilitě). Výsledek je do značné míry závislý na stabilitě veřejných financí a na úrovni inflace příslušné země.\n- Kritérium stability devizového kurzu. Země musí být alespoň po dobu 2 let zapojená do systému devizových kurzů ERM II, dodržovat stanovené rozpětí kurzu měny k euru, aniž by došlo k devalvaci vůči euru. \n\nZatímco první tři kritéria jsou pro členské země EU prakticky povinná a jejich plnění je pravidelně sledováno v rámci procesu koordinace hospodářských politik, nově v rámci tzv. Evropského semestru, účast v mechanismu devizových kurzů je dobrovolná. Země, která by plnila ostatní kritéria a nevstoupila do mechanismu ERM II se pro zavedení eura nemůže kvalifikovat. To je zejména případ Švédska, které vzhledem k nesouhlasu obyvatelstva tímto způsobem zdržuje svůj vstup do eurozóny.\n\n\n\nOd doby platnosti Maastrichtské smlouvy platí pro členské státy obecná povinnost plnit své závazky při uskutečňování Hospodářské a měnové unie. Příslušná ustanovení po nabytí platnosti Lisabonské smlouvy přešla s dílčími korekcemi do Smlouvy o fungování Evropské unie (dále jen Smlouva). Dle článku 140 odst. 1 Smlouvy Evropská komise (EK) a Evropská centrální banka (ECB) připravují zprávy o pokroku (Konvergenční zprávy, dále jen KZ), a to alespoň jednou za dva roky nebo v případě, že o to některá členská země požádá. V současné době se nepřipravují konvergenční zprávy za Velkou Británii a Dánsko, které mají trvalou výjimku na zavedení eura. \n\nZprávy musí obsahovat posouzení slučitelnosti právních předpisů, a dále hodnocení, zda bylo dosaženo vysokého stupně ekonomické konvergence podle míry splnění čtyř stanovených ekonomických kritérií. Pozitivní hodnocení členské země v konvergenčních zprávách je počátkem procesu, který vede k rozhodnutí Rady EU (Rada ministrů hospodářství a financí - ECOFIN) o splnění podmínek pro zavedení eura a ke zrušení výjimky na jeho zavedení. Rada EU pak na základě tohoto rozhodnutí stanoví přepočítací koeficient národní měny k euru a přijme další rozhodnutí nezbytná k zavedení eura v dané členské zemi. Zejména pak musí být doplněno nařízení č. 974/1998 o zavedení eura o novou členskou zemi eurozóny. Důležité je též rozhodnutí, zda dojde k zavedení eura s přechodným obdobím - nejdříve bezhotovostní euro a následně i euro v hotovostní podobě. Tento scénář byl použit při vytváření eurozóny v letech 1999-2002. Následně všechny země vzhledem k existenci hotovostního eura použily scénář jednorázového přechodu na euro (tzv. Big bang). Použití scénáře zavedení eura s přechodným obdobím však není vyloučeno, i když není příliš pravděpodobné.\n\nPoslední sada konvergenčních zpráv EK a ECB byla zveřejněna dne 4. června 2014. Kritérium slučitelnosti právních předpisů splnily pouze 2 země - Litva a Chorvatsko. Na rozdíl od předcházejících zpráv v krizovém roku 2012 u řady ekonomických konvergenčních kritérií došlo ke zlepšení, je zde však i vliv stagnačního roku 2013, ze kterého pocházela část použitých údajů. Deflační tendence ve většině zemí totiž stlačily cenovou úroveň i úroveň dlouhodobých úrokových sazeb. Úsporná opatření vedla obecně ke snížení deficitů veřejných rozpočtů, nadále však narůstala veřejná zadluženost. V průběhu dvouletého období, které předcházelo posledním Konvergenčním zprávám, do systému ERM II nevstoupila žádná nová země. Nejlepší plnění ekonomických kritérií konvergence vykázaly Litva (všechna 4 ekonomická kritéria, v ERM II byla od roku 2004), dále Švédsko, ČR, Maďarsko, Bulharsko a Chorvatsko (3 kritéria), ostatní země – Polsko a Rumunsko - splnily 2 kritéria ze 4. V roce 2014 se pro zavedení eura kvalifikovala Litva, která následně zavedla euro k 1.1. 2015. V dalším období do poloviny roku 2015 do systému ERM II žádná další země nevstoupila, takže v roce 2016 pravidelné konvergenční zprávy budou uzavřeny s negativním výsledkem. V současné době jedinou zemí v systému ERM II je pouze Dánsko, které má trvalou výjimku na zavedení eura a svůj postoj v dohledné době zřejmě nezmění.\n\nKandidátské země Západního Balkánu (Albánie, Černá Hora, Makedonie, Srbsko) a Turecko budou moci plnit konvergenční ekonomická kritéria až po svém vstupu do EU, i když stabilizace jejich hospodářství je součástí předvstupních ekonomických programů. Totéž se týká i Bosny a Hercegoviny a Kosova v případě, že budou zařazeny do seznamu kandidátských zemí. Způsob řešení situace, kdy Černá Hora a Kosovo již používají euro jako národní měnu, nebyl zatím v průběhu přístupových jednání s Černou Horou otevřen. Evropská komise zatím prezentuje názor, že vstup do EU s eurem jako národní měnou je v rozporu se smluvními dokumenty EU.\n\nVedle požadavků ze základní evropské legislativy musí každá členská země provést i řadu technických a právních opatření, které umožní hladký přechod na novou národní měnu. Lze říci, že příprava na zavedení eura tak probíhá v evropské i národní dimenzi, což je znázorněno v následujícím grafu, který vychází ze scénáře jednorázového zavedení eura:\n\nZ právního hlediska je schválení zavedení eura v příslušné zemi orgány EU je rozhodující. Závěrečné slovo ve schvalovacím postupu má Rada ministrů hospodářství a financí, která schválí nutné úpravy v evropské legislativě včetně scénáře zavedení a stanovení přepočítacího koeficientu mezi 1 eurem a a odpovídajícím počtem národních jednotek (na 6 platných číslic).\n\nNávazně však musí být schváleny změny v národní legislativě, které umožní přechod od národní měny k euru:\nVšechna tato právní opatření musí být v souladu s legislativou EU, která se týká eura.\n\nSamotné zavedení eura má i svou provozní a technickou stránku:\n\nV tomto smyslu Evropské komise vydala řadu doporučení a pravidelně sleduje postup přípravy v jednotlivých nových členských zemích. Pravidelně, 1 - 2 x ročně je publikována Zpráva o praktických přípravách na budoucí rozšíření eurozóny.\n\nČeská republika se v přístupových smlouvách obdobně jako všechny nové členské země ze střední a východní Evropy zavázala k zavedení eura, až k tomu budou vytvořeny vhodné podmínky.\n\nUž v roce 2003 připravila vláda ČR první Strategii přistoupení ČR k eurozóně. Následně po vstupu do EU byla vytvořena Národní koordinační skupina, která připravila Národní plán zavedení eura v ČR, který vláda ČR schválila v dubnu 2007. V dubnu 2011 se vláda rozhodla zatím cílové datum pro vstup do eurozóny nestanovovat a technické přípravy dočasně redukovat. Nadále Ministerstvo financí a Česká národní banka jednou ročně předkládají vládě ČR materiál Vyhodnocení plnění maastrichtských konvergenčních kritérií a stupně ekonomické sladěnosti ČR s eurozónou (viz externí odkazy). Na základě jeho projednání může vláda rozhodnout o vstupu do systému ERM II s perspektivou dalších kroků k zavedení eura.\n\n\"Tématu přijetí eura v Česku se podrobněji věnuje článek Přijetí eura v Česku.\"\n\nMimo přímých a aktivních členů eurozóny euro mohou používat další země na základě dohod, k nimž dá souhlas Evropská unie. Nejde však o země SVE. Vesměs jde o malé země, které hraničí s EU a které dříve používaly některou z měn, která byla nahrazena eurem (Monako, San Marino, Vatikán, Andorra). Tyto země mohou vydávat i vlastní euromince. Nemohou se však podílet na tvorbě měnové politiky eurozóny. Francouzská zámořská společenství, která nejsou členem EU mohou euro používat jako svou měnu, nemohou však vydávat vlastní mince. \n\nOficiálně má devizový kurs navázaný na euro pouze Dánsko v rámci systému ERM II. Neoficiálně v rámci měnové politiky tzv. currency board mají svůj devizový kurz na euro navázány Bulharsko a Bosna a Hercegovina.\n\nČerná Hora a Kosovo původně používaly jako měnu německou marku. Po jejím nahrazení eurem přešly rovněž jednostranně na euro. Tento postup však neumožňuje vlastní emisi oběživa v eurech.\n\nPodrobnější informace obsahuje článek Euro - část Měny navázané na euro.\nV současné době možnosti rychlého rozšiřování eurozóny jsou prakticky vyčerpány. V průběhu hospodářské krize u řady zemí došlo k výraznému zhoršení ekonomických konvergenčních kritérií pro zavedení eura. Krize se nevyhla ani samotné eurozóně. Otřesy zažily Irsko, Španělsko, Portugalsko, Kypr a zejména Řecko, kde se zatím nepodařilo situaci plně stabilizovat. Systémová řešení, která byla v EU přijata (EMS, Smlouva Fiscal compact, soubor právních předpisů a opatření pro ekonomickou stabilizaci (tzv. 6 pack, 2 pack, Pakt euro plus, Evropský semestr i vytvoření bankovní unie v rámci eurozóny) zatím plně nepřinesla žádoucí výsledek, což se projevuje určitou liknavostí zájmu nových členských zemí o vstup do eurozóny. Z nových členských zemí, které vstoupily do EU a euro zatím nezavedly, pouze Rumunsko má stanovený konkrétní termín zavedení eura (1. 1. 2019). Euro však nadále hraje významnou roli jako součást devizových rezerv včetně rezerv u obyvatelstva (eurové účty u bank). Funguje částečně i jako zúčtovací měna mezi národními subjekty, zejména těmi, kteří se podílí na obchodu s eurozónou.\n\nPotenciálními kandidáty na vstup do eurozóny jsou současné i budoucí kandidátské země EU, t.j. země západního Balkánu, z nichž dvě - Černá Hora a Kosovo již euro jako národní měnu využívají. Nicméně jejich přechod do EU s touto měnou je prozatím sporný.\n\n\n"}
{"id": "1109321", "url": "https://cs.wikipedia.org/wiki?curid=1109321", "title": "Freema Agyeman", "text": "Freema Agyeman\n\nFreema Agyeman ([friːmə ɑːɡjəmən], rozená \"Frema Agyeman\", * 20. březen 1979) je anglická herečka, která je známá díky roli Marthy Jonesové ve sci-fi seriálu stanice BBC \"Pán času\" a jeho odvozeného seriálu \"Torchwood\".\n\nPo odchodu ze seriálu \"Pán času\" a po rolích v seriálech \"Přežít!\" a \"Malá Dorritka\" na BBC získala v letech 2009 a 2012 hlavní roli Aleshy Phillipsové v kriminálním dramatu \"Law & Order: UK\". V roce 2013 debutovala na obrazovkách amerických televizí v seriálu pro mládež \"The Carrie Diaries\" televize The CW jako Larissa Loughlinová, redaktora stylového časopisu \"Interview\". V roce 2018 byla obsazena do jedné z hlavních postav seriálu stanice NBC \"New Amsterdam\".\n\nJejí matka, Azar, je Íránka a její otec, Osei, je Ghanec. Rozvedli se, když byla dítě. Má starší sestru, Leilu a mladšího bratra, Dominica. Ačkoli je její matka muslimka a otec metodista, vyrůstala jako římský katolík.\n\nNavštěvovala Our Lady's Convent RC High School a katolickou školu v Stamford Hill a během léta 1996 studovala na Young Actors Theatre v Islingtonu a studoval divadelní umění a drama na Middlesex University, kterou absolvovala v roce 2000.\n\nMá dovednosti v bojovém umění, což vedlo ke spekulacím, že by přinést více fyzického přístupu k roli Doktorovy společnice. Na nadloktí má tetování, které symbolizuje její původ a obsahuje perského slova „raha“, což znamená „volný“ a obraz motýla. Podporuje společnost Divine Chocolate, která pracuje s ghanskými pěstiteli kakaa.\n\nKdyž započala svou profesionální hereckou kariéru, rozhodla se pro upravení svého rodného jména. Rodné jméno „Frema“ si změnila na „Fregma“, aby předešla problémům s výslovností.\n\nPřed získáním své nejslavnější televizní role Marthy Jones v seriálu \"Pán času\" hrála Lolu Wise v mýdlové opeře stanice ITV \"Crossroads\" si zahrála malé hostující role v jiných televizních seriálech, například \"Casualty, Mile High\" a \"The Bill.\". V roce 2005 se objevila v roli kriminálního důstojníka Mary Ogden v seriálu \"Silent Witness\". Hrála roli Nany v nezávislém filmu Stephena Lloyd Jacksona \"Rulers and Dealers\".\n\nAgyemanová se zúčastnila konkurzů na tři různé role do seriálu \"Pán času\". V roce 2005 se pokoušela o roli Sally Jacobs v dílu „Invaze Vánoc, ale role byla předána Anitě Briem, která lépe seděla produkčnímu týmu do jejich konceptu „ledově cool blondýna“. Později se ucházela o roli Esmy a Adeoly Oshodi. Role Esmy byla nakonec z finálního scénáře vyškrtnuta, ale roli Adeoly získala. Natáčení probíhalo v prosinci 2005 a na televizních obrazovkách se v roli objevila 1. července 2006.\n\nProdukční tým byl ohromen její všestranností během předešlých tří konkurzů a stala se vážným kandidátem na nového společníka Doktora. Před závěrečným testem na obrazovkách se zúčastnila dalšího konkurzu s desátým hercem Doktora, Davidem Tennantem. David Tennant pod dveřmi hotelového pokoje podstrčil poznámku na uklidnění, což jí pomohlo k uklidnění nervů. Po rozsáhlých spekulacích, kdo by měl nahradit Billie Piper, bylo 5. července 2006 potvrzeno tisku, že se stala novou společností.\n\nTřetí řada se začala natáčet v srpnu 2006 a skončila v březnu 2007. Na televizních obrazovkách debutovala jako Martha Jones dne 31. března 2007 v díle „Smith a Jones“. Řada dialogů vysvětluje, že Adeola byla sestřenicí Marty. Následně pokračovala s vylíčení své postavy během každého dílu řady. Do role Marty se vrátila v pěti dílech čtvrté řady. V návaznosti na finální díl čtvrté řady uvedla, že je otevřena tomu, aby si roli zopakovala.\n\nPozději se vrátila spolu s několika dalšími bývalými členy v díle „The End of Time“. Souběžně s hraním v seriálu poskytla svůj hlas pro audioknihu \"Doctor Who New Series Adventures\".\n\nMezi třetí a čtvrtou řadou \"Pána času\" se objevila ve třech dílech spin-offu seriálu \"Torchwood\", jmenovitě v dílech „Reset“, „Dead Man Walking“ a „A Day in the Death“. \n\nNěkolikrát se objevila v seriálu \"Bedtime Hou\"r, kde četla příběhy vysílané krátce před 19:00. Byla vypravěčkou v první řadě dokumentárního cyklu z nemocničního prostředí \"Bizarre ER\" na stanici BBC Three, který běžel od 14. února 2008 do 3. dubna 2008 a také pro druhou řadu, která se začala vysílat v úterý 21. dubna 2009. \n\nMezi lety 2009 a 2012 si zahrála v roli vrchní zastupitelky Aleshy Phillips v seriálu \"Law & Order: UK\", britské adaptaci a spin-offu oblíbené americké série \"Law & Order\". Sama se považuje za velkého fanouška původní série \"Zákon a pořádek\", zejména 3. a 4. řady. V seriálu setrvala prvních šest řad. Účinkování v sedmé řadě odřekla kvůli jiným závazkům a filmování.\n\nV březnu 2012 vyšlo na veřejnost, že bude hrát Larissu, „pohodovou dívku v zálibě v oslavách, která pracuje v časopise Interview“ v pilotním díle prequelu seriálu \"Sex ve městě\", s názvem \"The Carrie Diaries\". Na počátku roku 2013 hrála v televizním seriále \"Old Jack's Boat\" na kanále CBeebies v roli Shelley.\n\nNa přelomu roku 2014 a začátku roku 2015 si zahrála v novém limitovaném seriálu Netflixu \"Sense8,\" jehož tvůrci jsouJ. Michael Straczynski spolu s Andym Wachowským a Lanou Wachowski. \n\nV červnu 2007 obdržela ocenění „Nejlepší nováček“ v roce 2007 cenu \"Glamour Women of the Year Awards“. Ve stejném roce vyhrála v kategorii „Ženská televizní hvězda“ ocenění Screen Nation Film and Television Awards. Ceremoniál se konal dne 15. října 2007 v Hilton Metropole v Londýně.\n\nBritské noviny The Observer s ní v prosinci 2007 zveřejnili rozhovor a nazvaly jí „tváří roku 2007“.\n\n\nV roce 2003 byla nominována na British Soap Awards za její roli Loly Wise v mýdlové opeře \"Crossroads,\" ve dvou kategoriích: „Nejlepší nováček“ a „Nejvíce sexy žena“. V roce 2007 byla nominována v kategorii nejlepší herečka na cenu National Television Awards“ za roli Marthy Jones v seriálu \"Pán času\" a na cenu TV Quick Awards ve stejném roce za působení ve stejném seriálu. Na cenu National Television Awards v roce 2010 byla nominována v kategorii nejlepší dramatický výkon za svou roli vrchní zastupitelky Aleshy Phillips, ale nedostala se do užšího výběru.\n\nV roce 2009 byla také nominována v kategorii nejlepší ženský herecký výkon na mezinárodním filmovém festivalu Birmingham Black (MVSAs).\n"}
{"id": "1109322", "url": "https://cs.wikipedia.org/wiki?curid=1109322", "title": "Pozdní Tchang", "text": "Pozdní Tchang\n\nŘíše Pozdní Tchang () byl jeden ze států, které se vystřídaly v severní Číně po pádu říše Tchang, v období Pěti dynastií a deseti říší. Založil ji roku 923 Li Cchun-sü, šatoský kníže z Ťin, který ze svého území v Šan-si ve válce s říší Pozdní Liang postupně dobyl severní Čínu. Li Cchun-sü zemřel roku 926, poté se stát utápěl ve sporech jeho nástupců dokud roku 936 nepovstal vojevůdce Š’ Ťing-tchang, který vyhlásil vlastní stát Pozdní Ťin a na přelomu let 936/937 zabral tchangské území.\n\nRoku 907 svrhl posledního císaře říše Tchang jeho vojevůdce Ču Wen, který zřídil vlastní stát Pozdní Liang. Jižní Čína poté od ústřední vlády definitivně odpadla. V severní Číně nepřátelský postoj vůči liangské vládě zaujali zejména Šatoové vedení Li Kche-jungem († 908) a jeho synem Li Cchun-süem, kteří zřídili knížectví Ťin v Šan-si, a Liou Šou-kuang vládnoucí severovýchodu Číny z Jou-čou (Pekingu), od roku 911 jako císař říše Jen. V nastalé válce zvítězili Šatoové, kteří roku 915 dobyli Jen a roku 923 obnovili říši Tchang s Li Cchun-süem na císařském trůnu (pro odlišení od svého vzoru získala od historiků označení Pozdní Tchang). Téhož roku zlikvidovali říši Liang. Tchangskému císaři se poté podřídila celá severní Čína, a formálně i jihočínské státy. Roku 925 dobyl stát Rané Šu v S’-čchuanu.\n\nLi Cchun-sü si však jako císař neudržel podporu svých věrných, regionální guvernéři nelibě nesli pokusy vlády o omezení jejich moci, jeho generálové se cítili ohroženi vzestupem moci eunuchů (mocných za dynastie Tchang, nicméně od Ču Wenových čistek roku 903 bez vlivu), prvního ministra Kuo Čchung-tchaoa zabila císařovna podporovaná eunuchy. Roku 926 vypuklo několik povstání v regionech, generál Li S’-jüan (adoptivní syn Li kche-junga) vyslaný k jejich potlačení se přidal na stranu rebelů a nespokojenci v hlavním městě – Luo-jangu – zabili císaře. Li S’-jüan poté takřka bez odporu obsadil metropoli a nastoupil na trůn.\n\nNový panovník rychle zavedl pořádek v zemi, soustředil v okolí metropole silnou armádu, uspořádal státní finance (mimo jiné sjednotil tři finanční úřady do finančního vládního výboru a zrušil státní monopol na výrobu alkoholu a železa). Intriky a nepřátelství však i nadále u dvora kvetly. Kontrola nad vzdálenějšími regiony byla mnohdy problematická, zejména guvernéři S’-čchuanu si vedli dosti samostatně (až po popravu vládních inspektorů roku 927). Na druhé straně však s pomocí jihočínského formálně závislého království Čchu zabránil přechodu vládce Ťing-nanu (státu na středním toku Jang-c’) ke spojenectví s říší Wu a na severu zlikvidoval pokus guvernéra Ting-čou o spojení s říší Liao.\n\nKoncem roku 933 Li S’-jüan onemocněl, v nervózní atmosféře se jeho syn a následník Li Cchung-žung pokusil obsadit císařský palác, v nastalých bojích byl zabit a na trůn po smrti císaře nastoupil mladší Li S’-jüanův syn Li Cchung-chou. Následující rok na rozbroje v metropoli reagoval guvernér S’-čchuanu vyhlášením samostatnosti (říše Pozdní Šu), a po několika měsících se tchangská vláda pokusila přesunout některé guvernéry, na což jeden z nich, Li S’-jüanův adoptivní syn čínského původu Li Cchung-kche, reagoval vzpourou, a když se metropolitní armáda přidala na jeho stranu, svrhl císaře. Prvním z guvernérů, kteří uznali Li Cchung-kchea, byl velitel vojsk na severní a severovýchodní hranici a Li S’-jüanův zeť Š’ Ťing-tchang, dlouholetý Li Cchung-kcheův soupeř. Přesto se nové vládě vztahy se Š’ Ťing-tchangem nepodařilo uspořádat a roku 936 vypukla otevřená válka, ve které s pomocí armády říše Liao Š’ Ťing-tchang prohlásil císařem říše Pozdní Ťin, porazil tchangská vojska, a začátkem roku 937 obsadil Luo-jang, přičemž Li Cchung-kche spáchal sebevraždu. Říše Pozdní Tchang tím zanikla.\n"}
{"id": "1109326", "url": "https://cs.wikipedia.org/wiki?curid=1109326", "title": "Otto Linhart (radiotelegrafista)", "text": "Otto Linhart (radiotelegrafista)\n\nOtto Linhart ( v Praze – v Praze) byl příslušníkem československých legií v Rusku, za protektorátu pracoval jako radiotelegrafista ve prospěch ilegální odbojové organizace ÚVOD. Jako jeden z mála operátorů radiových stanic SPARTA válku přežil a pokračoval v práci jako poštovní kontrolor na Hlavní poště Praha.\n\nNarodil se v rodině mlynářského Jana Linharta (1854–??) a matky Pavlíny Berty, rozené Jirkovské (1854–??). Měl šest sourozenců – tři bratry a tři sestry.\n\nKdyž vypukla první světová válka, byl povolán k 6. praporu polních myslivců. Do ruského zajetí padl 10. září 1915 u Tarnopolu. Do československých legií vstoupil 27. srpna 1917 v Moskevské gubernii ve městě Bykovo. Po celou ruskou anabázi měl hodnost vojína a sloužil u 1. střelecké divize. V hodnosti desátníka radiotelegrafní roty se v roce 1920 spolu s ostatními legionáři vrátil do vlasti a následně byl demobilizován. Za první republiky pracoval Otto Linhart jako poštovní revident (kontrolor) – radiotelegrafista na Ředitelství pošt a telegrafů v Praze (Hlavní pošta Praha). \n\nPo německé okupaci byl jako profesionální radiotelegrafista osloven podplukovníkem generálního štábu Štěpánem Adlerem (Kadeřábkem), aby se zapojil do protinacistického odboje (a zpravodajské činnosti) v jeho skupině. Od vojenské odbojové organizace Obrana národa měl Adler za úkol vybudovat rádiovou komunikační síť uvnitř protektorátu. \n\nKromě práce pro Štěpána Adlera distribuoval Otto Linhart také ilegální tiskoviny. Na svém pracovišti v Telegrafní ústřední stanici Ředitelství protektorátních pošt v Praze se dostával k informacím, které byly zpravodajsky využitelné pro odboj. \n\nKdyž byla Adlerova spojovací skupina v prosinci 1939 gestapem rozbita, unikl Otto Linhart zatčení. Právní úředník ředitelství pošt v Praze JUC. Vítězslav Dvořák (na jaře 1940) ho získal ke spolupráci s legendárními Třemi králi (těm dodával zpravodajské informace pocházející ze svého pracoviště) a se skupinou kolem štábního kapitána Josefa Sojky (pro niž kolportoval ilegální tiskoviny, hlavně časopis V boj). \n\nSpolupráce se Sojkovou skupinou skončila prakticky jeho zatčením (13. září 1940). Otto Linhart zatčen nebyl. Ještě v červnu 1940 byl Otto Linhart získán do funkce radiotelegrafisty ve spojovací skupině koordinačního orgánu domácího odboje ÚVOD. Spojovací skupinu vedl JUDr. Rudolf Mareš Tato skupina radistů ÚVODu disponovala rozsáhlou sítí ilegálních vysílaček označovaných souhrnně jako Sparta I a měla za cíl udržovat rádiové spojení s exilovou vládou v Londýně. (Od srpna 1940 spolupracoval Otto Linhart také s Františkem Andrštem (PVVZ).) V průběhu let 1940 až 1941 obsluhoval jako radiotelegrafista (spolu s Jindřichem Klečkou) ilegální radiostanice Sparta I a Sparta II, přemisťované do různých pražských lokalit (viz níže). –\n\nMimo radiotelegrafickou činnost se Linhart věnoval opět rozšiřování ilegálních tiskovin, především časopisu Český kurýr. Spolu s Vítězslavem Dvořákem také na sklonku roku 1940 distribuoval ilegální časopis V boj. ; pokračoval v získávání zpravodajských informací pro odboj a obstarával konspirační byty. (Členové odbojové organizace PVVZ se setkávali i v jeho bytě.) \n\nKurýrní spojení domácího odboje s exilovou vládou v Londýně bylo přerušeno v dubnu roku 1941, kdy Německo napadlo Jugoslávii. Význam radiového spojení vzrostl a počet odesílaných depeší se pronikavě zvýšil. Dne 7. května 1941 provedlo gestapo zátah na jednu z radiostanic sítě Sparta, která byla umístěna v domku manželů Krotilových v pražských Hodkovičkách (viz níže). Vysílačku v té době obsluhoval četař Jindřich Klečka, kterému se podařilo ze zátahu uniknout. Gestapo v Hodkovičkách zatklo deset odbojářů z okruhu sítě radiostanic Sparta I, zabavilo dvacet radiostanic a několik nezašifrovaných i již zašifrovaných zpráv. Na jejich základě kryptologové Funkabwehru prolomili šifrovací klíč VĚRA a další korespondence s Londýnem přestala být pro gestapo a Abwehr tajemstvím. Jindřich Klečka přešel do ilegality. Otto Linhart se v období od 8. července 1941 až do 22. září 1941 přímo zapojil do obsluhy radiostanic sítě Sparta I. Dne 22. září 1941 utrpěl Otto nešťastnou náhodou střelné zranění (lehký průstřel nohy ), když jej v úkrytu na chatě u Neveklova při čistění své pistole ráže 6,35 mm Klečka neúmyslně postřelil. Toto zranění Ottu paradoxně uchránilo před zatčením (a smrtí) při přepadení jinonického akcízu (4. října 1941) gestapem, při němž se zastřelil Ottův spolupracovník (radiotelgrafické \"dvojče\") Jindřich Klečka (viz níže). \n\nPo napadení jinonického akcízu byl Otto Linhart včas varován odbojářem Bohumilem Bachurou; nebyl dopaden i přesto, že se jeho portrét objevil již 29. října 1941 v protektorátním pátracím Policejním věstníku. (Současně byly zveřejněny fotografie dalších hledaných odbojářů, docenta Vladimíra Krajiny, Václava Morávka, Karla Prokopa a Linhartova bratra Václava). Otto Linhart částečně změnil vzhled a podařilo se mu získat fingované osobní dokumenty na jméno \"Jan Zach\".\n\nOtto Linhart se až do 15. února 1942 ukrýval na různých místech v Praze. Těchto jedenáct týdnů mu poskytli azyl: paní Marie Adlerová – matka JUC. Vítězslava Dvořáka; František Silovský a manželé Šrámkovi.\n\nNakonec se Otto (v půlce února 1942) (s osobními doklady na jméno Jan Zach) přesunul do Plzně. Tady mu MUC. Václav Rusý zajistil hospitalizaci na interní klinice profesora MUDr. Františka Šimera a jeho asistenta MUDr. Viléma Hlinky, kde se Otto setkal se svým bratrem Václavem. Na této klinice se Otto nějaký čas zotavoval z následků dlouhodobého života v ilegalitě. (Život \"ilegála\" se na jeho zdraví podepsal především celkovou neurózou trávicího ústrojí a žaludečními vředy.) Od začátku května 1942 opět Otto Linhart začal obsluhovat radiostanici plzeňské větve ÚVODU. Depeše, které v průběhu května a června 1942 tato ilegální radiostanice přijala, vozil do Prahy JUC. Vítězslav Dvořák.\n\nSituace se radikálně změnila dne 3. července 1942. Tehdy odjel z Plzně do Prahy MUC. Václav Rusý, aby zjistil příčinu zdržení JUC. Vítězslava Dvořáka. Dvořák odjel před několika dny do Prahy vyzvednout novou radiostanici a dosud se do Plzně nevrátil. (Gestapo Dvořáka totiž v Praze zatklo 30. června 1942 a podrobilo intenzivnímu výslechu.) Při návratu z Prahy byl Václav Rusý zatčen u východu z Plzeňského nádraží. Otto Linhart na Rusého před nádražím čekal, zatčení viděl a okamžitě odjel do Strakonic, kde se ukryl na interním oddělení tamní nemocnice, kterou vedl další příslušník plzeňského ÚVODU, MUDr. Karel Hradecký. Václav Linhart, který tou dobou v Plzni působil neuposlechl varování svého bratra Otty a byl zatčen následujícího dne (4. července 1942). V souvislosti s touto akcí byl v Praze zatčen i Bedřich Linhart. \n\nPrakticky od přepadení jinonického akcízu (tj. od 4. října 1941) přebýval Otto Linhart až do konce války (tedy více jak 43 měsíců) v ilegalitě a do fungování domácího odboje se už zásadní měrou nezapojil. Soustředil se na unikání před gestapem, které po něm neustále intenzivně pátralo. V rámci protektorátu se ukýval postupně v Praze, Plzni, Strakonicích, Protivíně, Lipníku nad Bečvou, znovu v Praze, Kamenici nad Lipou a opět v Praze. \n\n\n\n\n\n\n\n\n\n\n\n\n\n\n\nV květnových dnech roku 1945 byl Otto Linhart nakonec nakrátko nedopatřením zatčen příslušníky Revolučních gard (RG), kterým při kontrole totožnosti předložil padělané osobní doklady a při osobní prohlídce u něj příslušníci RG objevili pistoli. Naštěstí se vše rychle vysvělilo.\n\nFotografie Otto Linharta použité v padělaných protektorátních dokladech, které v průběhu svého života v ilegalitě používal. Postupně žil pod krycími jmény: Jan Zach, Jan Zachar a Jan Klika.\nOtto byl nejmladším z bratrů Linhartových a jako jediný válku přežil. Bedřich, Zdeněk a Václav zaplatili za svoji odbojovou činnost životem. Po válce se Otto Linhart shledal se svojí manželkou Boženou a sestrami Marií Linhartovou a Ludmilou Stöcklovou. Protektorát přežil i jeho syn Otto. Otto Linhart se po válce vrátil ke své práci poštovního revidenta (kontrolora) na Telegrafní ústředně ředitelství pošt v Praze. Zemřel v zapomenutí 29. března 1980 v Praze. \n\nJe pochován (spolu se svojí chotí Boženou Linhartovou) na pražském Nuselském hřbitově (Krčská ulice), ostatní členové rodiny Linhartů pak v hrobě rodiny Linhartů na Podolském hřbitově. \n\n\n\n\nJinonická odbojová skupina ÚVODu vznikla již v roce 1939 jako součást protinacistického nekomunistického odboje. V roce 1941 zajišťovala jediné spojení Protektorátu se zpravodajskou centrálou v Londýně. V podkrovní místnosti bývalého hostince „Na Staré“ (Butovická 510/10, Praha 5) byly v letech 1940 a 1941 (s vědomím hostinského Jiřího Morsteina) přechovávány radiostanice a někdy odtud vysílal Jindřich Klečka s druhým radiotelegrafistou Otto Linhartem (radiostanicí Sparta II) depeše do vojenské radiové ústředny ve Woldinghamu u Londýna. \n\nZátahem na dům v Hodkovičkách (7. května 1941) a následným řetězcem úspěšných zásahů gestapa byla prakticky vyřazena síť radiostanic Sparta I. Likvidace této sítě přišla v nejmíň vhodnou dobu. Mašín s Morávkem měli důležité informace o chystaném napadení Sovětského svazu, které potřebovali co nejrychleji odvysílat.\nJedinou šancí na obnovení komunikace s Londýnem byla Krajinova Sparta I, obsluhovaná Jindřichem Klečkou a Otto Linhartem. Ta byla 1. srpna 1941 přesunuta do budovy jinonického akcízu, odkud vysílala z bytu celního inspektora Karla Prokopa. Radiotelegrafisté Jindřich Klečka s Otto Linhartem zde vedli pravidelnou a rozsáhlou komunikaci s londýnskou vojenskou radiovou ústřednou (VRÚ) prakticky až do osudné noci z 3. na 4. října 1941.\n\nNa domě číslo popisné 1063 v ulici \"Na Bitevní pláni\" (orientační číslo 16; Praha 4, Nusle; nedaleko pražského Paláce kultury) odhalil dne 18. května 2015 (u příležitosti 70. výročí konce války) starosta městské části Praha 4 pamětní desku bratrům Linhartovým. V tomto domě žil Otto Linhart, který se (spolu se svými bratry: Bedřichem, Zdeňkem a Václavem) aktivně podílel na nekomunistickém protifašistickém odboji. O provedení pamětní desky a o textu na ní rozhodlo druhé jednání komise \"Rady pro kulturu, volný čas a náboženské společnosti\" dne 19. února 2015. Jako materiál byla zvolena černá leštěná žula s vyrytým stříbrným písmem a následujícím textem:\nV dubnu 1944 byly zatčeny sestry bratrů Linhartových, Marie Linhartová a Ludmila Stöcklová (rozená Linhartová). Současně byla zatčena i manželka Otty Linharta Božena Linhartová. Ženy byly vězněny na Pankráci, v Terezíně a Ravensbrücku. Všechny tři válku přežily a po osvobození se vrátily domů. \n\n"}
{"id": "1109332", "url": "https://cs.wikipedia.org/wiki?curid=1109332", "title": "Kaple svaté Anny (Lobendava)", "text": "Kaple svaté Anny (Lobendava)\n\nPoutní kaple svaté Anny v Lobendavě na Anenském vrchu (\"Annaberg\"), která se nachází přibližně 800 metrů východně od centra obce, je sakrální stavbou postavenou v letech 1775–1777 podle plánů Antonína Schmidta (1723–1783). V roce 1857 byla rozšířena a v zadní části pseudogoticky upravena. Kaple svaté Anny je nemovitou kulturní památkou České republiky.\n\nPodle místní tradice uviděl prý jeden lobendavský občan při své cestě Saskem děti, jak při hře táhnou na provázku dřevěnou sošku sv. Anny. Koupil ji od nich a věnoval lobendavskému kostelu. Pozdně gotická soška z počátku 16. století byla postavena nejprve na tzv. \"kopci sv. Jáchyma\" a nad ní byla postavena prostá dřevěná kaple, která byla roku 1776 nahrazena kamennou barokní kaplí, rozšířenou pak roku 1857. V trojlodní kapli se tato soška těšila velké úctě věřících, kteří sem putovali po celé léto, zejména pak v oktávu sv. Anny, kdy sem přicházelo až několik tisíc poutníků a bylo udělováno na 500 svátostí. Později počet věřících klesal, ale poutě ke sv. Anně trvaly až do poloviny 20. století. Po roce 2000 došlo k postupnému obnovování poutních aktivit a v sobotu 2. září 2017 litoměřický biskup Jan Baxant požehnal zrestaurovanou křížovou cestu na Anenském vrchu a sloužil mši svatou v kapli sv. Anny.\n\nBarokní kaple je původně centrální stavbou na půdorysu řeckého kříže s osmibokým jádrem s kupolí. Přistavěná východní část má v klenbě šest polí české placky. Vně kaple jsou lizénové rámce a segmentem ukončená okna. V západním průčelí je kamenný portál se salmovským znakem a datem 1775. Vnitřní zařízení je klasicistní z období kolem roku 1800. Milostná pozdně gotická socha sv. Anny pochází z počátku 16. století.\n\nNa Anenském vrchu je venkovní lobendavská křížová cesta, která začíná figurální skupinou \"Krista a apoštolů v Getsemanské zahradě\" z poloviny 19. století. Křížovou cestu tvoří třináct zastavení z roku 1834, která jsou uspořádána do tvaru podkovy, v jejímž středu stojí kaple sv. Anny. Čtrnácté zastavení, pocházející z 19. století, má podobu kovového okna a je umístěno na stěně kapličky Božího hrobu, která pochází také z 19. století. Celý areál sakrálních staveb (s výjimkou kaple sv. Anny, která patří lobendavské farnosti) je v majetku obce Lobendava, která o něj také pečuje. V roce 2017 byla památkově chráněná křížová cesta zrestaurována a osazena novými obrazovými výplněmi.\n\nV Lobendavě se nachází socha sv. Jana Nepomuckého z roku 1746.\n\n\n"}
{"id": "1109336", "url": "https://cs.wikipedia.org/wiki?curid=1109336", "title": "Francesco Marmaggi", "text": "Francesco Marmaggi\n\nFrancesco Marmaggi (31. srpna 1870 Řím – 3. listopadu 1949 Řím) byl italský římskokatolický duchovní, apoštolský nuncius, mj. v Československu v letech 1923–1925, od roku 1935 kardinál.\n\nPo studiu na papežském semináři, kde získal doktorát filosofie a teologie, byl 14. dubna 1900 vysvěcen na kněze. 1. září 1920 se stal prvním papežským nunciem v Rumunsku. V roce 1923 byl přeložen do Československa, kde setrval do 6. července 1925. Již nikdy se do Prahy nevrátil, přestože si to přál. Od prezidenta Masaryka obdržel 29. února 1928 řád Bílého lva I. třídy. Poté byl jmenován papežským nunciem v Polsku. V prosinci 1935 papež Pius XI. jmenoval Marmaggiho kardinálem. Marmaggi zemřel na infarkt v Římě 3. listopadu 1949.\n\nKonflikt mezi katolickou církví a československou vládou vypukl po přijetí zákona o svátcích a památných dnech č. 65/1925 Sb., který byl parlamentem přijat 3. března 1925. Socialistům se podařilo prosadit datum 6. července, výročí upálení mistra Jana Husa, jako památný den. V odůvodnění k zákonu stálo vyzdvižení Husových zásluh o pražskou universitu, český národ, jazyk a literaturu. Tedy nic o jeho roli reformátora církve. Vatikán se přesto cítil dotčen, neboť rozsudek kostnického koncilu pokládal za neodvolatelný. Tím, že se stejný zákon týká Jana Husa, sv. Cyrila a Metoděje či sv. Václava, řadí mezi tyto osobnosti i Jana Husa. Vatikán to bral jako urážku církve a všech katolíků. Dále Vatikán trval na tom, že tuto záležitost měla československá vláda nejprve prodiskutovat se Svatým stolcem. Papežský nuncius Francesco Maramaggi byl povolán do Říma k podání vysvětlení. Následně byla Svatým stolcem vydána protestní nóta, kde se uvádělo, že Hus byl heretik, a představoval symbol odporu proti církvi. Československá vláda ovšem celou záležitost brala jako nepřípustné vměšování církve do vnitřních záležitostí republiky. Jako protest proti takovému zasahování se oslavy v roce 1925 staly mnohem mohutnější a byly provázeny mnoha emotivními projevy. Na Staroměstském náměstí se sešlo 25 000 lidí, včetně Masaryka a dalších ministrů. Podobná shromáždění probíhala i v menších obcích. Účast oficiálních vládních představitelů na oslavách bral Vatikán jako provokaci a k uklidnění situace nepřispělo ani to, že Masaryk nechal na Pražském hradě vyvěsit černý husitský prapor s rudým kalichem. Na protest proti oslavě Jana Husa nuncius Marmaggi odcestoval ještě téhož dne – 6. července 1925 – do Říma. Aféra nabírala na síle nejen v českých zemích, ale i na Slovensku.\n\nK situaci se vyjadřovala i slovenská Hlinkova ľudová strana. V jejím deníku Slovák vyšel článek s tvrdou kritikou událostí kolem oslav:\n\n\"\" V dějinách české evropské diplomacie stal se v pondělí neslýchaný případ. Drzost českých husitů dosáhla svého vrcholu a vítězství. Tolik štvali, nadávali a útočili na zástupce sv. Otce v Praze, že tento s bolavým srdcem v pondělí dne 6. července na rozkaz sv. Otce odcestoval z Prahy do Říma.\"\"\n\nTakové vyhrocení celé záležitosti si Vatikán ani československá vláda nepřála. Došlo k dohodě, diplomatické vztahy mezi Vatikánem a Československem nebyly přerušeny. Vyslanec československé vlády Pallier byl sice odvolán z Říma do Prahy, ale obě zastupitelství nadále fungovala, řízeny chargé d´affaires. Apoštolský nuncius Marmaggi se z Říma do Prahy už nevrátil, přesto že si to přál. Bylo nahlíženo, že by jeho návrat vyvolával zdání vítězství Vatikánu. Normalizace situace nebyla jednoduchá, ale už v roce 1927 probíhala jednání o úpravách problematických církevně-politických záležitostí v Československu. Na základě dosažených dohod 20. ledna 1928 přijel do Prahy nový papežský nuncius Pietro Ciriaci a do Vatikánu odjel československý vyslanec Vladimír Radimský. Do konce trvání první republiky byly pak vztahy mezi církví a státem korektní.\n\n\n"}
{"id": "1109342", "url": "https://cs.wikipedia.org/wiki?curid=1109342", "title": "Arachnocampa luminosa", "text": "Arachnocampa luminosa\n\nArachnocampa luminosa (česky bedlobytka novozélandská) je dvoukřídlý hmyz z čeledě Sciaridae. Tento druh se endemiticky vyskytuje na Novém Zélandě. Larvy i dospělci produkují světlo (jsou Bioluminiscenční). Žijí v jeskyních či v temných lesích.\n\nDruh byl objeven roku 1871 a vědci ho považovali za příbuzného světlušek, v roce 1886 bylo zjištěno, že to není brouk, ale dvoukřídlý příbuzný komárů. Oficiálně byl popsán roku 1890.\n\nŽivotní cyklus začíná Vajíčkem, ze kterého se vylíhne larva, která se poté zakuklí a stane se z ní dospělý hmyz. Většinu života tráví v larválním stádiu a to 6-12 měsíců, v závislosti na dostupnosti potravy. Když larva vyleze z vejce je 3-5 mm dlouhá, ale v průběhu larválního stádia vyroste do velikosti zhruba 3 cm. Tělo larvy je měkké, ale hlava je pevná. Když se z larvy stane kukla, tak visí dolů ze střechy jeskyně na hedvábném vlákně, které sama vytvoří. Období kukly trvá 1-2 týdny. Jediným účelem dospělého jedince je rozmnožování, dospělý jedinec nepřijímá potravu a žije jen několik dní. Partnera si samci i samice hledají pomocí luminiscence. Jsou to špatní letci a většinou zůstávají ve stejné jeskyni. Samice naklade vajíčka, ze kterých se o zhruba 20 dnů později líhnou larvy a celý cyklus se opakuje.\n\nLarva má na stropě hnízdo z hedvábí, které má zhruba 70 hedvábných vláken 30-40 cm dlouhých. U lesních jedinců jsou vlákna mnohem kratší, maximálně 5 cm. Světlo vydávané larvou má přilákat kořist. V noci to v jeskyni vypadá, jako kdyby nahoře svítily hvězdy. Mezi kořist Arachnocampy luminosy patří jepice, chrostíci, mouchy, motýli a dokonce i malí plži a mnohonožky. Kořist se do hedvábných vláken chytí a larva ji poté sní. Když jsou populace velké, může nastat i kanibalismus.\nVydávání světla je výsledkem chemické reakce luciferinu a enzymu luciferáza.\nDíky výskytu v jeskyních má Arachnocampa luminosa málo predátorů, ale loví ji sekáči a nebezpečí pro ni představují parazitické plísně. Největší nebezpečí však představuje ničení přirozeného prostředí ze strany lidí.\n\n"}
{"id": "1109347", "url": "https://cs.wikipedia.org/wiki?curid=1109347", "title": "Občina Šentilj", "text": "Občina Šentilj\n\nObčina Šentilj je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 22 sídel, její rozloha je 65,0 km² a k 1. lednu 2017 zde žilo 8 371 obyvatel. Správním střediskem občiny je vesnice Šentilj v Slovenskih goricah.\n\nObčina Šentilj leží v západní části vrchoviny Slovenske gorice. Nejvýznamnějším vodním tokem je řeka Mura, která vytváří státní hranici s Rakouskem.\n\nObčina se dělí na sídla: Ceršak, Cirknica, Dražen Vrh, Jurjevski Dol, Kaniža, Kozjak pri Ceršaku, Kresnica, Plodršnica, Selnica ob Muri, Sladki Vrh, Spodnja Velka, Srebotje, Stara Gora pri Šentilju, Svečane, Šentilj v Slovenskih goricah, Šomat, Štrihovec, Trate, Vranji Vrh, Zgornja Velka, Zgornje Dobrenje, Zgornje Gradišče.\n\nSousedí s občinami Apače a Sveta Ana na východě, Sveti Jurij v Slovenskih goricah na jihovýchodě, Pesnica na jihu, Kungota na západě a na severu s rakouskými obcemi Straß in Steiermark a Murfeld.\n\n"}
{"id": "1109350", "url": "https://cs.wikipedia.org/wiki?curid=1109350", "title": "Guazuma ulmifolia", "text": "Guazuma ulmifolia\n\nGuazuma ulmifolia je malý až středně velký strom z čeledi slézovité, rozšířený zejména na územích Karibiku, Jižní Ameriky, Střední Ameriky a Mexika.\n\n\"Guazuma ulmifolia\" dorůstá výšky až 30 m, kmen má v průměru 30 až 40 cm. Listy jsou střídavé, podlouhlé, asi 10 cm dlouhé. Drobné pětičetné květy mají světle žlutou barvu.\n\nDřevo z toho stromu se snadno opracovává. Vyrábí se z něj lehké konstrukce, krabice nebo rukojeti k nástrojům. Blíže k povrchu kmene má světle hnědou barvu, uvnitř je růžové až hnědé.\n\nSlouží jako důležité krmivo pro hospodářská zvířata. Plody jsou jedlé jak vařené tak i syrové.\n\nOdvar ze sušené kůry a sušených plodů se používá k léčbě průjmů, silného krvácení a děložních bolestí. Dnešní mayští léčitelé v Guatemale připravují odvar z kůry tohoto stromu, který léčí zánět žaludku a tlumí žaludeční bolesti. Odvar z kůry se považuje za vynikající prostředek pro podporu růstu vlasů, k likvidaci parazitů ve vlasech a k léčení různých kožních problémů. \n\nVýzkumem tohoto stromu se zabývají badatelé z Japonska, USA a z Brazílie již od roku 1968. U několika druhů zvířat byla prokázáno, že \"guazuma\" snižuje tepovou frekvenci a krevní tlak. Výzkum, který byl prováděn v letech 1987 až 2003 prokázal, že extrakt z listů a kůry má antibakteriální působení proti různým patogenům. Potvrzeny byly i antioxidační účinky proti jednoduchému oparu typu 1. \n\n\n \n"}
{"id": "1109353", "url": "https://cs.wikipedia.org/wiki?curid=1109353", "title": "František Antonín Schrattenbach", "text": "František Antonín Schrattenbach\n\nFrantišek Antonín hrabě Schrattenbach (5. května 1712 Štýrský Hradec – 22. května 1783 Baden u Vídně) byl rakouský a moravský šlechtic a úředník, v letech 1763 až 1770 moravský zemský hejtman.\n\nNarodil se jako syn Otty Heinricha, zakladatele moravské větve rodu Schrattenbachů, a synovec olomouckého biskupa a neapolského místokrále kardinála Wolfganga Hannibala Schrattenbacha. Jeho matkou byla Marie Terezie z Wildensteinu. Jeho bratr Zikmund Kryštof se stal salcburským arcibiskupem, bratr Rudolf byl proboštem brněnské kapituly a Josef se stal vnitrorakouským vládním radou.\n\nFrantišek Antonín byl tajným radou a komorníkem, po otci dědičným zemským kraječem ve Štýrsku a také hlavní dědicem svého strýce kardinála Wolfganga Hannibala Schrattenbacha. Na Moravě zastával nejvyšší zemské úřady. V letech 1748 až 1753 vykonával úřad nejvyššího zemského sudího, následně 1753-1763 byl nejvyšším zemským komorníkem a v letech 1763 až 1770 zastával funkci moravského zemského hejtmana. Byl propuštěn na vlastní žádost ze zdravotních důvodů.\n\nByl majitelem panství Prebold, Zalog pri Šempetru a Soteska v Dolním Štýrsku (dnešním Slovinsku), a lenního statku Dolní Vražné. Roku 1766 přikoupil spolu s rakouským kancléřem Ulefeldem panství Brodek u Prostějova a biskupský lenní statek Želeč.\n\nS manželkou Marií Josefou z Vrbna měli pět dětí:\n\n"}
{"id": "1109361", "url": "https://cs.wikipedia.org/wiki?curid=1109361", "title": "Rudolf Zanáška", "text": "Rudolf Zanáška\n\nRudolf Zanáška (12. srpna 1907, Kopřivnice – 12. června 1954, Kopřivnice) byl skautský činovník a esperantista, zakladatel skautských a esperantských organizací v Kopřivnici.\n\nByl úředníkem v továrně. Během války zastával pozici velitele skautské čety v odbojové organizaci Obrana národa. \n\nVe své zájmové činnosti působil v cvičitelském sboru Sokola (20. léta 20. stol.), stal se vůdcem skautského oddílu (1930), pro který ve svém domě zřídil klubovnu, založil i klub Old skautů (1934).\n\nByl spoluzakladatelem Klubu esperantistů v Kopřivnici (1927) a jeho dlouholetým předsedou. Založil Esperantské muzeum v Kopřivnici, z něhož zbyly v archívu městského muzea dokumenty a fotografie.\n\nV roce 1950 založil v městském parku Esperantské zátiší, uprostřed záhonu veliký kámen, na kterém byla umístěna deska s poctou dr. Zamenhofovi, autorovi esperanta. Později park musel ustoupit nové výstavbě, desku zachránil esperantista Roman Michna z Lichnova. Kámen byl pohozen v lese, kde ho v roce 2010 našli skauti z kopřivnického Skautského centra Vanaivan. O nálezu informovala i místní kabelová televize. Vedoucí skautů Kryštof Hyvnar společně s Jiřím Tomečkem z Českého esperantského svazu po delším pátrání objevili desku s nápisem v domě Romana Michny a dědicové byli ochotni ji věnovat k obnově pomníku. Pomník byl znovu slavnostně odhalen v Skautském centru Vanaivan 12. září 2013.\n\nZemřel tragicky po nehodě v továrně.\n\n\n"}
{"id": "1109362", "url": "https://cs.wikipedia.org/wiki?curid=1109362", "title": "Pozdní Ťin (Pět dynastií)", "text": "Pozdní Ťin (Pět dynastií)\n\nŘíše Pozdní Ťin () byl jeden ze států, které se vystřídaly v severní Číně po pádu říše Tchang, v období Pěti dynastií a deseti říší. Založil ji Š’ Ťing-tchang, šatoský generál v říši Pozdní Tchang, který velel vojskům bránícím severní a severozápadní hranici proti říši Liao. Roku 936 povstal proti tchangské vládě, a ve spojenectví s Liao dobyl severní Čínu. Š’ Ťing-tchang zemřel roku 942, jeho nástupce Š’ Čchung-kuej se pokusil vymanit z podřízenosti vůči Liao, což vyprovokovalo válku ve které liaoský císař Jie-lü Te-kuang se svou armádou porazil porazil ťinské vojsko a dobyl Kchaj-feng, hlavní město říše Ťin. Na zpáteční cestě liaoský císař zemřel, severní Čínu poté ovládl dosavadní správce Tchaj-jüanu Liou Č'-jüan jako zakladatel a první císař říše Pozdní Chan.\n\nV severočínské říši Pozdní Tchang roku 934 povstal správce oblasti Feng-siang (se sídlem v Pao-ťi) na západě státu Li Cchung-kche, a když se metropolitní armáda přidala na jeho stranu, svrhl císaře Li Cchung-choua. Prvním z guvernérů, kteří uznali Li Cchung-kchea, byl příbuzný císařského rodu Š’ Ťing-tchang, dlouholetý Li Cchung-kcheův soupeř, který velel armádám na severní a severovýchodní hranici bránícím stát před nájezdy Kitanů z říše Liao. Přesto si nový císař a jeho vláda na straně jedné a Š’ Ťing-tchang a jeho okolí na straně druhé nedůvěřovali. Nakonec roku 936 vypukla otevřená válka, ve které se Š’ Ťing-tchang prohlásil císařem říše Pozdní Ťin (přesněji Ťin, Pozdní je přívlastek přidaný historiky kvůli odlišení od stejnojmenných předchůdců) a za cenu uznání nadřazenosti říše Liao získal její vojenskou pomoc. S pomocí 50 tisíc kitanských vojáků porazil tchangská vojska, a začátkem roku 937 obsadil i tchangské hlavní město Luo-jang, přičemž Li Cchung-kche spáchal sebevraždu. Poté si Š’ Ťing-tchang podřídil i zbytek severní Číny, nejvážnější odpor mu přitom kladl vojenský guvernér Wej-čou Fan Jen-kuang, podrobený roku 938. Odměnou za pomoc Š’ Ťing-tchang odstoupil říši Liao šestnáct pohraničních krajů v okolí Pekingu.\n\nŠ’ Ťing-tchang zemřel roku 942, nastoupil po něm jeho synovec a adoptivní syn Š’ Čchung-kuej. Š’ Čchung-kuej se pokusil vymanit z podřízenosti vůči Liao, což roku 943 vyprovokovalo válku, ve které říše Ťin, oslabená povodněmi a hladomory, podlehla a roku 947 liaoský císař Jie-lü Te-kuang se svou armádou dobyl i Kchaj-feng, ťinské hlavní město. Na zpáteční cestě Jie-lü Te-kuang zemřel, severní Čínu poté ovládl dosavadní správce Tchaj-jüanu Liou Č’-jüan jako zakladatel a první císař říše Pozdní Chan.\n"}
{"id": "1109367", "url": "https://cs.wikipedia.org/wiki?curid=1109367", "title": "Rakousko-uherská expedice k severnímu pólu", "text": "Rakousko-uherská expedice k severnímu pólu\n\nRakousko­‑uherská expedice k severnímu pólu byla objevitelská plavba lodi Admiral Tegetthoff, která proběhla v letech 1872–1874 a objevila souostroví Země Františka Josefa a pojmenovala jej. Navzdory názvu byl hlavním cílem výpravy pokus o nalezení severovýchodního průjezdu. Jejími vůdci byli Carl Weyprecht z Hesenska a Julius Payer z Teplic. Finanční prostředky k uhrazení nákladů spojených s cestou poskytl \"Výbor pro expedici k severnímu pólu\" formou veřejné sbírky, do které nejvíc přispěl hrabě Johann Nepomuk Wilczek.\n\nExistenci pevniny severně od Nové země předpověděl Nikolaj Gustavovič Šilling, podle kterého nemohly Špicberky samy o sobě udržet množství ledu mezi sebou a Novou zemí. Hlavním cílem expedice však bylo objevit splavnou cestu severovýchodním průjezdem. O potřebnosti takové cesty se podařilo Juliu Payerovi a Carlu Weyprechtovi přesvědčit hraběte Wilczeka, který poskytl peníze na předběžnou výpravu.\n\nWeyprecht s Payerem ji podnikli v roce 1871 na kutru \"Isbjörn\" o výtlaku 21 tun s kapitánem a sedmičlennou posádkou, aby se seznámili s podmínkami v Barentsově moři. Zjistili, že se jedná o mělké šelfové moře, které není zcela pokryté ledem ani při severních větrech. Ověřili také, že Golfský proud ovlivňuje severozápadní pobřeží Nové země a postupem dále k severovýchodu slábne. Na základě získaných poznatků naplánovali výpravu, která měla ze severu obeplout Novou zemi, pokračovat Karským mořem na východ, kde by prozkoumala neznámé ostrovy a po dvou přezimováních by dorazila do Beringova moře.\n\nSe svým plánem seznámili rakouskou Akademii věd ve Vídni. V únoru 1872 tam vznikl \"Výbor pro expedici k severnímu pólu.\" Nejvýznamnějšími členy byli hrabata Johann Nepomuk Wilczek a Edmund Zichy, ministr války Franz Kuhn von Kuhnenfeld a Bernhard von Wüllerstorf. Vláda akci nepodpořila a náklady byly uhrazeny ze sbírky, která vynesla předpokládanou částku 175 000 zlatých. Podle poznámek Julia Payera však stála první výprava 10 000 zlatých (uhrazených hrabětem Wilczekem) a druhá 220 000 zlatých.\n\nPosádku lodi tvořilo celkem 24 mužů. Vůdci expedice byli poručík řadové lodi Carl Weyprecht a nadporučík Julius Payer. Dalšími důstojníky na palubě byli poručík řadové lodi Gustav Brosch z Chomutova a praporčík řadové lodi Eduard Orel z Nového Jičína. Lodním lékařem byl Maďar Julius Kepes, strojníkem Ota Kříž z Pačlavic, loďmistrem Petar Lusica z Cresu a tesařem Antun Večerina, oba Chorvati. Kromě dalších jedenácti námořníků k posádce patřili topič Josef Pospíšil z Přerova, kuchař Johann Orasch, horolezci a lovci Johann Haller a Alexius Klotz a harpunář Elling Carlsen z Tromsø. Na začátku výpravy bylo na lodi také osm psů určených k tahání saní.\n\nLoď s 23 muži na palubě vyplula 13. června 1872 z Bremerhavenu a 3. července zakotvila v norském Tromsø, kde doplnila zásoby a výstroj a na palubu nastoupil poslední člen posádky Elling Carlsen. Z Tromsø vyplula 13. července 1872. Po obtížné plavbě přes ledová pole dosáhla 3. srpna pobřeží Nové země. 12. srpna zakotvila u velké kry v severní části souostroví, kde posádka začala s výcvikem psů k tahání saní. Ve stejný den se u Pankraťjevova ostrova setkala s kutrem Isbjörn, na které se plavil hrabě Johann Nepomuk Wilczek, jenž měl v severní části Nové Země zřídit nouzové skladiště potravin. Obě lodi se oddělily až 21. srpna, ale už o den později zabránily ledové kry Tegetthofu v další plavbě. Přes pokusy posádky vyprostit loď pomocí pil i improvizovaných výbušných min, byla loď od tohoto dne uzavřena v ledovém poli a pohybovala se jen díky ledovému driftu.\n\nPohyb kry loď unášel více než rok až do 1. listopadu 1873, kdy posádka poprvé spatřila pobřeží neznámého ostrova. Souostroví posádka nazvala na počest císaře Zemí Františka Josefa a samotný ostrov pojmenovala podle mecenáše výpravy jako Wilczekův ostrov. U jeho pobřeží zůstala uvězněná v ledu až do května 1874.\n\nPřestože loď vezla velké množství zásob včetně citrónové šťávy a nakládaného ovoce, onemocněli někteří námořníci kurdějemi. Čerstvou potravu posádka zajišťovala lovem tuleňů, medvědů a příležitostně také ptáků.\n\nBěhem pobytu u Wilczekova ostrova byly uskutečněny tři výzkumné cesty na saních. Všechny vedl Julius Payer. První cesta proběhla 9.–15. března 1874 a kromě Payera se jí zúčastnilo dalších šest mužů. Jejím cílem bylo získání základních informací potřebných k orientaci a naplánování dalších cest. Den po návratu zemřel na palubě lodi strojník Ota Kříž, který trpěl pokročilou tuberkulózou a kurdějemi. Byl pohřben ve ve skalní rozsedlině na břehu Wilczekova ostrova.\n\nDruhá výprava na saních vedla na sever. Kromě pěti řadových členů posádky se jí zúčastnil také Eduard Orel. Aby omezil obavy mužstva, slíbil Payer účastníkům, pod příslibem jejich mlčení, zvláštní odměny ve výši 1 000 zlatých za dosažení 81. stupně a 2 500 zlatých za dosažení 82. stupně severní šířky. Na saních s sebou vezli 310 kg potravin, stan se spacími pytli a horolezeckou výstrojí o celkové hmotnosti 160 kg, oblečení (60 kg), rum a líh (64 kg) a další potřeby, které vážily více než 100 kg. Výprava začala 26. března a skončila 23. dubna 1874 a její účastníci dosáhli jižního pobřeží Rudolfova ostrova. Carl Weyprecht a Gustav Brosch mezitím prováděli geodetická a magnetická měření v okolí lodi.\n\nTřetí krátká výprava směřovala k jihozápadnímu pobřeží McClintokova ostrova a proběhla v době od 29. dubna do 3. května 1874. Tvořili ji Julius Payer, Gustav Brosch a jeden člen posádky, ale Brosch si třetího dne poranil nohu a nemohl ji absolvovat celou. Cílem byl \"Brněnský mys,\" z jehož vrcholu mohl Payer provádět pozorování, která upřesnila podobu jižní části souostroví.\n\nPro nedostatek zásob k dalšímu přezimování se 20. května 1874 posádka rozhodla loď opustit, aby se na třech člunech vydala na plavbu k Nové zemi. Vzhledem k nutnosti překonat rozsáhlé ledové pole, po kterém se těžce naložené čluny na saňových podvozcích pohybovaly jen velmi pomalu (někdy jen o stovky metrů denně), se posádka na loď ještě několikrát vrátila, aby doplnila zásoby.\n\nV srpnu 1874 umožnilo rozpukání ledu alespoň částečné využití člunů k plavbě, ale na volné moře se dostaly až 14. srpna. Podle měření se polárníci od zamrzlé lodi vzdálili o 131 mil, ale ve skutečnosti urazili 300 mil (556 km). O tři dny později dosáhli severního okraje Nové Země. Pokračovali podél jejích břehů na jih až do 24. srpna, kdy se u Britvinova mysu setkali s ruskými loděmi. Vyčerpané polárníky vzal na palubu škuner \"Nikolaj\" o výtlaku 50 tun, kterému velel kapitán Fjodor Voronin, bratranec kapitána polárních plaveb Vladimira Ivanoviče Voronina. Na jeho palubě se Payerova výprava dostala do norského přístavu Vardø, odkud ji odvezl poštovní parník \"Finmarken\" do Hamburku.\n\n"}
{"id": "1109368", "url": "https://cs.wikipedia.org/wiki?curid=1109368", "title": "Uživatelská recenze", "text": "Uživatelská recenze\n\nUživatelská recenze je nový typ obsahu, který nabídl internet. Je velmi specifický zejména tím, že jde o zcela laický pohled na problematiku – obvykle názor na produkty, nebo služby. Lidé, kteří mají nějakou zkušenost s produktem, nebo službou napíší své subjektivní hodnocení. Uživatelské recenze se tedy velmi liší od tradičních recenzí, kdy zboží hodnotí odborník a vnáší do toho své zkušenosti. \n\nParadoxem je, že zejména v poslední době jsou uživatelské recenze populárnější a na internetu více hledané, než tradiční, odborné recenze. Zákazníky častěji zajímá laický pohled a názor ostatních uživatelů, do kterých se mohou vcítit, než odborné recenze, které mohou být buď příliš technické, nebo někdy i obchodně účelově zabarvené. \n\nAby byly uživatelské recenze důvěryhodné a měly pro zákazníka seriózní vypovídající hodnotu, je nutné jich přečíst větší množství. Teprve na základě většího množství hodnocení si může zákazník udělat vlastní názor a dostane se k objektivním informacím. Kvantitativní přístup eliminuje nepravdivé, nebo přehnané recenze. \n\nUživatelských recenzí může být mnoho variant. Nejjednodušší je prosté hodnocení produktu např. na škále 0-100. Pokud je těchto hodnocení dostatečné množství, dává dalším zákazníkům dobrou informaci o spokojenosti ostatních majitelů daného produktu. Podrobnější recenze mohou obsahovat více dotazů a kritérií hodnocení. Např. u notebooků se může jednat např. o spokojenost s výkonem, výdrží baterie, designem, apod. Dále mohou být recenze doplněny i o slovní komentář. To se velmi osvědčilo např. u recenzí na ubytování.\n"}
{"id": "1109372", "url": "https://cs.wikipedia.org/wiki?curid=1109372", "title": "Catharina Ingelman-Sundbergová", "text": "Catharina Ingelman-Sundbergová\n\nCatharina Ingelman-Sundbergová (* 10. ledna 1948, Švédsko) je švédská spisovatelka a novinářka, povoláním námořní archeoložka.\n\nNarodila se ve Švédsku v roce 1948. Oba její rodiče, otec Axel Ingelman-Sundberg i matka Mirjam Furuhjelm byli lékaři, jeden z pěti sourozenců, bratr Magnus Ingelman-Sundberg je profesor molekulární toxikologie. Studovala historii, dějiny umění, archeologii a etnologii a pracovala v Námořním muzeu ve Stockholmu a v Oslu (Norwegian maritime museum Oslo). Během své patnáctileté kariéry námořní archeoložky se zúčastnila expedic zabývajících se zkoumáním historie lidstva na dnech oceánů. Podílela se například u břehů Austrálie na zkoumání vraku nizozemské lodi \"Batavia\", která zde ztroskotala v roce 1629. Od mládí si přála být spisovatelkou a začala se nejprve věnovat literárnímu zpracování vědecko-populární tematiky, později pak historické literatuře, věnované především Vikingům, ve které uplatnila zkušenosti a poznatky ze své profese.\n\nV roce 2012 vydala první humoristický román s „krimi“ zápletkou \"Kaffe med Rån\" (česky \"Brambory na vloupačku\", 2014), následovaný v roce 2014 románem \"Låna är silver Råna är Guld \" (česky \"Půjčiti stříbro, loupiti zlato\", 2015). Pojednávají o partě seniorů, žijících v domově důchodců, kteří se nudí a tak začnou po vzoru Robina Hooda loupit. K napsání těchto knih ji inspirovala zhoršující se situace v péči o staré lidi ve Švédsku a jejím záměrem je s vtipem a nadsázkou na tento problém upozornit širší veřejnost. Kniha \"Brambory na vloupačku\" byla přeložena do více než 20 jazyků a chystá se její filmové zpracování. \n\nMezi její záliby patří, kromě literatury, plavání a potápění.\n\n\n\n\n\n\n"}
{"id": "1109373", "url": "https://cs.wikipedia.org/wiki?curid=1109373", "title": "Kokarda (květina)", "text": "Kokarda (květina)\n\nKokarda (\"Gaillardia\") je rod rostlin z čeledi hvězdnicovitých, ve kterém je zařazen do podčeledi \"Asteroideae\". Rod je tvořen několika desítkami druhů jednoletých nebo vytrvalých bylin či polokeřů, které pocházejí ze Severní, Střední nebo Jižní Ameriky. Některé druhy byly rozšířeny téměř po celé Americe, Evropě i netropické Asii, všude se tam pěstují pro své květy.\n\nRod je v Evropě pěstován francouzskými a anglickými zahradníky od 18. století, kdy se stal oblíbenou módní květinou francouzských a anglických zámeckých zahrad. Vědecké pojmenování získal po francouzském mecenášovi Gaillardovi.\n\nRostliny mají vzpřímené, obvykle již od báze rozvětvené lodyhy. Listy mívají přízemní i lodyžní, řapíkaté nebo přisedlé, občas i mírně chlupaté. Jejich čepele bývají eliptické, kopinaté, lineární, obvejčité nebo vejčité, často jsou zpeřené do laloků, okraje mají ozubené neb celistvé a chlupaté či lysé.\n\nKvětní úbory vyrůstají na koncích větví nebo z paždí listů jednotlivě či ve květenstvích. Polokulovité zákrovy mají trvalé listeny podlouhlého, trojúhelníkovitého až obkopinatého tvaru ve dvou až třech řadách. Střední kvítky ve vypouklém květním lůžku jsou oboupohlavné a bývá jich od 20 do 100, mají žluté, oranžové, červené, nachové nebo hnědé trubkovité koruny s pěti laloky. Obvodové kvítky vyrůstající v počtu 5 až 15, jsou samičí nebo neplodné, mají trubkovité koruny barvy žluté, bílé, oranžové, červené, nachové nebo hnědé, někdy jsou dvojbarevné.\n\nPlody jsou jednoplodé nažky kyjovitého nebo pyramidálního tvaru, často čtyřúhlé, chlupaté a nejčastěji s trvalým chmýrem. Chromozomové číslo rodu je x = 19.\n\nKokardy, jednoleté i vytrvalé druhy, se pěstují pro trvanlivé, sytě zbarvené květy. Rostliny mívají různou výšku a jsou vhodné jak do vyhnojených květinových záhonů, tak i do skalek, kde mají dobře zajištěnou drenáž mezi kameny. Jsou také oblíbené jako řezané květiny, využívají se ve floristice a při aranžování květin.\n\nRostliny jsou málo odolné vůči chladu, proto se do volné půdy vysazují nebo vysévají až v době, kdy pominulo nebezpečí jarních mrazů, semena klíčí asi 3 týdny. Potřebují stanoviště s plným sluncem po celý den a nezamokřené, propustné půdy s pH 6 až 7,5. Pro bohaté kvetení je nutno dodávat do půdy živiny a v suchém období rostlinám prospěje i zálivka. V zimě, v období klidu, naopak potřebují sucho. Vytrvalé druhy lze množit na podzim rozdělováním trsů nebo kořenovými řízky na jaře. Jednoleté druhy se rozšiřují vyséváním semen, která na světle klíčí až při 20 °C. Následkem pohlavního rozmnožování však nemusí rostliny vyrostlé ze semen svým vzhledem zcela odpovídat mateřským rostlinám.\n\nKokardy se ve specializovaných zahradnických podnicích stále šlechtí za účelem získání co nejhezčích variet. Některé druhy se mezi sebou uměle kříží a vzniklé hybridy bývají pro své vlastnosti obvykle žádanější než původní druhy. U kříženců i původních druhů vznikají nové variety, které nejen svým vzhledem odpovídají nejnovějším trendům, ale jsou i odolnější vůči houbovým nemocem a kvetou po co nejdelší dobu. Odkvetlé květy je vhodné odřezávat, podpoří se tím násada druhé vlny kvetení ve slunném podzimu.\n\nZatřídění jednotlivých druhů rodu kokarda, dělených do tří nebo čtyř sekcí, není zcela ujednoceno. Zde jsou nejznámější druhy:\nK těmto původním rodům neodmyslitelně patří i v zahradnictvích nejčastěji pěstovaný hybrid:\n\n \n"}
{"id": "1109375", "url": "https://cs.wikipedia.org/wiki?curid=1109375", "title": "Ladislav Nenadál", "text": "Ladislav Nenadál\n\nIng. Ladislav Nenadál (* 2. března 1948) je československý basketbalista, účastník Mistrovství Evropy juniorů 1966 a čtyřikrát bronzový medailista z československé ligy.\n\nV československé basketbalové lize odehrál celkem 7 sezón (1965–1972). Hrál za klub Sparta ČKD Praha, se kterou získal čtyři bronzové medaile za třetí místa (1966–1969), dvě čtvrtá místa (1971, 1972) a jedno sedmé místo (1970). V ligových utkáních zaznamenal celkem 150 bodů.\n\nZa reprezentační družstvo Československa juniorů hrál v roce 1966 na Mistrovství Evropy v basketbale juniorů v Porto San Giorgio (Itálie), kde družstvo skončilo na 4. místě. Odehrál 3 zápasy a zaznamenal 5 bodů. \n\nPo skončení hráčské kariéry se věnuje podnikatelské činnosti.\n\n\n\n\n\n"}
{"id": "1109376", "url": "https://cs.wikipedia.org/wiki?curid=1109376", "title": "Sipylos", "text": "Sipylos\n\nHora Spil (Turecky: Spil Dağı), antická hora Sipylos (Starořečtina: Σίπυλος) (1 513 m n. m.), je vrchol opředený legendami. Leží v turecké provincii Manisa, která byla centrem Lýdie a nyní je součástí Egejského regionu. Je součástí národního parku Spilské hory.Její vrchol lze zahlédnout z města Manisa stejně jako na cestě z Izmiru do Manisy. Přilehlá hora Yamanlar, která je často považována za prodloužení masivu hory a je součástí její historie, představuje ovšem vyhaslý vulkán a patří k odlišnému geologickému celku.Celé pohoří je také vhodné pro horolezectví a horskou turistiku.\nV Akpinaru v blízkosti hory Sypilos je od konce druhého tisíciletí před naším letopočtem ve skále vytesána socha bohyně Kybelé, manželky boha Krona, podle níž údajně dostalo celé pohoří název. Podle jiné legendy dostal vrchol jméno podle Spily, dcery krále Mínose, která byla unesena do hor a vychovávána divokou zvěří. Lýdýjský král Tantalos, syn Dia a nymfy Pluto zde nechal vystavit luxusní zámek a při oslavě se dopustil největšího hříchu antické mytologie - svého syna zabil, uvařil a naservíroval jako pokrm bohům, za což byl později potrestán.\n\nNachází se zde také místo Plačící skála, nazývané podle báje, ve které bohyně Niobé pláče pro svých 14 dětí zabitých bohyní Létou.\nJezero Sulukle, obývané množstvím pijavic, se nachází v blízkosti hory ve východní části národního parku. Je 600 metrů dlouhé a vzniklo jako důsledek rozpouštění vápencového dna. V oblasti se také nachází mnoho jeskyní (největší Pasaini).\n"}
{"id": "1109379", "url": "https://cs.wikipedia.org/wiki?curid=1109379", "title": "Křížová cesta (Studenec)", "text": "Křížová cesta (Studenec)\n\nKřížová cesta ve Studenci na Českokrumlovsku se nachází severně od města Rožmberk nad Vltavou, na samotě Studenec, která spadá pod obec Přízeř. Křížová cesta vede ke kapli svaté Anny, celý areál je chráněn jako Kulturní památka České republiky.\n\nSamota Studenec byla pojmenována podle pramene se zázračnou vodou. Původně zde stával starý buk s obrázkem Panny Marie jako poděkování nemocných, které uzdravilo koupání a pití zázračné vody. Také se zde říkalo \"Naše milá paní studánka\", nebo také \"Zelená Marie\", neboť při velkém suchu vyslyšela Panna Marie modlitby občanů a přinesla jim vláhu.\nCisterciácký páter Severin Gottschmid napsal, že: \"Od roku 1609 sem prokazatelně chodili již poutníci\". Po třicetileté válce, v roce 1670, vyzval rožmberský farář Filip Halbritter věřící své farnosti, aby věnovali dary na postavení kaple. Mezi dárci z let 1670 a 1671 je i hraběnka Magdareta von Buquoy a rožmberský hejtman G. Franz Jägerdorf. Sbírka vynesla 132 zlatých a další dary ve formě stavebního materiálu. Z roku 1679 je doložena listina, která uvádí, že v nově postavené kapli bylo povoleno sloužiti mše svaté a kaple dostala jméno svaté Anny. 8. května 1688 vydala pražská arcibiskupská konzistoř interdikt, tedy zákaz konání bohoslužeb v této kapli. Teprve po osmi letech, 2. listopadu 1696, byl interdikt zrušen. Více než sto let pak kaple sloužila jako náboženské poutní místo s léčivým zázračným pramenem návštěvníkům a poutníkům z Čech a Rakouska.\n\nOd 18. století je v topografiích jmenována jako kaple Panny Marie Bolestné nebo Kalvárie. Kaple svaté Anny, spojená s kaplí Panny Marie krytým přístřeškem, byla pravděpodobně pro havarijní stav uzavřena. Císař Josef II. poutní areál zrušil, ale již v roce 1793 se zde opět konaly bohoslužby, bývaly zde také svatby. Postupem času kaple chátrala. Roku 1841 byla polozbořená stavba se spadlou střechou důkladně opravena. Budova kaple ze 17. století si s velkou pravděpodobností zachovala svůj tvar, který se dělí na nezakrytý vnitřní dvůr a zastřešenou kapli na severozápadě. 13. června 1898 vyhořela, ale již 26. července 1899 byla opravená kaple znovu vysvěcena. Věž před požárem měla cibulovitý tvar se zvonicí. Kaple Panny Marie Bolestné měla oltář v bohatě zdobeném barokním rámu se dvěma anděly a od roku 1902 i varhany. Každoročně se zde konaly poutě a takzvané \"zlaté soboty\", při kterých se sloužila mše.\n\nKřížová cesta k poutnímu místu na Studenci vede od Bílého mostu v Rožmberku lesem po kamenném schodišti až ke kapli. Dvě zastavení jsou datována rokem 1777 a iniciálami dárců. V roce 1869 nechal hrabě Jiří Jan Jindřich Buquoy křížovou cestu nově vybudovat. První dvě zastavení pocházela od malíře Ströbla. Po roce 1948 byla kaple několikrát vykradena a většina zastavení křížové cesty poničena.\n\nObčanské sdružení \"Za starý Rožmberk\" spolu s obcí křížovou cestu i kostelík opravují a připravují znovuvysvěcení této nejstarší křížové cesty na Vyšebrodsku.\n\n\n"}
{"id": "1109380", "url": "https://cs.wikipedia.org/wiki?curid=1109380", "title": "Kostel Čtrnácti svatých pomocníků (Kadaň)", "text": "Kostel Čtrnácti svatých pomocníků (Kadaň)\n\nPoutní kostel Zvěstování Panny Marie a Čtrnácti svatých pomocníků v Kadani se nachází na ostrohu nad řekou Ohří na jihozápadním okraji Kadaně při staré cestě do Klášterce nad Ohří. Je chráněn jako kulturní památka České republiky.\n\nPůvodně gotický františkánský klášterní kostel, vysvěcený roku 1480 a rozšířený roku 1749, se těšil od svého vzniku zbožné úctě věřících. Ke zrodu zdejšího poutního místa se pojí legenda, která říká, že v místě dnešního oltáře zasvěceného Čtrnácti svatým pomocníkům bylo původně popraviště. Šlechtic, který zde měl být oběšen, snad pro odpor k panovníkovi, cestou na popraviště litoval svých skutků a prosil skrze svaté pomocníky Boha o odpuštění. Na šibenici visel tři dny a tři noci, avšak nezemřel. Vzhledem k tomuto zázraku jej kadaňští radní osvobodili. Popraviště bylo přeloženo na druhý konec města a na místě zázraku byla vystavěna kaple zasvěcená Čtrnácti svatým pomocníkům. V legendách se také hovoří o posvěcení zázračné studánky františkánským kazatelem a generálním vikářem řádu, sv. Janem Kapistránem v období okolo poloviny 15. století. Naopak jedna žena, která se Čtrnácti svatým pomocníkům rouhala, byla do hodiny potrestána a porodila čtrnáct dětí. Na místě porodu v blízkosti města za \"Svatou branou\" je první kaple, která zahajuje řadu čtrnácti kaplí s vyobrazením křížové cesty, která končí ve františkánském kostele. Na této první kapličce je ve štítu vyobrazena žena se čtrnácti dětmi v peřinkách. Pod tímto výjevem byl text s uvedenou legendou.\n\nOdhlédnuto od legend, byl skutečným zakladatelem kostela a kláštera známý český poutník ke \"Svatému hrobu\" Jan Hasištejnský z Lobkovic (1450–1517). Tento ve své době velmi vzdělaný šlechtic napsal a vydal známou knihu \"Putování ke svatému hrobu\" (1515) a \"Zprávu o naučení synu Jaroslavovi\". Ve Svaté zemi byl zbožný rytíř v letech 1493–1494 a po návratu prý založil františkánský klášter a vybral po něj návrší za městem. Během několika let byl dokončen prostorný kostel s jedním hlavním a čtyřmi bočními oltáři. Vzdálenost od radnice ke klášteru prý přesně odpovídá vzdálenosti od domu Pontského Piláta na Golgotu v Jeruzalémě. V chrámu, kde byl Jan Hasištejnský pohřben v kamenné hrobce, je i řada dalších významných památek.\n\nÚcta ke Čtrnácti svatým pomocníkům bývala v Kadani vždy velká a zvláště kvetla v 17. a 18. století. Později od josefínských reforem obliba tohoto poutního místa klesala, ale ještě na počátku 20. století sem přicházelo ročně na 1200 poutníků.\n\nJedná se o pseudobazilikální pilířové trojlodí s podélně uzavřeným presbytářem. Střední loď byla roku 1749 na západě prodložena o mnišský chór s kruchtou. Presbytář je připisován chebskému staviteli \"E. Bauerovi\". V jeho klenbu tvoří tři pole křížové klenby a v závěru má klenbu žebrovou. Presbytář má hrotitá okna a dosud zachované kružby. V trojlodí se nachází síťová žebrová klenba, v jižní a severní boční lodi svorníky s kamenickými značkami. Severní předsíň má hrotitý portál, který je členěn oblouny a výžlabky. Pochází z období kolem roku 1480. Na severní straně trojlodí jsou dvě kaple. Jedna je zasvěcena sv. Antonínu Paduánskému, druhá sv. Anně.\n\nByla postavena roku 1664. Je podélná, má valenou klenbu a fresku ze života sv. Antonína, která je datována chronogramem 1753. Zřejmě se jedná o dílo kadaňského \"F.M. Vogeta\". Oltář pocházející z roku 1705 má bohatou sloupovou architekturu. Je na něm původní obraz sv. Antonína a dvě sochy z roku 1860, které znázorňují sv. Kryštofa a sv. Jana Křtitele. Při vstupu do kaple je železná kovaná mříž z roku 1710.\n\nKaple sv. Anny nazývaná také \"Umrlčí\" byla postavena nákladem \"N. Schmidta ze Schmidtfeldu\" v roce 1699. Je čtvercového půdorysu se zkosenými rohy. Je sklenuta kupolovou klenbou s lucernou z druhé poloviny 18. století. Kupole je zdobena freskami \"Nalezení a Povýšení svatého Kříže\" z období kolem roku 1775 od \"J. Fuxe\". Barokní oltář z roku 1723 je točitými sloupy. Je na něm obraz \"Uctívání svatého Kříže\" a sochy sv. Petra a sv. Pavla.\n\nHlavní oltář byl postaven v roce 1752 na místě předchozí gotické archy. Oltář má bohatou barokní architekturu z kadaňské dílny \"K.J. Waitzmanna\". Nacházejí se na něm dvě dvojice točitých sloupů a prolamovaný volutový nástavec. Jsou zde sochy sv. Františka Serafinského a sv. Antonína Paduánského. Na oltářním obraze je \"Zvěstování Panny Marie\". Před oltářem se nachází balustrové zábradlí (tzv. \"mřížka\") z roku 1682. V lodi se nacházejí boční oltáře.\n\n\n\n\n\nKazatelna je z roku 1672. Korpus kazatelny je členěn točenými sloupky, které se střídají se stylizovanými palmovými kmeny. Jsou zde reliéfní sošky evangelistů a církevních učitelů. Zpovědnice je barokní s boltcovými řezbami z roku 1683. Další zpovědnice je s akantovými řezbami z roku 1707. V jižní boční lodi je velký lunetový obraz fundace kláštera z roku 1704, s pohledem na město Kadaň s fundátorem. Varhany z roku 1750 pocházejí od pražského varhanáře \"F. Schwabela\". Jsou rokokové a mají dvoudílný prospekt. V presbytáři je socha sv. Šebestiána v životní velikosti, snad dílo Ulricha Creutze. V sakristii je desková malba \"Ukřižování\" z období kolem roku 1520.\n\n\nNa průčelí kaple sv. Antonína jsou tři pískovcové sochy světců františkánské řehole pocházející z 1. poloviny 18. století.\n\n\n"}
{"id": "1109381", "url": "https://cs.wikipedia.org/wiki?curid=1109381", "title": "Karl Kutschera", "text": "Karl Kutschera\n\nKarl von Kutschera, plným jménem Karl Josef Lev svobodný pán Kutschera (28. června 1836 Vídeň – 3. července 1890 Hainstetten), byl rakouský šlechtic a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPůsobil jako velkostatkář. Patřilo mu panství Čelina. Sloužil v rakouské armádě jako hejtman.\n\nZapojil se i do politiky. V zemských volbách v roce 1872 byl zvolen na Český zemský sněm za kurii velkostatkářskou (nesvěřenecké velkostatky). V zemských volbách v roce 1878 mandát obhájil. Patřil ke Straně ústavověrného velkostatku, která byla proněmecky, provídeňsky a centralisticky orientovaná.\n\nV doplňovacích volbách do Říšské rady byl roku 1877 zvolen za kurii velkostatkářskou v Čechách. Slib složil 23. října 1877. Po jisté přestávce se do parlamentu vrátil v doplňovacích volbách roku 1881. Slib složil 14. listopadu 1881. Jako ústavověrný poslanec přistoupil v listopadu 1881 k nově utvořenému klubu Sjednocené levice, do kterého se spojilo několik liberálně orientovaných politických proudů.\nZemřel v červenci 1890 na zámku Hainstetten.\n\nManželka Ernestine (1840-1877) byla dcerou politika a význačného hospodáře Eduarda Ernsta šlechtice von Krziwanek (1799-1876) z Věže u Havlíčkova Brodu. Synovcem Karla Kutschery byl poslanec Českého zemského sněmu Eduard Brzorád.\n"}
{"id": "1109384", "url": "https://cs.wikipedia.org/wiki?curid=1109384", "title": "Okace (kaňon)", "text": "Okace (kaňon)\n\nKaňon Okace ( ) je přírodní památka na řece Okace ( ) v Gruzii. Nachází se u obce Gordi na okrese Choni v kraji Imeretie.\n\nKaňon Okace tvoří kaskáda tří vodopádů padajících z východního útesu Askhi vápencového masivu, který se nachází v údolí řeky Saciskvilo ( ). Výška prvního vodopádu je 25 m a druhého z nich je 70 m. Poté, co se proud vlévá do Saciskvilo, vytváří třetí, 35 m vysoký stupeň kaskády. Délka kaňonu přecházejícího v 3 až 6 m širokou a 20 až 100 m hlubokou rokli činí 2 km.\n\nV kaňonu byla postavena turistická stezka, zavěšená na útesech . V roce 2014 zde bylo otevřeno turistické informační středisko v Gordi.\n"}
{"id": "1109385", "url": "https://cs.wikipedia.org/wiki?curid=1109385", "title": "Gymnázium a Hudební škola hlavního města Prahy", "text": "Gymnázium a Hudební škola hlavního města Prahy\n\nGymnázium a Hudební škola hl. m. Prahy, ZUŠ je osmileté gymnázium a základní umělecká škola v Praze zaměřené na hudbu. Zřizovatelem školy je Hlavní město Praha, Mariánské náměstí 2, 110 01 Praha 1.\n\n"}
{"id": "1109391", "url": "https://cs.wikipedia.org/wiki?curid=1109391", "title": "Soukromé gymnasium Josefa Škvoreckého", "text": "Soukromé gymnasium Josefa Škvoreckého\n\nSoukromé gymnasium J. Škvoreckého s.r.o. je gymnázium v Praze.\n\n\n"}
{"id": "1109394", "url": "https://cs.wikipedia.org/wiki?curid=1109394", "title": "Bankovní akademie-Gymnázium a SOŠ", "text": "Bankovní akademie-Gymnázium a SOŠ\n\nBankovní akademie - Gymnázium a SOŠ, a.s. je gymnázium a střední odborná škola se sídlem na Praze 10. Bankovní akademie je soukromou školou pro vzdělávání žáků i dospělých, na trhu působí od roku 1993. Pod svou značkou sdružuje střední odbornou školu zaměřenou na finance a ekonomiku a všeobecné gymnázium orientované na sociálně právní oblast. Škola také realizuje kurzy pro odbornou veřejnost. Je zakladatelkou Vysoké školy finanční a správní. Pro absolventy po maturitě to znamená možnost pokračovat ve studiu.\n\nBankovní akademie je součástí Společenství škol. Tato soustava soukromých škol nabízí kompletní škálu vzdělání od mateřské školy až po univerzitu. Nejmladším členem společenství jsou Kouzelné školy – mateřská a základní, které jsou postaveny na principu Montessori. V rámci Společenství škol tak mohou studovat lidé od mateřské školy po vysokou.\n\n\n\n"}
{"id": "1109397", "url": "https://cs.wikipedia.org/wiki?curid=1109397", "title": "Gymnázium Písnická", "text": "Gymnázium Písnická\n\nGymnázium Písnická je gymnázium v Praze. Zřizovatelem školy je Hlavní město Praha, Mariánské náměstí 2, 110 01 Praha.\n\n"}
{"id": "1109400", "url": "https://cs.wikipedia.org/wiki?curid=1109400", "title": "Gymnázium Na Vítězné pláni", "text": "Gymnázium Na Vítězné pláni\n\nGymnázium Na Vítězné pláni je gymnázium v Praze-Nuslích. Zřizovatelem školy je Hlavní město Praha. Škola je gymnáziem s šestiletým a čtyřletým studiem. Škola je financována z veřejných zdrojů, školné se nevybírá. Pedagogický sbor tvoří 60 učitelů včetně vedení školy, z toho je 20 mužů. Všichni mají vysokoškolské vzdělání pedagogického směru. Dalších 20 pracovníků zajišťuje provoz školy včetně školní jídelny.\n\nVe školním roce 2018/2019 studuje na zdejším gymnáziu více než 650 studentů v 22 třídách. Je zde 8 tříd čtyřletého studia a 14 tříd šestiletého studia. Cizím jazykům se vyučuje angličtině, němčině, francouzštině a španělštině.\n\nVychází se z předpokladu, že všichni uchazeči o studium přicházejí s cílem úspěšně je absolvovat a pak usilovat o přijetí na vysokou školu. Škola je všeobecně vzdělávací institucí, která dává svému studentovi možnost získat základní orientaci ve stěžejních vědních disciplinách a současně hlubší přehled o těch oborech, které budou předmětem jeho dalšího studia, o oborech, na něž se soustřeďuje jeho individuální zájem.\n\nTřídy nejsou diferencovány formou zaměření, nečleníme je na větve (humanitní, přírodovědná, všeobecná ap.). Učební plán je jednotný. V  předposledním a zejména v posledním ročníku studia si studenti vybírají několik volitelných předmětů z rozsáhlé nabídky.\n\nPředchůdcem Gymnázia Na Vítězné pláni bylo tzv. ruské gymnázium, původně zřízené v roce 1948 jako střední škola pro zaměstnance diplomatických misí zemí východní Evropy s důrazem na výuku cizích jazyků. V rámci školské reformy byla škola v roce 1952 přeměněna na 17. jedenáctiletou střední školu s rozšířeným vyučováním ruskému jazyku a v roce 1953 přestěhována do budovy \"Školy Ladislava Hanuse\" v Křesomyslově ulici.\n\nVe školním roce 1962/3 byla v rámci školské reformy škola rozdělena na základní devítiletou školu a střední všeobecně vzdělávací školu s rozšířeným vyučováním ruského jazyka. Ve školním roce 1967/68 byla střední všeobecně vzdělávací škola přestěhována do stávající budovy z počátku šedesátých let 20. století, kde sdílela prostory se základní školou, zvláštní školou a školou mateřskou. V roce 1968 byla střední škola přeměněna na gymnázium s rozšířeným vyučováním moderním jazykům. V dalších letech byly základní, zvláštní a mateřská škola nahrazeny střední knihovnickou školou, která budovu opustila až v roce 1989. Od tohoto roku působí gymnázium v budově Na Vítězné pláni 1160 zcela samostatně.\n\nOd počátku je ve škole kladen velký důraz na výuku cizích jazyků, ale v průběhu let se škola profilovala jako všeobecně vzdělávací s širokou nabídkou volitelných předmětů v posledních ročnících studia.\n\nOd roku 2006 je škola fakultní školou Přírodovědecké fakulty UK, od roku 2007 pak fakultní školou 1. lékařské fakulty UK v Praze.\n\nDnes má čtyřpodlažní budova školy ve 35 učebnách kapacitu 730 žáků, kteří jsou zařazeni do čtyřletého či šestiletého studia. Průměrný počet žáků na třídu je přibližně 30 žáků.\n\nGymnázium posledních pět let prochází velkou modernizací. V současné době má plně vybavené učebny biologie, fyziky, chemie a informatiky včetně laboratoří s nejmodernější výbavou. Úplnou rekonstrukcí si prošly učebny informatiky, obě tělocvičny i velké a malé venkovní hřiště, šatny, učebna hudební výchovy a daší.\n\n"}
{"id": "1109405", "url": "https://cs.wikipedia.org/wiki?curid=1109405", "title": "Gymnázium Evolution Jižní Město", "text": "Gymnázium Evolution Jižní Město\n\nGymnázium Evolution Jižní Město, s.r.o. je všeobecné šestileté gymnázium v Praze, sídlící na Jižním Městě. Zřizovatelem školy je Právnická osoba. Sloganem školy je „Vidíme svět v souvislostech\", byla založena Dr. Růženou Preissovou, Jiřím Němečkem a Janem Voltem v roce 1991.\n\n\n"}
{"id": "1109407", "url": "https://cs.wikipedia.org/wiki?curid=1109407", "title": "Klasické gymnázium Modřany", "text": "Klasické gymnázium Modřany\n\nKlasické gymnázium Modřany, s.r.o. je gymnázium v Praze. Zřizovatelem školy je Právnická osoba.\n\n"}
{"id": "1109409", "url": "https://cs.wikipedia.org/wiki?curid=1109409", "title": "EDUCAnet-gymnázium Praha", "text": "EDUCAnet-gymnázium Praha\n\nEDUCAnet- gymn., SOŠ a ZŠ Praha, s.r.o. je gymnázium, střední odborná a základní škola v Praze. Sídlí na adrese Roztylská 1/1860.\n\nOd roku 2016 nabízí bilingvní program na gymnáziu. Kromě toho je otevřený obor Informační technologie - programování. Posléze se škola rozšířila o základní školu. Patří do sítě škol EDUCAnet . Její součástí je i mateřská škola Edík.\n\nŠkola je zapojena do programu Centra pro talentovanou mládež - CTM.\n\nŽáci školy se zapojili do projektu Rozečti se.\n\nEDUCAnet je partnerem projektu Erasmus+.\nŘeditel školy se zapojil do diskuze ohledně domácích úkolů.\n\nŠkola byla dle České Školní Inspekce zařazena do kontroverzního seznamu 42 středních škol kde neodmaturuje přes 50% studentů. Toto zařazení se zakládalo čistě na výsledcích programu dálkového studia. V denním studiu se výsledky od průměru neliší. Ředitel školy tento neúspěch zdůvodnil tím, že u dálkového studia je nižší počet maturantů obecně běžný. Stejný argument zazněl i od ředitelů ostatních škol na tomto seznamu. Z tohoto důvodu nebyl program dálkového studia v roce 2018 otevřen.\n\n"}
{"id": "1109412", "url": "https://cs.wikipedia.org/wiki?curid=1109412", "title": "Koprnický potok", "text": "Koprnický potok\n\nKoprnický potok je potok v okrese Mladá Boleslav ve Středočeském kraji, levostranný přítok potoka Kněžmostky. Délka jeho toku činí 5,4 km.\n\nPotok pramení východně od obce Lítkovice. Celý svůj tok vede rovinatou krajinou zemědělského charakteru. Teče nejprve na západ, brzy na jih a podtéká železniční trať 063 a silnici Lítkovice–Obrubce. Za ní se stáčí zpět k západu, protéká těsně severně kolem testovacího polygonu automobilky Škoda Auto. Poté v Chlumíně podtéka silnici a dále přijímá zleva krátký přítok. Poslední úsek ho obklopuje úzký pruh porostu, mění směr na severozápad, podtéka silnici Koprník–Násedlnice, přijímá znovu zleva krátký přítok a hned na to se vlévá do Kněžmostky.\n\nKoprnický potok dříve (cca 16. až 18. století) napájel několik rybníků včetně velkého \"Koprnického rybníka\" u Koprníku. Všechny byly později vysušeny pro potřeby zemědělské půdy.\n"}
{"id": "1109430", "url": "https://cs.wikipedia.org/wiki?curid=1109430", "title": "NPC (rozcestník)", "text": "NPC (rozcestník)\n\nZkratka NPC může znamenat:\n\n"}
{"id": "1109440", "url": "https://cs.wikipedia.org/wiki?curid=1109440", "title": "Lamia (město)", "text": "Lamia (město)\n\nLamia () je město, obecní jednotka a obec v centrálním Řecku a hlavní město kraje Střední Řecko. V roce 2011 v obci žilo 75 315 obyvatel.\n\nObec Lamia se dělí na 5 obecních jednotek. V závorkách je uveden počet obyvatel obecních jednotek a komunit.\n\n\n"}
{"id": "1109442", "url": "https://cs.wikipedia.org/wiki?curid=1109442", "title": "Hejný", "text": "Hejný\n\nHejný, ženská varianta Hejná, je české příjmení.\n\n\n"}
{"id": "1109444", "url": "https://cs.wikipedia.org/wiki?curid=1109444", "title": "Jiří Matyáš", "text": "Jiří Matyáš\n\nJiří Matyáš (* 1. února 1945) je bývalý český fotbalista, záložník.\n\nV československé lize hrál za Škodu Plzeň. Nastoupil v 2 ligových utkáních.\n\n\n"}
{"id": "1109445", "url": "https://cs.wikipedia.org/wiki?curid=1109445", "title": "Hejna", "text": "Hejna\n\nHejna (ženská varianta Hejnová) je české příjmení.\n\n\n"}
{"id": "1109454", "url": "https://cs.wikipedia.org/wiki?curid=1109454", "title": "Karel Steiningel", "text": "Karel Steiningel\n\nKarel Steiningel (* 20. dubna 1943) je bývalý český fotbalista, záložník.\n\nV československé lize hrál za Spartu Praha a Škodu Plzeň. Nastoupil ve 25 ligových utkáních. V roce 1965 získal se Spartou mistrovský titul. V Poháru vítězů pohárů nastoupil ve 2 utkáních a dal 1 gól.\n\n\n"}
{"id": "1109458", "url": "https://cs.wikipedia.org/wiki?curid=1109458", "title": "Jindřich Clam-Martinic", "text": "Jindřich Clam-Martinic\n\nJméno Jindřich Clam-Martinic neslo více osob:\n\n"}
{"id": "1109459", "url": "https://cs.wikipedia.org/wiki?curid=1109459", "title": "Pec (rozcestník)", "text": "Pec (rozcestník)\n\nPec může označovat:\n\n\n\n\n"}
{"id": "1109462", "url": "https://cs.wikipedia.org/wiki?curid=1109462", "title": "Sergei Barracuda", "text": "Sergei Barracuda\n\nSergei Barracuda je český rapper, pocházející z Ostravy.\n\nSvou kariéru začal v Ostravském seskupení Fuerza Arma, kde kvůli neshodě s Yzomandiasem odešel, poté se připojil k labelu Azurit Kingdom, který založil jeho kolega Pastor. Teď tvoří společně s ním a DJ Bussym skupinu AK, pod tímto názvem vydali AK Mixtape v roce 2014. Na jaře 2015 mělo vyjít album AK – Bída & Bolest, ale to bylo přeloženo na podzim – 16.9.2015.\n\nJe také znám za své featuringy na albech předních československých rapperů: Rytmus – track Bomby, Smack, Ektor, Delik, Radikal. Spolupracoval se zahraničními producenty světového formátu jakou jsou: Lex Luger, Drumma Boy, Doughboy Beatz, Purps/808Mafia, Dream Drums, Archtekz, Streetempire, Young Chop nebo Waka Flocka Flame.\nNa podzim minulého roku měl i vlastní security,která měla sídlo ve městě Zlín ,a která ho doprovázela na albu láska a loayalita...\n\n\n"}
{"id": "1109463", "url": "https://cs.wikipedia.org/wiki?curid=1109463", "title": "Myoblast", "text": "Myoblast\n\nMyoblast je unipotentní kmenová buňka (buňka schopná diferenciace jen do jediného typu tkáně) kosterní svaloviny. Splynutím myoblastů vznikají mnohojaderná svalová vlákna, která jsou už neschopná dalšího dělení. Ve svalech přetrvává malý počet myoblastů. Při zatažení nebo poranění se mohou začít dělit a vytvářet nová svalová vlákna. Schopnost regenerace kosterního svalstva je však u človeka nízká a věkem se dále snižuje.\n"}
{"id": "1109464", "url": "https://cs.wikipedia.org/wiki?curid=1109464", "title": "Jan Daněk (kněz)", "text": "Jan Daněk (kněz)\n\nJan Nepomuk Metoděj Daněk (* 11. května 1950 Věstínek) je český římskokatolický kněz, dlouholetý farář v Novém Městě na Moravě, homiletik a papežský kaplan.\n\nPochází z věřící rodiny a má pět sourozenců. Narodil se na Českomoravské vrchovině, kde jeho otec dohlížel na výstavbu Vírské přehrady, ale dětství prožil v Blažovicích. V mládí organizoval různé kulturní a společenské akce a zábavy a v letech 1968 až 1969 působil také jako skautský vedoucí. Vystudoval střední průmyslovou školu elektrotechnickou a strojní v Brně a po maturitě v roce 1969 k překvapení svých příbuzných vstoupil do olomouckého kněžského semináře. Po kněžském svěcení, které přijal 29. června 1974 v Brně, nastoupil dvouletou základní vojenskou službu a následně byl farním vikářem nejprve v Blansku, poté v Poštorné a nakonec ve Slavkově u Brna. Roku 1979 byl ustanoven administrátorem ve Žďárci a v roce 1981 navíc administrátorem excurrendo v Březí u Osové Bítýšky.\n\nOd 1. června 1992 působí jako farář v Novém Městě na Moravě, odkud do roku 2008 a znovu v letech 2009 až 2010 spravoval excurrendo farnost Bobrová a v roce 2009 krátce také Bohdalov a Nové Veselí. Od listopadu 1995 je rovněž děkanem žďárského děkanátu. V devadesátých letech studoval psychologii na Masarykově univerzitě v Brně, v letech 1999 až 2001 kanonické právo na Katolické univerzitě v Lublinu. Působí rovněž jako soudce a obhájce svazku Diecézního církevního soudu v Brně. Dne 15. září 2010 jej papež Benedikt XVI. jmenoval kaplanem Jeho Svatosti a v roce 2014 získal Jan Daněk cenu za celoživotní zásluhy o rozvoj a propagaci dobrého jména Nového Města na Moravě.\n\n\n\n"}
{"id": "1109465", "url": "https://cs.wikipedia.org/wiki?curid=1109465", "title": "Michas Padhorny", "text": "Michas Padhorny\n\nMichas Padhorny (v běloruském originále , op. 18) je běloruská opera z roku 1938 o čtyřech dějstvích. Hudbu k ní napsal skladatel Jaŭhen Karlavič Cikocki (v ruském přepisu Jevgenij Karlovič Tikockij, 1893–1970) a libreto Pjatrus (Pjotr Uscinavič) Broŭka (v ruském přepisu Pjotr Ustinovič Brovka, 1905–1980). Příběh se odehrává v Bělorusku za občanské války a jeho tématem je přerod hlavních hrdinů – prostého mladého muže a ženy ze vsi – pod vlivem komunistické revoluce.\n\nJaŭhen Cikocki byl polského původu a pocházel z Petrohradu, po první světové válce se však usadil v Babrujsku a později v Minsku, kde se zapojil do formování běloruské hudby (byl mimo jiné autorem jedné z prvních běloruských symfonií).\n\nJeho první opera \"Michas Padhorny\" bývá někdy označována jako první běloruská opera, vedle nedochovaných raných oper Stanisława Moniuszka a experimentální opery \"Osvobození práce\" Mikalaje Mikalajeviče Čurkina z raných 20. let 20. století však dříve vznikla i komická opera \"Taras na Parnasu\" Mikalaje Iljiče Aladaŭa (1927). Cikockého \"Michas Padhorny\" však byl první celovečerní vážnou operou na běloruské libreto a její premiérou 10. března 1939 byla v Minsku otevřena nová monumentální budova Státního divadlo opery a baletu Běloruské SSR. V roce 1940 byla opera \"Michas Padhorny\" v nové inscenaci a mírné autorské úpravě (někdy označované za druhou verzi) představena v Moskvě na dekádě běloruského umění a získala ocenění kritiky, například spisovatel Alexej Nikolajevič Tolstoj o ní napsal: „V opeře okouzluje svěžest a hloubka lidové tvořivosti“.\n\nOpera v zásadě odpovídá dobovému ideologicky vyžadovanému modelu písňové opery, řada především lyrických nebo sborových epizod tvoří uzavřená čísla vycházející z lidové hudby (například sbory \"Pa harochaŭju, pa jačannju\" z 1. dějství, \"Dze ty, salavejka\" z 2. dějství, Michasova píseň se sborem \"Njachaj sabe, pojdzem my ŭ saldaty\" z 3. dějství, písně Hanky – \"Svecic sonejka pramjanistaje\" z prvního a \"Hej, uznimicesja bujnyja vetry\" z druhého dějství, árie Michase \"Pajšla, ne gljanula\" z druhého dějství, Marysjiny árie \"Plača rečka z ručajkami\" z druhého a \"Prachodzic nočka cjomnaja\" třetího dějství, milostný duet Michase a Marysji \"Narešce my adny\" z prvního dějství). Věnuje však velkou pozornost orchestru – například v programové předehře – a novoromantickým způsobem pracuje s příznačnými motivy (války, utrpení lidu, lásky Michase a Marysji…). Podle sovětského muzikologa Avrama Gozenpuda sice skladatel v opeře využívá lidových intonací, „její hudební jazyk se neobrací do minulosti, ale do budoucna“. Zatímco charakterizace titulního kladného hrdiny se Cikockému podařila méně a trpí plakátovitostí a prvoplánovostí, hudební portrét jeho soka Zmitroka je mnohem přitažlivější; vlastní hrdinkou opery je však Michasova milá (a Zmitrokova žena) Marysja, již vynikajícím způsobem ztělesnila její první představitelka Larysa Aleksandroŭskaja. Postavě Marysji patří i nejznámější melodie opery, píseň \"Plača rečka z ručajkami\".\n\nOpera \"Michas Padhorny\" je v každém případě jedním ze základních děl běloruské opery.\n\nCikocki se k opeře vrátil ještě jednou, opět na libreto Pjatruse Broŭky. V roce 1944 byla poválečná etapa minského operního divadla zahájena jeho operou na soudobý námět \"Alesja\", v roce 1953 dávána v nové úpravě pod názvem \"Dívka z Polesí\". Poté Cikocki \"Michase Padhorného\" ještě nově zrevidoval; tato definitivní verze měla premiéru 26. října 1957 ve Velkém státním divadle opery a baletu Běloruské SSR v Minsku.\n\nTravnaté prostranství poblíž běloruské vsi za první světové války. Dvě chudé vesničanky, Marysja a Hanka, si vyprávějí o svých starostech. Hančin muž je na frontě a ona po něm touží a strachuje se o něj. Výřečněji však své soužení popisuje Marysja. Je zamilována do nádeníka Michase Padhorného, ale její rodiče jsou proti jejich lásce. O Marysju se totiž uchází též mnohem žádanější ženich, a to Zmitrok, syn bohatého sedláka Ihnata Zakreŭského. Michas k ženám přistupuje a Marysjiny obavy ještě rozmnoží o své: ve vsi právě probíhají další odvody do vojska a hrozí, že i jeho pošlou na frontu. To by znamenalo, že by se milenci museli nadlouho a možná navždy rozloučit.\n\nHouf Marysjiných a Michasových přátel se je snaží rozveselit a vtáhnout do svých her a tanců. Zábavu však brzy zkalí příchod druhé skupiny venkovské mládeže, kterou vede Zmitrok. Přichází předat Marysji zásnubní dar, drahý šátek. Za Zmitrokem úslužně běhá Marysjin otec. Ale Marysja se Zmitrokovi vyhýbá. Ten jí chce uvázat šátek na krk třeba násilím. Hrubé chování Zmitroka i jeho kumpánů vyvolá šarvátku mezi oběma skupinami mládeže, v níž Michasova strana brzy zvítězí.\n\nNádeníkova radost však netrvá dlouho. Objevuje se desátník a oznamuje jména odvedených, mezi nimi je i Michasovo. Noví vojáci se mají neprodleně vydat ke svému útvaru. Novinky vyvolávají pohnutí u mnoha obyvatel vesnice, na pozadí jejich komentářů se loučí Michas a Marysja, nevnímajíce okolí a slibujíce si věčnou lásku a věrnost. Zmitroka Marysjino veřejné projevení citů k jeho sokovi nesmírně rozzlobí a utvrzuje jeho nenávist k Michasovi.\n\nO Michasovi již půldruhého roku nedorazily domů žádné zprávy a Zmitrok dal šeptandou rozhlásit, že je Michas mrtev. Na naléhání rodičů se Marysja podvolila a vdává se za Zmitroka. Novomanželé se právě vracejí od oddavek na statek Zakreŭských, kde je očekává blahopřání svatebčanů a svatební hostina. Marysja stále oplakává milovaného Michase, a je proto na nevěstu příliš zakřiknutá, o to veselejší je ženich. Zmytrok se před hosty honosí svým bohatstvím i konečným triumfem nad nenáviděným sokem v lásce.\n\nVeselí, tanec a zpěv jsou v nejlepším, když se ve dveřích objeví Michas Padhorny. Přijel domů na dovolenku, dozvěděl se o změně Marysjiných citů a přispěchal se přesvědčit, zda je zpráva o jejím sňatku se Zmitrokem pravdivou. Marysja mu běží radostně vstříc a chce mu padnout kolem krku. Pohoršení hosté jí v tom zabrání a Zmitrok dává nezvaného svatebního hosta vyhodit ze dveří. Marysja proklíná Zmitroka: nechtěla jej, nemiluje jej a z jejich manželství pro něj udělá stejné trápení, jakým je pro ni.\n\nPíše se rok 1917, po Únorové revoluci. Na ves však tak jako dříve těžce doléhá válka. Opět jsou odváděni muži do boje, jen v čele odvodní komise nyní stojí Zmitrok Zakreŭski jako místní zmocněnec Prozatímní vlády. O svém zklamání si na shromaždišti před kostelem vyprávějí noví branci i ostatní vesničané.\n\nPodruhé od začátku války se do vsi vrací Michas, tentokrát po zranění a potají. Hanka mu zprostředkovala setkání s Marysjou, jíž Michas žádá, aby opustila svého manžela a odešla s ním. Marysja sice Michase stále miluje, k takovému kroku příčícímu se právu i tradicím se však nedokáže odhodlat.\n\nMichas však nepřišel do vsi jen kvůli Marysji. Ve vojsku se dozvěděl mnohé o revolučním bolševickém učení s podobná slova slyší i zde od svého starého přítele a mentora Aniščuka. Když se na návsi setkají branci s děvčaty vracejícími se z polních prací, nachází Michas ideální obecenstvo, před nímž drží řeč o nadcházející nevyhnutelné revoluci a o nutnosti boje proti pánům a kulakům, bez nichž nastane zcela nový, šťastný život.\n\nZmitrok, který přišel dohlédnout na odchod odvedenců, zjednává pořádek a dává buřiče Michase zavřít. Branci se připojují k vojenskému oddílu procházejícímu vsí a odcházejí na frontu.\n\nProběhla Říjnová revoluce. I do vsi docházejí zprávy o mocenském převratu. Lid se dožaduje na Zmitrokovi Zakreŭském realizace Dekretu o půdě, podle něhož by měla být kulacká půda rozdělena ve prospěch venkovské chudiny. Zmocňují se tedy pozemků i jiného majetku Zakreŭských. Naopak bolševika Michase lid osvobozuje z vězení.\n\nMarysja se přizpůsobuje změněné situaci; konečně opouští manžela a přidává se k Michasovi. Ponížený a rozzuřený Zmitrok se na Michase vrhá s nožem, ale je i se svým otcem přemožen a spoután vesničany. Michas plamenně oslovuje lid a varuje jej, aby se dnešními příznivými událostmi nedali ukolébat. Nepřátelé lidu dosud nesložili zbraně a je třeba dále bojovat až do plného vítězství sovětské moci.\n"}
{"id": "1109467", "url": "https://cs.wikipedia.org/wiki?curid=1109467", "title": "Kostel Panny Marie Matky ustavičné pomoci", "text": "Kostel Panny Marie Matky ustavičné pomoci\n\nKostel Panny Marie Matky ustavičné pomoci může být:\n\n\n\n\n"}
{"id": "1109485", "url": "https://cs.wikipedia.org/wiki?curid=1109485", "title": "EET", "text": "EET\n\nZkratka EET může znamenat:\n\n"}
{"id": "1109520", "url": "https://cs.wikipedia.org/wiki?curid=1109520", "title": "Podstava", "text": "Podstava\n\nPodstava se nazývá ta stěna tělesa, na které bývá těleso postavené a která se od ostatních stěn liší tvarem. Pokud má těleso podstavy dvě, bývají shodné, nebo podobné. V matematice se dá počítat obsah podstavy, délka stran či průměr (např. v případě kruhové podstavy). Z obsahu postavy se dá vypočítat objem některých těles, např. hranolů, kuželů, jehlanů apod.\n"}
{"id": "1109541", "url": "https://cs.wikipedia.org/wiki?curid=1109541", "title": "Ludwig Ladenburg", "text": "Ludwig Ladenburg\n\nLudwig Ladenburg (7. září 1817 Mannheim – 5. září 1877 Frankfurt nad Mohanem), byl rakouský bankéř a politik německé národnosti, v 2. polovině 19. století poslanec Říšské rady a Českého zemského sněmu.\n\nPůsobil jako statkář a bankéř. Narodil se v Porýní, ale roku 1858 přesídlil do Vídně s manželkou Julií. Založil bankovní dům Ladenburg & Co. a zastával i funkci ředitele Rakouské národní banky. Patřil mu zámek v Pötzleinsdorfu u Vídně, kde je po něm pojmenována vyhlídka Ladenburghöhe. V letech 1872–1874 podpořil rakouskou expedici na Severní pól.\n\nZapojil se i do politiky. V roce 1872, když se blížily zemské volby na Český zemský sněm, zapojil se do masivních transakcí, při nichž se provídeňsky a centralisticky orientovaní statkáři (tzv. Strana ústavověrného velkostatku) zakupovali v Čechách tak, aby získali volební právo a mohli ovlivnit výsledek voleb ve velkostatkářské kurii. Ladenburg koupil statek Štěchovice za 153 000 zlatých. Sám pak byl v prvních přímých volbách roku 1873 zvolen do Říšské rady (celostátní parlament) za kurii velkostatkářskou v Čechách. Trvalé bydliště měl ve Vídni. Český tisk ho řadil mezi kandidáty Strany ústavověrného velkostatku, kteří fakticky neměli vazbu na české země. V roce 1877 se ucházel o koupi panství Wrutitz (Kropáčova Vrutice) s cukrovarem v Čechách.\n\nZemřel náhle v září 1877 na mrtvici.\n"}
{"id": "1109542", "url": "https://cs.wikipedia.org/wiki?curid=1109542", "title": "Savai'i", "text": "Savai'i\n\nSavai'i (v místním nářečí Salafai) je největší a nejzápadnější z ostrovů, které tvoří tichomořský stát Samoa. S rozlohou 1694 km² je šestým největším ostrovem celé Polynésie (po Severním a Jižním ostrově Nového Zélandu, Hawaii, Maui a Stewartově ostrově). Žije na něm přes čtyřicet tisíc obyvatel. Na ostrově se nachází šest z jedenácti samojských okresů (\"itumalo\"): Fa'asaleleaga, Gaga'emauga, Gaga'ifomauga, Palauli, Satupa'itea a Vaisigano.\n\nSavai'i zaujímá dvě třetiny rozlohy státu, ale žije na něm necelá čtvrtina samojské populace, která je soustředěna v okolí hlavního města Apia na ostrově Upolu. Díky nižší hustotě zalidnění se na Savai'i zachovala původní příroda i tradiční domorodý způsob života zvaný Fa'a Samoa. Důležitou roli dosud ve veřejných záležitostech hrají rodinné klany a jejich náčelníci \"matai\". Jediným sídlem, které se dá označit za město, je přístav Salelologa na východním pobřeží, který má lodní spojení s Apiou, nedaleko něj se také nachází letiště Maota Airport. Vesnice se nacházejí okolo pobřeží a spojuje je jediná asfaltová cesta ostrova. Vnitrozemí je hornaté, nachází se zde nejvyšší samojská hora Silisili (1858 m n. m.). Zhruba polovinu ostrova pokrývá původní tropický deštný les, největší v celé Polynésii. Typickými představiteli zdejší fauny jsou kaloň samojský a netopýr samojský, endemickým druhem je kriticky ohrožená slípka samojská, žije zde i vzácný druh scinka \"Emoia samoensis\". Na Savai'i se pěstují pandány, kakaovník pravý, kokosovník ořechoplodý a chlebovník obecný.\n\nOstrov je tvořen vrcholem největší štítové sopky v jižním Pacifiku, vulkanická aktivita byla naposledy zaznamenána v letech 1905 až 1911, kdy láva vytékající z kráteru Matavanu zničila několik vesnic, jejichž obyvatelé se museli přestěhovat na Upolu.\n\nKlidný život a tropická příroda přitahují množství turistů, hlavní atrakcí je gejzír Alofaaga, kde mořský příboj proniká podzemními chodbami v lávě a vyráží pod tlakem na zemský povrch. Moře okolo ostrova nabízí bohaté možnosti surfingu a potápění. Plánuje se výstavba luxusního turistického komplexu v obci Sasina.\n\nVesnice Falealupo na západním výběžku ostrova byla donedávna známá tím, že blízko ní probíhala mezinárodní datová hranice, proto byla označována za místo posledního západu slunce na Zemi. V prosinci 2011 však samoská vláda rozhodla o přeložení datové hranice tak, aby probíhala na východ od souostroví, díky tomuto opatření má země stejné datum jako její hlavní obchodní partneři, Austrálie a Nový Zéland.\nPrvním Evropanem na Savai'i byl roku 1787 francouzský kapitán Jean-François de La Pérouse. V roce 1839 ostrov prozkoumala americká expedice, kterou vedl Charles Wilkes. V období německé nadvlády zde působilo nenásilné hnutí za nezávislost Mau a Pule. v roce 1926 natočil na Savai'i Robert J. Flaherty svůj proslulý etnografický dokumentární film \"Moana\". Od roku 1962 je ostrov součástí nezávislého samojského státu.\n\n"}
{"id": "1109547", "url": "https://cs.wikipedia.org/wiki?curid=1109547", "title": "Fókida (historické území)", "text": "Fókida (historické území)\n\nFókida, resp. Fókis (novořecky: Φωκίδα, , starořecky/v katharevúse: Φωκίς, ) je starověká oblast nacházející se ve středním Řecku. Odpovídá přibližně stejnojmenné regionální jednotce v kraji Střední Řecko. \n\nStarověká Fókis měla rozlohu přibližně 1619 km². Rozkládala se od západního úbočí Parnasu na východě k pohoří Vardousia na západě a Korintskému zálivu na jihu. Sousedila na západě s Ozolskou Lokridou a Dóridou, na severu s Opúntskou Lokridou, Na východě s Bojótií a na jihu s Korintským zálivem. Masív pohoří Parnasu (2459 m) ji rozdělovalo na dvě odlišné části.\n\nRaná historie Fókidy není dostatečně známa. Během perské invaze v roce 480 př. n. l se Fókové nejprve připojili k národní obraně, ale vinou svého váhání v bitvě u Thermopyl ztratili svou pozici. U Platají bojovali na straně Peršanů. V roce 457 př.n.l. se pokusili rozšířit svůj vliv až k ústí Kéfissu v Dóridě, tento pokus však byl překažen zásahem spartské armády, která bránila „dórskou metropoli.“ Podobný podnik proti Delfám v roce 448 př. n. l. byl opět Sparťany zmařen. Nedlouho poté však Fókové Delfy dobyli s pomocí Athéňanů, s nimiž uzavřeli spojenectví v roce 454 př. n. l. Postupný úpadek Athénské pozemní síly vedl k oslabení tohoto spojení; v době Peloponnéské války už byla Fókis nominálně vazalem a spojencem Sparty a ztratila kontrolu nad Delfami.\n\nVe čtvrtém století př. n. l. byla Fókis neustále ohrožována svými Bojótskými sousedy. Poté, co pomohli Sparťanům při invazi do Bojótie během Korinthské války (395–394 př. n. l.) byli Fókové zatlačeni do defensivy. Nejprve v roce 380 př. n. l. dostali pomoc Sparťanů, poté však byli přinuceni podřídit se rostoucí moci Théb. Fóčtí rekruté se účastnili vpádů Epaminonda na Peloponnésos, s výjimkou závěrečného tažení na Mantineu (370–362 př. n. l.), kam svůj kontingent nevyslali. Jako odvetu Thébané vyvolali náboženský spor a zajistili schválení penálního usnesení proti Fókům na synodu Amfiktyónské ligy (356 př. n. l.). Fókové, vedeni dvěma schopnými generály, Filomélem a Onomarchem, odpověděli obsazením Delf a použitím jejich pokladů k najmutí armády žoldnéřů. S pomocí těchto jednotek nejprve Fócká liga přenesla válku do Bojótie a Thessalie. Ačkoli byli z Thessalie vytlačeni Filipem II. Makedonským, udrželi se deset let až do doby, kdy vyčerpání chrámových pokladnic a zrada jejich vůdců je vydala Filipovi na pospas. Byli vyloučeni z Amfiktyónské ligy a jejich dva hlasy byly přiřknuty Makedoncům (346 př. n. l.). Podmínky, které jim Filip uložil – povinnost nahradit chrámové fondy a rozptýlit populaci do neopevněných vesnic – byly záhy ignorovány. V roce 339 př. n. l. začali Fókové obnovovat svá města; následujícího roku bojovali proti/po boku Filipovi v první bitvě u Chairóneii. Roku 323 př. n. l. se účastnili Lamijské války proti Antipatrovi a roku 279 př. n. l. pomáhali bránit Thermopyly proti Galům. Za obranu Delf proti Galům byli Fókové roku 279 př. n. l. znovu přijati do Amfiktyónské ligy.\n\nOd této chvíle je o Fókidě jen málo zpráv. Během třetího století před naším letopočtem se dostala pod moc Makedonie a Aitolské ligy, ke které byla definitivně připojena roku 196 př. n. l. \n\n"}
{"id": "1109560", "url": "https://cs.wikipedia.org/wiki?curid=1109560", "title": "Jaan Kaplinski", "text": "Jaan Kaplinski\n\nJaan Kaplinski (* 22. leden 1941, Tartu) je estonský básník, filozof a kulturní kritik. Je označován za levicového liberála s inspiracemi v taoismu a buddhismu.\n\nJeho matka byla Estonka, otec Polák, vězněný za druhé světové války v koncentračním táboře NKVD. Kaplinski vystudoval románské jazyky a lingvistiku na univerzitě v Tartu. Poté pracoval jako překladatel (z francouzštiny, švédštiny, čínštiny, španělštiny či angličtiny, překládal mj. Tao te ťing nebo dílo Tomase Tranströmera) a také jako ekolog v Tallinnské botanické zahradě. Roku 1980 byl spoluautorem a signatářem známého Dopisu 40 intelektuálů (\"Neljakümne kiri\"), který hájil estonský jazyk a stavěl se proti rusifikačním snahám Kremlu. V letech 1992-1995 byl poslancem estonského parlamentu (Riigikogu), a to za středovou, liberálně-sociální stranu \"Eesti Keskerakond\". Ještě jako poslanec ji však opustil a roku 2004 se stal členem sociálnědemokratické strany (\"Sotsiaaldemokraatlik Erakond\").\n\n\n\n\n\n\n\n"}
{"id": "1109562", "url": "https://cs.wikipedia.org/wiki?curid=1109562", "title": "Celestín Mrázek", "text": "Celestín Mrázek\n\nCelestín Mrázek (* 3. května 1941 Praha) je československý basketbalista, stříbrný medailista z Mistrovství Evropy 1967, mistr Československa 1960, trenér a sportovní funkcionář.\n\nVystudoval Univerzitu Karlovu, fakultu přírodních věd a institut tělesné výchovy a sportu (ITVS). Basketbal začal hrát za družstva mládeže klubu Sparta Praha.\n\nV československé basketbalové lize odehrál celkem 10 sezón (1959–1969) za kluby Spartak Sokolovo / od roku 1965 Sparta ČKD Praha 9 sezón a Dukla Olomouc jednu sezónu (1962/63). Se Spartou Praha získal 8 medailí, jednu zlatou a titul mistra Československa v roce 1960, jednu stříbrnou za druhé místo v roce 1961 a šest bronzových za třetí místa (1962, 1964, 1966 až 1969). V československé basketbalové lize po roce 1962 (zavedení podrobných statistik zápasů) zaznamenal 1827 bodů.\n\nS týmem Spartak Sokolovo se zúčastnil Poháru evropských mistrů 1960/61 s postupem až do čtvrtfinále (bilance 5 vítězství ze 6 zápasů).\n\nZa československou basketbalovou reprezentaci hrál na Mistrovství Evropy 1967 v Helsinkách a získal stříbrnou medaili za druhé místo. Za reprezentační družstvo Československa v letech 1963–1967 odehrál celkem 33 zápasů. \n\nVe Francii v letech 1969–1972 basketbal hrál za AS Denain Voltaire a v basketbalové lize Francie skončili na 4., 2. a 3. místě. Ve Švýcarsku po roce 1972 učil na univerzitě v Bernu a ve Fribourgu didaktiku a pedagogiku. Byl hráčem, trenérem a funkcionářem ve švýcarském klubu Fribourg Olympic. Startoval s ním ve 4 ročnících evropských pohárů klubů v basketbale, z toho ve 2 ročnících Poháru evropských mistrů a ve 2 ročnících Poháru vítězů pohárů. Ve Švýcarsku byl trenérem basketbalového reprezentačního družstva mužů v letech 1975–1976 a kadetů, s nimž se probojoval do finálové soutěže Mistrovství Evropy (12. místo). Do České republiky se vrátil v roce 2011.\n\n\n\n\n\n\n\n\n"}
{"id": "1109564", "url": "https://cs.wikipedia.org/wiki?curid=1109564", "title": "Monika Valentová", "text": "Monika Valentová\n\nMonika Valentová (12. února 1972 Praha) je česká moderátorka a aromaterapeutka.\n\nNarodila se v Praze. Od 3 do 7 let žila s rodiči v Nigérii, kde pracoval její otec. Maturovala na Akademickém gymnáziu Štěpánská. Poté vystudovala bakalářský obor žurnalistika a masová komunikace se specializací televizní a filmová žurnalistika na Fakultě sociálních věd Univerzity Karlovy. Již během studia začala pracovat ve sdělovacích prostředcích. Působila jako reportérka v rádiích Bonton, City a Evropa 2. V posledně jmenovaném rádiu strávila sedm let, připravovala a hlásila zde zprávy, moderovala publicistické bloky a zpracovávala filmové rubriky. Na TV Prima uváděla talk show Sauna, magazín Prima jízda, filmový týdeník \"Kinorevue aneb Dotkněte se hvězd\" a klipový pořad \"S.O.S.\" Od srpna 2004 moderovala Snídani s Novou. Do roku 2003 psala pro časopis Cinema. V roce 2011 moderovala pořad na Metropol TV, o rok později na TV Pětka pořad \"Supermáma\". Od roku 2015 uvádí rubriku v pořadu \"Gondíci s. r. o.\" na TV Prima. Dále moderuje různé společenské a sportovní akce a věnuje se aromaterapii.\n\nV roce 2002 se provdala za moderátora Martina Veselovského, se kterým má dvě dcery – Rozálii a Viktorii.\n"}
{"id": "1109565", "url": "https://cs.wikipedia.org/wiki?curid=1109565", "title": "Sovětská socialistická republika Bělorusko", "text": "Sovětská socialistická republika Bělorusko\n\nSovětská socialistická republika Bělorusko (zkráceně SSRB, bělorusky: Савецкая Сацыялiстычная Рэспублiка Беларусь, rusky: Социалистическая Советская Республика Белоруссия, ССРБ) byla raná republika na historickém území Běloruska po pádu Ruské říše, která vznikla v důsledku říjnové revoluce.\n\nPoprvé byla založena bolševiky 1. ledna 1919 v Smolensku, když Rudá armáda vstoupila na běloruské území po ústupu německé armády, která zabrala území v důsledku první světové války. Sovětská socialistická republika Bělorusko (SSRB) nahradila německý loutkový stát, Běloruskou národní republiku vzniklou v důsledku německého plánu Mitteleuropa.\n\nHlavou státu byl Zmicer Žylunovič (běloruský spisovatel lépe známý pod jménem Ciška Hartny, který byl později potlačen Josifem Vissarionovičem Stalinem). Stát sestával z Smolenské, Vitebské, Mohylevské, Minské, Hrodenské a Vilnské gubernie.\n\nStát byl považován bolševiky za nárazníkový stát. Za měsíc od svého vzniku byl stát rozpuštěn. Smolenská, Vitebská a Mohylevská gubernie byly zahrnuty do Ruské sovětské federativní socialistické republiky (RSFSR) a ze zbytku území byl vytvořen další nárazníkový stát, Litevsko-běloruská sovětská socialistická republika (Litbel).\n\nRepublika byla obnovena pod stejným názvem 31. července 1920. Nicméně v tradiční sovětské historiografii byl označován jako Běloruská sovětská socialistická republika (BSSR) a pod tímto názvem byl označován po následném začlenění do Sovětského svazu v roce 1922.\n\nŘada bolševiků se důrazně postavili proti opětovnému vytvoření Sovětské socialistické republiky Bělorusko (SSRB) a argumentovali tím, že na jeho území nežije žádný běloruský národ, běloruský jazyk je jen dialektem ruského jazyka, a že běloruská kultura je totožná s tou ruskou. \n\nNakonec byl stát obnoven v důsledku politického tahu během polsko-sovětské války na nepatrném území o rozloze 52 400 km² a 6 újezdech Minské gubernie. Zbytek běloruského zemí zůstal rozdělen mezi Polskem a Ruskou sovětskou federativní socialistickou republikou (RSFSR).\n"}
{"id": "1109568", "url": "https://cs.wikipedia.org/wiki?curid=1109568", "title": "Antonio Palomba", "text": "Antonio Palomba\n\nAntonio Palomba (20. prosince 1705 Neapol – 1769 tamtéž) byl italský operní libretista, notář, básník, cembalista a hudební pedagog.\n\nNarodil se v Neapoli. Pracoval jako notář. V roce 1749 se stal učitelem cembala v \"Teatro della Pace\". Do historie hudby se však zapsal jako autor libret pro opery skladatelů neapolské školy. Jen několik libret napsal pro divadla ve Florencii, Bologni a mimo Itálii. Většina z jeho více než 50 operních libret byla komediálního charakteru.\n\nZemřel v Neapoli v roce 1769 jako jedna z obětí chřipkové epidemie. Na jeho libreta skladatelé komponovali opery až do třicátých let 19. století.\n\nJeho synovec Giuseppe Palomba (1765 – 1825) se stal rovněž operním libretistou.\n\n\n\n\n\n\n\n"}
{"id": "1109574", "url": "https://cs.wikipedia.org/wiki?curid=1109574", "title": "Andreea Mituová", "text": "Andreea Mituová\n\nAndreea Mituová, rodným jménem Cristina-Andreea Mitu, (* 22. září 1991 Bukurešť) je rumunská profesionální tenistka. Ve své dosavadní kariéře na okruhu WTA Tour vyhrála tři deblové turnaje, když první z nich získala spolu s İpek Soyluovou na turnaji Istanbul Cup 2016. V rámci okruhu ITF získala do srpna 2018 sedmnáct titulů ve dvouhře a patnáct ve čtyřhře.\n\nNa žebříčku WTA byla ve dvouhře nejvýše klasifikována v červnu 2015 na 68. místě a ve čtyřhře pak v říjnu 2016 na 69. místě. Trénují ji Marius Cristian Onilă a Adrian Marcu.\n\nV rumunském fedcupovém týmu debutovala v roce 2015 montréalskou baráží světové skupiny proti Kanadě, v níž přispěla k výhře 3:2 na zápasy vítězným singlem. S Ralucou Olaruovou za rozhodnutého stavu prohrály čtyřhru. Do roku 2019 v soutěži nastoupila k dvěma mezistátním utkáním s bilancí 1–0 ve dvouhře a 0–2 ve čtyřhře.\n\nRumunsko reprezentovala na Letních olympijských hrách 2016 v Riu de Janeiru, kde v ženské dvouhře startovala jako náhradnice. V úvodním kole nestačila na Garbiñe Muguruzaovou. Do ženské čtyřhry nastoupila s Ralucou Olaruovou na divokou kartu. Soutěž opustily po prohře ve druhém kole od pozdějších zlatých medailistek Jekatěriny Makarovové a Jeleny Vesninové.\n\nV lednu 2018 přivedla na svět syna Adama. K tenisu se vrátila v květnu téhož roku a v červenci získala deblovou trofej na BRD Bucharest Open 2018 v páru s Irinou-Camelií Beguovou.\n\nPrvní ženský turnaj na okruhu ITF odehrála v roce 2006 v rosné Bukurešti. V následující sezóně získala úvodní titul v rumunském Galați, když ve finále zdolala Italku Cristinu Celaniovou.\n\nPremiérovou událostí na okruhu WTA Tour ve dvouhře se pak stala kvalifikace Internazionali Femminili di Tennis di Palermo, hrané na antuce v červenci 2008. Švýcarka Emmanuelle Gagliardiová ji v prvním kole uštědřila dva „kanáry“. Na nejvyšší grandslamové soutěži se poprvé objevila v kvalifikaci US Open 2012, kde vrátila čtyři roky starou porážku Gagliardiové, aby ve druhém kole podlehla Američance Marii Sanchezové. Do hlavní soutěže prvně pronikla ve Wimbledonu 2014, kde ji deklasovala turnajová čtyřka Agnieszka Radwańská 2–6 a 1–6.\n\nPři svém debutu ve Fed Cupu, v montréalské baráži světové skupiny 2015 proti Kanadě, překvapivě přehrála jako hráčka druhé světové stovky sedmou ženu žebříčku Eugenii Bouchardovou ve třech setech. Za rozhodnutého vítězného stavu 3:1 na zápasy, pak s Olaruovou podlehly páru Gabriela Dabrowská a Sharon Fichmanová.\n\nNa French Open 2015 poprvé nemusela hrát kvalifikaci. Na úvod přehrála Alizé Limovou, ve druhém světovou dvanáctku Karolínu Plíškovou a ve třetím Italku Francescu Schiavoneovou.\n\nDo elitní světové stovky žebříčku WTA ve dvouhře poprvé pronikla 27. dubna 2015, když jí patřila 100. příčka. Premiérové finále na okruhu WTA Tour odehrála na bukurešťském BRD Bucharest Open 2015, kde s krajankou Patricií Mariou Țigovou prohrály v boji o deblový titul s gruzínsko-nizozemskou dvojicí Oxana Kalašnikovová a Demi Schuursová.\n\n"}
{"id": "1109579", "url": "https://cs.wikipedia.org/wiki?curid=1109579", "title": "Pozdní Ťin", "text": "Pozdní Ťin\n\nPozdní Ťin je může označovat historické státy na území Číny:\n\n\n"}
{"id": "1109588", "url": "https://cs.wikipedia.org/wiki?curid=1109588", "title": "Jiří Sůra", "text": "Jiří Sůra\n\nJiří Sůra (24. ledna 1939 Brno – 17. listopadu 1982) byl československý prvoligový fotbalista, záložník. Nejvyšší soutěž hrál i v ledním hokeji za Zbrojovku Brno. Byl mládežnickým reprezentantem ČSR v kopané.\n\nOdchovanec Zbrojovky Brno patřil v polovině 50. let společně s Karlem Komárkem k oporám dorostenecké reprezentace.. V roce 1958 narukoval do Dukly Praha, kde zůstal i po skončení ZVS a získal zde 4 tituly mistra Československa. Nejvyšší soutěž hrál ještě v sezoně 1964/65 za TJ ČKD Praha. V první československé lize odehrál 41 utkání, vstřelil 4 branky. V Poháru mistrů evropských zemí si připsal 2 starty, branku nevstřelil (1958/59: 1 / 0, 1962/63: 1 / 0). Zemřel ve věku 43 let na zápal plic.\n\n"}
{"id": "1109590", "url": "https://cs.wikipedia.org/wiki?curid=1109590", "title": "Michele Gabellone", "text": "Michele Gabellone\n\nMichele Gabellone, také \"Cabalone, Caballone, Cabelone, Cabellone nebo Gabbalone\", (listopad 1692 Neapol – 19. ledna 1740 tamtéž) byl italský hudební skladatel a pedagog.\n\nStudoval hudbu na neapolské konzervatoři \"Conservatorio di Santa Maria di Loreto\" pod vedením Gaetana Veneziana a Giuliana Perugina . V roce 1716 se oženil s Teresou Muscettolaovou. Z jeho několika dětí se syn Gaspare, známý pod jménem Gaspare Gabellone, rovněž proslavil jako hudební skladatel. Kolem 1717 začala jeho spolupráce s neapolským divadlem \"Teatro dei Fiorentini\", ale teprve od roku 1928 začalo divadlo uvádět jeho opery.\n\nBěhem svého života se věnoval také výuce hudby. Mezi jeho žáky byl i houslista a skladatel Emanuele Barbella a zpěvačka Faustina Bordoni (budoucí manželka slavného skladatele Johanna Adolfa Hasse).\n\n\n\n\n"}
{"id": "1109591", "url": "https://cs.wikipedia.org/wiki?curid=1109591", "title": "Bettie Serveert", "text": "Bettie Serveert\n\nBettie Serveert je nizozemská rocková skupina. Skupina původně vznikla v roce 1986, ale po odehrání prvního koncertu se rozpadla. Její sestavu tvořili zpěvačka a kytaristka Carol van Dijk, kytarista Peter Visser, baskytarista Herman Bunskoeke a bubeník Berend Dubbe. V roce 1990 byla skupina obnovena a roku 1992 vydala své první album. Později vydala ještě několik studiových alb.\n\nNázev skupiny znamená doslova „Bettie podává“ a je to titul učebnice tenisu, kterou napsala bývalá nizozemská reprezentantka Betty Stöveová.\n\n\n"}
{"id": "1109600", "url": "https://cs.wikipedia.org/wiki?curid=1109600", "title": "Evropská silnice E73", "text": "Evropská silnice E73\n\nMezinárodní silnice E73 je evropská silnice spojující Maďarsko s Jaderským mořem, vede z Budapešti do Opuzenu. Její celková délka je 702 km.\n\nSilnice E73 prochází přes 3 země:\n\nBudapešť – Dunaújváros – Szekszárd – Bóly – Mohács – Udvar\n\nDuboševica – Osijek – Velika Kopanica – Slavonski Šamac\n\nŠamac – Doboj – Sarajevo – Zenica – Sarajevo – Mostar\n\nMetković – Opuzen\n"}
{"id": "1109603", "url": "https://cs.wikipedia.org/wiki?curid=1109603", "title": "Brandon Routh", "text": "Brandon Routh\n\nBrandon James Routh (* 9. října 1979, Norwalk, Iowa, Spojené státy americké) je americký herec a bývalý model. Vyrostl v Iowě a poté se přestěhoval do Los Angeles za hereckou kariérou, kráce poté se objevil v několika televizních seriálech. V roce 2006 se proslavil rolí Supermana ve filmu Superman se vrací. Vedlejší roli získal v seriálu \"Chuck\". Následovaly role ve filmech \"Zack a Miri točí porno\" \"a Scott Pilgriim proti zbytku světa\".Aktuálně hraje roli Raye Palmera/Atoma v seriálu \"Arrow\" a od roku 2016 v seriálu \"Legends of Tomorrow\".\n\nNarodil se v Norwalku v Iowě, je synem Catherine LaVonne (rozené Lear), učitelka, a Ronal Wayne Routha, tesař. Má anglické, skotské, německé a holandské předky. Navštěvoval Norwalk High School, kde hrál různé sporty a byl součástí hudebních a divadelních programů. Jeden rok navštěvoval University of Iowa a toužil se stát spisovatelem. Během té doby pracoval jako model.\n\nV roce 1999 opustil univerzitu a přestěhoval se na Manhattan a později do Los Angeles za hereckou kariérou. Poprvé se objevil ve videoklipu Christiny Aguilery k písničce \"What a Girl Wants. Ten samý rok byl obsazen do seriálu stanice ABC \"Odd Man Out\". V roce 2000 se objevil ve čtyřech epizodách třetí série seriálu \"Undressed\". Krátce na to se objevil v epizodě seriálu \"Gilmorova děvčata\" a získal roli v telenovele \"One Life to Live\", kde hrál od roku 2001 do roku 2002.\n\nPřed obsazením do supermanského filmu \"Superman se vrac\"í, Warner Bros. strávil spoustu častu hledáním možné hvězdy filmu. Padly jména jako Nicolas Cage, Josh Hartnett, Brendan Fraser, Paul Walker, Henry Cavill (který se stal Supermanem ve filmu \"Muž z oceli\" v roce 2013), James Marsden, Ashton Kutcher, Keanu Reeves, Will Smith a James Caviezel. Režisér Bryan Singer si rozhodl najmout Routha dva měsíce po setkání. Natáčení začalo v Sydney v únoru 2005. Film měl premiéru 28. června 2006 a vydělal 200 milionů dolarů. V roce 2006 získal cenu Spike TV Award v kategorii \"Nejlepší superhrdina\".\n\nObjevil se ve filmu \"Life is Hot in Cracktown\" a v nezávislém dramatu \"Lie to Me\", po boku své manželky Courtney Ford. Získal roli ve filmu Informátoři, založeném na stejnojmenné novele od Bret Easton Ellise, ale jeho scény byly nakonec vystřižené. V roce 2008 získal cameo roli ve filmu \"Zack a Miri točí porno\" a jako porotce se objevil v soutěži \"Comic Book Challange\". V lednu 2009 byl oficiálně obsazen do role Todda Ingrima ve filmu \"Scott Pilgriim proti zbytku světa\". Daniela Shawa si zahrál ve třetí sérii seriálu Chuck\".\"V roce 2011 se objevil ve filmu \"Dylan Dog - Dead of Night\". 22. února 2012 bylo oznámeno, že byl obsazen do seriálu stanice CBS \"Parťáci,\" po boku Lucy Davis.\n\nV roce 2013 propůjčil svůj hals do videohry \"\". Objevil se v jedné epizodě seriálu Millerovi a v epizodách seriálů \"Chosen\" a \"Enlisted\".\n\n7. července 2014 bylo oznámeno, že si znovu zahraje superhdinu z komiksu DC a to Raye Palmera / Atoma v seriálu stanice CW \"Arrow\". Jako vedlejší postava se objevil ve třetí sérii seriálů, která měla premiéru 8. října 2014.\n\nTvůrci seriálu \"Arrow\", oznámili, že přemýšlí o spin-offu seriálů o Atomovi. V únoru 2015 bylo oznámeno, že spin-off bude zaměřený na superhrdinský tým, ve kterém bude Atom součástí. Dále se v seriálu objeví Wentworth Miller, Victor Garber a Caity Lotz.\n\n23. srpna 2006 se zasnoubil se svojí přítelkyní, herečkou Courtney Ford a vzali se 24. listopadu 2007 na ranči El Capitan v Santa Barbaře. 10. srpna 2012 se jim narodil syn Leo James.\n\n"}
{"id": "1109608", "url": "https://cs.wikipedia.org/wiki?curid=1109608", "title": "Bígl-Harrier", "text": "Bígl-Harrier\n\nBígl-Harrier (anglicky: Beagle-Harrier) je francouzské psí plemeno, vzniklé křížením bíglů a harrierů.\nOficiální verze vzniku bígl-harriera praví, že vznikl v 19. století ve Francii . Dle ní francouzský šlechtic Gerard chtěl vyšlechtit nové psí plemeno, určené především pro lov zajíců, které by se snadno dostalo i do těžko přístupného terénu. Druhá verze říká, že je to ustálené spojení dvou plemen, které bylo používáno ve Velké Británii již dlouhou dobu a štěňata z tohoto spojení pak byla importována do Francie . Samotná plemena bígl a harrier jsou velmi starobylá, jejich datum vzniku se pohybuje okolo 11. století. Pro své šlechtění použil bígly a méně známé harriery. Roku 1974 bylo oficiálně uznáno FCI a uznaný standard napsal sám baron Gerard . UKC jej uznalo až roku 1996 . Toto plemeno je poměrně vzácné, psi jsou k dostání pouze v Německu, Anglii, Francii, Irsku . Chovají se hlavně jako lovečtí psi, především zajíců a lišek. Vzácně jej uvidíme i jako společníka.\n\nOficiální používaná zkratka v Česku je BEH a nachází se zde několik jedinců.\nBígl-harrier je středně velký pes, který v dospělosti váží 20 - 25 kg a výška v kohoutku se pohybuje okolo 47 cm. Je to dobře osvalený, pohyblivý a silný pes. Srst, která pokrývá celé tělo bígl-herriera, je krátká a hladká. Převládající barvy jsou plavá, černé a bílé. Černé sedlo jsou nejčastější, stejně jako pálení.\n\nPes má silnou hlavu, lebka je široká i když stop není příliš výrazný. Čumák, který je stejně dlouhý, jako lebka se zužuje. Je zakončený černou nosní houbou s dobře otevřenými nosními otvory. Má dobře otevřené tmavé oči s inteligentním a veselým výrazem. Široké, středně dlouhé uši se zakulacenými špičkami visí podél hlavy psa. Krk je rovný, dobře osvalený a přiměřeně dlouhý. Hřbet je krátký, ale dobře osvalený, hrudník hluboký, žebra dobře klenutá, a břicho vyplněné. a dává psovi kompaktní tělo.\n\nBígl-harrier je hbitý, rychlý a má vynikající čich. Tito psi jsou temperamentní, inteligentní, bystří a hraví. Jsou aktivní a energičtí. Tvoří silné pouto se svojí rodinou či majitelem, obecně vychází dobře s dětmi a ostatními domácími zvířaty. Je vhodné chovat jej ve větší smečce psů nebo jej nechávat s jinými psy pracovat. Bígl-harrier ukáže obrovskou sílu a obratnost při lovu, ale doma je pes uvolněný a klidný. Dobře hlídají a mají výrazný hlas, kterým upozorní na všechny kolemjdoucí. V případě ohrožení majetku či rodiny je schopný rázně zakročit.\n\nPéče o bígl-harriera není náročná. Pes potřebuje dostatek pohybu a zaměstnání, obzvláště je vhodné cvičit ho pro lov. Srst stačí 1x týdně vykartáčovat (vhodná je speciální gumová rukavice). Dostatek pozornosti je třeba věnovat svislým uším, pravidelné kontroly a čištění uší by se měly stát samozřejmostí. Předejde se tak nepříjemným a bolestivým zánětům zvukovodů.\n\nNevadí mu trvalý pobyt venku, ale zateplená bouda, kde by se mohl schovat je nutností, protože jeho srst neizoluje tak dobře vůči silným mrazům. Není to vhodný pes pro lidi žijící v bytech a to ani v případech, že bude chodit na dlouhé procházky, tito psy potřebují otevřený prostor, na kterém by se mohli bez problémů pohybovat. Domov na předměstí s vysokým plotem, to by bylo pro bígl-harriera ideální.\n"}
{"id": "1109609", "url": "https://cs.wikipedia.org/wiki?curid=1109609", "title": "Mary Anne Hobbs", "text": "Mary Anne Hobbs\n\nMary Anne Hobbs (* 16. května 1964) je anglická diskžokejka, novinářka a rozhlasová moderátorka. Narodila se ve městě Garstang v hrabství Lancashire. Ve svých devatenácti letech začala psát pro hudební časopis \"Sounds\" a později pro \"NME\". Později začala moderovat rozhlasové pořady, pracovala například pro BBC Radio 1, které opustila roku 2010. Později se rozhlasu přestala na čas věnovat, ale již roku 2012 začala moderovat na BBC Radio 6 Music. Rovněž se jako diskžokejka věnuje vystupování na koncertech.\n\n"}
{"id": "1109616", "url": "https://cs.wikipedia.org/wiki?curid=1109616", "title": "Since I Left You", "text": "Since I Left You\n\nSince I Left You je první studiové album australské hudební skupiny The Avalanches. Vydalo jej v listopadu roku 2000 hudební vydavatelství Modular Recordings. V hitparádovém žebříčku UK Albums Chart se album umístilo na osmé příčce, v Top Heatseekers magazínu \"Billboard\" na 31. a v žebříčku nejlepších elektronických alb téhož časopisu pak na desáté příčce. Skladba „Two Hearts in 3/4 Time“ obsahuje nasamplovanou píseň „Ghost Story“ od velšského hudebníka Johna Calea (z jeho alba \"Vintage Violence\" z roku 1970).\n"}
{"id": "1109617", "url": "https://cs.wikipedia.org/wiki?curid=1109617", "title": "Kostel Nejsvětější Trojice (Raduň)", "text": "Kostel Nejsvětější Trojice (Raduň)\n\nKostel Nejsvětější Trojice v Raduni je jednolodní kostel vystavěný na přelomu 16. a 17. století v pozdně gotickém až renesančním slohu. \n\nObec Raduň vznikla mezi léty 1312 až 1320. Raduň byla tehdy přifařena k velkofaře hradecké, ale ve 14. století význam hradecké velkofary téměř zanikl a v Komárově byl nově zřízen kostel i s farou, proto byly okolní vsi včetně Raduně a raduňské části Vršovic přifařeny ke komárovské plebánii.\n\nPo roce 1523 patřil Komárov do majetku krnovského knížete Jiřího Braniborsko-Ansbašského a v Raduni v té době sídlil rod Tvorkovských z Kravař. Protože Tvorkovští neměli dobré vztahy s knížetem krnovským, chtěli se vymanit z církevní závislosti na komárovské plebánii. Proto nechal Arnošt Tvorkovský nedaleko raduňské tvrzi vybudovat dřevěnou kapli sv. Anny. Kaple nabyla na významu v roce 1550, kdy se na Opavsku šířil protestantismus a protože Tvorkovští byli horlivým katolíky, zůstala i Raduň katolická. V roce 1580 byl již Komárov celý protestantský a katolický kněz byl odtud vyhnán. Tak zanikla komárovská plebánie.\n\nV 90. letech 16. století nedokázala kaple sv. Anny pojmout všechny raduňské a vršovské věřící a navíc byla značně zchátralá. Tehdy se zde pravděpodobně již sloužily evangelické bohoslužby. Majitel panství, pán Pertold Tvorkovský, nechal kapli zbourat a na jejím místě začal roku 1598 stavět nový zděný kostel. V té době řádila na Opavsku morová epidemie, která protáhla stavbu na pět let. Kostel byl dokončen roku 1603.\n\n10. května 1603 byl kostel vysvěcen. Světitelem byl olomoucký biskup František kardinál Ditrichštejn, který chtěl tímto aktem posílit katolicismus na Opavsku. Kardinál zároveň Raduni přislíbil samostatnou plebánii, kterou budou tvořit obce Raduň, Vršovice a Suché Lazce, která měla začít existovat ve chvíli, kdy kardinál sežene Raduni vhodného kněze, kterých bylo na Opavsku kvůli šířícímu se protestantismu nedostatek. Proto raduňská plebánie vznikla až v roce 1607. Poslední farář, Stanislav Pardovský, byl roku 1621 z Raduně vypuzen. Od té doby zůstala Raduň téměř na 200 let bez vlastního kněze.\n\nBěhem třicetileté války byl v roce 1624 kostel zpustošen a vykraden vojsky Jana Jindřicha Krnovského tak, že se v něm nemohly konat bohoslužby. O další rabování se postarala vojska Mansfeldova. Tvorkovští byli na mizině a farníci byli zbaveni majetku. Proto Pertold Tvorkovský požádal kardinála, aby obnovil v rámci rekatolizace katolickou duchovní správu v Komárově, která by se starala i o Raduň a Vršovice. Kardinál Pertoldovi vyhověl a komárovskou duchovní správu svěřil jezuitům, jejichž úkolem bylo očistit Opavsko od protestantismu a českobratrství. V Komárově tuto činnost vykonávali pouze dva jezuité, kteří se ale nemohli plně věnovat Raduni, proto se bohoslužby v Raduni konaly nepravidelně. Současně je Raduň uváděna jako převážně nekatolická ještě v roce 1691. Přestože zde byly pokusy o znovuobnovení raduňské farnosti, Raduň zůstala komárovskou filiálkou po dalších 190 let, protože zde byl nedostatek kněží a obnovu far brzdily i další války. Vlastního kněze získala Raduň až v roce 1832 a aby mohly bohoslužby probíhat každý den, začala se v blízkosti kostela stavět budova pro kněze (místními zvaná „fara“), která byla dokončena roku 1836.\n\nRoku 1859 byly Raduň a Vršovice vyloučeny z komárovské obce a díky hraběnce Larisch Monnischové byla ustanovena samostatná farnost Raduň při kostele Nejsvětější Trojice.\n\nPosledním farářem, který žil na raduňské faře do roku 1952, byl Vincenc Kubáč. V současnosti kostel spadá pod farnost Opava – Komárov.\n\nKostel je výškovou dominantou obce, což je umocněno jeho polohou na stoupajícím terénu. Šířící se protestantismus na přelomu 16. a 17. století předurčil obranný charakter kostela.\n\nHranolovitá věž s hodinami je vystavěna na čtvercovém půdorysu. Nachází se zde kruhové okno nad portálem, původní klíčové střílny a oblouková okna pod střešní římsou. Ostění lomeného portálu a obloukových oken pod římsou pocházejí z 19. století. K věži přiléhá kryté schodiště s lomeným portálem a s dvojicí lomených oken vedoucí na kůr.\n\nKostel je jednolodní, má půdorys latinského kříže. V hlavní lodi se nachází pouze jedno lomené okno vyplněné trojlistem a dvěma jeptiškami. Stejně tvarovaná okna můžeme nalézt i v presbytáři.\nTransept je ukončen dvojicí kaplí – kaplí sv. Anny na severní straně a kaplí Panny Marie Pomocné na straně jižní. Kaple jsou přepatrovány, v prvním patře se nachází prostory kůru. Okna v obou kaplích jsou kruhová, vnější vchod do kaple Panny Marie Pomocné je prostý, obloukový. Kruhová okna v kapli sv. Anny byla zvětšena před výmalbou kostela v roce 1905.\n\nPresbytář je umístěn tradičně na východě. Polygonální zakončení presbytáře je podporováno třemi odstupňovanými opěráky.\n\nNalevo od presbytáře je sakristie, napravo nová oratoř. Do sakristie vede lomený portál. Vyskytují se zde prostá obdélníková okna a jedno lomené okno vedoucí přes patro ze sakristie do staré oratoře. Je vyplněno trojlisty, čtyřlisty a jeptiškami.\n\nNovou oratoř nechal postavit farář Vincenc Kubáč roku 1906 v novogotickém stylu. Portál oratoře má tvar lomeného oblouku, který je vynášen dvěma polosloupy. Nad dveřmi je okénko tvaru čtyřlistu. Oratoř lemuje atika se slepými trojlisty. Kostel je postaven z pálených, bíle omítnutých cihel.\n\nStřecha byla opravována v roce 1907. Při té příležitosti byla sňata a otevřena báň z věže, V báni byly nalezeny tři mince. Korouhvička na věži obsahuje dva letopočty – 1613 a 1771. V těchto létech byla pravděpodobně střecha opravována. Stará korouhvička byla při opravě střechy nahrazena novou.\n\nPřed hlavním vchodem stojí kamenný kříž z razovského pískovce z roku 1899 od kameníka Gottlieba Heidricha a socha Ježíše Krista. Ke kostelu přiléhá fara a hřbitov, kde se od roku 1980 již nepohřbívá.  \n\nDo hlavní lodi se vchází předsíní pod věží. Loď je zaklenuta křížovou žebrovou klenbou o třech polích s kruhovými svorníky, žebra jsou klínová s výžlabkem. Klenby jsou podporovány renesančními čabrakovými konzolami.\n\nPresbytář je od hlavní lodi oddělen lomeným vítězným obloukem. Vyskytuje se zde jedno pole stejné křížové žebrové klenby jako v hlavní lodi, polygonální zakončení je zaklenuto klenbou paprsčitou. Z presbyteria se vchází lomeným portálem do sakristie a do nové oratoře. Sakristie je zaklenuta klenbou se štukovými žebry s hřebínky bez svorníku. Vchod ze sakristie do kazatelny byl vybourán a vyzděn v roce 1891. Ze sakristie je možno vystoupit do patra do staré oratoře. Nová oratoř byla postavena v roce 1906. Její trámový strop má tvar lomeného oblouku, trámy se opírají o konzoly.  \n\nV obou kaplích je klenba o dvou polích se štukovými žebry s hřebínky stejně jako v sakristii. Jen v kapli Panny Marie Pomocné je klenba spojena čtvercovým svorníkem. Kaple sv. Anny byla přestavěna v roce 1906.\n\nZ kaple Panny Marie Pomocné vede kamenné schodiště do patra na kůr. Schodiště bylo vybudováno v roce 1869, protože venkovní vchod na schody na kůr byl zazděn. Vchod byl v roce 1893 kvůli stížnostem znovu otevřen a z důvodu požární bezpečnosti byly přistavěny jednoduché dřevěné schody u stěny kaple Panny Marie Pomocné. Později byly přeloženy k pravé straně věže a opatřeny dřevěnou síňkou.\n\nZ důvodu v té době velmi oblíbeného sborového zpěvu bylo první patro využito jako zpěvácké tribuny. Kůr byl rozšířen v roce 1875 podle plánů stavitele Lunwalda z Opavy. Pravá část kůru (nazývaná též panská pavlač) sloužila pro vrchnostenské služebnictvo a úřednictvo. Tribuny mají dřevěné trámové stropy.\n\nNad sakristií se nachází stará oratoř, odkud raduňská šlechta sledovala bohoslužby, do doby než byla v roce 1906 přistavěna nová oratoř napravo od presbytáře s otevřeným prospektem. Ze staré oratoře bylo možné sledovat mše širokým lomeným, čtyřdílným oknem vyplněným velkou okenní kružbou s trojlisty a dvěma menšími okenními kružbami s čtyřlisty.\n\nV kostele se nacházejí dvě krypty, které nechal vybudovat pán Pertold Tvorkovský. První je umístěna v hlavní lodi, vchod do ní je před hlavním oltářem. Druhá je pod kaplí sv. Anny a vchod se nachází uprostřed kaple. V kryptách jsou uloženy ostatky členů šlechtických rodů Tvorkovských a Blücherů, kteří sídlili v Raduni. Naposledy se zde pohřbívalo v roce 1929.  \n\nNový kostel byl vybaven pěti oltáři – hlavním oltářem Nejsvětější Trojice a vedlejšími oltáři Panny Marie, sv. Hyacinta, sv. Anny a sv. Kateřiny. V pozdějších dobách dostal kostel na stěny nápisy a náhrobní kameny, které byly v roce 1833 opsány německým švabachovým písmem a uloženy na raduňské faře. Nápisy byly na stěnách zabíleny.\n\nVětšina současného vybavení interiéru pochází z 19. století. V roce 1862 byla v kostele vyměněna stará cihlová dlažba za dlažbu z bílého a červeného kamene. Roku 1863 byly po obvodu celého kostela a v sakristii položeny hliněné odvodné trouby, ale v roce 1869 byly nahrazeny novými. Kněžna Blücherová pořídila roku 1865 velkou skříň na prameny na chóru od stolaře Režnara z Opavy a dubovou skříň do sakristie od sochaře Zobka z Opavy.\n\nFarář Josef Raiman, který sídlil v Raduni od roku 1888, začal kostel zvelebovat. Roku 1889 pořídil dva nové zvony ke třem dosavadním od Petra Hilznera z Vídně. Všechny zvony byly odvezeny za první světové války. Nový zvon od firmy Manovník z Brna dostal kostel až roku 1921. V roce 1891 nahradil starou kazatelnu za novou neogotickou od řezbáře Pavla Assmanna z Opavy, následujícího roku pořídil také neogotickou pozlacenou monstranci zakoupenou u Adlera ve Vídni. Nová novogotická křížová cesta byla zakoupena v roce 1893.\n\nRoku 1897 byl vyměněn oltář, jednalo se již o čtvrtý oltář kostela. První oltář byl zničen během třicetileté války, druhý, z roku 1717, byl vyměněn v roce 1846 za oltář nevkusný a slohu kostela neodpovídající. Nový oltář, zasvěcený Nejsvětější Trojici, již slohu kostela odpovídal a stojí v kostele dodnes. Jedná se o práci řezbáře Karla Neusera z Nového Jičína, pozlacení provedl Teodor Berger. Karel Neuser rovněž vytvořil oltáře do bočních kaplí, protože staré již byly sešlé. V levé kapli byl umístěn obraz sv. Anny od švýcarského malíře Kaisra. Do pravé kaple přibyl na oltáři reliéf Panny Marie Pomocné ze sochařských ateliérů Stufleserových v Grädenu.\n\nRoku 1905 byly vyměněny dveře do předsíně za novogotické a byl opraven portál. Kostel byl vymalován Konrádem Assmanem kaseinovými barvami, při tom byly objeveny gotické\nnápisy v kapli sv. Anny, týkající se založení a posvěcení kostela. Ostatní nápisy se týkaly panského rodu z Kravař a jejich opisy se zachovaly.\n\nNa dřevěných lavicích v hlavní lodi a na zábradlí kůru se vyskytují motivy lomeného oblouku. Lavice vyrobili v roce 1905 František Říčný a Jan Hoza z Raduně. Na rozšířeném kůru byly v roce 1875 postavené nové varhany zakoupené u firmy Rieger v Krnově. Jedná se o 13. varhany, které tato firma vyrobila.\n\nStřet katolicismu a protestantismu na Opavsku se dramaticky projevil v době svěcení kostela Nejsvětější Trojice v Raduni. Kostel přijel vysvětit olomoucký biskup František kardinál Ditrichštejn. Kardinál dorazil do Opavy 8. května 1603 a ubytoval se v klášteře dominikánů. Jakmile se zpráva rozšířila mezi měšťany, propukla vlna odporu, protože kardinál byl znám jako nesmiřitelný odpůrce protestantismu. Měšťané začali před dominikánským klášterem demonstrovat a vyzývali kardinála, aby ihned opustil město, pokud nechce dopadnout jako jeho předchůdce před léty.\n\nKardinál sice v Opavě ještě přenocoval, ale hned ráno se vydal na cestu do Raduně. Domníval se, že odjezd bude tajný, ale Opavané byli ve střehu. Když kardinál projížděl Dolním náměstím, davy měšťanů zaútočily na biskupský kočár kameny a blátem. Kočár byl štván zuřivě štěkajícími psy. Koně, splašeni psy a kamením, rozběhli se přes Horní náměstí Jaktařskou branou za město.\n\nKardinál musel dorazit do Raduně oklikami po polních cestách, celý utrmácený a vyděšený. V neděli 10. května se již vzpamatoval a kostel za velké slávy vysvětil.   \n\n\n"}
{"id": "1109618", "url": "https://cs.wikipedia.org/wiki?curid=1109618", "title": "Diego Schwartzman", "text": "Diego Schwartzman\n\nDiego Sebastián Schwartzman (* 16. srpna 1992 Buenos Aires) je argentinský profesionální tenista. Ve své dosavadní kariéře na okruhu ATP Tour vyhrál tři singlové turnaje, když triumfoval na květnovém Istanbul Open 2016, únorovém Rio Open 2018 a srpnovém Los Cabos Open 2019. Na challengerech ATP a okruhu Futures získal šestnáct titulů ve dvouhře a patnáct ve čtyřhře.\n\nNa žebříčku ATP byl ve dvouhře nejvýše klasifikován v červnu 2018 na 11. místě a ve čtyřhře pak v srpnu 2019 na 40. místě. Trénují ho bývalí argentinští tenisté Juan Ignacio Chela a Leonardo Olguin. Dříve tuto roli plnil Sebastián Prieto.\n\nV argentinském daviscupovém týmu debutoval v roce 2015 utkáním Světové skupiny proti Brazílii, v němž po boku Carlose Berlocqa prohrál čtyřhru s párem Marcelo Melo a Bruno Soares. Argentinci postoupili 3:2 na zápasy. Do listopadu 2019 v soutěži nastoupil k šesti mezistátním utkáním s bilancí 4–3 ve dvouhře a 0–1 ve čtyřhře.\n\nProfesionálem se stal v roce 2009. Prvním turnajem na okruhu ATP World Tour, kde si zahrál hlavní soutěž se stal únorový VTR Open 2013 ve Viña del Mar. Jako postoupivší kvalifikant skončil v úvodním kole na raketě krajana a pozdějšího vítěze Horacia Zeballose po třísetovém průběhu. Debutová výhra přišla o dva týdny později na Copa Claro 2013 v Buenos Aires, kam obdržel divokou kartu. V úvodním kole překvapivě zdolal čtvrtého nasazeného Brazilce Thomaze Bellucciho, aby mu ve druhé fázi vystavil stopku španělský antukář Tommy Robredo.\n\nNa nejvyšší grandslamové úrovni si poprvé hlavní soutěž zahrál na French Open 2014, kde jako kvalifikant v prvním kole vyřadil Portugalce Gastãa Eliase, než podlehl turnajové čtyřce Rogeru Federerovi. O rok později na French Open 2015 přehrál Haidera-Maurera, aby v pětisetové bitvě druhého kola skončil na raketě třináctého nasazeného Gaëla Monfilse, když ztratil vedení 2–1 na sety. Na US Open 2014 byl na úvod vyřazen světovou jedničkou Novakem Djokovićem.\n\nDo semifinále dvouhry ATP Tour poprvé došel na Istanbul Open 2015, kde hrál v roli osmého nasazeného. V utkání však nestačil na pozdějšího vítěze Federera ve třech setech. Do premiérového finále okruhu ATP Tour se probojoval na únorovém Brasil Open 2015, konaném na antukových dvorcích v São Paulu. V deblové soutěži v něm s Italem Paolem Lorenzim podlehli kolumbijské dvojici Juan Sebastián Cabal a Robert Farah.\n\nNarodil se roku 1992 v argentinské metropoli Buenos Aires do židovské rodiny Ricarda a Silvany Schwartzmanových.\n\n"}
{"id": "1109624", "url": "https://cs.wikipedia.org/wiki?curid=1109624", "title": "Môlča", "text": "Môlča\n\nMôlča je obec na Slovensku v okrese Banská Bystrica. V roce 2014 zde žilo 354 obyvatel. První písemná zmínka o obci pochází z roku 1424.\n\n"}
{"id": "1109644", "url": "https://cs.wikipedia.org/wiki?curid=1109644", "title": "Kníže z Ťin", "text": "Kníže z Ťin\n\nKníže z Ťin () byl čínský aristokratický titul udělovaný zpravidla příbuzným panujícího císaře, obvykle synům.\n\nTitul knížete, \"wang\" (v případě nezávislých vládců překládaný jako král) byl po císaři (\"chuang-ti\") nejvyšším aristokratickým čínským titulem. \n\nV říši Wej byl titul \"Ťin wang\" zcela mimořádný, nad ostatními knížaty, a byl předstupněm císařské hodnosti, je proto vhodnější ho přeložit jako král z Ťin. Analogický význam měl při přechodu od období Západní Ťin k Východní Ťin, kdy ho přijímala knížata aspirující na císařskou hodnost.\n\n\n\n\n\n\n\n\n\n\n\n"}
{"id": "1109662", "url": "https://cs.wikipedia.org/wiki?curid=1109662", "title": "Giacomo Agostini", "text": "Giacomo Agostini\n\nGiacomo Agostini (* 16. června 1942 Brescia) je bývalý italský motocyklový závodník. Je historicky nejúspěšnějším účastníkem mistrovství světa silničních motocyklů; vyhrál patnáct titulů mistra světa a 122 závodů.\n\nV závodech Grand Prix debutoval v roce 1963, kdy skončil bez bodu. O rok později skončil v kategorii do 250 cm³ na 12. místě. Od roku 1965 závodil za stáj MV Agusta, s níž se stal šestkrát mistrem světa do 350 cm³ (1968-1973) a sedmkrát mistrem světa do 500 cm³ (1966-1972). V roce 1968 vyhrál všech sedmnáct velkých cen, do kterých nastoupil. Desetkrát vyhrál silniční závod Isle of Man TT, účast v této soutěži ukončil v roce 1972, kdy při ní zahynul Gilberto Parlotti. V roce 1974 přestoupil k týmu Yamaha, kde získal titul mistra světa ve 350 cm³ 1974 a v 500 cm³ 1975. V roce 1974 vyhrál americký závod 200 mil Daytony. Kariéru ukončil roku 1977, poté startoval v automobilové sérii Formule 2 na voze Chevron, ale bez větších úspěchů. V letech 1982 až 1990 byl manažerem stáje Yamaha a dovedl ke třem titulům mistra světa v nejvyšší kubatuře Eddieho Lawsona. Roku 2003 obdržel Řád zásluh o Italskou republiku v hodnosti komtura.\n\n"}
{"id": "1109668", "url": "https://cs.wikipedia.org/wiki?curid=1109668", "title": "Heinrich Leiner", "text": "Heinrich Leiner\n\nHeinrich von Leiner, uváděno též Leinner, česky Jindřich rytíř Leiner (1. června 1818 Praha – ???), byl rakouský politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nVystudoval práva na Karlo-Ferdinandově univerzitě. Roku 1843 získal titul doktora práv. Působil jako velkostatkář. Byl nájemcem a od roku 1882 i majitelem velkostatku Lešany na Benešovsku. Od roku 1849 byl členem Vlastenecko-hospodářské společnosti. Roku 1877 se stal členem okresní školní rady v Benešově.\n\nZapojil se i do politiky. V doplňovacích volbách v říjnu 1869 byl zvolen na Český zemský sněm za kurii velkostatkářskou (nesvěřenecké velkostatky). Do sněmu se vrátil v zemských volbách v roce 1872. Mandát obhájil v zemských volbách v roce 1878. Patřil ke Straně ústavověrného velkostatku, která byla proněmecky, provídeňsky a centralisticky orientovaná.\n\nByl též poslancem Říšské rady (celostátního parlamentu, kam usedl v prvních přímých volbách v roce 1873 za kurii velkostatkářskou v Čechách. Slib složil 23. října 1877. Po jisté přestávce se do parlamentu vrátil v doplňovacích volbách roku 1881. Slib složil 14. listopadu 1881. Uvádí se jako statkář, bytem v Castrowic.\n"}
{"id": "1109718", "url": "https://cs.wikipedia.org/wiki?curid=1109718", "title": "Kurýr (seriál)", "text": "Kurýr (seriál)\n\nKurýr (v anglickém originále Transporter: The Series) je koprodukční kanadsko-německo-francouzský akční televizní seriál z roku 2012, natočený na motivy filmové série z pera scenáristy Luca Bessona. Ústřední postavou je profesionální nájemný kurýr s výcvikem ze speciálních jednotek Frank Martin. Ve filmech \"Kurýr\" (2002), \"Kurýr 2\" (2005) a \"Kurýr 3\" (2008) jej ztvárnil Jason Statham, ale do seriálu byl místo něj obsazen Chris Vance. Na dvanáctidílnou sérii vysílanou od podzimu 2012 navázala stejně dlouhá druhá série na podzim 2014. V českém znění seriál začala premiérově uvádět od prosince 2013 televize Prima Cool.\n\nZajímavostí je, že se některé díly natáčely i v České republice (např. 6. epizoda 2. řady před pražským Rudolfinem) a epizodní role si zahráli čeští herci jako např. Marek Vašut, Miroslav Šimůnek, Zdeněk Maryška, Miroslav Hrabě a další (v 7. epizodě 2. řady „T2“, česky „Duel“).\n"}
{"id": "1109771", "url": "https://cs.wikipedia.org/wiki?curid=1109771", "title": "Wenzl Löffler", "text": "Wenzl Löffler\n\nWenzl Löffler, též Wenzel Löffler (22. ledna 1834 Mikulovice – 25. září 1875 Mikulovice), byl rakouský politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPatřila mu usedlost v rodných Mikulovicích, od roku 1870 v Kadani. V roce 1865 se stal předsedou okresního zastupitelstva (okresním starostou) v Kadani. Byl členem spolku Verein für Geschichte der Deutschen in Böhmen.\n\nZapojil se i do politiky. V zemských volbách v lednu 1867 byl zvolen na Český zemský sněm za kurii venkovských obcí, obvod Kadaň, Přísečnice, Doupov. Do sněmu se dostal i v krátce poté vypsaných zemských volbách v březnu 1867. Mandát obhájil rovněž v zemských volbách v roce 1870 a zemských volbách v roce 1872. Rezignoval roku 1874. V doplňovacích volbách ho pak nahradil Ludwig von Schwarzenfeld.\n\nByl též poslancem Říšské rady (celostátního parlamentu, kam usedl v prvních přímých volbách v roce 1873 za kurii venkovských obcí, obvod Karlovy Vary, Jáchymov atd. Rezignace byla oznámena na schůzi 20. října 1874. Uvádí se jako majitel hospodářství, bytem v Mikulovicích. Patřil k tzv. Ústavní straně, která byla liberálně, proněmecky, provídeňsky a centralisticky orientovaná. V jejím rámci představoval mladoliberální křídlo.\n"}
{"id": "1109790", "url": "https://cs.wikipedia.org/wiki?curid=1109790", "title": "Občina Zagorje ob Savi", "text": "Občina Zagorje ob Savi\n\nObčina Zagorje ob Savi je jednou z 212 občin ve Slovinsku. Nachází se ve střední části státu v Zasávském regionu. Občinu tvoří 73 sídel, její rozloha je 147,1 km² a k 1. lednu 2017 zde žilo 16 575 obyvatel. Správním centrem občiny je město Zagorje ob Savi.\n\nObčina leží na území historického Kraňska. Je jednou ze 4 občin Zasávského regionu.\n\nObčinu tvoří 73 sídel: Blodnik, Borje pri Mlinšah, Borje, Borovak pri Podkumu, Brezje, Breznik, Briše, Dobrljevo, Dolenja vas, Dolgo Brdo pri Mlinšah, Družina, Čemšenik, Čolnišče, Golče, Gorenja vas, Hrastnik pri Trojanah, Izlake, Jablana, Jarše, Jelenk, Jelševica, Jesenovo, Kandrše, Kisovec, Kolk, Kolovrat, Konjšica, Kostrevnica, Kotredež, Log pri Mlinšah, Loke pri Zagorju, Mali Kum, Medija, Mlinše, Mošenik, Orehovica, Osredek, Padež, Podkraj pri Zagorju, Podkum, Podlipovica, Polšina, Potoška vas, Požarje, Prapreče, Ravenska vas, Ravne pri Mlinšah, Razbor pri Čemšeniku, Razpotje, Rodež, Rove, Rovišče, Rtiče, Ržiše, Selo pri Zagorju, Senožeti, Sopota, Šemnik, Šentgotard, Šentlambert, Šklendrovec, Tirna, Vidrga, Vine, Vrh pri Mlinšah, Vrh, Vrhe, Zabava, Zabreznik, Zagorje ob Savi, Zavine, Zgornji Prhovec, Znojile, Žvarulje.\n\nSousedními občinami jsou: na severu Kamnik a Vransko, na severovýchodě Tabor, na východě Trbovlje, na jihovýchodě Radeče, na jihu Litija, na západě Moravče a na severozápadě Lukovica.\n\n\n"}
{"id": "1109846", "url": "https://cs.wikipedia.org/wiki?curid=1109846", "title": "Hrdinové od Rovine", "text": "Hrdinové od Rovine\n\nHrdinové od Rovine (v rumunském originále ) je opera o jednom dějství rumunského skladatele Nicolae Bretana na jeho vlastní libreto na námět básně Mihaie Eminesca \"Třetí dopis\" (\"\"), která pojednává o vítězství valašských vojsk nad osmanskými v bitvě u Rovine (10. října 1394 nebo 17. května 1395).\n\nNicolae Bretan ji napsal již roku 1925 – v krátkém čase mezi 15. říjnem a 20. listopadem – a její původní určení bylo jako školní opera, hrát ji měli studenti konzervatoře. Nakonec měla premiéru až 24. ledna 1935 v Rumunské národní opeře v Kluži.\n\nPodobně jako v Eminescově básni není předmětem vyprávění ani zájmu tolik samotná bitva jako vnitřní konflikty a vnitřní svět hrdinů. Bitva je představena jako jediné východisko z nouze, kde všechna jednání selhala, a jejím cílem není vítězství samo o sobě, ale záchrana života a lásky.\n\nOperu \"Hrdinové od Rovine\" lze na základě historického námětu i etického tématu považovat za jakousi průpravnou práci k Bretanově nejrozsáhlejší opeře \"Horia\" (1937).\n\n2 flétny, 2 hoboje, 2 klarinety, 2 fagoty, 4 lesní rohy, 2 pozouny, 1 tuba, tympány, harfa, smyčcové nástroje (1. a 2. housle, violy, violoncella, kontrabasy).\n\nJe rok 1394 a ve Valašském knížectví vládne kníže Mircea Starý. Jeho knížectví však ohrožuje mocná Osmanská říše a turecký sultán Bajezic, který již porazil vojska císaře Zikmunda, věří, že malou zemi snadno ovládne. Mircea se pokouší vyjednat se sultánem mír, ale Bajezid je neústupný a vyžaduje výlučně plné poddanství. To však Mirceovi jeho hrdost nedovolí přijmout a opouští schůzku s Bajezidem s přísahou, že bude bojovat do posledního muže – přestože ve vojsku je i jeho syn Mihail, jemuž tak hrozí pravděpodobná smrt.\n\n[Probíhá bitva (10. října 1394); je reprezentována pouze hudbou a zpěvem sboru, který ji popisuje ze zákulisí.]\n\nBitva skončila vítězstvím valašských vojsk proti osmanské přesile. V boji se zvláště hrdinsky vyznamenal Mirceův syn Mihail. Ten píše něžný a jímavý dopis své manželce, v němž popisuje vítězství i svou touhu být co nejrychleji doma a setkat se s ní. Valaši oslavují vítězství.\n\n"}
{"id": "1109851", "url": "https://cs.wikipedia.org/wiki?curid=1109851", "title": "Eduard Bruna", "text": "Eduard Bruna\n\nDoc. JUDr. Eduard Bruna, Ph.D. (* 23. prosince 1946) je český advokát a vysokoškolský učitel. Na Vysoké škole finanční a správní působí též jako děkan a vedoucí katedry veřejného práva.\n\nBruna zastupoval Jiřího Čunka v případě údajného braní úplatků. Čunek měl v roce 2002 jako starosta Vsetína převzít úplatek ve výši půl milionu korun. Jediným přímým důkazem však bylo svědectví tehdejší Čunkovy sekretářky Marcely Urbanové. To bylo navíc napadeno jako nevěrohodné vzhledem k době uplynulé od domnělého činu a též jejímu načasování, kdy Čunek je předsedou KDU-ČSL. Trestní stíhání bylo nakonec zastaveno v srpnu 2007.\n\nBruna v letech 2006 až 2008 absolvoval doktorské studium na právnické fakultě Západočeské Univerzity a získal titul Ph.D. V roce 2009 mu, v důsledku tzv. kauzy plzeňských práv, hrozilo, že o tento titul přijde. Ve správním řízení mu byla vytýkána především chybějící disertační práce v databázi fakulty a také nedostatečná publikační činnost. Média navíc zmiňovala krátkou dobu studia, které mělo trvat 16 měsíců. Sám Bruna pravdivost této informace zpochybnil. Nedostatky však byly odstraněny, když chybějící práce byla odevzdána a publikační činnost doložena. Správní řízení tak bylo zastaveno.\n\nBruna zastupoval Janu Nagyovou v případě kauzy odposlechů manželky bývalého premiéra Petra Nečase vojenským zpravodajstvím. Ta byla 29. května 2015 nepravomocně zproštěna obvinění.\n"}
{"id": "1109879", "url": "https://cs.wikipedia.org/wiki?curid=1109879", "title": "Plovdivský převrat", "text": "Plovdivský převrat\n\nPlovdivský převrat označuje klíčovou událost v moderních dějinách Bulharska. Vzpourou v Plovdivu došlo v roce 1885 k sjednocení dvou bulharských států (Bulharska a Východní Rumélie). Převrat, ke kterému došlo dne 18. září 1885, byl také záminkou k vypuknutí srbsko-bulharské války na podzim téhož roku.\n\nPovstání bylo připraveno již nějakou dobu a načasováno bylo na závěr měsíce září. Nicméně, objevily se skupiny, které nechtěly dlouho čekat. Dne 18. září obsadily ozbrojené jednotky Plovdiv, hlavní město Východní Rumélie. Tamní správce, Gavril Krastevič byl jako bulharský vlastenec pro sjednocení a proto rozkázal nečinit ozbrojencům žádný odpor.\n\nPanovaly však obavy, že by Východní Rumélie, která byla stále ještě formálně součástí Osmanské říše, mohla být okupována tureckými vojsky. Nedlouho po obsazení území proto vznikla nová přechodná vláda v čele s Georgi Stranským, který vyhlásil všeobecnou mobilizaci. Turecké jednotky však Plovdiv a další města neobsadily, neboť podle dohody z Berlínského kongresu tak mohly učinit pouze na základě žádosti guvernéra Východní Rumélie. Gavril Krastevič jako guvernér však žádný takový požadavek nevyslovil a tak důvod pro invazi formálně neexistoval. \n\nPo povstání byl bulharský kníže Alexandr I. prohlášen vládcem Východní Rumélie. Dne 20. září vyhlásil kníže sjednocení obou zemí. \n\nMezinárodní reakce na sjednocení nebyla vlídná. Zatímco Osmanská říše jej v podstatě přijala bez větších komentářů jako fakt, evropské mocnosti byly změnou hranic na Balkáně znepokojeny. Rusko, které bylo tradičním podporovatelem Bulharska takový krok neočekávalo. Pozitivně jej však přivítala Velká Británie. Nespokojeny naopak byly sousední národy; Řekové a Srbové. Srbský král Milan se rozhodl reagovat na tento krok dokonce vyhlášením války a nechal se slyšet, že Srbsko vznese nové územní nároky proti Turecku, především na území Makedonie, aby kompenzovalo porušení rovnováhy.\n\nV českých zemích se zprávy o převratu donesly tisku až s třídenním zpožděním. Tehdejší média stranila bulharským povstalcům a naopak očerňovala režim srbského krále Milana Obrenoviće, který byl ostrým oponentem povstání.\n"}
{"id": "1109884", "url": "https://cs.wikipedia.org/wiki?curid=1109884", "title": "Srdcovka nádherná", "text": "Srdcovka nádherná\n\nSrdcovka nádherná (\"Lamprocapnos spectabilis\") je zahradní okrasná rostlina kvetoucí nezaměnitelnými, červeně růžovými, vpravdě srdčitými květy na tenkých větvičkách.\n\nTento druh zažil taxonomické zemětřesení. Byl jako jediný vyjmutý z rodu \"Dicentra\" a vřazen do monotypického, zvláště pro něj vytvořeného rodu \"Lamprocapnos\", oba rody mají české jméno srdcovka. Dále byla její tradiční čeleď zemědýmovité zrušena a všechny rody byly z ní přeřazeny do rozšířené čeledi mákovitých. Změny byly provedeny na základě fylogenetických výzkumů.\n\nTato bylina pochází z východní Asie, z oblastí řídkých, světlých a opadavých lesů v severovýchodní Číně a na Korejském poloostrově. Roste tam na zatravněných paloucích a svažnatých stráních v nadmořské výšce až 2800 m. Z Asie se dostala v 19. století do Evropy i Severní Ameriky a stala se oblíbenou rostlinou. Začala se pěstovat v zámeckých i venkovských zahradách a na některých místech zplaněla a unikla do domácí volné přírody.\n\nRostlina vydrží po mnoho let růst a kvést na polostinném stanovišti s hlubokou, humózní půdou bohatou na živiny, mírně vlhkou a dobře propustnou. Pokud má květina dostatek vláhy v období růstu i v čase kvetení, poroste úspěšně i na místě plně osluněném. Nesnáší půdy těžké a trvale zamokřené. Z obav o poškození plytce ukrytých kořenů se nedoporučuje hluboké okopávání. Vydrží růst po mnoho let na stejném místě, dělení trsu není nutné.\n\nMimo vegetační období je v podmínkách Střední Evropy mrazuvzdorná. Začíná rašit v dubnu, je však citlivá na jarní mrazíky. Po zatažení rostliny se na podzim doporučuje na rostlinu přihrnout kompost nebo vyzrálý chlévský hnůj.\n\nVytrvalá rostlina s přímými, šedě zelenými nebo načervenalými lodyhami vysokými 40 až 80 cm, které vyrůstají ve volných trsech z dužnatých, hlíznatých kořenů uložených jen nehluboko pod povrchem. Lodyha je lysá, v horní části obvykle rozvětvená a obloukovitě dolů ohnutá. Lodyžní listy s řapíky mají trojúhelníkovité čepele dvoj až trojnásobně zpeřené, jejich obvejčité laločnaté lístky na krátkých řapíčcích jsou po obvodě jemně zubaté, lysé a na horní straně tmavozelené a na spodní šedozelené.\n\nV obryse srdčité květy na chabých stopkách vytvářejí 15 až 25 cm dlouhá květenství, převislé hrozny. Ty jsou tvořené sedmi až patnácti, jednostranně svěšenými květy vyrůstajícími z paždí listenů.\n\nKvět má kalich tvořený dvěma, brzy opadavými plátky. Koruna je zploštěná, 15 až 25 × 15 až 20 mm velká, červeně růžová či vzácně bílá. Má čtyři plátky, vnější jsou polosrdčitého tvaru, vakovité a na vrcholu jsou nazpět ohnuté, vnitřní jsou elipsovité, žlábkovité, v polovině příčně zúžené a z květu vyčnívají bílým vrcholem. Tyčinky jsou vespod nitkami srostlé do dvou svazečků, výše jsou volné a nesou eliptické prašníky, čnělka s bliznou tyčinky převyšuje. Rostlina kvete v průběhu května a června. Ploidie druhu je 2n = 16.\n\nPlod je podlouhlá, elipsoidní, mnohosemenná tobolka otvírající se po dozrání dvěma chlopněmi. Obsahuje kulovitá, tmavá semena schopná klíčit brzy po uzrání.\n\nSrdcovku nádhernou lze množit v období mimo vegetační období, na jaře nebo na podzim, rozdělením trsů. Pro spolehlivé ujmutí oddělku z trsu je nutno nepoškodit jeho křehké kořeny a vysadit ho mělce. V zahradnictvích se rozmnožuje také bylinnými řízky. Větší množství rostlin lze získat ze semen, která se vysejí hned po dozrání nebo na jaře do studeného pařeniště.\n\nTato nenáročná rostlina patří mezi druhy, jenž koncem jara rychle vyrostou, asi dva měsíce (květen - červen) kvetou a pak její listy sežloutnou a celé rostlina zase rychle zaschne. Je tradiční rostlinou venkovských zahrad, která nepotřebuje náročnou péči a přesto každoročně kvete svými nezaměnitelnými květy srdčitého tvaru, odtud je také její rodové jméno „srdcovka“. Byly vyšlechtěny také některé kultivary, mezi nejznámější patří 'Gold Heart' s růžovými a 'Alba' s bílými květy nebo 'Goldheart' se zlatě zbarvenými listy.\n\nV zahradnické praxi se doporučuje srdcovku nádhernou vysazovat do malých skupinek (ve sponu 40 × 40 cm) nebo jako solitéru mezi nižší trvalky, ty po jejím zatažení zakryjí uvolněnou plochu. Vhodné je také umístění po okrajích nízkých dřevin, do stinných partií a na okraje vyšších skalek. Lodyhy s květy jsou také vhodné k řezu (do vázy).\n\nLodyhy i listy obsahují toxické izochinolinové alkaloidy protopin a sanguinarin, které mohou po styku s pokožkou u citlivých lidí vyvolat zánět. Po požití způsobují lehkou otravu projevující se nevolností a zvracením.\n"}
{"id": "1109918", "url": "https://cs.wikipedia.org/wiki?curid=1109918", "title": "Bregovský incident", "text": "Bregovský incident\n\nBregovský incident, známý také jako Bregovská aféra, nebo Bregovská krize byl incident v období prudkého zhoršení vztahů mezi bulharským knížectvím a srbským královstvím v roce 1884.\n\nPodstatou sporu, který vypukl v roce 1884, byla změna toku řeky Timok, která představovala přirozenou hranici mezi oběma balkánskými státy. Na jejím břehu se nacházely pozemky srbské vládnoucí dynastie Obrenovićů. Po jedné z četných povodní však řeka změnila své koryto a část původních pozemků se najednou nacházela za řekou, tedy již na bulharském území. \n\nTehdejší srbský král však nedbal apelů bulharské vlády, aby byla odstraněna srbská pohraniční kontrola z pravého břehu Timoku v blízkosti města Bregovo, kde se podle dohody již nacházelo bulharské území. Vztahy mezi oběma zeměmi nebyly velmi dobré a Bulharsko si činilo nárok i na některé oblasti levého břehu Timoku, který patřil Srbsku. Bulharská strana totiž pomohla několika srbským politickým oponentům krále Miloše Obrenoviće v jejich aktivitách; přivítala je v Bulharsku a podporovala jejich aktivity proti králi Milošovi. \n\nDne 22. května 1884, poté co apely vlády v Sofii vyzněly naprázdno, se rozhodla bulharská armáda pravý břeh řeky obsadit. Srbská vláda v Bělehradě následně vydala ultimátum, ve které požadovala stažení bulharského vojska z celnice. K tomu nakonec nedošlo; vztahy obou zemí zůstaly chladné. Srbský král Miloš pohrozil několikrát Bulharsku válkou a dne 28. května přerušil diplomatické styky se Sofií, ale problém vyřešen nakonec nebyl.\n"}
{"id": "1109946", "url": "https://cs.wikipedia.org/wiki?curid=1109946", "title": "Zápasy českých fotbalových klubů v evropských pohárech dle země soupeře", "text": "Zápasy českých fotbalových klubů v evropských pohárech dle země soupeře\n\nZápasy českých fotbalových klubů v soutěžích UEFA:\n\n\n\n\n\n\n\n\n\n\n"}
{"id": "1109994", "url": "https://cs.wikipedia.org/wiki?curid=1109994", "title": "Netopýr pestrý", "text": "Netopýr pestrý\n\nNetopýr pestrý (\"Vespertilio murinus\") je druh netopýra z čeledi netopýrovití.\n\nNetopýr pestrý je různobarevný, velký cca 5–6 cm s rozpětím křídel 27–33 cm a váží 12–23 gramů. Jeho jméno je odvozeno z dvojité barvy jeho srsti. Hřbet je tmavě hnědý s šedou srstí. Spodek je bílý nebo šedý. Uši, křídla a obličej jsou černé nebo tmavohnědé.\n\nJe to velký a těžký druh netopýra se širokými křídly. Ocas a prsty jsou krátké.\n\nV průměru se dožívá jedenácti let.\n\nLoví komáry, chrostíky a moly. Používají přitom ultrazvuk o frekvencí 25 až 27 kHz. Loví po soumraku ve výšce 10 až 20 metrů. Často loví blízko potoků, jezer, lesů nebo okolo pouličního osvětlení. Během studeného počasí zůstávají v úkrytu.\n\nJejich výskyt je vzácný, proto není jejich způsob života velmi známý. Ve skupinách žije 50 nebo i několik set dospělých jedinců. V Západní Evropě mají skupiny většinou 250 jedinců a dají se najít pouze během jara a časného léta. Jsou stěhovaví, přičemž překonávají cca 900 km dlouhé vzdálenosti. Jsou známy případy, kdy se netopýři nestěhují, ale hibernují. Hibernace probíhá od října do března. Dokáží snést teploty do -2,6 °C.\n\nSamice vytvářejí hnízda během května a července, přičemž rodí dvě mláďata. Jakmile jsou mláďata odstavena, samice opouští hnízdiště. V Západní Evropě se mláďata rodí počátkem června. Mladí jedinci létají po 3 až 4 týdnech.\n\nVyskytují se v Střední a Západní Evropě a v Asii. Jejich přirozený biotop jsou horské oblasti, stepi a zalesněné oblasti. V Západní Evropě se nacházejí zejména ve městech. Je chráněn, protože ho ohrožují insekticidy. Také mu hrozí ztráta přirozených lokalit výskytu.\n\n"}
{"id": "1110053", "url": "https://cs.wikipedia.org/wiki?curid=1110053", "title": "Jiří Šotola (1935)", "text": "Jiří Šotola (1935)\n\nJiří Šotola (2. prosince 1935 - 27. března 1973) byl československý basketbalista, vicemistr Československa 1959.\n\nV československé basketbalové lize odehrál celkem 9 sezón v letech (1955-1967). Hrál za kluby Spartak Sokolovo / Sparta Praha (1956-1959, 1961-1963, 5 sezón), Dukla Dejvice (1959-1963, 2 sezóny), Spartak Tesla Žižkov (1963/64) a Slavoj Vyšehrad (1966/67). Se Spartou Praha získal 3 medaile, stříbrnou za titul mistra Československa 1959 a dvě bronzové za třetí místa (1957, 1962). V československé basketbalové lize po zavedení podrobných statistik zápasů (od sezóny 1962/63) zaznamenal 120 bodů. \n\n\n\n"}
{"id": "1110057", "url": "https://cs.wikipedia.org/wiki?curid=1110057", "title": "Čong Son-jong", "text": "Čong Son-jong\n\nČong Son-jong (* 11. březen 1971) je bývalá korejská zápasnice-judistka, stříbrná olympijská medailistka z roku 1996.\n\nV jihokorejské reprezentaci se pohybovala od 14 let. V roce 1988 se účastnila domácích olympijských her v Soulu ukázkové disciplíny ženského juda. V roce 1992 se kvalifikovala na olympijské hry v Barceloně, ale nezvládla zápas úvodního kola s domácí Španělkou Miriam Blascovou, které podlehla na body. Po olympijských hrách v Barceloně se stala členkou judistického týmu korejské společnosti Ssangyong Cement, který vedl olympijský vítěz I Kjong-kun.\n\nV roce 1996 odjížděla na olympijské hry v Atlantě jako favoritka na jednu z medailí a svoji pozici potvrdila. V semifinále vybodovala na yuko Španělku Isabel Fernándezová a ve finále se utkala se svojí hlavní rivalkou Kubánkou Driulis Gonzálezovou. Po minutě boje prohrávala na yuko, když nezachytila soupeřčin výpad seoi-nage. Bodové manko do konce zápasu nesmazala a získala stříbrnou olympijskou medaili. Po olympijských hrách v Atlantě ukončila sportovní kariéru. Pracuje jako učitelka na základní škole.\n\n\n"}
{"id": "1110061", "url": "https://cs.wikipedia.org/wiki?curid=1110061", "title": "Arald", "text": "Arald\n\nArald je opera o jednom dějství rumunského skladatele Nicolae Bretana na jeho vlastní libreto na námět básně Mihaie Eminesca \"Duchové\" (\"\"). Skladatel ji napsal v několika fázích mezi lety 1931 a 1942, ale premiéru měla až 12. května 1982 v Rumunské národní opeře v Jasích.\n\nOpera \"Arald\", byť poměrně krátká, vznikla ve třech fázích v průběhu jedenácti let: první část Bretan napsal v červenci a srpnu roku 1931, další v březnu 1937 a orchestraci dokončil 21. prosince 1942. Přesto tvoří po hudební i dramaturgické stránce kompaktní celek.\n\nPříběh, v němž se milenec snaží získat svou milenku zpět ze záhrobí, připomíná mýtus Orfeovi a Eurydice. Germánské prostředí (postavu Čaroděje lze podle atributu, dvou havranů, považovat za kněze boha Ódina nebo i Ódina samotného) spolu s intenzitou milostného vztahu a usilováním o splynutí v lásce připomíná též témata Wagnerových oper, zejména \"Tristana a Isoldu\".\n\nDěj se odehrává v Podunají kolem roku 600 n. l., v době, kdy dožívaly (germánské) pohanské kulty, ale již pronikalo křesťanství. Opera začíná krátkým preludiem a úvodním monologem Básníka před oponou; podtrhuje se tím nereálnost, symboličnost příběhu. Dlouhé monology Čaroděje a krále Aralda získávají plasticitu změnami tonality a metra. Ústředním momentem opery je duet krále Aralda a královny Marie, který začíná ve velmi nízké poloze a tiše, nicméně později se rozezní naplno a vrcholí polibkem, který i hudební vyjádření identifikuje jako okamžik Araldovy smrti. Bretan k němu využil melodii písně, kterou již roku 1921 složil na slova jiné Eminescovy básně, \"Din noaptea\" (\"Z noci\"); věnoval ji tehdy vzpomínce na svou zesnulou matku. Opera brzy končí klidným monologem Čaroděje.\n\nStejně jako v ostatních Bretanových operách je hudba především po harmonické stránce ve stylu novoromantismu pozdního 19. století; \"Aralda\" charakterizuje velmi pomalý harmonický rozvoj a téměř absence dramatického dění na scéně, akce se odehrává téměř výhradně v nitru postav. V opeře vystupují pouhé čtyři postavy (z toho dvě – básník a královna Marie – jen na malé ploše), sbor i balet chybí.\n\nPodle recenze Görana Forslinga „Je zde málo dramatu ve formě dialogu; místo toho je tato krátká opera sledem ‚árií‘ – všech velké krásy – a výše uvedeného duetu. Hudba vyzařuje jistý zásvětní poklid, který nevylučuje vášeň a dramatickou intenzitu, a většina zpěvu se pohybuje ve vzrušené rovině.“\n\nOpera \"Arald\" trvá asi 25 minut.\n\n2 flétny, 2 hoboje, 2 klarinety, 2 fagoty, 4 lesní rohy, 3 pozouny, 1 tuba, tympány, harfa, smyčcové nástroje (1. a 2. housle, violy, violoncella, kontrabasy).\n\n(Prolog – Před oponou) Básník popisuje Araldovu cestu: v měsíčné noci pádí avarský král na svém oři, zahalen v černém plášti se zvláštním záhybem. Polárka mu ukazuje cestu na sever (monolog \"Arald pe un cal negru zbura\").\n\n(Jediné dějství – Borovicový pr ales ve skalnatých horách, noc s měsícem v úplňku) Na skalisku sedí prastarý pohanský kněz s bílými vlasy až na zem, celý obrostlý mechem, s holí v ruce; kolem něj létají v kruzích dva havrani, černý a bílý. Arald před ním sesedá z koně a na zem pokládá Mariino tělo zabalené do pláště. Žádá po starci, aby ženu vzkřísil z mrtvých, a za to slibuje do konce svých dnů sloužit jeho bohům (Araldův zpěv \"O, Mag, de zile veşnic, la tine am venit\").\n\nČaroděj povolává čtyři živly, aby po celé Araldově říši i celém světě hledali elementy potřebné k Mariinu vzkříšení; i havrani odlétají (monolog \"Din inimă-i pământul la morţi să deie viaţă\"). Poté Čaroděj popisuje Araldův osud: Už jako dítě snil o dobyvatelských taženích. Jen co dospěl, stanul v čele vojska a překročil s ním Volhu. Před jeho pluky prchaly celé národy na jih, Ódinův lid a jeho kěží opustili severské háje a dotáhli se stovkou národů až k Římu. Až jednou, když po vítězném boji tábořilo Araldovo vojsko na břehu Dněstru, dorazila k němu nečekaně císařova krásná dcera Maria se sborem rádců. Na dotaz okouzleného vojevůdce, co si přeje, odpověděla, že jeho – a Arald jí odevzdal svou zbraň (monolog čaroděje \"Erai un copilandru\").\n\nArald doplňuje, že se jeho lid zastavil na dunajských planinách. Namísto dalšího dobývání celého světa teď patřila jeho mysl jedině Marii, jež k němu každého večera potají přicházela a žádala jej, aby se jí znovu odevzdal… Arald opakuje svou prosbu o Mariino vzkříšení (monolog \"Pe plaui dunărene poporu-şi opri mersul\")\n\nČaroděj dává Araldovi napít z pramene pod svými nohami a král se promění v ducha. Pak čaroděj opakuje své zaklínání, havrani a živly se vracejí a stařec třemi krůpějemi vody vrací Mariinu tělu život. Milenci se radují z překonání smrti, vášnivě se obejmou a políbí (píseň Marie \"Arald, nu vrei tu fruntea pe sânul meu s-o culci?\", Araldova odpověď \"Din ce în ce mai vie te simt'u a mele braţe\" a duet \"Din noaptea veşnicei uitări\").\nS kohoutím zakokrháním přichází jitro, Maria bezvládně klesá do Araldovy náruče a oba milence pohltí země. Čaroděj se vrací na své místo na skalisku: Aralda a Marii pohltila hrobová noc, jen na něj smrt zapomněla (monolog \"Pe věci pieriră-n noaptea adâncului mormânt\").\n\n\n"}
{"id": "1110062", "url": "https://cs.wikipedia.org/wiki?curid=1110062", "title": "Milky Chance", "text": "Milky Chance\n\nMilky Chance je název německého hudebního dua, jež tvoří zpěvák a kytarista Clemens Rehbein s producentem a diskžokejem Philippem Dauschem.\n\nJiž ve dvanácti letech byli oba hudebníci členy jazzového kvarteta \"Flown Tones\". Pocházejí z hesenského Kasslu, kde v minulosti navštěvovali školu Jacoba Grimma, kterou úspěšně zakončili maturitní zkouškou v roce 2012. Stejného roku bylo také založeno duo Milky Chance a společně s přáteli také vydavatelství Lichtdicht Records, s níž úspěšně spolupracují na vydávání svých alb. \nJejich debutové album Sadnecessary bylo financováno z jejich úspor a příspěvků přátel a stalo se velmi úspěšným. Po jeho vydání na konci května 2013 se píseň \"Stolen Dance\" umístila na předních místech hitparád celé Evropy (v Rakousku, Švýcarsku, Polsku, Maďarsku, v belgickém Valonsku a v České republice se singl udržel dokonce na prvním místě, ve Francii, Německu a Nizozemsku na druhém). Píseň uspěla jako jediná z jejich debutového alba i ve Spojených státech. Další písně, jako \"Down by the River\" nebo \"Junk Mind\", již takový úspěch nezaznamenaly, patřily ovšem také několik týdnů do žebříčků evropských rádií a hudebních TV.\n\nKapela často objíždí hudební festivaly, často za doprovodu Antonia Gregera, který je doprovází na kytaru nebo harmoniku. Phillip Dausch vystupuje také částečně jako bubeník.\nDuo obdrželo za počet prodaných kusů debutové desky zlatou a platinovou desku v Německu, platinovou v USA a stříbrnou ve Velké Británii. V cenách začínajících hudebníků European Border Breakers Awards zvítězili roku 2015 v kategorii nejlepší album, píseň Stolen dance uspěla v anketě německého rádia 1 Live v kategorii nejlepší píseň roku 2013.\n"}
{"id": "1110073", "url": "https://cs.wikipedia.org/wiki?curid=1110073", "title": "U černého selete", "text": "U černého selete\n\nZum schwarzen Ferkel, česky známý jako hostinec U černého selete nebo také jako hostinec U černého prasátka, byl podnik, který se nacházel v Berlíně na rohu třídy Unter den Linden a Neue Wilhelmstraße. Kolem roku 1890 byla tato vinárna místem, kde se setkával tamější okruh německých, severských a polských spisovatelů a umělců, včetně Augusta Strindberga, Edvarda Muncha nebo Stanisława Przybyszewského.\n\nSkutečné jméno vinárny, kterou vlastnil Gustav Türke, znělo: \"Vinotéka a degustační místnost Gustava Türkeho\" (Gustav Türkes Weinhandlung und Probierstube). Název, který vinárna přijala později, se váže k osobě Augusta Strindberga, kterému arménský vak na víno, visící nad vchodem, připomínal právě černé sele. Název se rychle uchytil mezi širší veřejností a majitel ho vlídně přijal.\nStrindberg přijel do Berlína ze Švédska v roce 1892, rok poté, co se rozvedl se svou první manželkou Siri von Essenovou. Do Německa ho pozval švédský spisovatel Ola Hansson se svou manželkou, v jehož domě Strindberg následně nějakou dobu přebýval. Později se odstěhoval do pronajatého pokoje v hotelu v postranní uličce přetínající třídu Unter den Linden.\n\nPo té, co se skandinávští umělci žijící v Berlíně dozvěděli, kde Strindberga po večerech mohou najít, těšila se vinárna veliké oblibě. Každý se chtěl se Strindbergem setkat a navázat s ním kontakty. Majitel Černého prasátka byl z návštěv skandinávské bohémy nadšen a velice si těchto hostů vážil.\nSpolečnost, která se pravidelně ve vinárně scházela, se skládala mimo Strindberga z finského spisovatele Adolfa Paula, který pracoval pro Strindberga jako jeho komorník, německého spisovatele Richarda Dehmela, lékaře Carla Ludwiga Schleicha, polského novináře Stanisława Przybyszewského a v také literáta Oly Hanssona. \n\nPostupně se ke skupině přidávali další umělci, jako třeba Edvard Munch, jenž zavítal do Berlína v říjnu roku 1892 v souvislosti s výstavou, která však vyvolala skandál a byla uzavřena po pouhých sedmi dnech. V listopadu stejného roku se stal členem i norský spisovatel Gunnar Heiberg. Dalšími Nory, kteří se k bohémě připojili, byli malíři a manželé Christian a Oda Krohgovi, spisovatel Axel Maurer a básník Gabriel Finne. Později se do skupiny přičlenila i norská spisovatelka Dagny Juel, která záhy přitáhla pozornost většiny mužů z těchto kruhů a s mnohými z nich navázala krátký poměr. 18. srpna 1893 se vdala za Przybyszewského.\n\nŠarmu Dagny Juelové neunikl ani samotný Strindberg, který s ní měl v roce 1893 třítýdenní poměr. V této době byl ale zasnoubený s o mnoho let mladší rakouskou novinářkou Fridou Uhlovou, rovněž členkou neformální hospodské společnosti.\n\nV současné době restaurace opět existuje.\n\n\n"}
{"id": "1110079", "url": "https://cs.wikipedia.org/wiki?curid=1110079", "title": "Andrius Tapinas", "text": "Andrius Tapinas\n\nAndrius Balys Tapinas (* 6. duben 1977 Vilnius, Litva) je litevský spisovatel science fiction. V roce 2003 založil dlouhodobě běžící populární litevský televizní pořad nazvaný „Pinigų karta“, který má již 11. sezón a je zaměřen na finance a podnikání. Od r. 2017 uvádí satirický pořad „Держитесь там“ (Držte se tam).\n\nNarodil se a v současné době žije ve Vilniusu. V roce 1998 získal bakalářský titul v mezinárodní ekonomice na Vilniuské univerzitě (Vilniaus universitetas) a stal se jedním z nejmladších televizních moderátorů v Litvě, když zakotvil v ranní televizní show „Labas rytas, Lietuva“ (Dobré ráno Litvo).\n\nJeho otcem je Laimonas Tapinas, známý litevský spisovatel, překladatel, novinář, filmový kritik a historik. Její matka, Violeta Tapinie, je jednou z nejvýznamnějších litevských učitelů. Je ženatý s Rasou Tapinienė, která působí na litevské zpravodajské televizní stanici „Info TV“ a mají spolu dvě děti, Vasaru a Vakarise.\n\nJe pokerový nadšenec a v roce 2006 se stal prvním Litevcem, který kdy získal cenu v hlavní soutěži World Series of Poker (Světová pokerová série). Nakonec se umístil na 494. místě a odnesl si 52 000 eur. Byl vybrán jako litevský pokerový ambasador online pokerovou společností Unibet. Založil „Lietuvos sportinio pokerio federacija“ (Litevská sportovní pokerová federace), kde působil jako prezident od roku 2010 do roku 2013.\n\nJe vášnivým fanouškem fotbalu a amerického fotbalu. V době, kdy byl americký fotbal v Litvě prakticky neznámý, začal psát na svém osobním blogu o National Football League a snažil se jej rozšířit. Jeho oblíbeným týmem je Oakland Raiders.\n\nNakladatelství Alma littera publikovalo jeho první román s názvem „Vilko valanda“ (Hodina vlků) v únoru 2013 a obdrželo kladné recenze. Tento román, který ilustrovala Eglė Zioma, byl prvním steampunkovým dílem napsaným v litevštině. Strávil celkem 20 týdnů mezi desítkou nejprodávanějších beletristických knih v Litvě. Dílo vypráví příběh o alternativní steampunkové Evropě, kde pět měst vytvořilo Alianci pod ochranou Rothchildských bankéřů. Román byl s iniciativou autora rychle přeložen do angličtiny a samovydána jako e-kniha.\n\nDílo „Vilko valanda“ je také příkladem transmedia storytelling. Jeho vesmír, který se jmenoval „Proud a kámen“, byl rozšířen o hlasem ovládanou videohru „Howler: A game of Touch and Scream“, která byla vydána v květnu 2013. Litevská animační společnosti Studio Mitkus nabyla práv na animovaný televizní seriál. Webové komické seriály „Steam and Stone: Untold stories“ a interaktivní multimediální hra pro mobilní platformy „Tajemství starého města“ jsou vyvíjeny Andriem Tapinem a Studio Mitkus a měly být uvedeny v zimě 2013.\n\nV roce 2015 dokončil práci na své další knize „Maro diena“ (Den epidemie), která je pokračováním k předešlému dílu.\n\nStal se nejmladším překladatelem Johna Ronalda Reuela Tolkiena na světě ve věku 17 let, když bylo dílo Společenstvo Prstenu publikováno v litevštině v roce 1994. V následujících dvou letech přeložil zbytek série Pána prstenů ještě před absolvování střední školy. Přeložil i první dva díly Zeměplochy od Terryho Pratchetta: Barva kouzel a Lehké fantastično.\n\nV roce 1999 ohlašoval výsledky litevského hlasování na Eurovision Song Contest 1999.\n\n"}
{"id": "1110080", "url": "https://cs.wikipedia.org/wiki?curid=1110080", "title": "Josef Milde", "text": "Josef Milde\n\nJosef Milde (26. listopadu 1839 Praha – 7. prosince 1900 Praha) byl rakouský a český právník a politik, v 2. polovině 19. století poslanec Českého zemského sněmu a Říšské rady.\n\nJeho otec byl sládkem a pražským měšťanem. Josef studoval na novoměstském, později na staroměstském gymnáziu v Praze. Absolvoval studia práv na Karlo-Ferdinandově univerzitě. 27. prosince 1864 získal titul doktora práv. Od roku 1871 pracoval jako advokát v Praze ve vlastní kanceláři. Roku 1876 se stal členem sboru pražských obecních starších a roku 1879 i městské rady. Od roku 1881 zastával funkci předsedy klubu Národní strany (staročeské) ve sboru pražských obecních starších. Byl předsedou družstva Politik a jednatele Právnické jednoty a pražského spolku pro zaopatřování vdov a sirotků právníků. Zasedal v ředitelství banky Slavia. Byl publicisticky činný. Přispíval do listu \"Právník\".\n\nV doplňovacích volbách roku 1874 byl zvolen na Český zemský sněm za kurii městskou (obvod Slaný, Louny, Rakovník). V rámci tehdejší politiky pasivní rezistence ale funkci poslance fakticky nevykonával, byl pro absenci zbaven mandátu a obhájil jej pak v doplňovacích volbách roku 1875. Jeho volba ovšem byla zpochybněna a ještě v březnu 1876 posuzována. V doplňovacích volbách v roce 1877 byl v tomto obvodu zvolen na sněm Julius Grégr. Po jisté předstávce se Milde na sněm vrátil v doplňovacích volbách v červnu 1880, nyní za kurii venkovských obcí (obvod Nové Město, Náchod, Úpice, Česká Skalice, Opočno) poté, co zde na mandát rezignoval Augustin Kordina a po něm i Josef Dumek. Ve volbách roku 1883 zde mandát obhájil.\n\nZasedal také v Říšské radě (celostátní zákonodárný sbor), kam byl zvolen v prvních přímých volbách roku 1873, kurie městská, obvod Příbram, Dobříš, Blatná atd. Z politických důvodů se nedostavil do sněmovny, čímž byl jeho mandát i přes opakované zvolení prohlášen za zaniklý.\n\nV květnu 1869 se oženil. Jeho manželkou byla Anna Barthová, dcera stavitele a smíchovského starosty Josefa Bartha. Jejich dcera Marie se provdala za profesora práv Kamila Hennera.\n\nZemřel v prosinci 1900.\n\n"}
{"id": "1110081", "url": "https://cs.wikipedia.org/wiki?curid=1110081", "title": "Vilko valanda", "text": "Vilko valanda\n\nVilko valanda (česky: Vlčí hodina) je steampunkový román, jehož autorem je Andrius Tapinas. Román byl vydán v únoru 2013 v Litvě jako vázaná kniha. Toto dílo bylo prvním steampunkovým románem napsaným v litevštině. Román strávil celkem 20 týdnů mezi desítkou nejprodávanějších beletristických knih v Litvě a byl rychle přeložen do angličtiny. Na Amazonu je k dostání ve formě e-knihy od 3. září 2013.\n\nV roce 2015 vydal pokračování s titulem „Maro diena“ (Den epidemie).\n\nV roce 1870 má Ruské impérium obrovský dluh vůči rodině Rothschildů. Konstantin Nikolajevič, velkovévoda impéria, diskutuje spolu s ministry a tajemníkem Impéria o budoucnosti říše, přesněji o jeho deficitu. Rothschildové navrhly vyměnit Vilnius a Reval za odepsání celého dluhu Ruské říše a zaručení nezájmu o úvěry na následujících 30 let.\n\nPíše se rok 1905 a je to 35 let ode dne, kdy byla učiněna dohoda mezi Ruskou říší a rodinou Rothschildů. Vilnius patří do Aliance svobodných měst spolu s dalšími čtyřmi městy, Revalem, Krakovem, Prahou a částí Konstantinopole. Pár dní od Sumitu se na první pohled z jednoduché vraždy na starém hřbitově vyklube složitá pavučina politických intrik.\n\nHlavní postavou je Antanas Sidabras, papežský nuncius svobodného města Vilniusu, který se v průběhu vyšetřování dostane v horkovzdušném balónu na cestu do Novovilejsku, kde se vydá do sklepení města, hraje špionážní hry s Rusy a podaří se mu uklidnit nepokoje vyprovokované ruskými agenty.\n\nV Novovilejsku protagonista zjistí, že Vitamancerové zadržují bláznivého vědce, který ví, jak vytvořit bionického vlka — z poloviny automatický a napůl živý organismus, o kterém se dlouho myslelo, že je nemožné jej vytvořit, ale vyjde najevo, že bionický vlk byl ten pachatel, který zabíjel na hřbitově. Když papežský nuncius zjistí pravdu o bionickém vlku, je příliš pozdě na to jej zastavit od vraždění, jež rozpoutal.\n\nLegát a jeho legionáři se snaží dělat všechno, ale nic jej nemůže zastavit. Najednou Jonas Basanavičius přichází na pomoc s jeho létající vážkou, což je kolosální kluzák s těžkou technikou připojenou k jeho nosu. Teprve pak se jim podaří zabít bionického vlka, ale během boje je Mila, nevlastní dcera Nikodemase Tvardauskise, zabita vlkem.\n\n— Antanas Sidabras: vilenský legát\n— Jonas Basanavičius: vedoucí katedry alchymie na Vilniuské univerzitě\n— Mila: nevlastní dcera Nikodemase Tvardauskise\n— Nicodemus Tvardauskas: bývalý profesor na univerzitě ve Vilniusu, nyní samotářský vědec\n\nRomán byl základem pro videohru s názvem „The Howler“, kterou vyvinul Antanas Marcelionis.\n"}
{"id": "1110082", "url": "https://cs.wikipedia.org/wiki?curid=1110082", "title": "František Novák (poslanec Říšské rady)", "text": "František Novák (poslanec Říšské rady)\n\nFrantišek Novák (1825 – 16. září 1897 Ruzyně) byl rakouský a český politik, v 2. polovině 19. století poslanec Českého zemského sněmu a Říšské rady.\n\nByl statkářem v Ruzyni. V roce 1874 se uvádí jako okresni starosta na Smíchově. Byl také předsedou okresní hospodářské záložny.\n\nV doplňovacích volbách roku 1874 byl zvolen na Český zemský sněm za kurii venkovských obcí (obvod Smíchov, Zbraslav, Beroun, Unhošť). V rámci tehdejší politiky pasivní rezistence ale funkci poslance fakticky nevykonával, byl pro absenci zbaven mandátu a obhájil jej pak v doplňovacích volbách roku 1875, 1876 a 1877. Uspěl i v řádných volbách roku 1878. Byl členem Národní strany (staročeské).\n\nZasedal také v Říšské radě (celostátní zákonodárný sbor), kam byl zvolen v doplňovacích volbách roku 1877, kurie venkovských obcí, obvod Smíchov, Zbraslav, Rakovník atd. Z politických důvodů se nedostavil do sněmovny, čímž byl jeho mandát i přes opakované zvolení prohlášen ještě roku 1877 za zaniklý.\n\nZemřel v září 1897. Byl pak uložen na hřbitově v Liboci.\n"}
{"id": "1110083", "url": "https://cs.wikipedia.org/wiki?curid=1110083", "title": "Adolf von Obentraut", "text": "Adolf von Obentraut\n\nAdolf rytíř von Obentraut (16. června 1833 Praha – 5. června 1909 Vídeň) byl rakouský politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nJeho otcem byl prezident vyvazovací komise pro Čechy Maximilian von Obentraut, bratr Johann Karl von Obentraut byl poštovním odborníkem. Adolf vystudoval práva. V roce 1864 se stal okresním starostou v Ledči nad Sázavou, od roku 1868 zde byl okresním hejtmanem. V roce 1866 se jako úředník podílel na tažení rakouské severní armády v rámci prusko-rakouské války a byl mu za to udělen Řád Františka Josefa. Od roku 1871 pak působil jako okresní hejtman v Děčíně. Zasadil se o rozvoj lodní dopravy na Labi. Po dvaceti letech ve státních službách se stáhl do soukromí, přestěhoval do Vídně a působil jako autor odborné literatury v oboru státní správy a samosprávy.\n\nZapojil se i do politiky. V zemských volbách v roce 1878 byl zvolen na Český zemský sněm za kurii venkovských obcí, obvod Jáchymov, Blatno. Porazil tehdy oficiálního kandidáta německých liberálů (tzv. Ústavní strana). Sám ale patřil k německým liberálům. Němečtí liberálové se dlouhodobě profilovali jako zastánci centralistické koncepce rakouského státu. Obentraut ale koncem 90. let publikoval stať, ve které se vyslovuje pro federalistické řešení státoprávního uspořádání, protože etničtí Němci jsou jasnou menšinou a jejich národní rozvoj není možný bez zajištění vztahu s ostatními národnostmi.\n\nByl též poslancem Říšské rady (celostátního parlamentu, kam usedl v doplňovacích volbách v roce 1877 za kurii venkovských obcí, obvod Karlovy Vary, Jáchymov atd. Slib složil 25. září 1877. Mandát zde obhájil ve volbách roku 1879. Ve funkčním období parlamentu 1873–1879 se uvádí se jako spisovatel, bytem ve Vídni, ve funkčním období 1879–1885 jako Adolf rytíř von Obentraut, spisovatel a statkář, bytem Vídeň. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemřel v červnu 1909.\n\n"}
{"id": "1110084", "url": "https://cs.wikipedia.org/wiki?curid=1110084", "title": "Markéta Vondroušová", "text": "Markéta Vondroušová\n\nMarkéta Vondroušová (* 28. června 1999 Sokolov) je česká levoruká tenistka a bývalá juniorská světová jednička, kterou byla do US Open 2015. Ve své dosavadní kariéře na okruhu WTA Tour vyhrála jeden singlový turnaj, když triumfovala na Ladies Open Biel Bienne 2017. V rámci okruhu ITF získala sedm titulů ve dvouhře a čtyři ve čtyřhře. Od roku 2011 hraje za tenisový oddíl I. ČLTK Praha.\n\nNa žebříčku WTA byla ve dvouhře nejvýše klasifikována v červenci 2019 na 14. místě a ve čtyřhře pak v dubnu téhož roku na 91. místě. Trénují ji Jan Hernych a Jiří Hřebec. Dříve tuto roli plnili Dušan Karol a do léta 2017 Zdeněk Kubík. Na juniorském kombinovaném žebříčku ITF se 25. května 2015 stala světovou jedničkou.\n\nV nejvyšší grandslamové kategorii se probojovala do finále dvouhry French Open 2019, ve kterém podlehla Australance Ashleigh Bartyové. V juniorském tenise triumfovala s Miriam Kolodziejovou ve čtyřhrách Australian Open 2015 a French Open 2015.\n\nV českém fedcupovém týmu debutovala v roce 2017 semifinálem světové skupiny proti Spojeným státům, v němž podlehla Coco Vandewegheové a porazila Lauren Davisovou. Američanky zvítězily 3:2 na zápasy. Do roku 2020 v soutěži nastoupila ke dvěma mezistátním utkáním s bilancí 3–1 ve dvouhře a 0–0 ve čtyřhře.\n\nTenis začala hrát ve čtyřech letech v Sokolově. Na Orange Bowlu 2014 vyhrála s CiCi Bellisovou čtyřhru v kategorii 18letých, když ve finále přehrály československý pár Kolodziejová a Mihalíková.\n\nNa juniorce Grand Slamu si zahrála dvě deblová finále. Na prvním z nich, French Open 2014, odešly s CiCi Bellisovou poraženy od rumunského páru Ioana Ducuová a Ioana Loredana Roșcová až v rozhodujícím supertiebreaku. Naopak finálový duel Australian Open 2015 s krajankou Miriam Kolodziejovou zvládly, když přehrály dvojici Katharina Hobgarská a Greet Minnenová. Úspěch z melbournského grandslamu dokázaly zopakovat i na následujícím French Open 2015, kde ve finálovém utkání deklasovaly šestý nasazený americký pár Caroline Dolehideová a Katerina Stewartová. V turnaji navíc neztratily v pěti zápasech ani set.\n\nV juniorské dvouhře French Open 2014, Wimbledonu 2014 i French Open 2015 se probojovala do semifinále. V prvním případě byla nad její síly Ruska Darja Kasatkinová, ve druhém Lotyška Jeļena Ostapenková a ve třetím Španělka Paula Badosová Gibertová. Všechny tyto její protivnice se vždy staly pozdějšími vítězkami turnaje.\n\nBodový zisk z květnového turnaje 56° Trofeo Bonfiglio 2015 v Miláně, kde ve finále zdolala Kanaďanku Charlotte Robillardovou-Milletteovou, ji 25. května 2015 katapultoval na 1. místo světového kombinovaného žebříčku ITF juniorek.\n\nPrvní ženský turnaj na okruhu ITF odehrála v kvalifikaci květnového Sparta Prague Open 2014 s rozpočtem 100 tisíc dolarů, kde ve druhém kole vypadla s Američankou Madison Brengleovou. Do hlavní soutěže se poprvé probojovala na listopadovém turnaji v Antalyi 2014 s dotací 10 tisíc dolarů, na němž skončila ve druhém kole na raketě Rusky Kušchovové. Singlovou soutěž ovládla v květnu 2015 na antuce v Zielonej Górze, když ve finále zvítězila nad 331. ruskou hráčkou žebříčku a 22letou Natelou Dzalamidzeovou. Na stejném turnaji dokázala ovládnout i čtyřhru, když společně s krajankou Miriam Kolodziejovou porazila ve finále ruský pár Natela Dzalamidzeová a Margarita Lazarevová.\n\nPremiérovou událostí na okruhu WTA Tour se stal dubnový J&T Banka Prague Open 2015, na který obdržela divokou kartu do kvalifikace. V ní zdolala Andreu Hlaváčkovou, Ons Jabeurovou, aby v jejím závěrečném kole podlehla Černohorce Dance Kovinićové.\n\nV červnu 2015 si pak připsala druhý double během šesti týdnů, když dokázala na domácím turnaji Zubr Cup v Přerově s dotací 15 tisíc dolarů ovládnout jak dvouhru, tak i čtyřhru. Nejprve si s Miriam Kolodziejovou poradily ve finále soutěže čtyřhry s krajankami Martinou Boreckou a Jesikou Malečkovou, díky čemuž si obě tenistky – které spolu začaly hrát začátkem roku 2015 – vylepšily společnou bilanci na 28 vítězství z 28 odehraných utkání s bilancí setů 56–3. V singlové soutěži pak ve finále zdolala 334. hráčkou žebříčku a 20letou Jekatěrinu Alexandrovovou z Ruska.\n\nDo českého fedcupového týmu byla poprvé nominována v 17 letech na tampské semifinále světové skupiny Fed Cupu proti Spojeným státům, když jí na singlovém žebříčku patřilo 233. místo. V duelu již hrála jako 117. žena klasifikace. Nejdříve podlehla světové čtyřiadvacítce Coco Vandeweghové a v neděli porazila Lauren Davisovou. Američanky zvítězily 3:2 na zápasy.\n\nPři své druhé účasti na turnajích okruhu WTA Tour prošla tříkolovým kvalifikačním sítem debutového ročníku Ladies Open Biel Bienne. Na cestě do prvního kariérního finále zdolala v úvodním kole hlavní soutěže další kvalifikantku Linu Gjorcheskou z Makedonie. Poté dovolila uhrát jen čtyři gamy zkušenější Němce Annice Beckové. Mezi poslední osmičkou hráček vyřadila 58. ženu klasifikace Kristýnu Plíškovou. V úvodním setu využila sedmý setbol a duel ukončila ve druhé sadě prvním využitým mečbolem. Zajistila si tak debutový průnik do první dvoustovky. V semifinále vyřadila světovou osmnáctku a nejvýše nasazenou další krajanku Barboru Strýcovou. Favoritka přitom v prvním setu vedla 5–2 na gamy a promarnila setbol. Premiérově tak zdolala hráčku z elitní dvacítky a proti členkám Top 100 srovnala bilanci na 3–3. V boji o titul pak přehrála estonskou 99. ženu klasifikace Anett Kontaveitovou po dvousetovém průběhu a získala premiérovou trofej. V následném vydání žebříčku WTA postoupila z 233. příčky na kariérní maximum, když jí patřilo 117. místo.\n\nPo trofeji z květnového turnaje ITF v Trnavě s dotací 100 tisíc dolarů, kde ve finále přehrála Verónicu Cepedeovou Roygovou, se 22. května 2017 poprvé posunula do elitní světové stovky, když jí patřila 94. příčka žebříčku WTA.\n\nDebut v hlavní soutěži nejvyšší grandslamové kategorie zaznamenala v ženském singlu French Open po zvládnuté tříkolové kvalifikaci, v níž na její raketě postupně skončily Argentinka Nadia Podoroská, Rakušanka Barbara Haasová a čtrnáctá nasazená Ruska Anna Blinkovová. V prvním kole dvouhry deklasovala Francouzku startující na divokou kartu Amandine Hesseovou. Jednalo se o její třetí ze čtyř odehraných utkání na pařížském grandslamu, v nichž umožnila soupeřce získat pouze jediný game. Ve druhé fázi však podlehla dvacáté šesté nasazené Rusce Darje Kasatkinové po dvousetovém průběhu. V první fázi Wimbledonu proti Pcheng Šuaj ztratila náskok vyhraného setu a utkání prohrála. V debutovém grandslamovém ženském deblu postoupila s Američankou Catherine Bellisovou do čtvrtfinále, kde je zastavil pár Čan Chao-čching a Monica Niculescuová.\n\nNa US Open nevyužila tři mečboly v utkání prvního kola s Ruskou Světlanou Kuzněcovovou a odešla poražena.\n\nÚvodní major sezóny Australian Open znamenal vyřazení ve druhém kole s Francouzkou Caroline Garciaovou. Na březnovém BNP Paribas Open v Indian Wells porazila ve druhém kole jedenáctou nasazenou Britku Johannu Kontaovou. V osmifinále ji vyřadila Chorvatka Petra Martićová.\n\nNa dubnovém Ladies Open Lugano obhajovala trofej. Turnaj byl přemístěn z bielské haly na otevřené antukové dvorce do Lugana. V úvodním kole jako 52. hráčka žebříčku odvrátila tři mečboly proti Kazašce Julii Putincevové a navázala na výhru se stejnou soupeřkou z únorového Qatar Total Open. Ve druhé fázi však podlehla pozdější vítězce a belgické světové dvacítce Elise Mertensové. Bodová ztráta znamenala propad žebříčkem o dvacet jedna míst na 73. pozici. Stuttgartský Porsche Tennis Grand Prix přinesl výhru nad Julií Görgesovou a skreč v následném duelu se Svitolinovou. Vyřazení na French Open přišlo v prvním kole s Rumunkou Anou Bogdanovou.\n\nZ travnaté sezóny si nepřipsala žádnou výhru, když odešla poražena v úvodních zápasech nizozemského Libéma Open, Mallorca Open i ve Wimbledonu, kde uhrála na Američanku Sachii Vickeryovou jen tři gamy.\n\nZlepšení formy zaznamenala na červencovém Ladies Championship Gstaad, probíhajícím na antuce. Po vítězství nad Jevgenijí Rodinovou prošla do semifinále, v němž nenašla recept na Lucemburčanku Mandy Minellaovou, přestože získala úvodní sadu. V přípravě na newyorký major ji v prvním kole Western & Southern Open v Cincinnati vyřadila Australanka Ashleigh Bartyová a na newhavenském Connecticut Open neprošla kvalifikačním sítem. Do třetí fáze grandslamu pak poprvé v kariéře postoupila během US Open, na němž zvládla zápasy s Němkou Monou Barthelovou i Eugenií Bouchardovou, jež odehrály kvalifikaci. Své maximum navýšila výhrou nad nizozemskou světovou třináctkou Kiki Bertensovou, která nedopodávala úvodní sadu za stavu 5–4 a ztratila ji v tiebreaku. Výpadek Vondroušové přišel při vedení 2–0 ve druhém setu, když v následných sedmi gamech uhrála jen tři míče. V rozhodujícím dějství opět dokázala dohnat ztrátu servisu a dokonce získala příležitost ukončit zápas na podání za stavu 6–5. Po jejím nevyužití však ovládla zkrácenou hru, v níž dovolila soupeřce jediný míč. Ukončila tím sérii osmizápasové neporazitelnosti Nizozemky. Ve čtvrtém kole proti ukrajinské 36. hráčce žebříčku Lesje Curenkové nevyužila zisk úvodní sady a náskok prolomeného servisu soupeřky ve druhém setu. Ukrajinka se nechala ošetřovat pro závratě a Vondroušové byla provedena bandáž pravého stehna. Curenková průběh utkání otočila do vítězného konce.\n\nSezónu otevřela na Australian Open, kde v úvodním kole dvouhry vyřadila Rusku Jevgeniji Rodinovou a poté nestačila na Chorvatku Petru Martićovou. Do prvního grandslamového semifinále postoupila s Barborou Strýcovou v melbournské deblové soutěži. Před branami finále je zastavily pozdější šampionky Samantha Stosurová a Čang Šuaj po vyrovnaném třísetovém průběhu.\n\nNa únorovém Hungarian Ladies Open v Budapešti na její raketě postupně dohrály Španělka Georgina Garciaová Perezová, Ruska Anna Blinkovová, rumunská hráčka Irina-Camelia Beguová a v semifinále další zástupkyně ruského tenisu Anastasija Potapovová. V boji o titul však prohrála s belgickou obhájkyní titulu a turnajovou jedničkou Alison Van Uytvanckovou. Od průběžného vedení 6–1 a 5–4 ztratila sedm gamů v řadě a do utkání se již nevrátila.\n\nNa velkých březnových událostech ve Spojených státech poprvé prošla do čtvrtfinále. Do BNP Paribas Open v Indian Wells vstoupila výhrami nad Němkou Laurou Siegemundou a Ruskou Darjou Kasatkinovou, obhajující finálovou účast. Poté ve třísetových zápasech vyřadila Lotyšku Jeļenu Ostapenkovou i rumunskou světovou dvojku Simonu Halepovou. Mezi poslední osmičkou hráček ji však zastavila Ukrajinka Elina Svitolinová. Navazující Miami Open znamenal úvodní vítězství nad krajankou Strýcovou. Poté vyřadila Ostapenkovou, Belgičanku Elise Mertensovou a Němku Tatjanu Mariovou. Ve čtvrtfinále její cestu soutěží po 80 minutách ukončila Karolína Plíšková.\n\nV dubnu plnila roli jedničky českého týmu ve světové baráži Fed Cupu proti Kanadě. K výhře Češek přispěla dvěma body z dvouher proti Leylah Annie Fernandezové a Rebecce Marinové. Druhé sezónní finále si zahrála na antukovém Istanbul Cupu. Probojovala se do něj po zvládnutých dvousetových duelech s pátou nasazenou Australankou Ajlou Tomljanovićovou, Světlanou Kuzněcovovou vracející se na okruh, Španělkou Larou Arruabarrenovou a Barborou Strýcovou. I počtvrté v kariéře pak v závěrečném utkání nenašla recept na šestou nasazenou Petru Martićovou, přestože v úvodním dějství ztratila jen jednu hru. Bodový zisk ji premiérově posunul na 40. místo žebříčku. Pro žaludeční potíže nestartovala na květnových J&T Banka Prague Open a Mutua Madrid Open. Na okruh se vrátila římským Internazionali BNL d'Italia z kategorie Premier 5. Potřetí v sezóně přehrála Strýcovou, když o postupující rozhodla až zkrácená hra třetí sady. Poté podruhé v roce zdolala třetí nasazenou Simonu Halepovou po vyhrané koncovce rozhodujícího setu. Ve třetím kole přešla přes Kasatkinovou. Stopku jí ovšem ve čtvrtfinále vystavila Britka Johanna Kontaová.\n\nDo premiérového kariérního finále grandslamu se probojovala na antukovém French Open, a to jako první pařížská hráčka bez ztráty setu od Šafářové v roce 2015. V úvodních kolech si, z pozice třicáté osmé ženy klasifikace, poradila s Číňankou Wang Ja-fan, Ruskou Anastasijí Potapovovou, turnajovou osmadvacítkou Carlou Suárezovou Navarrovou a dvanáctou nasazenou Lotyškou Anastasijí Sevastovovou, která na ni uhrála jen dva gamy. Ve čtvrtfinále zdolala Chorvatku Petru Martićovou, čímž snížila pasivní bilanci vzájemných duelů na 1–4. Soupeřka v závěru úvodní sady nevyužila tři setboly v řadě. čímž Češka zahájila sérii 24 získaných míčů z 27 následně odehraných. Mezi zbývající čtveřicí oplatila římskou prohru 28leté Kontaové. V každé sadě přitom dokázala otočit nepříznivý vývoj gamů 3–5. V první z nich Britka nedokázala proměnit tři setboly. Ve finále grandslamu se objevila jako šestá česká tenstka od roku 1993 a v 19 letech jako první teenagerka v boji o titul na Roland-Garros od Ivanovićové v roce 2007, respektive první taková na grandslamu od Wozniacké na US Open 2009. V boji o titul hladce podlehla 23leté Australance Ashleigh Bartyové, na níž uhrála čtyři gamy. V úvodní sadě nezískala ani jediné podání. Na žebříčku WTA postoupila na 16. příčku a stala se nejmladší členkou elitní světové dvacítky.\n\nPo dvoutýdenní pauze zahájila travnatou sezónu na Nature Valley International, kde ji ve druhém kole vyřadila Belgičanka Elise Mertensová. Na Wimbledon přijížděla v roli turnajové šestnáctky. Poprvé tak byla na grandslamu nasazená, v prvním kole však prohrála s Američankou Madison Brengleovou a pro bolesti levého zápěstí se odhlásila ze čtyřhry. Následně pak kvůli zranění vynechala celou US Open Series včetně US Open.\n\nV září podstoupila operativní zákrok zápěstí v Ústavu chirurgie ruky a plastické chirurgie ve Vysokém nad Jizerou u Radka Kebrleho, jenž operoval také Petru Kvitovou, s plánovanou dvouměsíční rekonvalescencí. Předčasně tak zakončila sezónu.\n\n"}
{"id": "1110086", "url": "https://cs.wikipedia.org/wiki?curid=1110086", "title": "Bastien a Bastienka", "text": "Bastien a Bastienka\n\nBastien a Bastienka (z něm. \"Bastien und Bastienne\"), \"KV 50/46b\", je singspiel od klasicistního hudebního skladatele Wolfganga Amadea Mozarta z roku 1768.\n\nMozart, kterému v té době bylo pouhých 12 let, operu napsal na přelomu léta a podzimu roku 1768 ve Vídni. Premiéra této „minioperky“ se pravděpodobně konala v zahradním divadle, nebo na zahradě lékaře Franze Antona Mesmera.\n\nS jistotou lze doložit teprve uvedení Společností přátel opery (Gesellschaft der Opernfreunde) v Domě architektů (Architektenhaus) v Berlíně dne 2. října 1890, od kterého se datuje novodobé uvádění tohoto singspielu.\n\nPrvní překlad této opery do češtiny pořídil roku 1905 Václav Juda Novotný (pod titulem \"Jeník a Hanička\"), nejnověji pak Jaromír Nohavica.\n\n\nPastýřka Bastienka je smutná, protože ji opustil její milý, pastýř Bastien, který našel zalíbení v jisté slečně z letohrádku.\n\nVe vesnici, kde se celý děj odehrává se najednou objevuje kouzelník, jménem Colas, o kterém se Bastienka dozví a navštíví jej s prosbou o pomoc. Když si Colas vyslechne příčinu jejího trápení, rozhodne se jí pomoci a poradí jí, aby byla před Bastienem stále veselá a nevšímala si ho. Bastienka dá na jeho rady a spokojeně odchází.\n\nZanedlouho Colase v jeho doupěti navštíví Bastien (což Colas čekal) a žádá jej rovněž o vysvětlení, proč si jej Bastienka nevšímá. Colas, jelikož ví, oč zde běží, začne Bastienovi vyprávět o Bastienčině lásce k jinému hochovi, který je bohatší, než Bastien a pochází ze šlechtického rodu. To Bastiena velmi rozčílí a zprvu Colasovi nevěří, přesto požádá kouzelníka o pomoc a ten souhlasí. Pomocí kouzel Bastienovi ukáže pravou cestu – lásku k Bastience. Bastien tedy začne vzpomínat na to, jak je Bastienka krásná a zříká se zlata a přepychu, kterým byl zaslepen.\n\nBastienka mezitím vzpomíná na staré časy, kdy si s Bastienem byla blízká a kdy se měli rádi. Potkává Bastiena a pohádá se s ním. Chce po něm, aby odešel, což je pro Bastiena velká rána a chce se zabít. Bastienka mu v tom nijak nebrání a Bastien skutečně vytahuje dýku a chce se zároveň utopit. Bastienka mu ještě připomíná, jakou bolest jí způsobil a Bastien ztrácí chuť žít. Na poslední chvíli však Bastienka na Bastiena zavolá, čemuž se velmi diví. Po dlouhém vysvětlování pravda vychází najevo a začnou se mít zase rádi.\n\nV tu chvíli se objevuje Colas a má velkou radost, že vše dobře dopadlo, avšak nezapomene dodat, že díky jeho kouzelné moci. Provolává jim slávu a přeje vše dobré, aby už jim nemusel nikdy pomáhat. Bastien a Bastienka oslavují kouzelníkovu moudrost a kouzla a vše končí šťastně.\n\n\n\n\n"}
{"id": "1110088", "url": "https://cs.wikipedia.org/wiki?curid=1110088", "title": "Caity Lotz", "text": "Caity Lotz\n\nCaity Marie Lotz (* 30. prosince 1986, San Diego, Kalifornie, Spojené státy americké) je americká herečka, tanečnice, zpěvačka a modelka. Nejvíce se proslavila v rolích Kirsten Landry v MTV seriálu \"Údolí smrti\" (2011), Annie v hororovém filmu Hrůzná minulost (2012) a jako Sara Lanceová/White Canary v seriálu stanice The CW \"Arrow\" (2013-15). Roli Sary si také hraje v seriálu \"Legends of Tomorrow\".\n\nSvojí kariéru zahájila jako tanečnice, na turné vyrazila s Avril Lavigne a Lady Gagou. Objevila se v hudebních videích Lady Gagy, Davida Guetty, Seleny Gomez, Faith Evans, T-Paina, Jojo a Cascady. Zahrála si v reklamách pro Reebok, Jack in the Box a T-Mobile. Tančila v internetovém seriálu \"The Legion of Extraordinary Dancers\". Také ovládá bojová umění jako taekwondo, wushu a muay thai. Má zkušenosti s parkourem a trickingem.\n\nV roce 2005 se připojila k dívčí skupině Soccs. V roce 2006 skupina vydala debutový sing \"From Dusk Till Dawn (Get the Party Started\" a o rok později následoval singl \"Scream Out Loud\". Jejich debutové album \"Hold On\" bylo vydané v roce 2007 a jejich třetí singl \"Can't Take My Eyes Off You\" byl vydán v roce 2008.\n\nS hereckou kariérou začala v roce 2006, kdy získala malou roli ve filmu \"\". V roce 2010 se objevila v jedné epizodě seriálu \"\" a vedlejší roli získala ve čtvrté sérii seriálu \"Mad Man\".\n\nV roce 2011 si zahrála roli strážníka Kirsten Laundry v MTV seriálu \"Údolí smrti\". Po boku Joshe Hollowaye si zahrála ve filmu \"\". V roce 2012 se objevila ve filmu Hrůzná minulost, který měl premiéru v roce 2012 na filmovém festivalu Sundance. V seriálu stanice CW \"Arrow\" se objevila jako Sara Lance/Canary. Roli Sary dále hraje i v seriálu \"Legend of Tomorrow\". Hlavní roli získala ve sci-fi filmu \"Stroj\", který měl premiéru 25. dubna 2014. V květnu 2014 si znovu zahrála roli Stephanie v seriálu \"Šílenci z Manhattanu\".\n"}
{"id": "1110089", "url": "https://cs.wikipedia.org/wiki?curid=1110089", "title": "Candice Patton", "text": "Candice Patton\n\nCandice Kristina Pattonová (* 24. června 1988, Jackson, Mississippi, Spojené státy americké) je americká herečka. Nejvíce se proslavila rolí Iris West v seriálu stanice The CW \"The Flash.\"\n\nNarodila se v Jacksonu v Mississippi, ale vyrostla v Piano v Texasu. Navštěvovala Southern Methodist University v Dallasu.\n\nByla obsazena do několika televizních seriálů, včetně telenovely \"Báječní a bohatí\". Roli Mercedes získala v televizním seriálu \"Sorority Forever\". Jako Iris West se objevila v seriálu stanice CW \"The Flash\". Umístila se na pátém místě žebříčku BuddyTV \"Top 100 nejvíce sexy žen televizní obrazovky roku 2004\". V květnu 2015 se umístila na 61. místě žebříčku magazínu Maxim.\n"}
{"id": "1110090", "url": "https://cs.wikipedia.org/wiki?curid=1110090", "title": "Six-red World Championship", "text": "Six-red World Championship\n\nSix-red World Championship je snookerový turnaj, který se hraje v Thajsku. Formát hry je zkrácen na šest červených a šest barevných koulí.\n\nTurnaj vznikl v sezóně 2008/2009 pod názvem Six-red Snooker International a pořádá jej Asian Confederation of Billiards Sports. Čtyřicet osm hráčů je rozděleno do osmi skupin. První čtyři nejvýše umístění hráči z každé skupiny přechází do vyřazovacích kol. V roce 2009 se turnaj přejmenoval na Six-red World Grand Prix. Od roku 2010 je tato událost oficiálním mistrovstvím světa v šesti červených vedená pod názvem Six-red World Championship. V sezóně 2011/2012 se turnaj nepořádal, ale vrátil se v sezóně 2012/2013 s podporou World Professional Billiards and Snooker Association. Místem konání je od roku 2008 hotel Montien Riverside v Bangkoku, v Thajsku.\n\nRicky Walden vyhrál Six-red International v roce 2008. Byl ve finále se Stuartem Binghamem, který s ním prohrál 8-3.\n\nV roce 2009 získal trofej Six-red Grand Prix Jimmy White, když porazil Barry Hawkinse 8-6.\n\nPrvním vítězem mistrovství světa v six reds se stal Mark Selby, který vyhrál nad Ricky Waldenem 8-6. V roce 2012 se stal vítězem Mark Davis, který porazil Shauna Murphyho 8-4 a titul obhájil i následující rok, když ve finále zvítězil 8-4 nad Neilem Robertsonem. V roce 2014 zdvihl trofej Stephen Maguire, který ve finále vyhrál nad Ricky Waldenem 8-7.\n"}
{"id": "1110095", "url": "https://cs.wikipedia.org/wiki?curid=1110095", "title": "Křížová cesta (Frymburk)", "text": "Křížová cesta (Frymburk)\n\nKřížová cesta ve Frymburku na Českokrumlovsku se nachází přibližně 1 kilometr jihovýchodně od obce na spočinku Na Martě původně zvaném \"Marterberg\", pojmenovaném po kapli Panny Marie Bolestné – Vysoká Muka (\"Hohe Marter\"). Z Frymburku k ní vede cesta po mostě přes rameno Lipenské přehrady.\n\nNa kopci nad Frymburkem zvaném Marterberg stávala kaple se sochou Ukřižovaného, která byla soukromým majetkem frymburského měšťana Bartoloměje Mugrauera. Ten zemřel roku 1890 a zanechal závěť s odkazem 800 zlatých na stavbu nové kaple. Se souhlasem premonstrátského kláštera ve Schläglu zorganizoval druhý frymburský kaplan Benedikt Sobotka sbírku. Obec a dva frymburští měšťané darovali pozemek a téměř každý frymburský občan věnoval finanční obnos nebo svou práci. Stará kaple Ukřižovaného byla do 30. června 1897 rozebrána a původní sochy po opravě převezeny do vesnické kaple v Kovářově. Stavební plán zhotovil frymburský stavební mistr Ondřej Wagner a 8. července 1897 bylo započato se stavbou. Celá stavba nové kaple \"Hohen Marter\" (Vysoká muka) stála asi dva tisíce zlatých, z nichž menší část byla hrazena ze sbírky farníků a zbytek zaplatil klášter ve Schläglu. Na podzim roku 1898 byla stavba dokončena a nad vchodem z vnitřní strany byla zobrazena její původní podoba. Sochy pro novou kapli byly pořízeny z tyrolského Grödenu a dle kresby ve farní kronice to byla skupina tří soch s Ukřižovaným uprostřed - Kalvárie. Uvnitř nové kaple Vysoká muka byla i křížová cesta ze šumavských obrázků malovaných na skle. Kaple Bolestné Panny Marie Vysoká Muka byla slavnostně vysvěcena 13. října 1898. Začalo se jí říkat Marta (počeštěn německý název Hohen Marter).\nKřížová cesta k soukromé kapli Ukřižovaného vedla od frymburského hřbitova, zatopeného při stavbě Lipenské přehrady. Čtrnáct zastavení postavených ze žuly vzniklo z iniciativy lipenského statkáře Adalberta Donauera, který na počátku devadesátých let 19. století věnoval na její stavbu 600 zlatých. Za kamenické práce obdržel Jordán Wiltschko z Hořic 364 zlatých, křížovou cestu maloval malíř Hunčl z Lince, který za ně dostal 140 zlatých. Zbytek peněz byl zaplacen za dopravu, úpravu terénu a osazení jednotlivých kapliček a obrazů. Stavba Křížové cesty byla dokončena roku 1894. Procesí se zde konala až do odsunu Němců roku 1946 každoročně třikrát, v letech 1947 - 1950 po jednom ročně. Kaple Bolestné Panny Marie Vysoká Muka byla poškozena pro hledání domnělých pokladů, poškozena byla i křížová cesta. Roku 1957 byl zatčen frymburský páter Josef Kříž.\n\nRoku 1992 byla kaple restaurována a křížová cesta obnovena pod záštitou obce a za pomoci bývalých farníků, areál byl znovuvysvěcen v sobotu 24. června 2000.\n\n\n"}
{"id": "1110096", "url": "https://cs.wikipedia.org/wiki?curid=1110096", "title": "Rozděl a panuj (rozcestník)", "text": "Rozděl a panuj (rozcestník)\n\nRozděl a panuj může označovat\n\n"}
{"id": "1110098", "url": "https://cs.wikipedia.org/wiki?curid=1110098", "title": "Bára Divišová", "text": "Bára Divišová\n\nBára Divišová (* 30. prosince 1984, Jihlava) je česká televizní reportérka a moderátorka, známá díky působení v TV NOVA. \nV roce 2004 nastoupila na pozici regionální reportérky TV Vysočina v Jihlavě, v témže roce pak využila pracovní nabídky a přestěhovala se do Českých Budějovic, kde působila jako reportérka regionální zpravodajské relace Minuty regionu v TV Gimi a moderátorka v regionálním studiu RTA Jižní Čechy. V roce 2007 odešla do Prahy a začala pracovat v redakci domácího zpravodajství TV NOVA, odkud po roce přešla do redakce publicistického pořadu Střepiny. V roce 2015 z publicistiky odešla zpět do domácí redakce zpravodajství TV NOVA. \n\nDo povědomí diváků se výrazněji zapsala kritikami tabulkových hodnot hokejové mládeže, kterými si vysloužila poněkud nadsazené označení „Nepřítel (hokejového) státu“. ČSLH po odvysílání reportáže zveřejnil prohlášení, ve kterém se proti tvrzením Divišové důrazně ohradil a označil je za nepravdivé. \n\nOd roku 2009 se angažuje v projektu Cena Michala Velíška. Je členkou nominačního výboru, aktivní medializací napomáhá podporovat a šířit všední projevy hrdinství, v krizových situacích se snaží obětem násilí poskytovat první psychickou pomoc a zasazuje se o citlivější přístup k nim ze strany médií. \n\n"}
{"id": "1110100", "url": "https://cs.wikipedia.org/wiki?curid=1110100", "title": "Čong Song-suk", "text": "Čong Song-suk\n\nČong Song-suk (* 26. ledna 1972) je bývalá korejská zápasnice-judistka, bronzová olympijská medailistka z roku 1996 a 2000.\n\nV jihokorejské judistické reprezentaci se pohybovala od roku 1989 v lehké váze do 56 kg. Do užšího výběru reprezentace pronikla po olympijském roce 1992 v polostřední váze do 61 kg. V roce 1994 se stala členkou judistického týmu korejské společnosti Ssangyong Cement, který vedl olympijský vítěz I Kjong-kun. V roce 1995 se ziskem titulu mistryně světa kvalifikovala na olympijské hry v Atlantě. V Atlantě potvrzovala od prvnho kola roli favoritky, prohrála až v semifinále s Belgičankou Gellou Vandecaveyeovou na yuko. V boji o třetí místo nastoupila proti Izraelce Ja'el Aradové a porazila jí na yuko technikou uči-mata z poloviny zápasu. Získala bronzovou olympijskou medaili.\n\nV roce 1997 jí provázely vleklé zdravotní problémy s kolenem a v kombinaci s krizí korejského hospodářství (odliv sponzorů) se rozhodla po Asijských hrách v Bangkoku ukončit sportovní kariéru. Vrátila se na podzim 1999 a v roce 2000 se kvalifikovala na olympijské hry v Sydney. V úvodním kole se utkala s Francouzskou Séverine Vandenhendeovou a začátkem poslední minuty se nechala hodit na ippon technikou ura-nage. V opravách se probojovala do boje o třetí místo proti Jenny Galové z Itálie po verdiktu sudích na praporky. Získala druhou bronzovou olympijskou medaili. Sportovní kariéru ukončila v roce 2001. Věnuje se trenérské a rozhodcovské práci na Jonginské univerzitě.\n\n\n"}
{"id": "1110101", "url": "https://cs.wikipedia.org/wiki?curid=1110101", "title": "Pierre-Hugues Herbert", "text": "Pierre-Hugues Herbert\n\nPierre-Hugues Herbert (* 18. března 1991 Schiltigheim) je francouzský profesionální tenista, který s krajanem Nicolasem Mahutem v letech 2015–2019 zkompletoval kariérní grandslam v mužské čtyřhře, tj. jako osmý pár vyhráli všechny čtyři majory. Společně triumfovali na US Open 2015, Wimbledonu 2016, French Open 2018 a Australian Open 2019. V juniorské kategorii získal deblovou trofej ve Wimbledonu 2009. \n\nVe své dosavadní kariéře na okruhu ATP Tour vyhrál sedmnáct deblových turnajů. Na challengerech ATP a okruhu Futures získal deset titulů ve dvouhře a dvacet sedm ve čtyřhře.\n\nNa žebříčku ATP byl ve dvouhře nejvýše klasifikován v únoru 2019 na 36. místě a ve čtyřhře pak v červenci 2016 na 2. místě. Trénuje ho otec Jean Roch Herbert.\n\nVe francouzském daviscupovém týmu debutoval v roce 2016 čtvrtfinálem světové skupiny proti České republice, v němž s Mahutem vyhráli pětisetovou čtyhřu nad párem Lukáš Rosol a Radek Štěpánek. Francouzi postoupili po vítězství 3:1 na zápasy. V Davis Cupu 2017 se stal členem vítězného týmu. Do listopadu 2019 v soutěži nastoupil k osmi mezistátním utkáním s bilancí 0–1 ve dvouhře a 7–1 ve čtyřhře.\n\nFrancii reprezentoval na Letních olympijských hrách 2016 v Riu de Janeiru, kde v mužské čtyřhře vytvořil nejvýše nasazenou dvojici s Nicolasem Mahutem. Soutěž však opustili již v úvodním kole po dvousetové prohře od kolumbijského páru Juan Sebastián Cabal a Robert Farah. Ve smíšené soutěži byli s Kristinou Mladenovicovou turnajovými dvojkami. Poraženi však odešli v prvním kole od italské dvojice Roberta Vinciová a Fabio Fognini po nezvládnutém rozhodujícím supertiebreaku.\n\nV juniorské čtyřhře Wimbledonu 2009 hrál po boku Němce Kevina Krawietza. Ve finále zdolali francouzský pár Julien Obry a Adrien Puget po vyrovnaném průběhu 6–7, 6–2 a supertiebreaku 12–10.\n\nVe dvouhře juniorů US Open 2009 se probojoval do semifinále, kde nestačil na pozdějšího australského vítěze Bernarda Tomica. Měsíc po newyorském majoru, v říjnu 2009, dosáhl kariérního maxima na juniorském kombinovaném žebříčku ITF, když mu patřila 9. příčka.\n\nProfesionálem se stal v sezóně 2010. První turnaj série Masters odehrál na listopadovém BNP Paribas Masters 2013, kde jako postoupivší kvalifikant na úvod přehrál krajana Benoîta Paireho. Ve druhém však skončil na raketě světové dvojky a pozdějšího vítěze Novaka Djokoviće. Na konečném žebříčku ATP za rok 2013 ve dvouhře byl postaven na 106. místě.\n\nV rámci nejvyšší grandslamové úrovně debutoval na French Open 2014, když do hlavní soutěže dvouhry obdržel divokou kartu. Z prvního kola však odešel od světové desítky Johna Isnera. O měsíc později prošel wimbledonskou kvalifikací 2014 díky třem výhrám nad Bornou Ćorićem, Danielem Kosakowskim a Miloslavem Mečířem mladším. V úvodním kole hlavní soutěže jej pak zdolal Američan Jack Sock, přestože vyhrál úvodní sadu v tiebreaku, aby zbylé tři ztratil.\n\nNa říjnovém Swiss Indoors 2014, hraném v basilejské hale St. Jakobshalle postoupil z kvalifikace. V otevíracím duelu hlavní soutěže zůstal na jeho raketě krajan Édouard Roger-Vasselin, když o postupujícím rozhodla až zkrácená hra poslední sady. Ve druhé fázi jej však deklasovala světová dvojka Rafael Nadal, jemuž odebral pouze dva gamy.\n\nPremiérový titul na okruhu ATP Tour dosáhl ve čtyřhře Rakuten Japan Open Tennis Championships 2014. Do hlavní soutěže tokijského turnaje postoupili s Polákem Michałem Przysiężnym až jako šťastný poražený pár z kvalifikace. V prvním kole překvapivě vyřadili nejlepší světovou dvojici bratrů Boba a Mika Bryanových v supertiebreaku. Ve finále přehráli druhý nasazený chorvatsko-brazilský pár Ivan Dodig a Marcelo Melo.\n\nNa melbournském grandslamu Australian Open 2015 si zahrál mužské čtyřhry v páru s krajanem Nicolasem Mahutem. Ve čtvrtfinále na jejich raketách skončili turnajové dvojky Julien Benneteau a Édouard Roger-Vasselin. Mezi poslední čtveřicí párů podruhé porazili čtvrté nasazené Dodiga s Melem. Finálový duel však vyhrál – poprvé po padesáti šesti letech – italský pár Simone Bolelli a Fabio Fognini.\n\nPrvní finále na okruhu ATP v singlu si zahrál na turnaji s tvrdým podkladem v americkém Winston-Salemu, když cestou do něj přešel přes Sergije Stachovskiho, Marcose Baghdatise, Aljaže Bedeneho, Pabla Carreña Bustu a Steva Johnsona. V něm byl však nad jeho síly Jihoafričan Kevin Anderson, se kterým prohrál ve dvou setech.\n\nVe Wimbledonu se po výhrách v kvalifikaci nad Hansem Podlipnikem Castillem, Facundem Argüellem a Íñigem Cervantesem dostal do hlavní soutěže. V prvním kole přehrál po téměř třech hodinách v pěti setech Jihokorejce Hjona Čonga, když v posledním setu zvítězil 10–8. Ve druhém kole prohrál ve dvou setech s Bernardem Tomicem z Austrálie, hráčem, se kterým prohrál v semifinále juniorského US Open 2009.\n\nV soutěži čtyřhry na záříjovém US Open získal společně s Nicolasem Mahutem premiérový grandslamový titul, když ve finále porazili britsko-australské turnajové osmičky Jamieho Murrayho s Johnem Peersem bez ztráty servisu po dvousetovém průběhu\n\nDo třetího kola grandslamové dvouhry se poprvé probojoval na Australian Open 2016, když zvládl postup z kvalifikačního turnaje. V prvním kole přehrál Španěla Pabla Andújara a ve druhém Američana startujícího na divokou kartu Noaha Rubina. Ve třetí fázi skončil na raketě devátého nasazeného krajana Jo-Wilfrieda Tsongy po třísetovém průběhu, když nezvládl dva tiebreaky.\n\nS Nicolasem Mahutem nejdříve ovládl únorový ABN AMRO World Tennis Tournament 2016, aby následně získali tituly ze tří úvodních mastersů roku, když postupně vyhráli Indian Wells Masters 2016, Miami Miasters 2016 a Monte Carlo Rolex Masters. Bodový zisk následně přispěl k posunu vzhůru deblovým žebříčkem. V jeho vydání ze 6. června 2016, po vyřazení třetím kole debla na French Open 2016, dosáhl nového kariérního maxima, když mu patřilo 3. místo. Jeho spoluhráč Mahut se v dané aktualizaci stal historicky druhým francouzským mužem na čele světové klasifikace.\n\nVe Wimbledonu 2016 se nejprve v singlové části dostal do třetího kola, kde ho vyřadil jeho spoluhráč ze čtyřhry Nicolas Mahut, se kterým se v deblu probojoval do finále, kde zdolali krajany Juliena Benneteaua a Édouarda Rogera-Vasselina a získali tak druhý společný Grand Slam. Bylo to poprvé v historii, kdy měla tato wimbledonská soutěž ryze francouzské obsazení.\n\nDebutovou výhru nad členem elitní světové desítky zaznamenal ve čtvrtfinále rotterdamského ABN AMRO World Tennis Tournament 2017, když vyřadil osmého hráče pořadí Dominica Thiema ve dvou setech. Následně však skončil na raketě třetího nasazeného Belgičana Davida Goffina.\n\nTřetí grandslamový vavřín ze čtyřhry přidal s Mahutem na French Open 2018. Ve finále za 1.40 hodin zdolali rakousko-chorvatské turnajové dvojky Olivera Maracha a Mateho Paviće. Ve druhé sadě přitom odvrátili čtyři setboly a zápas následně ukončili v tiebreaku. Stali se tak třetí francouzskou dvojicí, která triumfovala na Roland Garros, když navázali na vítězství Henriho Lecontea s Yannickem Noahem (1984) a Juliena Benneteaua s Édouardem Rogerem-Vasselinem (2014).\n\n"}
{"id": "1110104", "url": "https://cs.wikipedia.org/wiki?curid=1110104", "title": "Roza Rymbajeva", "text": "Roza Rymbajeva\n\nRoza Kuanškyzy Rymbajeva, kazašsky Роза Қуанышқызы Рымбаева (* 28. říjen 1957) je kazašská zpěvačka populární hudby. Je jednou z nejpopulárnějších zpěvaček v Kazachstánu, známa je i v zemích bývalého SSSR a v Turecku.\n\nV letech 1976–1979 zpívala se skupinou \"Gulder\", později se vydala na sólovou dráhu. Roku 1977 vyhrála hudební festival v polských Sopotech, o dva roky později festival v tureckém Istanbulu, roku 1983 na Kubě (Gala-83). Roku 1982 hrála v československo-sovětské filmové komedii Zdeňka Podskalského \"Revue na zakázku\". Film se promítal mimo ČSSR též pod názvem \"Sbohem, Medeo\" (До свидания, Медео), neboť se z velké části odehrál v kazašském sportovním areálu Medeo. V roce 1983 vydala v Československu (v Supraphonu) desku nazvanou \"Výlet do zlaté stepi\".\n\nRoku 1986, v 28 letech, jí byl udělen titul národní umělkyně Kazachstánu. Dva roky předtím byla vyhlášena zasloužilou umělkyní Uzbekistánu, v roce 2000 pak získala analogický titul v Kyrgyzstánu.\n"}
{"id": "1110105", "url": "https://cs.wikipedia.org/wiki?curid=1110105", "title": "Bryn Terfel", "text": "Bryn Terfel\n\nSir Bryn Terfel CBE (* 9. listopadu 1965 Pant Glas, Caernarfonshire, Wales) je velšský operní pěvec – basbarytonista.\n\nBryn Terfel Jones se narodil do velšsky mluvící farmářské rodiny nedaleko vesnice Pant Glas. Již od dětství projevoval velký zájem o hudbu a zpěv. Jeden z přátel rodiny mu poradil, aby zpočátku začal zpívat velšské lidové písně. \n\nV roce 1984 se zapsal na londýnskou Guildhall School of Music and Drama. Ještě předtím však chtěl navštěvovat cardiffskou Royal Welsh College of Music & Drama, odkud mu však přišel dopis adresovaný „slečně Terfel“. To se mu nelíbilo, a tak dal přednost studiím v Londýně. Studium zpěvu úspěšně dokončil v roce 1989, přičemž získal zlatou medaili Guildhall School. Ve stejném roce skončil Terfel druhý v cardiffské soutěži pořádané televizní stanicí BBC (\"BBC Singer of the World Competition\"). Jako celkový vítěz soutěže jej předstihl ruský basbarytonista Dmitri Hvorostovsky, ale Terfel obdržel cenu za nejlepší přednes písní.\n\nVýrazně se zabývá dílem Richarda Wagnera, ale vystupoval i v Mozartových, Straussových či Offenbachových operách. Rovněž natočil několik alb, a to i ve svém rodném jazyce. Spolupracoval také s rockovým hudebníkem Rogerem Watersem na jeho opeře \"Ça Ira\", která byla v roce 2005 vydána na stejnojmenném albu.\n\nV roce 2003 mu byl udělen Řád britského impéria, o tři roky později získal Královninu medaili pro hudbu. Později získal čestný doktorát z hudby od Univerzity v Oxfordu (Jesus College), Bangor University a od Royal College of Music. V soutěži 100 velšských hrdinů se umístil na 55. příčce. Je také držitelem ceny Grammy.\n\n"}
{"id": "1110112", "url": "https://cs.wikipedia.org/wiki?curid=1110112", "title": "Royal Welsh College of Music &amp; Drama", "text": "Royal Welsh College of Music &amp; Drama\n\n"}
{"id": "1110130", "url": "https://cs.wikipedia.org/wiki?curid=1110130", "title": "Přesun břemene", "text": "Přesun břemene\n\nPřesun břemene je příkladem jednoho z archetypů systémové dynamiky. Systémové archetypy jsou určité definované struktury dynamických smyček, které se opakovaně vyskytují v dynamických systémech z různých oblastí lidského konání. Archetyp přesun břemene v zásadě představuje napětí mezi jednodušším a levnějším řešením příznaků problému a zaměřením se na fundamentální řešení mnohdy skrytého základního problému. Řešení symptomů bývá často jednodušší a účinější v kratší době, nicméně skrytý hlavní problém zůstává nevyřešen. Zaměření se pouze na odstraňování symptomů může v pozadí stojící problém dokonce zhoršit.\nZákladní struktura tohoto archetypu se skládá ze dvou stabilizačních a jedné posilující smyčky. Obě stabilizační smyčky jako celek působí zároveň jako jedna posilující. Celá struktura se pohybuje jako posilující smyčka. Jedna smyčka symbolizuje symptomatická řešení (rychlá a levná), druhá smyčka představuje fundamentální řešení, které má ovšem časovou prodlevu a je náročnější na realizaci. Další částí tohoto archetypu je posilující smyčka, kterou negativně působí nežádoucí efekty symptomatických řešení na fundamentální řešení. Tento efekt dále ztěžuje provedení fundamentálního řešení. \n\nZ pohledu teorie dynamických systémů tento archetyp určuje dvě možnosti řešení problému. Buď zaměřením se na vyřešení projevů problému, nebo vyřešením základního problému. Zároveň ukazuje, že použitím prvního přístupu zmizí projevy problému a tím omezí potřebu řešit jádro problému.\n\nNa diagramu výše je znázorněn celý systém obecně. Dvěma základními částmi jsou horní a spodní stabilizační smyčky, dále pak posilující smyčka působící z horní stabilizační smyčky směrem ke spodní. Horní smyčka představuje jednoduchá a rychlá řešení, která se zaměřují pouze na symptomy. Zvýšení projevů aktivuje nutnost řešit symptomy. V případě zvolení postupu řešení symptomů jsou tyto projevy zmírněny, zároveň ale mohou nastat nastat vedlejší efekty, které negativně ovlivňují a ztěžují možnosti skutečného řešení základního problému. Spodní stabilizační smyčka představuje náročnější možnost ovlivnění příznaků daného problému a to zaměřením se na samotnou podstatu problému. Skutečné řešení problému zmírňuje symptomy stejně jako horní smyčka, nicméně výsledky jsou patrné až se zpožděním. \n\nArchetyp přesunu břemene je běžně se vyskytující systém v lidském životě i v životě organizace. Jedná se o situace, kdy jsou zjevné vnější příznaky problému, které vyžadují neprodlené řešení. Základní problém, který příznaky způsobuje, je ale skrytý. Pro osobu řešitele nastává zásadní rozpor, zda vyřešit přímé následky, nebo \"jít do hloubky\" a zabývat se samotným problémem. Pouhé řešení symptomů je jednodušší a rychlejší způsob, který se v krátkodobém měřítku zdá být lepší volbou. V organizaci, kde často hraje hlavní roli cena a rychlost řešení problému, může být opakovaně volen tento jednodušší způsob. Opakovanou volbou těchto rychlých a levných řešení mohou vznikat podružné problémy a jádro problému se může zhoršovat. Může se jednat například o navyšovaní celkového zadlužování firmy dalšími půjčkami, namísto zaměření se na snížení výdajů a umoření stávajícího dluhu. Pro vedoucího pracovníka je obtížné zaměřit pozornost na jádro problému a ne pouze na akutní projevy, které vyžadují rychlé řešení. Správné řešení tohoto archetypu vyžaduje trpělivost, kvůli prodlevě pozitivní zpětné vazby při řešení jádra problému. Dalšími nutnými vlastnostmi jsou velká představivost a schopnost hledět do budoucnosti. Řešitel musí odolat tlaku vyléčit symptomy a posunout se k řešení jiných věcí. Problém totiž zůstane nevyřešený a dřív, nebo později se symptomy vrátí a mohou být ještě obtížněji řešitelné. Pokud je pozornost zaměřena pouze na projevy a dlouhodobě je opomíjeno jádro problému, může archetyp přesunu břemene vést ke vzoru chování, kdy je opakovaně používáno známé řešení symptomů. V dlouhodobém měřítku je tento způsob neefektivní a může být i finančně nákladnější.\nJe nutné se zaměřit na řešení jádra problému a, pokud je to nutné, používat řešení symptomů pouze pro získání času k řešení jádra problému. Na celý problém je nutné se dívat z více úhlů pohledu pro identifikaci symptomatických problémů a základních problémů. Použitím archetypu prozkoumat potenciální vedlejší efekty.\n\nBraun navrhuje sedm kroků k vyřešení problému: \n\nArchetyppřesunu břemene je běžná v životě se vyskytující struktura. Mnohdy je ale těžké ji správně identifikovat a jádro problému zůstává skryto. Opakovaně jsou řešeny pouze symptomy, které se stávají běžnou součástí života. Následující příklady ukazují běžně se vyskytující systémy přesunu břemene u kterých je základní problém často opomíjen a opakovaným řešením příznaků se na něj zapomíná.\n\nPokud jsou obtíže při bolesti hlavy řešeny požitím prášků proti bolesti a bolest hlavy následně odezní. Jsou vyřešeny symptomy a člověk nemá potřebu se zabývat důvody této bolesti v první řadě. Při navrácení bolesti hlavy v budoucnosti člověk již zná řešení a bez přemýšlení jej aplikuje znovu, protože v minulosti bylo účinné. Během času se tato smyčka stane součástí života a braní prášků proti bolesti bude pravidelným řešením, aniž by člověk pátral po skutečných příčinách obtíží. Díky tomuto počínání pravděpodobně začnou vznikat vedlejší následky jako snížení účinnosti léků proti bolesti a začnou se projevovat vedlejší účinky léků jako takové. Především však nebude vyřešeno jádro problému, které se může kvůli tomu zhoršovat. Pro skutečné vyřešení obtíží by bylo potřeba více úsilí a trvalo by delší dobu. Nalezení fundamentálního řešení by pravděpodobně znamenalo změnu životního stylu či spánkových návyků. Významnou roli by zde hrála časová prodleva mezi těmito opatřeními a dostaveným se účinkem.\n\nPracovník může dobrovolně či nedobrovolně přebírat práci po kolezích, kteří organizaci z různých důvodů opouštějí. Aby práce nezůstala nedodělaná, pracovník ji bez stížností dodělá za ně. Další variantou může být nekompetence či neznalost jiných kolegů, kteří nejsou schopni práci dokončit. Namísto vysvětlení, jak práci dokončit, ji pracovník dokončí za ně a vytvoří tak vzor chování, které se bude příště opakovat. Důsledkem tohoto chování pracovník nakonec dělá práci, která byla dříve odváděna několika různými lidmi. Management bude s touto situací pravděpodobně spokojen, protože množství vykonávané práce je stále stejně. Nemusí se tedy najímat náhrada za pracovníky, kteří odešli, a pracovníci, kteří přesunuli práci na svého kolegu, mohou dělat více jiné práce, na kterou znalosti mají. Pracovník si ani nemusí uvědomovat, že svým chování vytváří ukázkový příklad archetypu přesun břemene. Pracovník není schopen poukázat na přepracovanost a špatné nastavení systému, což je fundamentálním problémem. Namísto toho bez odporu přijímá další práci, čímž pouze oddaluje stávající problém a naopak ho ještě zhoršuje. Ostatní kolegové si na tento systém zvyknou a mohou na pracovníka přesouvat stále více práce. Systém by tímto způsobem mohl pokračovat pouze do doby, než by pracovník zkolaboval. Pokud by si pracovník uvědomil, že je obětí archetypu přesunu břemene, mohl by identifikovat fundamentální problém a vyřešit tím celý systém.\n\nOddělení ve společnosti, které provozuje určitý produkční systém (může se jednat například o počítačový informační systém, nebo výrobní linku), pravidelně naráží na provozní problémy spojené s určitými měnícími se podmínkami (neodladěná komponenta nebo měnící se požadavky). Řešením bývá zaměřit se pouze na rychlé odstranění akutních problémů, aby byl výpadek co nejkratší a provoz mohl pokračovat dále. Odborníci, kteří systému rozumí, jej spraví a opustí. Symptomy jsou vyřešeny a na problém je zapomenuto do té doby, než se objeví znovu. Fundamentální problém, který je za těmito příznaky, zůstává nevyřešen. Lidé, kteří systém provozují, mu nemusí rozumět natolik, aby dokázali identifikovat skutečný problém. Případně jim může chybět motivace k řešení jádra problému. Zástupný problém se stává pravidelnou součástí provozu a celý systém zůstává neefektivní.\n\nJedná se o klasický příklad archetypu přesun břemene, který se objevuje jak ve firemním prostředí, tak v osobním životě. Fundamentálním problémem je zde nevyrovnanost příjmů a výdajů a základním symptomem je nedostatek peněz. Symptomatickým řešením v této situaci je získání nových finančních prostředků (půjčka, kreditní karta, vydání dluhopisů). Toto řešení krátkodobě vyřeší symptom v podobě nedostatku peněz. Zároveň ale vytváří negativní vedlejší efekt, který s časovou prodlevou přímo působí na fundamentální problém nevyrovnanosti příjmů a výdajů. Efekt se v systému propaguje a dochází k navýšení dluhu - hlavního symptomu systému. Struktura se dostává do známé posilující se spirály.\n\nZákladním problémem je zde nedostatek potravin v dané zemi. Dodávky potravin humanitárními organizacemi ze zahraničí pouze krátkodobě vyřeší akutní symptom - hlad. Symptomatické řešení v tomto případě má smysl a zachrání hladovějící, nicméně základní problém nedostatku potravin se nevyřeší. \n\nHlavním symptomem v tomto případě může být stres nebo deprese. Lidé tyto symptomy můžou řešit alkoholem, který jim krátkodobě může pomoci zapomenout na hlavní problémy, které tyto stavy způsobují. Řešení je to ale pouze krátkodobé a po vystřízlivění se symptomy dostavují znovu a častěji. Alkohol má navíc postranní efekty jako jeho negativní vliv na zdraví, případně ovlivnění pozornosti. Tyto postranní efekty působí na smyčku fundamentálního problému a postupem času ho zhoršují. Zhoršováním základního problému jsou výraznější i příznaky a nejjednodušším řešením je zvýšení dávek alkoholu. Na tomto příkladu je jasně patrné skryté nebezpečí tohoto archetypu. V případě aplikace pouze symptomatických řešení a opomíjení fundamentálního řešení se systém dostává do zrychlující se spirály. Pokud jsou navíc negativní vedlejší příznaky symptomatického řešení silné, nabírá spirála na rychlosti velice rychle. Tato zpětná vazba v podobě vedlejších příznaků je velice nepříjemná, protože posiluje závislost na symptomatických řešeních. Při opomíjení hlavního problému se systém může dostat do stavu, kdy je závislost na symptomatickém řešení natolik vysoká, že je prakticky nemožné se ze smyčky dostat i v případě snahy o vyřešení fundamentálního problému.\n\nZaměření se na zvýšení prodeje současným zákazníkům namísto rozšiřování zákaznické základny.\n\n"}
{"id": "1110131", "url": "https://cs.wikipedia.org/wiki?curid=1110131", "title": "Alter Domus Cup", "text": "Alter Domus Cup\n\nAlter Domus Cup (dříve známý jako Luxembourg Cup) je národní šampionát v ledním hokeji v Lucembursku organizovaný Lucemburskou federací ledního hokeje (lucembursky: Federation Luxembourgeoise de Hockey sur Glace). Pouze lucemburským týmům je dovoleno se soutěže zúčastnit, takže momentálně ligu hrají čtyři týmy a někté z nich se zároveň účastní lig v Německu či Francii.\n\nHokejová liga se hraje v půlmiliónovém Lucembursku od roku 1994. Soutěž pod názvem Luxembourg Cup se konala v letech 1998 - 2003 a poté byla z finančních důvodů zrušena. V roce 2010 se našel nový sponzor soutěže \"Alter Domus\" a soutěž byla přejmenována na Alter Domus Cup. Utkání ligy jsou plánována tak, aby se týmy mohly účastnit zahraničních lig v Německu či Francii. Nejúspěšnější lucemburský tým Tornado Luxembourg hraje francouzskou Division 3 a IHC Beaufort společně s Puckers Luxembourg hrají německou Landesligu. Klub Luxembourg Huskies, který se účastnil sezóny 2012-13, je tým lucemburských hokejistů mladších 20 let. Poslední regulérní ročník soutěže se zatím hrál v sezóně 2012-13 a následně v redukované formě ještě v sezóně 2013-14.\nSoutěž se má pouze základní část, ve které hraje každý s každým, dvakrát doma a dvakrát venku. Ročník 2013-14 se již hrál pouze jedno utkání každý s každým.\nSložení ligy pro rok 2013-2014.\n\n"}
{"id": "1110132", "url": "https://cs.wikipedia.org/wiki?curid=1110132", "title": "Dorchester", "text": "Dorchester\n\nDorchester je město v hrabství Dorset na jihu Anglie. Podle sčítání obyvatelstva v roce 2011 zde žilo 19 060 obyvatel. Místo bylo osídleno již v pravěku, nejstarší sídlo se nacházelo v okolí hradiště Maiden Castle. Město je sídlem fotbalového klubu Dorchester Town F.C. a amatérského ragbyového klubu Dorchester Rugby Football Club. Sídlí zde škola The Thomas Hardye School založená roku 1579. Mezi partnerská města Dorchesteru patří Bayeux (Francie), Lübbecke (Německo) a Holbæk (Dánsko).\n"}
{"id": "1110133", "url": "https://cs.wikipedia.org/wiki?curid=1110133", "title": "Horizont", "text": "Horizont\n\nHorizont může znamenat:\n\n\n\n\n\n"}
{"id": "1110134", "url": "https://cs.wikipedia.org/wiki?curid=1110134", "title": "Římskokatolická farnost Bechyně", "text": "Římskokatolická farnost Bechyně\n\nŘímskokatolická farnost Bechyně je územním společenstvím římských katolíků v rámci táborského vikariátu českobudějovické diecéze.\n\nMěsto Bechyně je pžipomínáno již ve 12. století. Existovalo zde arcijáhenství, zahrnující 296 plebánií. Od roku 1683 jsou ve farnosti vedeny matriky. V letech 1281–1950 v Bechyni fungoval františkánský klášter při kostele Nanebevzetí Panny Marie. V letech 1790–1952 existoval samostatný Bechyňský vikariát. Farnost má dodnes sídelního duchovního správce, který je zároveň administrátorem ex currendo ve farnostech Hlavatce a Sudoměřice u Bechyně.\n\n"}
{"id": "1110135", "url": "https://cs.wikipedia.org/wiki?curid=1110135", "title": "Kenneth Anger", "text": "Kenneth Anger\n\nKenneth Anger, rodným jménem Kenneth Wilbur Anglemeyer (* 3. února 1927) je americký experimentální filmový režisér. Narodil se v Santa Monice, jeho otec měl německý původ, zatímco matka anglický. Svůj první krátký film natočil již v roce 1937, ve svých deseti letech. Později se usadil v Evropě, kde pokračoval v tvorbě krátkometrážních filmů. Do USA se vrátil v roce 1953. Mezi jeho filmy patří například \"Lucifer Rising\", ve kterém vystupovali vedle jiných Marianne Faithfull, Chris Jagger a Jimmy Page a hudbu k němu složil Bobby Beausoleil.\n\n\n"}
{"id": "1110137", "url": "https://cs.wikipedia.org/wiki?curid=1110137", "title": "Mistrovství světa ve fotbale hráčů do 20 let 2015", "text": "Mistrovství světa ve fotbale hráčů do 20 let 2015\n\nMistrovství světa ve fotbale hráčů do 20 let 2015 se konalo od 30. května do 20. června 2015 na Novém Zélandu. Turnaj pořádaný pod patronací FIFA byl dvanáctým v historii. Odehrál se ve městech Auckland, Christchurch, Dunedin, Hamilton, New Plymouth, Wellington a Whangarei. Vítězem se stala srbská fotbalová reprezentace do 20 let, pro kterou to byl premiérový titul v této kategorii. Navázala tak na jugoslávský výběr do 20 let, který vyhrál MS U20 v roce 1987.\n\n"}
{"id": "1110140", "url": "https://cs.wikipedia.org/wiki?curid=1110140", "title": "Jan Kronštadtský", "text": "Jan Kronštadtský\n\nJan Kronštadtský (též Ioann Kronštadtský, , vlastním jménem Ivan Iljič Sergijev; 19. října / 1829, Sura, Archangelská gubernie – 20. prosince 1908 2. ledna 1909 , Kronštadt) byl ruský biskup. Byl známý svými léčivými schopnostmi a patřil k nejpopulárnějším církevním hodnostářům své doby. V roce 1964 byl Ruskou zahraniční církví svatořečen.\n\nIvan Iljič Sergijev () se narodil 19. prosince 1829 v malé vesnici Sura na severu tehdejšího Ruského impéria. Ve škole vynikal a po absolvování kněžského semináře tak v roce 1851 přešel už na státní útraty na Teologickou akademii v Petrohradu. V roce 1855 se stal knězem v chrámu svatého Andreje v Kronštadtu. V něm se věnoval zejména charitativní činnosti. Známým se stal v roce 1890. Každý den ho navštěvovaly tisíce lidí ze všech koutů Ruska. Ostatní příslušníci církve k němu chovali vysoký respekt.\n\nJeho léčitelské schopnosti se neomezovaly pouze na lidi křesťanského vyznání. Léčil židy i muslimy. 20. prosince roku 1883 o něm vyšel článek ve vážených petrohradských novinách Novoje Vremja, v celém čísle byly otisknuté děkovné dopisy od jeho vyléčených pacientů. Vyléčil Annu Vyrubovovou i Zinaidu Jusupovovou, matku Felixe Jusupova. Když v roce 1894 umíral car Alexandr III. byl Jan přivolán do paláce v Livadiji. Umírající car si ho velmi vážil.\n"}
{"id": "1110144", "url": "https://cs.wikipedia.org/wiki?curid=1110144", "title": "Jaroslav Baumbruck", "text": "Jaroslav Baumbruck\n\nJaroslav Baumbruck ( v Praze -  ve Varně) byl český výtvarník, akademický malíř a ilustrátor, manžel akademické sochařky Věry Merhautové, otec Michala Baumbrucka. \n\nV letech 1945 až 1950 studoval na Akademii výtvarných umění v Praze u profesora Otakara Nejedlého. Vystavoval na členských výstavách SČSVU (Svaz československých výtvarných umělců), na III. přehlídce československého výtvarného umění (1955) v Jízdárně Pražského hradu, od roku 1955 na Pražských salónech, na výstavě k 10. výročí Února (1958). V soutěži k 15. výročí osvobození (1960) získal za obraz \"Bratislava\" čestné uznání. Působil též jako ilustrátor (viz níže). V letech 1956 až 1960 podnikal studijní cesty do zahraničí (viz níže). Zemřel ve Varně , kde byl také pohřben. \n\n\n\n\n\n"}
{"id": "1110145", "url": "https://cs.wikipedia.org/wiki?curid=1110145", "title": "Čo Min-son", "text": "Čo Min-son\n\nČo Min-son (* 21. března 1972) je bývalá korejská zápasnice-judistka, olympijská vítězka z roku 1996.\n\nPatřila k průkopnicím ženského vrcholového juda v Jižní Koreji. Od svých 14 let se připravovala na Sportovní střední škole v Soulu pod vedením Čchö Kwan-jonga (최관용) a později na Soulské sportovní univerzitě Hančchetä (한체대). V roce 1988 se účastnila domácích olympijských her v Soulu ukázkové disciplíny ženského juda. V začátcích sportovní kariéry byla známá častou změnou své váhové kategorie. Mezi lety 1988-1992 šla s vahou téměř o dvacet kilo nahoru. V olympijském roce 1992 nastupovala ve střední váze do 66 kg a při olympijské nominaci na olympijské hry v Barceloně neuspěla na úkor Pak Či-jong.\n\nV roce 1993 získala svůj první titul mistryně světa a v roce 1995 titul mistryně světa obhájila již jako členka judistického týmu korejské společnosti Ssangyong Cement. Manažérem a trenérem tohoto mimořádně úspěšného týmu byl olympijský vítěz I Kjong-kun. V roce 1996 odjížděla na olympijské hry v Atlantě jako favoritka na vítězství a své předpoklady naplnila. Od úvodního kola úřadovala svým levým o-uči-gari, které doplňovala bezchybným přechodem do držení osaekomi. Ve finále se jí sice Polka Aneta Szczepańská z prvního držení vysmekla, ale minutu před koncem při druhém držení již Polku nepustila. Získala zlatou olympijskou medaili.\n\nV roce 1998 sportovní kariéru přerušila kvůli narození potomka. Jedním z důvodů přerušení sportovní kariéry byla i krize korejského hospodářství v roce 1997, když Ssangyong Cement přestal korejské judo sponzorovat. K vrcholovému judu se vrátila na podzim 1999 a v roce 2000 se kvalifikovala na olympijské hry v Sydney. V semifinále prohrála minimálním bodovým rozdílem na koku s Kubánkou Sibelis Veranesovou a spadla do oprav. V boji o třetí místo nastoupila proti Belgičance Ulle Werbrouckové a v polovině zápasu jí poslala technikou tani-otoši na wazari. Bodový náskok udržela do konce zápasu a získala bronzovou olympijskou medaili. Po skončení sportovní kariéry v roce 2001 pracuje jako trenérka na domovské univerzitě Hančchetä.\n\n\n"}
{"id": "1110150", "url": "https://cs.wikipedia.org/wiki?curid=1110150", "title": "Howie B", "text": "Howie B\n\nHowie B, vlastním jménem Howard Bernstein (* 18. dubna 1963) je skotský hudebník a hudební producent. Narodil se v Glasgow a později se usadil v Londýně. Během své kariéry pracoval jako producent například se skupinou U2 a hudebnicí Björk. Rovněž se věnoval tvorbě remixů (New Order, Annie Lennox, Jeff Beck) a nahrával vlastní alba. V roce 2014 získal ocenění Człowiek ze Złotym Uchem.\n\n\n"}
{"id": "1110153", "url": "https://cs.wikipedia.org/wiki?curid=1110153", "title": "Snapshot (album, The Strypes)", "text": "Snapshot (album, The Strypes)\n\nSnapshot je debutové studiové album irské rockové skupiny The Strypes, které bylo vydáno 9. září 2013. Bylo produkováno vysoce uznávaným hudebním producentem Chrisem Thomasem v anglických Yellow Fish Studios. Album obsahuje singly „Blue Collar Jane“, „Hometown Girls“, „What a Shame“, „Mystery Man“ a „You Can't Judge a Book by the Cover“.\n\nAutory všech skladeb jsou The Strypes, pokud není uvedeno jinak.\n"}
{"id": "1110154", "url": "https://cs.wikipedia.org/wiki?curid=1110154", "title": "Place Dalida", "text": "Place Dalida\n\nPlace Dalida je nevelké náměstí na návrší Montmartre v Paříži, administrativně patří do čtvrti Grandes-Carrières v 18. obvodu. Je 19 metrů dlouhé a 13 metrů široké, ústí do něj ulice rue de l'Abreuvoir, rue Girardon a allée des Brouillards. Nedaleko se nachází Moulin de la Galette a Hřbitov Saint-Vincent, nejbližší stanicí metra je Lamarck - Caulaincourt.\n\nPůvodně bezejmenný plácek byl v prosinci 1996 pojmenován po zpěvačce Dalidě, která od roku 1962 do své smrti v květnu 1987 žila v nedaleké rue d'Orchampt. Dne 24. dubna 1997 byla na náměstí odhalena bronzová busta Dalidy od Alaina Aslana. Místo navštěvují četní fanoušci zpěvačky, kteří svými dotyky pro štěstí vyleštili ňadra busty do zlaté barvy.\n\n"}
{"id": "1110157", "url": "https://cs.wikipedia.org/wiki?curid=1110157", "title": "Karl Bartos", "text": "Karl Bartos\n\nKarl Bartos (* 31. května 1952) je německý hudebník a hudební skladatel. Narodil se v západoněmeckém městě Berchtesgaden. Roku 1975 se stal členem kapely Kraftwerk, se kterou vystupoval až do roku 1991. Po odchodu ze skupiny založil vlastní projekt Elektric Music, se kterým vydal dvě studiová alba: \"Esperanto\" (1993) a \"Electric Music\" (1998). V roce 1996 se výrazně podílel na albu \"Raise the Pressure\" skupiny Electronic. V roce 2003 vydal své první sólové album nazvané \"Communication\". Druhou sólovou nahrávku, album \"Off the Record\", vydal o deset let později. V roce 2014 získal ocenění Człowiek ze Złotym Uchem.\n\n\n"}
{"id": "1110158", "url": "https://cs.wikipedia.org/wiki?curid=1110158", "title": "Johann Peter", "text": "Johann Peter\n\nJohann Peter (23. února 1858 Bučina – 14. února 1935 Vimperk), byl německý učitel, básník a spisovatel píšící povídky ze života obyvatel Šumavy.\n\nNarodil se v zapadlé šumavské vísce jménem Bučina. Pocházel ze starého rodu svobodných sedláků. Jeho otec Franz Peter byl rychtářem. Mladý Johann chodil do farní školy v Knížecích Pláních a obecné školy v Bučině. V Kašperských Horách byl jeho učitelem básník Heinrich Leo Weber. Další studia absolvoval na učitelském ústavu v Českých Budějovicích, kde na něho zapůsobil básník Franz Herold. Svojí učitelskou pouť započal v Dolním Rakousku, poté v Prachaticích a v Boru u České Lípy. Zde redigoval šumavský literární časopis Der Bömerwald. Johann Peter měl také výjimečný hudební talent. Hrál na flétnu, varhany a ovládal i několik smyčcových nástrojů. Jeho první literární dílo je sbírka básní Frühling, Wald und Liebe z roku 1881. Sbírka vyšla v Českých Budějovicích. První knihy s šumavskou tematikou vydal však roku 1886 ve Štýrském Hradci. Dílo se jmenovalo Charakter und Sittenbilder aus dem Böhmerwalde. V roce 1887 vydal v Lipsku knihu novel Buchengrün a po ní následovala další řada titulů v nichž zmapoval šumavský národopis. Johann Peter je rovněž autorem monografie města Prachatic s názvem Prachatitz im Böhmerwalde a spisu o hořických pašijových hrách Im Oberammergau des Böhmerwaldes. Peters byl velmi plodným autorem a ještě v roce 1929 vyšla v Českých Budějovicích jeho básnická sbírka Der sprossende Wald. Peterovým nejvýznamnějším dílem je patrně vzpomínková kniha Der Richterbub z roku 1914 a její dvě pokračování. Na sklonku života pobýval Johann Peter od roku 1930 ve Vimperku, kde pro něho dal postavit vilu nakladatel \"Steinbrener\". Vila nesla název Abenfrieden. Zda také Johann Peter 14. února 1935 zemřel. Pohřben je na vimperském hřbitově. Ještě za jeho života v roce 1928 byla na jeho rodném domě v Bučině odhalena pamětní deska. Další pamětní deska byla na budově školy v Boru u České Lípy kde rovněž působil.\n\n"}
{"id": "1110161", "url": "https://cs.wikipedia.org/wiki?curid=1110161", "title": "John Crowe Ransom", "text": "John Crowe Ransom\n\nJohn Crowe Ransom (30. dubna 1888 Pulaski, Tennessee, USA – 3. července 1974 Gambier, Ohio, USA) byl americký pedagog, vědec, literární kritik, básník a esejista. Je považován za zakladatele školy literární kritiky „nová kritika“.\n\n\n\n"}
{"id": "1110167", "url": "https://cs.wikipedia.org/wiki?curid=1110167", "title": "Sysel perličkový", "text": "Sysel perličkový\n\nSysel perličkový (\"Spermophilus suslicus\", Güldenstaedt 1770) je druh hlodavce z čeledi veverkovití.\n\nČesky též sysel perličkovaný. Vědecké pojmenování též \"Citellus suslicus\".\n\nMenší sysel s krátkým ocasem (15–25 % délky těla) a výrazně skvrnitým vzorem na kožešině; menší než sysel obecný. Dorůstá délky 170–240 mm, většinou méně než 220 mm a hmotnosti 120–440 gramů. Hřbet je skvrnitý, šedohnědý, někdy tmavší, kaštanově hnědý, rezavohnědý, červenohnědý. Světlé břicho odděluje od hřbetu okrové zbarvení. Skvrny jsou nejvýraznější podél páteře, méně podél břicha; na hlavě jsou drobné skvrnky. Tlama, tváře a nohy jsou krémově bílé; oční kroužek je zřetelně krémově bělavý, nesouvisle rezavě obkroužený. Jižní populace bývají světlejší, severní populace tmavší. Vzorec jeho chrupu je 1/1, 0/0, 2/1, 3/3.\n\nŽije ve stepích a na jižním okraji lesostepní oblasti mezi řekami Prut a Dniestr na západě a Volhou na východě. Vyskytuje se převážně v jihovýchodním Polsku (Lublinské vojvodství), Bělorusku, na Ukrajině, v Moldavsku a Rusku. Jeho přirozeným prostředím jsou klimaticky mírné louky blízko vodních zdrojů, ale vyskytuje se i v zemědělské krajině. V minulosti byl ve východní Evropě hojně rozšířen a byl považován za škůdce. Dnes je jeho výskyt roztroušený.\n\nDenní živočich, býložravec. Jedinci žijí samostatně v norách, ovšem v koloniích čítajících i 160 jedinců na jeden hektar. Mezi hlavní složky potravy patří tráva, obilí, živí se i hmyzem. Hibernuje od října do dubna. Páří se mezi dubnem a květnem. Březost trvá 23 až 26 dní. V jednom vrhu se narodí 4–8 mláďat, zprvu holých a slepých.\n\nU druhu sysel perličkový rozlišujeme poddruhy:\n\n\n\n"}
{"id": "1110172", "url": "https://cs.wikipedia.org/wiki?curid=1110172", "title": "Brady Haran", "text": "Brady Haran\n\nBrady Haran (* 18. června 1976 Adelaide, Austrálie) je australský nezávislý filmař a tvůrce internetových videí, který je známý především svou tvorbou vzdělávacích videí a dokumentárních filmů pro BBC News a své kanály na YouTube.\n\nBrady Haran studoval rok žurnalistiku a poté získal práci v novinách \"The Adelaide Advertiser\". V roce 2002 se z Austrálie přestěhoval do britského Nottinghamu. Zde pracoval pro BBC, začal se věnovat filmu a stal se reportérem \"East Midlands Today\", \"BBC News Online\" a několika rádiových stanic BBC. V roce 2007 Haran pracoval pro Nottingham Science City jako součást dohody mezi BBC a University of Nottingham. Jeho projekty zvané „Test Tube“ začaly s myšlenkou dokumentárních filmů o vědeckých pracovnících a jejich výzkumu, ale Brady Haran se je rozhodl zveřejnit na YouTube. Takto vznikly kanály „Periodic Videos“ a „Sixty Symbols“. Haran poté opustil BBC a začal se naplno věnovat tvorbě YouTube videí. Na projektu Periodic Videos spolupracuje s Martynem Poliakoffem. Kromě vlastních kanálů se také věnuje tvorbě podcastu Hello Internet společně s youtuberem CGP Greyem.\n\n"}
{"id": "1110175", "url": "https://cs.wikipedia.org/wiki?curid=1110175", "title": "Zelva", "text": "Zelva\n\nZelva může označovat:\n"}
{"id": "1110177", "url": "https://cs.wikipedia.org/wiki?curid=1110177", "title": "Sibelis Veranesová", "text": "Sibelis Veranesová\n\nSibelis Veranes-Morell, (* 5. února 1974 Santiago, Kuba) je bývalá reprezentantka Kuby v judu. Je olympijskou vítězkou z roku 2000.\n\n\n\nZačínala s lehkou atletikou a volejbalem. Od 10 let se věnovala judu pod vedením Ramóna Pascuala. V 16 letech se přesunula do Havany do tréninkového centra (ESPA), kde se připravovala pod vedením Ronalda Veitíi.\n\nOd roku 1997 nahradila ve střední váze Odalis Revéovou a v roce 2000 si jako mistryně světa zajistila účast na olympijských hrách v Sydney. Vystoupení na olympijském turnaji zahájila ipponem po 12 sekundách, ale v dalších kolech spoléhala více na svou fyzickou připravenost. Ustála semifinálovou bitvu s obhájkyní titulu Čo Min-son a ve finále odolala závěrečnému pokusu Britky Howeyové o páčení. Získala zlatou olympijskou medaili. Po olympijských hrách jí v roce 2001 trápila zranění a její místo reprezentační jedničky zabrala Leyén Zuluetaová.\n\n\n"}
{"id": "1110178", "url": "https://cs.wikipedia.org/wiki?curid=1110178", "title": "Adrian Sherwood", "text": "Adrian Sherwood\n\nAdrian Sherwood (* 1958) je anglický hudební producent, hudebník a hudební skladatel. Svou kariéru zahájil koncem sedmdesátých let. Roku 1982 produkoval album \"Pal Judy\" zpěvačky Judy Nylon. Jako producent později spolupracoval s mnoha dalšími hudebníky a skupinami, mezi které patří například Nine Inch Nails, Lee „Scratch“ Perry, The Slits nebo The Fall. Rovněž vydal několik vlastních alb. V roce 2010 získal ocenění Człowiek ze Złotym Uchem.\n\n\n"}
{"id": "1110180", "url": "https://cs.wikipedia.org/wiki?curid=1110180", "title": "Moravská Harta", "text": "Moravská Harta\n\nMoravská Harta (německy \"Mährisch Hartau\") je osada rozkládající se na moravské straně historické zemské hranice Moravy a Slezska podél silnice I/46 v těsném sousedství Slezské Harty, jejíž katastr tvoří klín, směřující do moravského území. \n\nMoravská Harta vznikla v 18. století a byla od počátku v rámci Moravského markrabství součástí katastru bývalé obce Medlice, v jejímž rámci měla status osady (s použitím moderní terminologie se jednalo o samostatnou část obce, tedy sídlo se samostatným číslováním domů). Obec Medlice byla dále v rámci Moravy součástí Olomouckého kraje. Do roku 1921 nesla Moravská Harta názvy Hartice či Harta, poté získala moderní název. Do roku 1909 náležely Medlice s Moravskou Hartou v rámci Moravského markrabství k politickému okresu Šternberk a v jeho rámci k soudnímu okresu Dvorce, poté byly začleněny do nově vytvořeného politického okresu Moravský Beroun, aniž by se změnila soudní příslušnost. Byly zde dva vodní mlýny: Kamenný \"(Steinmühle)\" a Kunčický \"(Kunzendorfer Mühle)\". Již na indikační skice k. ú. Medlice z roku 1834 je vidět celý zdejší úsek silnice I/46. V roce 1900 měla Moravská Harta 9 domů, (z toho dva výše zmíněné mlýny) a žilo zde 76 obyvatel vesměs německé národnosti. V roce 1921 měla 11 domů (z toho dva výše zmíněné mlýny) a žilo zde 50 obyvatel vesměs německé národnosti. K 1. prosinci 1928 se Medlice s Moravskou Hartou staly s celou Moravou součástí země Moravskoslezské, aniž by došlo ke změně politického a soudního okresu. Roku 1930 měla Moravská Harta i nadále 11 domů a žilo zde 47 obyvatel, z nichž téměř všichni patřili k německé národnosti a pouze jeden patřil k tehdy prosazované československé národnosti.\n\nPo Mnichovské dohodě byly Medlice s Moravskou Hartou začleněny do nacistického Německa, v jehož rámci byly z počátku součástí Sudetoněmeckých území. K 15. dubnu 1939 se pak staly součástí Říšské župy Sudety, v jejímž rámci byly nadále součástí okresu Moravský Beroun. \n\nPo osvobození Československa se opětovně staly součástí země Moravskoslezské, v jejímž rámci byly nadále součástí politického okresu Moravský Beroun. Formálně byly nadále součástí soudního okresu Dvorce, avšak tento soudní okres podléhal nyní okresnímu soudu v Rýmařově, protože okresní soud ve Dvorcích byl zrušen. Zdejší německé obyvatelstvo potkal odsun a místo něho přišlo obyvatelstvo nové. V důsledku událostí z února 1948 byly k 1. lednu 1949 Medlice s Moravskou Hartou začleněny do nově vytvořeného okresu Vítkov v rámci nově zřízeného Ostravského kraje. Roku 1960 byly Medlice s Moravskou Hartou připojeny k Hořejším Kunčicím, k nimž byly zároveň připojeny i Kerhartice. Zároveň se změnila i okresní a krajská příslušnost a tyto dědiny byly nyní začleněny do okresu Opava v rámci nově zřízeného Severomoravského kraje. Z důvodu zřízení prvního pásma hygienické ochrany vodní nádrže Kružberk byly později téměř všechny domy \"(včetně obou vodních mlýnů)\" zbořeny a zbyl zde jen jeden dům, který má v současnosti číslo popisné 62. Silnice v osadě zůstaly beze zbytku zachovány, zatímco někdejší mlýnský náhon existuje již jen z malé části. Později byly u severovýchodního okraje Moravské Harty postaveny další dva domy, z nichž jeden (s evidenčním číslem 12) slouží jako rekreační objekt. Roku 1974 byly Hořejší Kunčice s Kerharticemi, Medlicemi a Moravskou Hartou připojeny k Jakartovicím. Moravská Harta nemá v současnosti status části obce, ani status základní sídelní jednotky (je součástí základní sídelní jednotky Medlice v rámci části Hořejší Kunčice), nicméně splňuje definici dříve oficiálního termínu místní část (urbanisticky oddělená část obce bez vlastní řady čísel popisných, ale s vlastním místopisným názvem).\n"}
{"id": "1110185", "url": "https://cs.wikipedia.org/wiki?curid=1110185", "title": "Lech Janerka", "text": "Lech Janerka\n\nLech Andrzej Janerka (* 2. června 1953) je polský zpěvák a baskytarista. Narodil se ve Vratislavi a v roce 1979 založil kapelu Klaus Mitffoch, která se rozpadla o pět let později. Janerka se následně vydal na sólovou dráhu. Svou první studiovou desku nazvanou \"Historia podwodna\" vydal roku 1986 a do roku 2005 jich vydal dalších šest. Rovněž vydal několik koncertních a kompilačních alb. V roce 2014 získal ocenění Człowiek ze Złotym Uchem.\n\n\n"}
{"id": "1110190", "url": "https://cs.wikipedia.org/wiki?curid=1110190", "title": "Kalifornské pobřežní pásmo", "text": "Kalifornské pobřežní pásmo\n\nKalifornské pobřežní pásmo, také Kalifornské pobřežní hřbety () je 650 km dlouhé horské pásmo v Kalifornii, na západním pobřeží Spojených států amerických. Rozkládá se od Klamatských hor na severu, podél pobřeží Tichého oceánu, k příčné hrásti, kterou tvoří pohoří Transverse Ranges na jihu. Kalifornské pobřežní pásmo se orograficky dělí na dvě části: Severní pobřežní pásmo (\"Northern Coast Ranges\") a Jižní pobřežní pásmo (\"South Coast Ranges\"). Hranici tvoří Sanfranciský záliv.\nKalifornské pobřežní pásmo je součástí Pacifického pobřežního pásma, které se rozkládá od Aljašky až do severního a středního Mexika.\n\nKalifornské pobřežní pásmo je tvořeno různorodými horninami, různého geologického stáří. Většina hornin pochází z období třetihor, křídy a jury. Nejvíce jsou v horském pásmu zastoupeny sedimenty. Na mnoha místech jsou pak sedimenty prostoupeny magmatickými horninami, jak láva v období tektonického neklidu, pronikala do různých prasklin a trhlin původního horského systému. V dalším období prošlo pohoří procesy vrásnění a zlomů, které dotvořily současný vzhled.\n\nSeverní část Kalifornského pobřežního pásma (\"Northern Coast Ranges\") se rozkládá od řeky Klamath v Klamatských horách na severu až k Sanfranciskému zálivu na jihu. Na východě odděluje horské pásmo od pohoří Sierra Nevada údolí Sacramento Valley, součást Velkého kalifornského údolí. Severní pobřežní pásmo se skládá ze dvou rovnoběžných horských pásem rozdělených řadou údolí. Západní, vnější část (\"Outer Northern Coast Ranges\") leží při pobřeží Tichého oceánu. Má šířku okolo 30 km a má charakter spíše vysočiny. Vrcholy leží ve výškách 600 až 800 m, místy ale dosahují i k 1 400 m. Severní část údolí odvodňuje řeka \"Eel\", jižní část \"Russian River\". Ve východní, vnitřní části (\"Inner Northern Coast Ranges\"), Severního pobřežního pásma leží nejvyšší bod Kalifornského pobřežního pásma Mount Linn (2 467 m).\n\nV oblasti rostou sekvoje vždyzelené a douglasky tisolisté. Ve vnitrozemské, vnitřní části, která je sušší, rostou stálezelené smíšené lesy, keře a křoviny. Lesy tvoří například endemický kalifornský černý dub (\"Quercus kelloggii\"), borovice Coulterova nebo borovice těžká. Nejrozšířenějším živočichem v oblasti je jelenec černoocasý.\n\n\nJižní pobřežní pásmo (\"Southern Coast Ranges\") se rozkládá od Sanfranciského zálivu na severu po Santa Barbara County, respektive Transverse Ranges na jihu. Na západě leží Tichý oceán, na východě údolí San Joaquin Valley, které je součástí Velkého kalifornského údolí. Stejně jako severní část, je Jižní pobřežní pásmo rozdělené na dvě rovnoběžná horská pásma: vnější (\"Outer Southern Coast Ranges\") ležící na západě při Tichém oceánu a vnitřní (\"Inner Southern Coast Ranges\") ležící na východě při San Joaquin Valley. Horská pásma odděluje střední a jižní část Sanfranciského zálivu a údolí \"Salinas Valley\". Nejvyšší horou Jižního pobřežního pásma je \"Junipero Serra Peak\" (1 787 m) v pohoří Santa Lucia Range.\n\nOblast má středomořské podnebí. Rostou zde především jehličnaté lesy, smíšené stálezelené lesy, dále se zde nachází savany s dominantními porosty dubů, pastviny a oblasti s neprostupnými porosty keřů a křovin. Na severozápadě, ve vlhčích oblastech, rostou sekvoje vždyzelené, dále borovice těžké a douglasky tisolisté. Na nejvýše položených místech v pohoří Santa Lucia rostou pazeravy a borovice těžké. Na přímořských skalnatých svazích rostou vzácné jedle kalifornské. K nejvíce se vyskytujícím živočichům náleží jelenec černoocasý a jelenec kalifornský.\n\n"}
{"id": "1110192", "url": "https://cs.wikipedia.org/wiki?curid=1110192", "title": "Daniel Miller", "text": "Daniel Miller\n\nDaniel Miller může být:\n\n"}
{"id": "1110194", "url": "https://cs.wikipedia.org/wiki?curid=1110194", "title": "Superman II: Verze Richarda Donnera", "text": "Superman II: Verze Richarda Donnera\n\nSuperman II: Verze Richarda Donnera (v anglickém originále Superman II: The Richard Donner Cut) je americko-britský dobrodružný film z roku 2006 režiséra Richarda Donnera. Jedná se o upravený režisérský sestřih snímku \"Superman 2\" z roku 1980, který začal natáčet Donner a který byl, s pozměněným scénářem, dokončen Richardem Lesterem. \"Verze Richarda Donnera\" představuje na podkladě dochovaných natočených materiálů původní Donnerovu vizi. Snímek byl 28. listopadu 2006 vydán na DVD, HD DVD a BD.\n\nRázová vlna vzniklá explozí rakety, kterou Superman poslal do vesmíru (film \"Superman\"), vysvobodí tři zločince vedené generálem Zodem ze zničené planety Krypton, Supermanova rodiště. Ti se vydají na Zemi, kterou chtějí díky svým nadlidských schopnostem ovládnout. Právě tomu musí Superman zabránit. Mezitím se jako Clark Kent sbližuje i s kolegyní Lois Laneovou.\n\n\nDruhý supermanovský film byl natáčen zároveň s prvním; hlavní natáčení bylo zahájeno v březnu 1977 v anglických Pinewood Studios. Souběžné filmování dvou snímků mělo trvat osm měsíců, nicméně režisér Richard Donner již záhy překročil rozpočet a také nedodržoval plán natáčení. Proto bylo v říjnu 1977 natáčení druhého dílu přerušeno (natočeno bylo zhruba 75 %) a Donner se začal věnovat dokončení prvního filmu, který nakonec měl premiéru v prosinci 1978. Díky jeho komerčnímu úspěchu se producenti v březnu 1979 rozhodli dokončit i sequel, avšak s jiným režisérem – nově se jím stal Richard Lester. Zároveň byl částečně upraven scénář, mnohé již natočené scény byly Lesterem přetočeny a některé úplně odstraněny.\n\nNa začátku 21. století byly objeveny nepoužité ztracené záběry a střihač Michael Thau se pod dohledem Richarda Donnera a kreativního konzultanta Toma Mankiewicze (rovněž spolupracujícího na druhém filmu) pustil do práce na upraveném sestřihu podle Donnerova původního záměru a podle původní verze scénáře. V menší míře však byl využit i materiál natočený Richardem Lesterem a v jednom případě také záběry z rané kamerové zkoušky, neboť dotyčná klíčová scéna mezi Clarkem Kentem a Lois Laneovou nebyla Donnerem v roce 1977 natočena a ze scénáře pozdější Lesterovy kinoverze byla vyškrtnuta.\n\nSvětovou premiéru měla \"Verze Richarda Donnera\" 2. listopadu 2006, promítání v budově Directors Guild of America v Hollywoodu se zúčastnili i mnozí, kteří na vzniku tohoto filmu spolupracovali. Na DVD, HD DVD a BD byl film vydán 28. listopadu téhož roku.\n\n"}
{"id": "1110201", "url": "https://cs.wikipedia.org/wiki?curid=1110201", "title": "Júko Emotová", "text": "Júko Emotová\n\nJúko Emoto (japonsky: 恵本 裕子; * 23. prosince 1972 Asahikawa, Japonsko) je bývalá reprezentka Japonska v judu. Je olympijskou vítězkou z roku 1996\n\nJudu se začala věnovat relativně pozdě potom co jí nepřijali do mužského ragbyového týmu na střední škole. Do japonské reprezentace se dostala během vysokoškolských studií. Byla vyznavačkou levého úchopu a aši-waza prováděných vlevo.\n\nJejí výsledky v reprezentaci nebyly z pohledu japonského juda dobré a po propadáku na domácím mistrovství světa v roce 1995, kdy jí prvním kole po 11s na ippon vyřadila Michaela Vernerová, byla její nominace na olympijské hry v Atlantě v roce 1996 nečekaná. Důvěru trenéru však nezklamala, dokázala se popasovat s velmi náročným losem a finále zakončila krásnou uči-matou. Získala zlatou olympijskou medaili. Po olympijských hrách šla její výkonnost dolů a v roce 1998 byla z reprezentace vyřazena. V roce 1999 se vdala.\n\n"}
{"id": "1110202", "url": "https://cs.wikipedia.org/wiki?curid=1110202", "title": "Hřib měďový", "text": "Hřib měďový\n\nHřib měďový neboli žlutoměďový (\"Imperator luteocupreus\" ) je vzácná teplomilná hřibovitá houba. Vyskytuje se v listnatých porostech jižní Evropy a vzácně i na teplých středoevropských lokalitách. V České republice byl nedávno nalezen poprvé. (12. července  2017 Jan Borovička v rozhovoru pro Český rozhlas.)\n\n\n\nKlobouk dosahuje 60–150 milimetrů, jemně plstnatý povrch stářím olysává. V mládí je zbarven šafránově žlutě, později měďově žlutě, ve stáří oranžovookrově. Na otlacích nejprve zelená, později dostává kaštanově červenou až purpurovou barvu.\n\nRourky jsou zlatooranžové, na řezu modrají. Póry mají měďově až krvavě červené zbarvení, u krajů klobouku jsou spíše oranžové. Poškozením modrají.\n\nTřeň dosahuje 60–130 × 30–60 milimetrů, v mládí je vejčitý, později kyjovitý až válcovitý, barvy sytě nebo sírově žluté, ve stáří žlutooranžový až červenooranžový. Nad bází jej kryje hustá síťka, která je zbarvená krvavě červeně.\n\nDužnina má pevnou konzistenci, živě žluté zbarvení v bázi s vínově červenou zónou. Dužnina v klobouku se na řezu barví tmavomodře, ve třeni zelenomodře. Chuť je proměnlivá, nakyslá, hořká až ostrá. Vůně hřibovitá až pestřecová.\nHřib měďový je teplomilný druh rostoucí pod duby a buky spíše na kyselých půdách. Jsou známé i výskyty na vápencovém podloží, pokud je pokryté vrstvou surového humusu s pH pod 6,5. Fruktifikuje od července do září.\n\nHřib měďový je vzácný druh, jehož lokality zasluhují nejvyšší možnou ochranu.\n\n"}
{"id": "1110210", "url": "https://cs.wikipedia.org/wiki?curid=1110210", "title": "Johanitská církev", "text": "Johanitská církev\n\nV roce 1926 ji založil německý zedník Josef Weißenber (1855-1941). Členové této církve žijí většinou v Německu,v roce 1997 jich byly přibližně 4 tisíce, od té doby není známý jejich aktuální počet. Roku 1903 se údajně Josefu Weißenbergovi zjevil sám Ježíš. Ten se rozhodl, že skončí s prací zedníka a stal se léčitelem. Podle neznámých zdrojů znovuoživil 11 lidí. I přesto, že plně podporoval Adolfa Hitlera, byla v roce 1935 nacisty zakázána. Později byla obnovena a předána Josephině Müller. Weißenber je považován jako nový Ježíš Kristus a Duch svatý. Typickým znakem pro tuto sektu je víra v duchy.\n"}
{"id": "1110213", "url": "https://cs.wikipedia.org/wiki?curid=1110213", "title": "Giuseppe Geremia", "text": "Giuseppe Geremia\n\nGiuseppe Geremia (19. listopadu 1732 Catania – leden 1814 tamtéž) byl italský hudební skladatel.\n\nNarodil se v Catanii 19. listopadu 1732 v rodině Giacoma a Marie Berrettových. Studoval na neapolské konzervatoři \"Santa Maria di Loreto\", kde byl jeho učitelem Francesco Durante. Jeho první veřejně provedenou skladbou bylo oratorium \"La fuga in Egitto, o Gesù trafugato in Egitto\".\n\nV roce 1763 spolupracoval s Nicolou Logroscinem na opeře \"L'innamorato balordo\", která byla uvadena v době karnevalu v divadle \"Teatro Nuovo\" v Neapoli.\n\nPodle některých životopisců obdržel několik nabídek na místa v Římě, Turíně, ale i v Rusku a ve Španělsku. Rozhodl se však přijmout pozvání Deodata Moncada, biskupa v Catanii, aby převzal post kapelníka catanské katedrály, které nebylo obsazeno po dobu několika let od smrti Paola d'Augusta.\n\nV roce 1773 tak uvedl ve svém rodném městě s úspěchem oratorium o utrpení Svaté Agáty nazvané \"Carro trionfale\", o světici které je katedrála zasvěcena. Biskupovi Moncadovi, který ho do funkce jmenoval, pak připsal operu \"Raab liberata\" uvedenou v roce následujícím.\n\nV posledním desetiletí osmnáctého století komponoval pouze drobnější skladby a oratoria k svátku sv. Agathy a v roce 1800 se ze zdravotních důvodů místa kapelníka vzdal. Vystřídal ho jeho žák Giacinto Castorina.\n\n\n\n"}
{"id": "1110219", "url": "https://cs.wikipedia.org/wiki?curid=1110219", "title": "Roman Suk", "text": "Roman Suk\n\nRoman Suk (* 2. dubna 1972) je československý basketbalista, reprezentant na Mistrovství Evropy 1992 pro hráče do 22 let, vicemistr Československa 1990 a vicemistr České republiky 1993. Je vysoký 205 cm.\n\nV československé basketbalové lize v letech 1989-1992 hrál za kluby Sparta Praha a Dukla Olomouc. Se Spartou Praha získal stříbrnou medaili za druhé místo v československé lize v roce 1990. V české basketbalové lize hrál za kluby Sparta Praha, BK Žďas Žďár nad Sázavou, Ostacolor BHC SKP Pardubice a BK SČP Ústí nad Labem. Se Spartou Praha získal stříbrnou medaili za druhé místo 1993 a bronzovou medaili za třetí místo 1995.\n\nS týmem Sparta Praha se zúčastnil 2 ročníků FIBA Poháru Korač v letech 1992 až 1994, zaznamenal celkem 19 bodů v 5 zápasech FIBA evropských pohárů klubů.\n\nZa reprezentační družstvo Československa hráčů do 22 let hrál v roce 1992 na Mistrovství Evropy v Athénách (Řecko) a skončili na 5. místě. Odehrál 5 zápasů a zaznamenal 10 bodů. \n\nPo skončení hráčské kariéry se věnuje podnikatelské činnosti. Tři roky (2009-2012) byl také členem představenstva klubu BK Ústí n.L.\n\n\n\n\n\n\n"}
{"id": "1110222", "url": "https://cs.wikipedia.org/wiki?curid=1110222", "title": "Transverse Ranges", "text": "Transverse Ranges\n\nTransverse Ranges je soustava horských pásem v Kalifornii, na západním pobřeží Spojených států amerických. Pohoří se nachází v jižní části Kalifornie, v okolí města Los Angeles. Sousedními horskými jednotkami jsou na severu Kalifornské pobřežní pásmo a na jihu Peninsular Ranges. Nejvyšší horou pohoří je San Gorgonio Mountain (3 505 m).\n\nV překladu znamená Transverse Ranges \"Příčná pásma\". Na rozdíl od obvyklého severo-jižního směru Pobřežního pásma, se Transverse Ranges rozkládají ze západu na východ.\nPohoří je velmi rozsáhlé a tvoří je řada hřbetů a mezihorských pánví o různých nadmořských výškách. Nepočítáme-li Santa Monica Mountains, tvoří horská pásma drsná, méně osídlená krajina. Transverse Ranges je vklíněno mezi Kalifornské pobřežní pásmo a Peninsular Ranges. Pohořím, mezi San Gabriel Mountains a San Bernardino Mountains prochází Sanandreaský zlom.\nTransverse Ranges má délku okolo 300 km a maximální šířku okolo 100 km.\nV nižších polohách rostou keře a křoviny, ve vyšších polohách jehličnaté lesy. Oblast byla vyzdvižena v období kenozoika. V západní části pohoří je složení hornin velmi různorodé. Nachází se zde horniny sedimentární, vulkanické i metamorfované. Ve východní části dominují hlubinně vyvřelé granity a metamorfované sedimenty.\n\n\n"}
{"id": "1110228", "url": "https://cs.wikipedia.org/wiki?curid=1110228", "title": "Antwerp Open (snooker)", "text": "Antwerp Open (snooker)\n\nAntwerp Open byl pro-am turnaj ve snookeru v Belgii, který byl součástí malých turnajů Players Tour Championship (PTC).\n\nAntwerp Open se konal v letech 2011-2013 v Antverpách. V roce 2010 byl Players Tour Championship odstartován v Bruggách pod názvem Brugge Open, který vyhrál Shaun Murphy 4-2 nad Matthewem Couchem.\n\nPrvní titul z turnaje PTC Antwerp Open si odvezl Judd Trump, který ve finále porazil Ronnieho O'Sullivana 4-3. V roce 2012 zde vyhrál ve finále Mark Allen nad Markem Selbym 4-1. Poslední trofej z Antverp má Mark Selby, který zvítězil ve finále nad Ronniem O'Sullivanem 4-3. Judd Trump, který hrál proti Markovi Selbymu ve třetím kole, zde udělal break 147.\n\nV roce 2014 byl turnaj odvolán z důvodu nedostatečné podpory ze strany sponzorů.\n"}
{"id": "1110229", "url": "https://cs.wikipedia.org/wiki?curid=1110229", "title": "Heřman III. Celjský", "text": "Heřman III. Celjský\n\nHeřman III. Celjský ( \"Hermann III. von Cilli\", 1380 – 30. června 1426) byl syn celjského hraběte Heřmana II.\n\nNarodil se jako prostřední syn celjského hraběte Heřmana II. a Anny, dcery Jindřicha ze Schaunbergu. Poprvé se oženil s Alžbětou z Abensbergu, která mu porodila dceru. Druhou manželkou se roku 1424 i přes nesouhlas české královny Žofie stala její neteř Beatrix Bavorská, dcera mnichovsko-bavorského vévody Arnošta. Měl zdědit župu Zagorje, otcovy plány však překazila Heřmanova nečekaná smrt. Zemřel po pádu z koně v červnu 1426 a zůstala po něm jediná dcera Markéta. Byl pohřben v minoritském kostele Panny Marie v Celje.\n"}
{"id": "1110230", "url": "https://cs.wikipedia.org/wiki?curid=1110230", "title": "Móda v předválečném Československu", "text": "Móda v předválečném Československu\n\nMóda v předválečném Československu - zahrnovala módní oděvy, obuv, pokrývky hlavy, kosmetiku, šperky a galanterii. Patřily k ní také nové aspekty společenského vystupování žen, začínaly chodit samy bez doprovodu mužů, nebo kouřily na veřejnosti. Móda byla rozmanitá a vykazovala první známky emancipace žen. Ženy přidávaly do svého šatníku mužské prvky garderoby. Především v Praze vznikaly úspěšné salóny a dovozní firmy. \nVe dvacátých letech mizí ženskost. Silueta šatů potlačuje křivky ženského těla, jako prsa, pas a boky (například charlestonky). Stále se nosí dámské šaty, ale ne v takové míře jako před válkou. Pod ně se začínají nosit první podprsenky, s kterými přišel Paul Poiret. Ve větší míře se objevují samostatné sukně, které se nápadně zkracují ke kolenům. Pas šatů se začíná snižovat nebo je zcela rozvolněný. Velkou roli hrál výběr látek. Mezi oblíbené patřily například voál, krepdešín, šifon, šantung, flanel, na halenky pravé hedvábí nebo popelín, na spodní prádlo trikotýn, na podprsenky a podvazkové pasy hedvábný atlas. Do ženského šatníku začínaly pronikat i některé prvky z dosud výhradního repertoáru módy mužské, jako například kravaty, saka, cylindry, čepice s kšiltem nebo monokly. Velké zalíbení ženy nacházely i v kalhotách či kalhotových sukních. Z pánských doplňků to byly mj. špičky na cigarety nebo aktovky. \nTradiční šperkové soupravy mnohdy nahradila bižuterie, například dlouhé náhrdelníky ze skleněných korálků. \n\nTřicátá léta by se v ženském odívání dala označit za epochu prodlužování. Zapříčinila ji hospodářská krize, díky které se na avantgardní modely, jako krátké sukně či střihy vlasů zapomínalo. Oproti jednoduchému funkcionalistickému stylu 20. let převládl po roce 1925 a ve 30. letech složitější styl art déco. Ženy začaly opět nosit delší sukně a šaty, které se od pasu postupně rozšiřovaly, znovu si začaly zakládat na eleganci, půvabu a kráse. Často si nechávaly své šaty přešívat a přišívat si k nim vsadky, límečky, vestičky, aby šaty pokaždé vypadaly nově i když nebyly.\n\nPas byl tradičně zdůrazňován pásky, nebo stuhami. Šaty byly obvykle drahé, takže s nimi ženy zacházely šetrně a opatrně, aby jim vydržely co nejdéle. Začínaly se nosit i halenky se sukněmi, byly levnější než samotné šaty. Součástí toalety každé dámy byly odedávna rukavice, nyní k nim přibyly dosud pánské rukavice z jelenice nebo háčkované rukavičky nitěné; nesundávaly se však při běžném pozdravu, pouze při líbání ruky. Emancipované ženy stále provokovaly kostýmy s kalhotami.\n\nMužský formální oděv se ve střihu zprvu zásadně neměnil, u sak se upravovaly vycpávky ramen, šířka klop a silueta postavy. Z materiálů k dosud převládajícímu vlněnému suknu přibyl vlněný tvíd a pro volný čas bavlněný manšestr. Nový životní styl měl vliv hlavně na muže mladší generace, kteří slevili z formálnosti dosud výhradního obleku se sakem. Přikláněli se k většímu pohodlí. Místo sak se začaly nosit sportovní pulovry a pletené svetry. Nosily se košile s měkkým límcem, široké krátké kalhoty sepnuté pod kolenem na knoflík (tzv. pumpky nebo golfky). Kalhoty k oblekům měly volnější střih, široké nohavice (\"boot cut\") a dole záložky. Starší generace většinou zůstávala u černých obleků, žaketů, vest, nevýrazně pruhovaných soukenných kalhot, košil s připínacími tuhými límečky, někdy i bot s návleky, tzv. psími dečkami. Cylindry byly vystřídány buřinkami a v létě slamáky.\n\nNa slavnosti, do divadla, hotelů, klubů či tančíren se u vysoce postavených mužů stále více prosazovaly smokingy. Pod smokingem se nosila bílá košile a spodní přední strana byla obloukovitě vykrojena. Knoflíky byly na povrchu potažené hedvábím a límeček byl ušitý z lesklé látky. V šatníku prvorepublikového muže nesměly chybět měkké plstěné klobouky, kožené rukavice, kravaty i motýlky, ke každému obleku vesta. Jejich barevné sladění určovala denní doba a příležitost. Muži vyššího postavení se oblékali podle přísných společenských pravidel. Pomoc při výběru vhodného oděvu nabízely pánské časopisy. Oficiální události si vyžadovaly výše zmiňovaný žaketový oblek, bílou košili s manžetovými knoflíčky, motýlka nebo kratší kravatu. Na slavnostech či při návštěvách divadel muži nosili fraky. V českých zemích se muži častěji přikláněli k praktické anglické módě, zatímco na Slovensku byla oblíbená móda z Vídně a z Budapešti. K populárním vzorům tkanin patřily proužek, skotská kostka, \"parketový vzor\", \"metličkový vzor\" či \"kohoutí stopa\". Mezi oblíbené barvy patřily námořnická modrá, indigová, barva muškátového ořechu, hnědá a khaki odstíny béžové a hnědé.\n\nPro volný čas se nosily safari košile, roláky, pulovry (již od 20.let), svetry s norským vzorem nebo melírované barevnosti, či vesty. Sportovní sako se šilo z tvídu, kůže nebo lněného plátna. Extravagantní pánové volili oděvy s kontrastním károvaným vzorem (v klasické barevnosti skotských klanů) nebo \"pepito\". Na sport se oblékaly pumpky, k nim kárované podkolenky. Kabáty obvykle sahaly do půli lýtek, ale nosily se i ležérnější kratší varianty. Novinkou byl pršiplášť z balonového hedvábí, pro automobilisty kožená kukla a kožený plášť s dlouhou šálou.\n\nJak boty reprezentovaly člověka, potvrzuje i české rčení: „Za muže mluví auto, za ženu šaty, boty hovoří za oba.“ Již od poloviny 19. století začaly v českých zemích vznikat první obuvnické továrny. Mimo ně většinový trh zásobovaly rukodělné výrobky z malých obuvnických dílen. Po expanzi zlínské továrny firmy Baťa malé dílny ztrácely konkurenceschopnost. Velkou část výrobků na trhu tvořil i zahraniční dovoz. Zásluhou Baťovy firmy se po celé republice rozšířila síť moderních značkových prodejen obuvi a Československo se v Evropě zařadilo mezi obuvnické velmoci. Baťovy boty získaly oblibu hlavně díky nízkým cenám, a jednoduché technologii. Objevily se první nenáročné pracovní i sportovní boty \"plátěnky\". Na začátku dvacátých let se začínaly používat nové materiály, jako guma. Z ní se vyráběly například galoše, gumáky, koupací obuv nebo sportovní obuv s pryžovou podešví.\n\nZatímco ženy si oblíbily lodičky či polobotky, muži stále nosili šněrovací a kotníčkovou obuv. Ceny se pohybovaly už od 19 Kčs. Od roku 1923 se začali vyrábět boty s prodlouženou ostrou špičkou, vhodné hlavně k tanci, nebo s podkůvkami pro step. Ženy nosily první sandály, letní plátěné \"kristusky\" nebo střevíce na nízkém podpatku. Druhů obuvi přibývalo, lidé si začali pořizovat i několik párů. Ve třicátých letech se objevily lodičky s jazykem či zdobným šněrováním, z hověziny nebo a teletiny, nyní také barvené. Společenská obuv byla tradičně rovněž z textilií jako brokát, klot atlas či satén. Mužská obuv byla vyráběna nově z vulkanizovaného kaučuku, nebo ze surové gumy. Na konci třicátých let se objevily první boty mokasínového střihu. Největší proměnou však prošla obuv pro volný čas a koníčky. Začaly se vyrábět boty lyžařské, bruslařské a tzv. cvičky. Dále také boty pro lovce, dřevorubce nebo rybáře.\n\nMezi nejčastější módní doplňky tehdejší dámy patřily hluboko posazené klobouky s krmpu vpředu rozšířenou, nebo menší \"hučky\", dále kabelky s ručně vyšívanou přední stranou, psaníčka s korálkovou výšivkou či různé šperky. Největší změnou prošly klobouky. Zatímco v období secese byly klobouky mohutné, zdobené stuhami, umělými květinami, ovocem a péry, klobouky ve dvacátých letech byly menší. Obvykle mívaly kulatý tvar a těsně obepínaly hlavu. Dokonale se tak hodily ke krátkým sestřihům vlasů po stranách vlnitých a vyztužených cukrovou vodou nebo pivem. Ve třicátých letech se klobouky začaly nosit posunuté ke straně, velikost zůstala stejná, jen se zvětšila krempa, která se vlní. Na začátku dvacátých let byly v oblibě dlouhé korále, pokud možno až po výstřih, na ramenou spočívalo kožešinové nebo péřové boa. Ve třicátých letech se přidaly hedvábné šálky či šátky. Kabelky byly malé, psaníčka nebo ledvinovitého tvaru na řetízku, vyšívané a zdobené. Psaníčka obdélníkového tvaru a se dala nosit v ruce nebo v podpaží. Nové uplatnění si našly i šperky. vedle velké večerní soupravy byly i denní šperky tzv. koktejlové. Kromě skleněné a kovové bižuterie se v luxusním šperku a na náramkových hodinkách uplatnily drahokamy, nejlépe diamanty s briliantovým brusem, ale i neprůhledné jako onyx, karneol, lapis, lazurit, achát, korál, nefrit, černý jantar, stále se nosil účes upravený malým hřebínkem, či párem hřebínků, nyní z celuloidové imitace želvoviny či rohoviny, do vlasů přibyly kovové sponky. \n\nK důležitým módním doplňkům patřily kapesní hodinky. Obvykle byly zavěšeny na řetízku, zastrčené v kapse vesty. Ve třicátých letech je však vystřídaly běžné hodinky náramkové. Mezi dalšími doplňky nacházíme vycházkové hole a deštníky, dýmky, špičky a ozdobná pouzdra na cigarety (\"cigártašky\"), pouzdérka na šňupavý tabák, kokain či zažívací sodu, velké manžetové knoflíčky, jehlice do kravaty a pečetní prsteny.\n\nDo konce první světové války se ve městech nosily dlouhé, vlnité nebo kulmou nakadeřené vlasy. Ženy si je často splétaly do drdolů, na venkově do copů. Slavná výstava \"Civilisovaná žena/Civilisierte Frau\" v roce 1929 vyzývala ženy, aby si nechaly ustřihnout copy a daly se ostříhat nakrátko do fazóny \"Bubbi Kopf\". Plakáty této původně brněnské výstavy byla vyvěšovány na nárožích mnoha měst. Emancipované ženy začaly dokládat nový status účesem z krátkých a rovných vlasů. Většina mužů vůči tomu měla negativní postoj, jak tehdy ukázala anketa mezi známými uměleckými osobnostmi. I přesto zkracování vlasů pokračovalo, jako například nový účes „do ztracena“. Vzadu byly vlasy velmi krátké a po stranách zůstávaly delší. Další účes se nazýval \"bingle\", jiný zase \"estonský střih\". Vlasy už byly úplně krátké. Se začátkem třicátých let opět přišly zvlněné kadeře. Tyto krátké účesy se objevovaly zejména u vyšších společenských vrstev žen.\n\nVelký zájem vyvolávalo nové líčení tváře, nápadně rudé rtěnky, pudrování tváří s červenými terčíky zvanými \"štěstíčko\". Úzké obočí se malovalo do mírného obloučku a černé, kouřové oční stíny. Ploché pudřenky byly buď kulaté se zrcátkem jako dnes, nebo žebrované a otvíraly se jako ústřicové skořápky, zavíraly se zaklapnutím. Nosily se v kabelkách.\n\nMezi nejvýznamnější návrháře a firmy této doby patřili Hana Podolská, mnnohdy přezdívaná \"Královna prvorepublikové módy\", dále salón Oldřicha Rosenbauma nebo Modelový dům Arnoštky Roubíčkové. \n\nZa nejlépe oblékané ženy byly v období první republiky považovány herečky a zpěvačky, nejznámější zákaznice salónů. Patřily k nim herečky\njako Adina Mandlová, Lída Baarová nebo Jarmila Novotná; dále Růžena Nasková, Olga Scheinpflugová, tehdejší automobilová závodnice Eliška Junková, Nataša Gollová, ale i budoucí první dáma republiky Hana Benešová. Svými modely se chlubily také Jiřina Šejbalová nebo Ljuba Hermanová. K idolům mužské módy 30. let patřili Otomar Korbelář či Raoul Schránil.\nPodolská pořádala velkolepé módní přehlídky, na kterých jako placená modelka vystupovala mj. Adina Mandlová. Inspirace přicházela zejména z Vídně a Paříže. \nMezi největší konkurenty Hany Podolské patřil módní salón Oldřich Rosenbaum v Praze situovaný na Národní třídu, s pobočkou ve Vídni. Modely obou těchto návrhářů lze vidět ve filmech pro pamětníky, protože oba salóny šili modely pro barrandovské studio.\nEva Uchalová vylíčila historku z cesty Hany Podolské na pařížské módní přehlídky, kam ji doprovázela její návrhářka a kreslířka Hedvika Vlková. Na těchto přehlídkách se nesmělo fotit, a proto si paní Hana s Hedvikou vymyslely způsob, jak pomocí kresby jehlicí na klíně přes kopírák zaznamenat na papír pod šatami nové nápady.\n\nRoku 1935 vstoupil mezi pánské krejčí v Praze nejvýznamnější konkurent, Salón Adam. Byl původně jen pražskou pobočkou krejčovské firmy Kníže, založené roku 1925 v Karlových Varech. Majitel obou značek se jmenoval Friedrich Wolf a brzy se v obchodování s pánskými oděvy vyšvihl na evropskou úroveň, otevřel totiž pobočky ve Vídni, v Berlíně, Paříži, Londýně a dokonce i v New Yorku. V roce 1948 byla firma znárodněna a podřízena podniku Oděvní tvorba, později Oděvní služba Adam.\n\n"}
{"id": "1110231", "url": "https://cs.wikipedia.org/wiki?curid=1110231", "title": "Tom Baker", "text": "Tom Baker\n\nThomas Steward „Tom“ Baker (* 20. ledna 1934) je anglický herec, nejvíce známý svou čtvrtou inkarnací v britském sci-fi seriálu Doctor Who nebo rolí vypravěče v komediálním pořadu zvaném Little Britain.\n\nTom se narodil v Liverpoolu jako nejstarší ze tří dětí. Jeho otec byl Žid, který pracoval u obchodního námořnictva. Jeho matka byla zapálená katolička. Tom v patnácti letech opustil školu a stal se mnichem. Po šesti letech začal sloužit u Royal Army Medical Corps. V této době se angažoval v amatérském dramatickém sboru, kde objevil svou vášeň pro hraní a talent rozesmát ostatní.\n\nČtvrtého doktora hrál Tom 7 let v době 1974–1981, a za tu dobu tento pořad velmi zviditelnil. Když se poprvé objevil na obrazovkách, seriál běžel již 11 let a po regeneraci Jona Pertweea zůstala v lidech velká otázka, jak se bude chovat nový doktor. Jak se později zjistilo, čtvrtá inkarnace je naprosto geniální – vzdělaná, náladová, plná dětského úžasu, naivní, přátelská. Za jeho působení seriál dosáhl 11 milionů diváků. Mezi hlavní rysy této inkarnace patřila dlouhá pruhovaná šála až na zem a pytlík bonbónů Jelly-Baby. Když Tom své žezlo doktora předal Peterovi Davisonovi, neměl o nabídky nouzi, tato role mu naprosto změnila život. V průběhu seriálu se vyskytuje spoustu narážek na 4. doktora, třeba v epizodě ve 12. epizoda 3. série, \"Sound of the Drums\", kde Master nabízí své ženě pytlík s Jelly-Baby nebo ve výročním speciále k padesátému výročí seriálu, \"The Day of The Doctor\", kde má jedna vědecká pracovnice tutéž šálu. V tomto speciálu si Tom Baker zahrál malou roli na konci jako Kurátor (\"The Curator\"), s velkou pravděpodobností zestárlý Doktor.. V roce 2017 se objevil v epizodě \"Shada\" po boku Petera Capaldiho.\n\nJeho první žena se jmenovala Anna Wheatcroft a seznámil se s ní po skončení služby u Royal Army Medical Corps. S ní má Tom jediné dvě děti – Daniela a Pierse. Byli spolu v letech 1961–1966. Po té se Tom oženil s Lalla Ward, která byla doktorovou společnicí v sedmnácté sérii. Rozvedli se v roce 1982. V roce 1986 si vzal Sue Jerrard. S tou žije až do současnosti. V roce 2002 se spolu se Sue rozhodli přestěhovat do Francie. Jelikož pracovní nabídky přetrvávaly v Británii, museli se v roce 2004 vrátit, ale jelikož měli ve Francii přátele a dům tak se zas v roce 2006 vrátili zpátky. Momentálně poklidně žijí ve východní části anglického Sussexu, mají kočky a psa.\n\n"}
{"id": "1110233", "url": "https://cs.wikipedia.org/wiki?curid=1110233", "title": "Alexandr Ivanovič Vojejkov", "text": "Alexandr Ivanovič Vojejkov\n\nAlexandr Ivanovič Vojejkov, Александр Иванович Воейков (20. května 1842 – 9. února 1916), byl ruský cestovatel, geograf a meteorolog, zakladatel agrometeorologie, propagátor vegetariánství.\n\nV mládí (1856–1858) cestoval Vojejkov po západní Evropě a turecké Asii (Sýrii a Palestině). Od roku 1860 studoval na Matematicko-fyzikální fakultě Petrohradské univerzity, ale v následujícím roce odcestoval studovat do zahraničí. Vojejkov dále studoval přírodní vědy v Heidelbergu, Berlíně a Göttingenu, a v roce 1865 se stal doktorem filozofie. \n\nDne 19. ledna 1866 se stal členem Ruské geografické společnosti. V letech 1868–1870 navštívil významné meteorologické evropské ústavy ve Vídni, Milánu, Paříži, Bruselu a Londýně, opakovaně procestoval východní Kavkaz (Dagestán, Baku a Lenkoran) a zimy v letech 1870–1872 strávil jako tajemník meteorologického výboru Ruské geografické společnosti zpracováním srážkových dat. \n\nV roce 1872 procestoval Halič, Bukovinu, Rumunsko, Maďarsko a Transylvánii, v tu dobu se mimo jiné zajímal o černozemě.\n\nUž v únoru 1873 byl v New Yorku a do října téhož roku procestoval Spojené státy a Kanadu (St. Louis, New Orleans, přes Texas, Colorado, Minnesotu a po jezerech do Québecu). Poté se vrátil do Washingtonu, kde na žádost sekretáře Smitsonova ústavu – Henryho, doplňoval až do jara příštího roku rozsáhlé rozpracované dílo zesnulého profesora Coffina \"Winds of the Globe\".\n\nV následujícím roce procestoval Yucatán, Mexiko a Jižní Ameriku, kde navštívil Limu, jezero Titicaca, Chile a Rio de Janeiro, tam dokončil svou část práce na knize \"Winds of the Globe\". Vrátil se na krátký čas do Ruska a poté procestoval do ledna 1877 Indii, Jávu a Japonsko. Od roku 1882 působil jako soukromý docent, od roku 1885 jako mimořádný profesor a od roku 1887 jako řádný profesor katedry fyzické geografie na univerzitě v Petrohradu. \n\nOd roku 1910 byl členem Ruské akademie věd, v tu dobu pobýval v ulici Zverinskaja, č.p. 4.\n\nCelkem uveřejnil zhruba 1500 prací z oboru klimatologie, paleoklimatologie, meteorologie, fenologie a hydrologie. Zavedl termín aktivní povrch.\n\nV němčině byly vydány publikace:\n\nVojejkov byl tajemníkem Vegetariánské společnosti v Petrohradě a reprezentoval Rusko na mezinárodních vegetariánských sjezdech.\n"}
{"id": "1110235", "url": "https://cs.wikipedia.org/wiki?curid=1110235", "title": "Petr Lízálek", "text": "Petr Lízálek\n\nPetr Lízálek (* 18. června 1976) je český basketbalista, reprezentant na Mistrovství Evropy kadetů 1993. Je vysoký 196 cm.\n\nV české basketbalové lize hrál za kluby Sparta Praha (1994-2000, 6 sezón) a Sokol Vyšehrad (1993/94 a 2001/02). Se Spartou Praha získal tři pátá a jedno šesté místo a celkem zaznamenal 580 bodů. S družstvem Sokol Vyšehrad skončil na 8. a 12. místě. \n\nS týmem Sparta Praha se zúčastnil pěti ročníků FIBA Poháru Korač v letech 1994 až 1999, zaznamenal celkem 36 bodů v 19 zápasech FIBA evropských pohárů klubů.\n\nZa reprezentační družstvo České republiky kadetů hrál v roce 1993 na Mistrovství Evropy v Turecku a skončili na 5. místě. Odehrál 7 zápasů a zaznamenal 39 bodů. \n\nPo skončení hráčské kariéry se věnuje podnikatelské činnosti. \n\n\n\n\n\n\n"}
{"id": "1110238", "url": "https://cs.wikipedia.org/wiki?curid=1110238", "title": "Koči Dzodze", "text": "Koči Dzodze\n\nKoči Dzodze (albánsky Koçi Xoxe; 1917, Negovan u Floriny, Osmanská říše - 19. června 1949, Tirana, Albánie) byl albánský komunistický politik.\n\nDzodze byl jeden z mála albánských meziválečných komunistů, kteří nepatřili k inteligenci. Byl aktivní v ilegální albánské meziválečné komunistické straně. Stal se vedoucím politickým pracovníkem ve městě Korča a brzy i spolupracovníkem Envera Hodži. Jako komunista byl zatčen a odsouzen k odnětí svobody; z věznice však utekl na svobodu. Během druhé světové války se Dzodze stal jedním z předních představitelů partyzánského hnutí v Albánii. Značnou podporu měl i ze strany Jugoslávie. Získal hodnost generálplukovníka.\n\nPo skončení konfliktu byl Dzodze právě jedním z hlavních obhájců spolupráce se severním sousedem Albánie. Stal se ministrem vnitra a organizoval zátahy proti antikomunistům po celé zemi. Byl rovněž členem politbyra albánské komunistické strany. Jeho slibnou a úspěšnou politickou kariéru ukončil odklon Albánie od Jugoslávie v roce 1948. Enver Hodža ho rychle obvinil za spolupráci s Jugoslávií. V prosinci téhož roku byl zadržen a tajně odsouzen k smrti za spolupráci s Jugoslávií s řadou dalších komunistických politiků ve vykonstruovaném procesu v květnu 1949. O měsíc později byl zastřelen.\n"}
{"id": "1110242", "url": "https://cs.wikipedia.org/wiki?curid=1110242", "title": "Kosovorotka", "text": "Kosovorotka\n\nKosovorotka (\"косоворо́тка\") je tradiční ruský oděv — košile z lněného plátna, která nemá zapínání umístěné pod krkem, ale na levém rameni (odtud název: \"с косым воротом\" znamená „s asymetrickým límcem“). Toto uspořádání vysvětlil Dmitrij Lichačov tím, že za starých časů nosili všichni okolo krku křížek a límec uzavřený vepředu ho měl za úkol přidržovat, aby nepřekážel. Průkrčník se zapíná na knoflíky a nesahá ani do poloviny délky košile, kosovorotka se proto obléká přes hlavu. Nezastrkuje se do kalhot a volně splývá do poloviny stehen, bývá přepásána šňůrou. Má dlouhé rukávy bez manžet a bývá zdobena vyšívanými ornamenty.\n\nKosovorotka byla součástí letního kroje venkovských mužů, nosila se například při senoseči. Během 19. století, kdy se ruská inteligence začala zajímat o lidové tradice, přišla do módy i ve městech, kde se často nosila v kombinaci s vestou. Postupně se z ní vyvinula také \"tolstovka\" (pohodlná volná halena, kterou s oblibou nosil Lev Nikolajevič Tolstoj) nebo \"gymnasťorka\", lehká vojenská blůza, která patřila k uniformě carské i rudé armády.\n\n\n"}
{"id": "1110244", "url": "https://cs.wikipedia.org/wiki?curid=1110244", "title": "Rangiroa", "text": "Rangiroa\n\nRangiroa je korálový atol, který je součástí řetězu korálových atolů Tuamota ve Francouzské Polynésii. Nachází se asi 350 kilometrů severovýchodně od Tahiti. Je jedním z největších atolů na světě. Má rozlohu 79 kilometrů čtverečních a v roce 2007 měl atol 3 210 obyvatel. Na atolu se nachází letiště a dvě vesnice.\n\nPředpokládá se, že první osadníci se na Rangiroa dostali v 10. století. Prvními zaznamenanými Evropany, kteří se na atol dostali byli nizozemští badatelé Jacob Le Maire a Willem Schouten, kteří kolem atolu proplouvali, během Pacifické cesty v letech 1615 až 1616. Atol pojmenovali Vlieghen Island. Dne 7. září 1839 atol navštívil mořeplavec Charles Wilkes. Od roku 1950 je ekonomika značně závislá na rybolovu. V roce 1965 na atolu bylo vystavěno letiště. Poté zde byly vystaveny potápěčské stanice a hotely.\n\nRangiroa je největší atol v Polynésii. Nachází se asi 350 kilometrů severovýchodně od Tahiti. Má rozlohu 79 kilometrů čtverečních, ale ostrovy obklopuje laguna o rozloze 1 446 kilometrů čtverečních. Skládá se ze stovek malých ostrovů. Je asi 75 kilometrů dlouhý a 25 kilometrů široký.\n\nRangiroa bývá vystavena silným hurikánům hlavně během ledna a února. Nejvíce prší během listopadu a ledna. Průměrná roční teplota se pohybuje kolem 27 °C. Červenec je obvykle nejchladnější měsíc v roce, když se teploty pohybují v rozmezí 25 °C až 26 °C. Naopak nejteplejším měsícem je únor, když se teploty pohybují kolem 29 °C.\n\nAtol je obklopen velmi různorodou přírodou. Počet ryb se zde trvale snižuje, kvůli vysokému rybolovu. Vegetace je omezena na rostliny odolnější vůči suchu např. kokosovník ořechoplodý.\n\nRangiroa měla v roce 2007 3 210 obyvatel. Obyvatelé jsou převážně křesťanského vyznání. Nachází se v něm dvě vesnice Avatoru a Tiputa. V Avatoru se nachází pošta a banka. Tiputa je administrativním centrem.\n\nCestovní ruch, vyvážení kopry a zpracování perel zaměstnávají většinu populace. Rangiroa je jedním z nejproduktivnějších míst ve Francouzské Polynésie na zpracování perel. Na atolu se nachází vinice. Většina ulovených ryb jsou přepravovány a prodávány na Tahiti.\n\nAtol vydělává hlavně na cestovním ruchu. Většina turistů na atol jezdí, kvůli potápění.\n\nAtol je důležitým dopravním centrem dopravy v oblasti. Letiště má letové spojení s Tahiti, Bora-Bora a Markézy. Mezi vesnicemi Avatoru a Tiputa je pravidelná trajektová linka.\n"}
{"id": "1110246", "url": "https://cs.wikipedia.org/wiki?curid=1110246", "title": "Římskokatolická farnost Hlavatce", "text": "Římskokatolická farnost Hlavatce\n\nŘímskokatolická farnost Hlavatce je územním společenstvím římských katolíků v rámci táborského vikariátu českobudějovické diecéze.\n\nPrvní zprávy o plebánii v Hlavatcích jsou z roku 1354. V roce 1666 byla farnost zrušena a její obce afilovány k Plané nad Lužnicí. V roce 1787 byla samostatná farnost obnovena. Roku 1882 byla ke gotickému farnímu kostelu přistavěna věž. V současné době je farnost administrována ex currendo z Bechyně.\n\n\n"}
{"id": "1110247", "url": "https://cs.wikipedia.org/wiki?curid=1110247", "title": "Fernet Underground", "text": "Fernet Underground\n\nFernet Underground je studiové album české rockové skupiny Tři sestry. Vydalo jej v květnu roku 2015 hudební vydavatelství Warner Music. Název alba i jeho obal s banánem odkazuje na skupinu The Velvet Underground a obal vytvořený Andym Warholem.\n\n\n\n"}
{"id": "1110248", "url": "https://cs.wikipedia.org/wiki?curid=1110248", "title": "Pákistánská hokejbalová reprezentace", "text": "Pákistánská hokejbalová reprezentace\n\nPákistánská hokejbalová reprezentace je národním výběrem pákistánských hráčů v hokejbale. Mistrovství světa v tomto sportu se poprvé účastnila v roce 2003 ve švýcarském městě Sierre. Na turnaji tehdy obsadila šesté místo, což je její dosavadní nejlepší umístění.\n"}
{"id": "1110249", "url": "https://cs.wikipedia.org/wiki?curid=1110249", "title": "Římskokatolická farnost Sudoměřice u Bechyně", "text": "Římskokatolická farnost Sudoměřice u Bechyně\n\nŘímskokatolická farnost Sudoměřice u Bechyně je územním společenstvím římských katolíků v rámci táborského vikariátu českobudějovické diecéze.\n\nPlebánie je v Sudoměřicích připomínána k roku 1356, v pozdější době zanikla. Farnost zřízena v roce 1785, od roku 1793 vedeny matriky. Farní kostel přestavován v 19. století. V současné době je farnost administrována ex currendo z Bechyně.\n\n\n"}
{"id": "1110250", "url": "https://cs.wikipedia.org/wiki?curid=1110250", "title": "Ada Kale", "text": "Ada Kale\n\nAda Kale (maďarsky Újorsova (Nová Oršava), nebo Ada Kaleh, srbsky a bulharsky Адакале, rumunsky Ada Kaleh) byl ostrov na řece Dunaji v soutěsce Železná vrata na hranici mezi dnešním Rumunskem a Srbskem. Ostrov měl na délku 1750 m a na šířku 450 m. Nacházel se přibližně 3 km po proudu řeky od města Oršava z rumunské strany a 221 km po proudu Dunaje od Bělehradu. V roce 1970 byl zaplaven řekou Dunaj po výstavbě hydroelektrárny.\n\nVzhledem k tomu, že ostrov byl vždy osídlen různorodou komunitou, která pocházela ze všech částí světa a hovořila různými jazyky, měnilo se i v průběhu let jméno ostrova v různých jazycích. Ostrov spravovali přes pět set let buď Rakušané, nebo Turci. Nejstarší název ostrova zněl Sa'an, nicméně jeho původ je neznámý. Podle rakouské pevnosti se jmenoval po nějakou dobu \"Carolina\" nebo \"Nová Oršava\" (obdobně v maďarštině \"Újorsova\" nebo v srbštině \"Нова Оршава/Nova Oršava\"). Turecký název ostrova zněl \"Ada-i-Kebir\" (Velký ostrov). Díky výstavbě velké rakouské pevnosti byl znám jako ostrovní pevnost, v turečtině \"Ada Kale\". Tento název se poté rozšířil do řady dalších jazyků.\n\nMalý ostrov byl umístěn na strategické pozici. Proto na něm již Římská říše nechala zbudovat hraniční pevnost. V 17. století zde vzniklo moderní opevnění, které nechalo vybudovat Rakousko. V letech 1699-1716 ostrov obsadila Osmanská říše, která se zmocnila i pevnosti. Až do roku 1738 ji pak drželo opět Rakousko, spolu s částí Srbska, kterému poskytlo autonomii. Poté ji dobyli Turci v roce 1789, ale podle Sistovské mírové smlouvy ji museli vrátit zpět Rakousku roku 1791 po skončení poslední rakousko-turecké války. Rakousko mělo o ostrov značný zájem a ještě předtím, než jej získalo mírovou cestou, podniklo několik neúspěšných výpadů. Poté, co se Vídeň ostrova zmocnila, nechala místní mešitu přebudovat na františkánský klášter.\n\nV roce 1804 došlo k prvnímu srbskému povstání, během kterého srbští vzbouřenci zajali tzv. dáchie, turecké správce regionu Šumadija (dnešního centrálního Srbska), kteří se na ostrově Ada Kale ukrývali. Po druhém srbském povstání byla vydlážděna cesta pro nezávislost Srbska na Osmanské říši.\n\nRoku 1849 pobýval na ostrově Lájos Kossuth během své cesty z Uherska do Istanbulu.\n\nV roce 1878 byla podepsána nezávislost i formální, nicméně během podpisu mírové smlouvy mezi Osmanskou říší a Srbskem bylo na ostrov Ada Kale zapomněno, a ten tak zůstal i nadále v turecké správě. Strategicky umístěný ostrov mezi Rakousko-Uherskem a Srbskem měl pro Turecko samozřejmě jistý význam. Formálně zůstal turecký až po podepsání Lausannské smlouvy v roce 1923, fakticky o něj však Turci přišli již o 10 let dříve, neboť jej roku 1913 obsadila rakousko-uherská vojska.\n\nV letech 1878-1913 pokračovala na ostrově Ada Kale osmanská správa tak, jako i jinde na Balkánském poloostrově nebo v Turecku. Z Istanbulu byli jmenováni správci ostrova. Obyvatelstvo mělo statut občanů Osmanského impéria; nemuselo však ani platit daně, ani sloužit v armádě. Na ostrově místní obyvatelstvo dokonce volilo ve všeobecných tureckých volbách v roce 1908. Ostrov měl zhruba kolem šesti set až tisíce stálých obyvatel, kteří se živili především rybolovem a obchodem s tabákem. Původ obyvatelstva byl různorodý, jako tomu ostatně v Osmanské říši bývalo; jednalo se o komunitu převážně turecko-rumunskou, kterou doplňovali ale i příslušníci řady dalších národů (Němců, Maďarů, Srbů, Albánců, Arabů...) V 20. století navštěvovali ostrov i početné skupiny turistů, dosahující až několika desítek tisíc. Vybudovány zde byly dvě továrny (zpracování tabáku a textilu) a roku 1903 zde místní obyvatelstvo vybudovalo i mešitu, jejíž ohromný koberec nechal zaplatit sám turecký sultán.\n\nPo skončení první světové války připadl ostrov po volbě v místním referendu Rumunsku. Roku 1931 jej navštívil i král Karel II. Odchodem turecké správy však ztratilo místní obyvatelstvo řadu výhod, především povinnost neplatit žádné daně. Ostrov byl v té době turistickým rájem; unikátním městem, které fungovalo zcela mimo běžný kontext jihovýchodní Evropy první poloviny 20. století. Stal se také i cílem maďarského propagátora zdravé výživy, Bély Bicsérdyho, který zde vybudoval na krátkou dobu komunitu vlastních oddaných, kteří se chtěli stravovat ním propagovaným způsobem. Nemálo z nich však učení propagátora syrové a zdravé výživy nejspíše přecenilo a z rigidního půstu nakonec trpěli zdravotními problémy. To znamenalo nedlouho poté také i konec Bicsérdyho kultu.\n\nV druhé polovině 20. století se stal ostrov problematickým místem z hlediska bezpečnosti rumunských hranic. Byl totiž vhodným místem pro ty, kteří chtěli Rumunsko opustit a přes Jugoslávii uprchnout do západní Evropy. Proto také rumunská vláda po druhé světové válce přístup na ostrov omezila. Nebylo dovoleno na něm zůstávat přes noc; po 8. hodině večerní nebyly vůbec v provozu trajekty z rumunské strany směrem na ostrov. Z ostrova Ada Kale byla vzdušná vzdálenost k rumunskému břehu 250 m, k jugoslávskému pak 750 m.\n\nV roce 1964 byla mezi SFRJ a Rumunskem podepsána smlouva o výstavbě přehrady Železná vrata, která znamenala konec ostrova, vzhledem k tomu, že nová hydroelektrárna počítala s vzestupem hladiny Dunaje o 33 m. Proto byli obyvatelé ostrova přesídleni. Mohli si vybrat; buď odejít do Turecka, nebo do některých rumunských měst, či do Jugoslávie (Kladovo). Někteří rumunští Turci se přestěhovali do Dobrudže. Do roku 1968 tak byl ostrov kompletně vystěhován.\n\nPůvodní pevnost byla rozebrána a zrekonstruována na nedalekém ostrově Şimian. Řadu dalších kulturních památek i předmětů získala různá rumunská muzea. Jedinou výjimkou byly hodiny místní mešity, které byly odvezeny do Jugoslávie. Původní domy byly poté srovnány se zemí dynamitem, aby netvořily překážky pro říční dopravu.\n\nOstrovem Ada Kale se nechal inspirovat také maďarský spisovatel Mor Jokai ve svém románu Zlatý muž (maďarsky \"Az Arany Ember\") z roku 1872.\n\nPřesun rakouské pevnosti z ostrova byl zdokumentován v rumunském filmu \"Poslední léto\", který byl natočen roku 1968.\n\n"}
{"id": "1110255", "url": "https://cs.wikipedia.org/wiki?curid=1110255", "title": "Černá vlna", "text": "Černá vlna\n\nČerná vlna (srbochorvatsky Crni talas/Црни талас) je období jugoslávského filmu období přelomu 60. a 70. let. Je spojené s několika režiséry, scenáristy a spisovateli své doby, kteří upadli do nemilosti tehdejšího komunistického režimu a společenského systému. Název Černá vlna proto pochází z označení politických představitelů SFRJ, která tuto filmovou tendenci nesla s nelibostí. Mezi představitele Černé vlny patřili např. Aleksandar Petrović, Živojin Pavlović, Đorđe Kadijević, Dušan Makavejev, Mića Popović, Želimir Žilnik, Lazar Stojanović, Ljubiša Kozomara, Gordan Mihić, Vojislav Kokan Rakonjac, nebo Jovan Jovanović.\n"}
{"id": "1110258", "url": "https://cs.wikipedia.org/wiki?curid=1110258", "title": "Krbice", "text": "Krbice\n\nKrbice () jsou zcela zaniklá obec v okrese Chomutov, která stála asi 3 km jihozápadně od Spořic v nadmořské výšce 335 metrů. Zanikla v roce 1983 v důsledku těžby hnědého uhlí v lomu Nástup. Katastrální území \"Krbice\" s rozlohou 9,5 km² bylo připojeno ke Spořicím.\n\nNázev vesnice je odvozen z osobního jména ve významu \"ves lidí Krbových.\" Poprvé se objevuje v latinském zápisu v roce 1344. V průběhu dějin se v pramenech vyskytuje v různých podobách: Curbicz (1361), Krbicz (1364), Kurwicz (1407), Kerwicz (1417), Chrbicz (1446), Kerbicz (1543), Körbicz (1587), Krbicze (1606), Krbiczy (1623), Groß Kerbitz (1787) aj.\n\nPrvní písemná zmínka o vesnici pochází z roku 1344 a souvisí se stavbou nového kostela. Archeologicky však bylo osídlení v místech vesnice doloženo již ve 12. století. Samostatnou farností se Krbice staly z podnětu Bedřicha (Fridricha) ze Šumburku a Hasištejna v roce 1361, kdy jeho rozhodnutí potvrdil pražský arcibiskup Arnošt z Pardubic. V 15. století se vesnice stala součástí chomutovského panství, které tehdy držel v zástavě Jan Calta z Kamenné Hory. Po sňatku s jeho dcerou Bonuší panství připadlo Benešovi z Veitmile, v jehož rodu zůstalo až do doby okolo roku 1580. V té době Veitmilové vesnici prodali Bohuslavu Felixovi Hasištejnskému z Lobkovic, který zřejmě nechal zbořit starou tvrz a postavit nový hospodářský dvůr. Po Bohuslavu Felixovi Krbice v roce 1583 zdědil jeho mladší syn Bohuslav Jáchym Hasištejnský z Lobkovic, jehož synové je vyměnili se svým příbuzným Jiřím Popelem z Lobkovic. V roce 1594 byl Jiří Popel z Lobkovic odsouzen k doživotnímu vězení a ztrátě majetku. Část zkonfiskovaného majetku včetně Krbic v roce 1608 koupil od královské komory Linhart ze Štampachu, který vesnici připojil k ahníkovskému panství. Štampachové během pobělohorských konfiskací také přišli o část majetku a Krbice v roce 1623 koupil Jaroslav Bořita z Martinic.\n\nOd druhé poloviny 16. století ve vesnici působil evangelický farář a na začátku 17. století zdejší katolická fara zanikla, a obnovena byla až v roce 1747. Při požáru v roce 1764 shořel kostel a s ním i 42 dalších domů a 22 stodol. Nový kostel Všech svatých byl postaven na místě starého na pokyn hraběte Františka Michala z Martinic v letech 1768–1770. Byla to barokní jednolodní stavba s obdélným presbyteriem a jednopatrovou věží v západním průčelí. Boční oltáře zhotovil mašťovský řezbář Jakub Eberle. Barokní portál ze západního průčelí byl po demolici kostela převezen do zahrady františkánského kláštera v Kadani.\n\nNa přelomu let 1900 a 1901 vznikl asi jeden kilometr severovýchodně od Krbic hnědouhelný důl Rafael (později Václav). V roce 1917 přešel do vlastnictví Poldiny huti. Kromě těžné šachty hluboké 120 m měl dvě větrací jámy. Strojní vybavení poháněla pára a od roku 1938 elektřina. Ze sloje o mocnosti 6 až 10 m se do roku 1940 vytěžilo přes 2 500 000 tun kvalitního uhlí, které se dodávalo výhradně do pobočky mateřské společnosti v Chomutově.\n\nV roce 1950 bylo ve vesnici založeno jednotné zemědělské družstvo, které se o deset let později spojilo s JZD v Račicích a od roku 1976 bylo připojeno k JZD Vpřed Chomutov. Obec se ve druhé polovině 20. století úspěšně rozvíjela. Fungovala v ní mateřská škola, knihovna a promítaly se filmy. Až do roku 1973 zde byla jednotřídní škola, ale po jejím zrušení děti dojížděly do Kralup a později do Chomutova. Kromě jiného byla postavena přípojka vodovodu z Černovic a budova prodejny smíšeného zboží. Teprve v roce 1976 byla vyhlášena stavební uzávěra a v roce 1983 byla vesnice zbořena.\n\nPři sčítání lidu v roce 1921 zde žilo 335 obyvatel (z toho 156 mužů), kteří byli kromě dvou cizinců německé národnosti a s výjimkou pěti evangelíků členy římskokatolické církve. Podle sčítání lidu z roku 1930 měla vesnice 338 obyvatel: pět Čechoslováků, 332 Němců a jednoho cizince. Tři lidé byli bez vyznání, jeden evangelík a ostatní se hlásili k římskokatolické církvi.\n\nPři volbách do obecních zastupitelstev konaných 22. května 1938 v Krbicích žilo 220 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nDominantou vesnice býval původně gotický kostel Všech svatých. V letech 1768–1770 byl výrazně přestavěn v barokním slohu a vyzdoben oltáři a sochami od řezbáře Jakuba Eberleho. Hospodářský dvůr vznikl v šestnáctém století na místě krbické tvrze. Jeho součástí byl panský dům označovaný jako zámek. Na severním okraji vesnice stávala socha svatého Jana Nepomuckého z roku 1740, která byla přemístěna do Blahuňova. Kromě toho byly ve vesnici a jejím okolí další drobné památky:\n\n\n\n\n"}
{"id": "1110259", "url": "https://cs.wikipedia.org/wiki?curid=1110259", "title": "Władysław Komendarek", "text": "Władysław Komendarek\n\nWładysław Komendarek (* 10. října 1948) je polský hudebník a hudební skladatel. Narodil se ve městě Sochaczew a později byl členem kapely Grupa Dominika. Během sedmdesátých a osmdesátých let působil v progresivní rockové skupině Exodus. Po odchodu se vydal na sólovou dráhu, první album nazvané \"Władysław Komendarek\" vydal roku 1985 a následovala řada dalších. V roce 2013 získal ocenění Człowiek ze Złotym Uchem.\n\n"}
{"id": "1110260", "url": "https://cs.wikipedia.org/wiki?curid=1110260", "title": "Naší", "text": "Naší\n\nNaší () je zcela zaniklá vesnice v okrese Chomutov. Stála na obou březích Hutné necelé 4 km jihozápadně od Spořic a byla místní částí zaniklé obce Krbice. Zanikla v letech 1981–1982 v důsledku těžby hnědého uhlí v lomu Nástup.\n\nVesnice stála v nadmořské výšce 293 m n. m. poblíž východní hranice katastrálního území \"Krbice.\" Na západě sousedila se zaniklými Račicemi a na východě s Brany. Protékala jí říčka Hutná.\n\nPrvní známý název \"Nimschuch\" („vezmi boty“) vysvětluje Antonín Profous jako příběh, který měl varovat pocestné před návštěvou daného místa. Později byla úvodní část jména nahrazena neutrálním \"neu\" („nový“) a postupnými změnami výslovnosti na \"Naschau,\" které František Palacký převedl na české Naší. V průběhu dějin je vesnice uváděna pod názvy Nimschuch (1361), Newschuhen (1367), Newschu (1383), Nuzchue (1413), Neyssa (1548), Nayssa (1623), Naschau (1787) ad.\n\nPrvní písemná zmínka o vesnici pochází z roku 1361. Již v té době byly rozlišovány části na pravém a levém břehu. Levobřežní část patřila k hasištejnskému panství, zatímco pravobřežní část vlastnili nejprve Šumburkové a od roku 1367 se stala kadaňským šosovním dvorem. Ke spojení vesnice došlo v roce 1615, když kadaňskou část přikoupil Linhart ze Štampachu, pán z nedalekého Ahníkova. O pět let později mu byla vesnice zkonfiskována, a v roce 1623 ji získali Martinicové. Od roku 1678 se stala součástí prunéřovského panství a v roce 1773 spojeného panství Ahníkov–Prunéřov. Rozdělení mezi dva majitele se projevovalo i ve farní příslušnosti. Zatímco část na pravém břehu patřila ke krbické farnosti, obyvatelé levobřežní části patřili k farnímu kostelu v Kralupech.\n\nObyvatelé vesnice se živili zemědělstvím a domácím předením. Hospoda, o které se dochovala zpráva z roku 1678, odebírala pivo z vrchnostenského pivovaru v Kralupech. Z řemeslníků zde byli v roce 1794 zaznamenáni jen zedník a dva tesaři. Když došlo v září roku 1896 k přívalové povodni, kdy hladina potoka velmi rychle stoupla v důsledku průtrže mračen o dva metry, uhynulo mnoho dobytka: všechna telata, 45 krav a prasat a mnoho drůbeže.\n\nU vesnice se v dolech \"Karel, František Xaver\" a \"Terezie\" těžilo hnědé uhlí již před polovinou 19. století v množství okolo 500 tun ročně. Kromě nich zde bylo v provozu více menších dolů. Nejstarším dolem byla Terezie založená v roce 1828 panem U. Melzerem, ve které se ze sloje o mocnosti 2,5 m těžilo dvojicí šachet hlubokých 20 a 25 metrů v malém množství až do začátku 20. století. Celková produkce dolu se odhaduje na 20 000 – 40 000 t uhlí. V podobných podmínkách se pracovalo v menších dolech \"Karel, Jana\" a \"Jan Evangelista,\" kde se do postupného ukončení provozu vytěžilo celkem nejvýše 70 tisíc tun uhlí.\n\nNa počátku 70. let 19. století byl otevřen důl \"Josef\" (později \"Saturn\"), jehož hlavní šachta hluboká 60 m se nacházela 500 m jihozápadně od vesnice. Ze tří slojí se dobývala pouze prostřední o mocnosti 7 m a uhlí se lanovkou odváželo do 2 km vzdálené železniční stanice v Tušimicích. Okolo dvaceti horníků zde těžilo 6000–8000 t uhlí ročně, ale již ke konci desetiletí byl provoz ukončen. Obnoven byl v období 1898–1908 a později v letech 1919–1923, kdy zde pracoval 100–180 horníků, kteří v roce 1921 vytěžili 30 000 t uhlí. Celková produkce dolu se odhaduje na 350 000 – 400 000 t uhlí. Ve stejné době jako důl Josef byl asi jeden kilometr jihozápadně od vesnice otevřen důl \"Humboldt.\" V podobných podmínkách podmínkách (6 m mocná sloj, 60 m hluboká šachta, lanovka do Tušimic) se v něm do roku 1898 vytěžilo asi 300 000 t uhlí. Kromě něj se zde těžily také pyritové proplástky, ze kterých se v Račicích vyráběl kamenec.\n\nPo odsunu Němců se nepodařilo vesnici dosídlit. Přesto zde byla ještě v polovině 20. století mateřská škola a obchod se smíšeným zbožím. Likvidační záměr byl připraven začátkem roku 1980 a v následujících dvou letech byla vesnice zbořena.\n\nPři sčítání lidu v roce 1921 zde žilo 164 obyvatel (z toho 85 mužů), kteří byli kromě dvou Čechoslováků a deseti cizinců německé národnosti. Devět jich patřilo k evangelickým církvím, jeden k církvi československé, jeden člověk byl bez vyznání a ostatní byli členy římskokatolické církve. Podle sčítání lidu z roku 1930 měla vesnice 217 obyvatel: dva Čechoslováky a 215 Němců. S výjimkou deseti lidí bez vyznání se ostatní hlásili k římskokatolické církvi.\n\nPři volbách do obecních zastupitelstev konaných 22. května 1938 v Naší žilo 122 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nNa návsi u rybníku stávala od roku 1767 kaple se sanktusovou vížkou. Barokní kamenný kříž z Naší stojí u silnice jihovýchodně od Blahuňova. Kříže však ve vesnici byly tři: jeden u cesty do Bran z roku 1780, druhý u cesty do Spořic z roku 1800 a třetí z roku 1903. Do okolí Místa byly převezeny také další plastiky.\n\n"}
{"id": "1110261", "url": "https://cs.wikipedia.org/wiki?curid=1110261", "title": "Račice (Spořice)", "text": "Račice (Spořice)\n\nRačice () jsou zcela zaniklá vesnice v okrese Chomutov. Stála 4,2 km jihozápadně od Spořic a byla místní částí zaniklé obce Krbice. Zanikla v letech 1981–1983 v důsledku těžby hnědého uhlí v lomu Nástup.\n\nVesnice stála v nadmořské výšce 307 m n. m. poblíž západní hranice katastrálního území \"Krbice.\" Na západě sousedila se zaniklými Kralupy u Chomutova a na východě s Naší. Protékala jí říčka Hutná.\n\nNázev vesnice vznikl postupnými změnami a odvozením z osobního jména Rak ve významu \"ves lidí Rakových.\" Poprvé se objevuje v latinském zápisu v roce 1237. V průběhu dějin se v pramenech vyskytuje v různých podobách: de Retschitz (1281), in Raczicz (1379), Reczicz (1352), Rzeczicz (1405), Redzicz (1410), w Racziczy (1543), Racziczy (1623), Recžiczy (1638), Retschitz a Ržecžicze (1787) a Račice (1854).\n\nPrvní písemná zmínka o vesnici pochází z roku 1237, kdy král Václav I. potvrdil řádu německých rytířů z chomutovské komendy poplatek z Račic. V roce 1281 je zmíněn Chotěbor z Račic s manželkou, který řádu věnoval tzv. křimovský kolonizační újezd, za což si vymínil pohřeb v řádové kapli. Kostel je ve vesnici připomínán v roce 1379 a patronátní právo k němu měli pánové ze Šumburka.\n\nNa přelomu 14. a 15. století patřila vesnice klášteru v saském Grünheimu, od kterého ji v roce 1405 získal Dětřich ze Šumburka, ale již o pět let později patřila opět klášteru. Lobkovicové, kterým Račice patřily až do roku 1528, ji prodali kadaňskému měšťanu Václavu Worschovi, od kterého je o deset let později získal Jan Vidpach z Vidpachu. Tomu byly Račice spolu s Kralupy a Naší zkonfiskovány za účast na stavovském povstání proti králi Ferdinandu I. Poté se v držení vsi vystřídalo několik majitelů (Šebestián z Veitmile, Brixius ze Smohaře a jeho synové) až ji v roce 1581 koupil Linhart ze Štampachu a Račice se tak staly součástí ahníkovského panství. Linhart mladší ze Štampachu se však zúčastnil stavovského povstání, a dvě třetiny jeho majetku včetně Račic proto byly zkonfiskovány. V roce 1623 je koupil Jaroslav Bořita z Martinic, v jehož rodě zůstaly až do konce 18. století. Posledními šlechtickými majiteli byla od roku 1790 hraběnka Marie Anna z Althanu a po roce 1810 její dcera, od které je zdědil hrabě Wolkenstein.\n\nV průběhu třicetileté války bylo okolí, pravděpodobně včetně samotných Račic, postiženo procházejícími vojsky nebo vojáky Breunerova pluku, kteří byli ubytováni v okolí Kadaně. Po bitvě na Bílé hoře proběhla rekatolizace celého okolí. Původní kostel snad již ze 13. století i s farou shořel při požáru v roce 1736, a proto byl v letech 1737–1741 postaven nový, zasvěcený svatému Vavřinci a svatému Štěpánovi. V kostele se nacházela pozdně gotická soška Madony, ke které se pořádala procesí.\n\nVesnice ležela v úrodné oblasti, kde se dařilo zemědělství, ale i tak zde stálo nejvíce 15 selských usedlostí a žilo zde proměnlivé množství domkářů a řemeslníků. Ze záznamů z roku 1775 se dochovala informace o robotních povinnostech sedláků (mj. tři dny roboty s jedním spřežením týdně). Navíc museli platit vysoké daně (v průměru 82 zlatých). Sedláci s polovičním potahem měli povinnosti menší, domkáři a nádeníci museli odpracovat po 26 a 13 dnech ročně. Krčmář byl od roboty osvobozen. V čele vesnice stál až do zrušení poddanství rychtář se čtyřmi až šesti konšely.\n\nKoncem 80. let 19. století zde majitel dolu \"Humboldt\" u Naší otevřel huť na zpracování pyritových proplástků dodávaných také z dolu Maxmilián u Chomutova, ze kterých se zde vyráběl kamenec. Do roku 1896, kdy byl provoz huti zastaven, se zde vyrobilo 5512 q kamence.\n\nVesnici se po vysídlení Němců z Československa nepodařilo zcela dosídlit. Jednotné zemědělské družstvo v Račicích vzniklo v roce 1950, ale brzy se sloučilo s JZD v Krbicích a od roku 1976 spojená družstva spolu s JZD v Droužkovicích, Spořicích a Údlicích sloučily s chomutovským JZD Vpřed.\n\nPři sčítání lidu v roce 1921 zde žilo 179 obyvatel (z toho 80 mužů) německé národnosti, kteří kromě dvou evangelíků patřili k římskokatolické církvi. Podle sčítání lidu z roku 1930 měla vesnice 164 obyvatel německé národnosti. Jeden byl evangelík, jeden bez vyznání a ostatní se hlásili k římskokatolické církvi.\n\nKostel svatého Vavřince a Štěpána byl barokní jednolodní bezvěžová stavba z let 1737–1741 postavená kadaňským stavitelem Janem Kryštofem Koschem. Architektonické články ze zbořeného kostela byly převezeny ke kostelu ve Vtelně a františkánskému klášteru v Kadani.\n\nOstatní drobné památky byly přemístěny do Místa\n\n"}
{"id": "1110269", "url": "https://cs.wikipedia.org/wiki?curid=1110269", "title": "Haydn Bendall", "text": "Haydn Bendall\n\nHaydn Bendall (* 13. dubna 1951) je anglický hudební producent a zvukový inženýr. Narodil se v Essexu a v roce 1973 začal pracovat jako asistent ve studiích Abbey Road Studios. Později začal pracovat jako zvukový inženýr a producent. Během své kariéry spolupracoval s mnoha hudebníky, mezi které patří například Kate Bush, Marc Almond, Tina Turner, Gary Moore, Alan Parsons, Freddie Mercury, Pat Metheny, Chris Botti nebo Katie Melua. V roce 2013 získal ocenění Człowiek ze Złotym Uchem.\n\n"}
{"id": "1110271", "url": "https://cs.wikipedia.org/wiki?curid=1110271", "title": "Aj-čurek", "text": "Aj-čurek\n\nAj-čurek (nebo též Ajčurek, v kyrgyzském originále , tj. \"Luně rovná\") je opera o třech dějstvích a šesti obrazech skladatelů Vladimira Alexandroviče Vlasova (1903–1986), Abdylase Maldybajeva (1907–1978) a Vladimira Georgijeviče Fereho (1902–1971) na libreto, které podle druhé části kyrgyzského lidového eposu \"Manas\" napsali Džoomart Bokonbajev (1910–1944), Džusul Turusbekov (1920–1943) a Kubanyčbek Malikov (1911–1978). Je to první kyrgyzská opera.\n\nV hlavním městě Kyrgyzstánu existovalo od roku 1936 divadlo hudebního dramatu a trojice skladatelů Vlasov, Maldybajev a Fere pro něj napsala již dvě hudební hry – \"Zlatá dívka\" (, 1937) a \"Ne smrt, ale život\" (, 1938) – než roku 1938 přistoupila ke kompozici nového díla, jež se mělo stát první kyrgyzskou operou. Předlohou se stala druhá část eposu \"Manas\" (totiž \"Semetej\") v podání slavného kyrgyzského lidového pěvce Karalajeva Sajakbaje (1894–1971).\n\nOpera měla premiéru dne 12. dubna 1939 v Hudebně-dramatickém divadle Kyrgyzské SSR ve Frunze. Brzy poté (26. května) byla uvedena i na dekádě kyrgyzského umění v Moskvě. Dočkala se tam příznivých recenzí, skladatel Jurij Alexandrovič Šaporin v \"Pravdě\" napsal: „V celé \"Aj-čurek\" je zjevné a nevývratné svědectví obrovských tvůrčích sil kyrgyzského lidu, jehož umění teprve tak nedávno začalo rozpínat svá křídla.“ První představitelka měsíční krasavice, Sajra Kijizbajeva (1917–1988), se stala legendou kyrgyzského operního zpěvu.\n\nLibretisté zachovali mnoho původních prvků eposu – například samozřejmost, s jakou se ženatý muž uchází o nevěstu – ale přizpůsobili děj klasické evropské operní dramaturgii. Rovněž skladatelé pracovali s řadou citací kyrgyzského folklóru, ale výsledná hudba opery melodicky, harmonicky i rytmicky napodobuje ruskou klasickou operu 19. století; specifika kyrgyzské lidové hudby nejsou prakticky využita.\n\nStejná trojice skladatelů napsala v následujících letech další opery (\"Vlastenci\" 1941, \"Manas\" 1946, \"Na březích Issyk-kulu\" 1951, \"Toktogul\" 1957), jakož i první kyrgyzský balet \"Anar\" a kyrgyzskou hymnu. Zejména \"Aj-čurek\" a \"Manas\" se staly stálicemi kyrgyzského operního repertoáru. Biškecké operní divadlo ji označuje za „… hrdost a vynikající odkaz kyrgyzské hudebně-divadelní kultury, skutečnou klasikou, na které vyrostlo nejedno pokolení interpretů a která je dodnes s úspěchem na repertoáru divadla a milována diváky.“\n\nK sídlu Akun-chána přitáhnou dva cizí válečníci, Toltoj a Činkodžo, a každý pro sebe žádá za ženu Akun-chánovu dcera, které se pro její krásu přezdívá Aj-čurek – Luně rovná. Její otec si však kdysi dávno dal vzájemné slovo se slavným rekem Manase, že dá svou dceru Manasovu synovi Semetejovi. Aj-čurek již na ženicha dlouho čeká, ale ten nepřichází.\n\nToltoj a Činkodžo hrozí chánové zemi válkou, pokud jim dceru nevydá. Aj-čurek se podaří odvrátit bezprostřední nebezpečí tím, že si vyžádá čas na rozmyšlenou. Když se takto nezvaných nápadníků na nějakou chvíli zbaví, promění se v labuť a vydává se do světa hledat svého předurčeného ženicha.\n\nAj-čurek po dlouhém hledání nalezla Semetejův tábor. Semetej sám je na lovu a v jeho stanu nachází Aj-čurek Semetejovu manželku Čačikej. Žárlivá Čačikej zahání krásnou příchozí. Aj-čurek se však podaří chytnout Semetejova bílého loveckého sokola a odletí na jeho křídlech.\n\nKdyž se Semetej vrátí, musí mu Čačikej přiznat, že jeho sokol byl uloupen, nedokáže mu však vysvětlit, proč se tak stalo. Až starý Bakaj překvapeného Semeteje osvětlí a vypráví mu o úmluvě, kterou uzavřel jeho otec s Akun-chánem. Semetej zanechává manželku na místě a vydává se hledat svého sokola.\n\nSemetej konečně nalézá Aj-čurek na břehu řeky Urgenč. Ač užasně nad dívčinou krásou, jeho prvním záměrem je pouze uzmout jí sokola a vrátit se zpátky k manželce. Ale prosby Aj-čurek a Bakajovo napomínání jej přesvědčí, že má naplnit otcovskou dohodu a vzít si Aj-čurek za ženu.\n\nHrdinný Semetej provází svou nevěstu zpět k jejímu otci. Tam se mu postaví Toltoj a Činkodžo se svými vojsky, ale Semetejův oddíl je porazí a Akun-chánovu zemi osvobodí od jejich nadvlády a násilí. Může se slavit slavná svatba Semeteje a Aj-čurek.\n\n"}
{"id": "1110280", "url": "https://cs.wikipedia.org/wiki?curid=1110280", "title": "Valerij Bganba", "text": "Valerij Bganba\n\nValerij Bganba (, ; * 26. srpna 1953, Bzyb, Abchazská ASSR) je abchazský politik, který od roku 2012 zastává funkci předsedy abchazského parlamentu. Během politické krize v roce 2014 stanul po rezignaci prezidenta Aleksandra Ankvaba jako úřadující prezident Abcházie až do řádných voleb, které vyhrál Raul Chadžimba.\n\nBganba se narodil v Bzybu 26. srpna 1953. V této vesnici i získal základní a střední vzdělání. Už od svých 16 let pracoval v místním dřevozpracujícím podniku. V roce 1971 odešel studovat zemědělství na Kubáňskou státní univerzitu v Krasnodaru, kde v roce 1976 získal diplom. Po skončení studií nastoupil do sovchozu „Gardalinskij“ Argun v Čečensku. V roce 1978 se vrátil do Abcházie a rok pracoval v Gagře na radnici, kde působil na zemědělském odboru. Zároveň začal působit v komsomolu, kde byl v roce 1979 zvolen druhým tajemníkem. Od roku 1982 byl na gagerské radnici vedoucím odboru zemědělství. V roce 1989 byl jmenován ředitelem tabákového a fermentačního závodu v Candrypši a zároveň se stal předsedou zemědělského odboru okresu Gagra.\n\nV roce 1991 vstoupil díky změnám poměrů a vyhlášení nezávislosti Abcházie na Gruzínské SSR do politiky a byl zvolen poslancem do Nejvyššího sovětu abchazské autonomní republiky. V letech 1992 - 1993 během války v Abcházii byl coby poslanec členem štábu obrany města Gagra a také členem štábu obrany v Bzybu. Po několika letech práce v parlamentu se přesunul zpět na regionální úroveň a byl v roce 1998 zvolen předsedou okresní rady okresu Gagra. V prosinci 2002 byl jmenován předsedou okresu Gagra. Tuto pozici Bganba opustil 25. května 2006 na vlastní žádost, kterou musel zaslat prezidentovi Bagapšovi. Tehdy na rok opustil politiku a stal se ředitelem podniku SP Amra-International.\n\nV roce 2007 už ale opět kandidoval ve volbách do parlamentu a stal se znovu poslancem. Až do roku 2012 byl členem parlamentního výboru pro agrární politiku, přírodní zdroje a životní prostředí. Ve volbách v roce 2012 a patřil mezi pětici politiků, jimž se povedlo obhájit mandát. 3. dubna 2012 byl zvolen hlasy 21 poslanců z 33 předsedou Abchazského lidového shromáždění.\n\nV květnu až červnu 2014 patřil mezi hlavní aktéry politické krize, jež nakonec vedla k rezignaci prezidenta Ankvaba 1. června. Ještě 31. května byl Bganba na mimořádné schůzi lidového shromáždění zvolen úřadujícím prezidentem, dle slov Ankvaba v rozporu se zákony, přičemž tuto schůzi parlamentu přirovnal slábnoucí prezident k divadlu. Ankvab však nakonec přece jen na přání opozice uznal svou porážku, rezignoval a předal prezidentskou pečeť Bganbovi, jenž se tak definitivně stal úřadujícím prezidentem Abcházie. Funkci vykonával do 25. září, kdy se prezidentské funkce ujal nově zvolený prezident Raul Chadžimba. Bganba se poté vrátil ke své funkci předsedy lidového shromáždění.\n\nDne 18. září 2018 byl prezidentem Chadžimbou jmenován novým premiérem po tragické smrti svého předchůdce, Gennadije Gaguliji.\n\nKdyž Chadžimba 12. ledna 2020 rezignoval z funkce prezidenta, Bganba se stal úřadujícím prezidentem Abcházie. Volba jeho nástupce je naplánována na 13. březen 2020.\n\n"}
{"id": "1110281", "url": "https://cs.wikipedia.org/wiki?curid=1110281", "title": "Zdeněk Pštross", "text": "Zdeněk Pštross\n\nZdeněk Pštross, křtěný Zdenko Karel ( v Berouně - 1950 ) byl architekt, vysokoškolský profesor antické architektury na Českém vysokém učení technickém v Praze.\n\nZdeněk Pštross byl absolventem fakulty architektury na ČVUT v Praze. (V letech 1903 až 1908/1909 byl žákem významného českého architekta, pedagoga, designéra a restaurátora Josefa Schulze.) Po skončení ČVUT se vydal na studijní cesty po Itálii (1909 - 1910), Německu, Francii, Řecku, Turecku a Malé Asii. Docentem antické architektury na ČVUT v Praze byl od roku 1915. Přesto, že ani Zdeněk Pštross ani jeho manželka Františka Pštrossová nebyli židovského původu jejich stopa končí po roce 1939 - během válečných let, kdy odcestovali do Kanady. \n\n\n\n\n"}
{"id": "1110282", "url": "https://cs.wikipedia.org/wiki?curid=1110282", "title": "Chantal Hanová", "text": "Chantal Hanová\n\nMarie Antoinette Estrelle Chantal Han , (* 26. července 1966 Amsterdam, Nizozemsko) je bývalá reprezentantka Nizozemska v judu.\n\nV nizozemské seniorské reprezentaci se pohybovala od 16 let. Je jednou z nejmladších držitelek evropské medaile. V roce 1992 se účastnila olympijských her v Barceloně, ale vypadla v prvním kole. Je vdaná za bývalého judistu Roba Hennevelda. Žije v Maassluisi.\n\n"}
{"id": "1110283", "url": "https://cs.wikipedia.org/wiki?curid=1110283", "title": "Brany", "text": "Brany\n\nBrany () jsou zcela zaniklá vesnice v okrese Chomutov. Stála asi 3 km západně od Března, ke kterému jako místní část patřila. Zanikla v roce 1981 v důsledku těžby hnědého uhlí v lomu Nástup. Její katastrální území bylo připojeno ke katastrálnímu území \"Březno u Chomutova.\"\n\nVesnice stála v nadmořské výšce 288 metrů. a protékala jí říčka Hutná. Na severu sousedila se Spořicemi, na západě s Naší, na východě s Brančíky a dále na jihu stály Tušimice.\n\nNázev vesnice je odvozen ze spojení „ves Branů“ nebo „ves Branovy rodiny“. Poprvé je zmiňován v predikátu Dobše z Bran. V průběhu dějiny se objevoval v řadě podob: Bronow (1571), Braun (1587), Bran (1606), Prahn (1787) nebo Brány (1848).\n\nPrvní písemná zmínka o vesnici pochází z roku 1402, ale jiné zdroje uvádí uvádí již rok 1281, nebo dokonce 1239. V roce 1281 je zmiňován majitel vsi Čáslav. Kristianus von Ozza daroval roku 1328 daně vybrané v Branech oseckému klášteru a před koncem 14. století se vesnice objevuje ještě v predikátu Racka z Bran na Duchcově. Dalším známým majitelem byl Dobš z Bran uváděný v roce 1402 (\"Dobusche de Bran\") nebo 1403. Během 16. století Brany patřily k chomutovskému panství Lobkoviců. V roce 1606 vesnici koupil Linhart ze Štampachu, který ji připojil k ahníkovskému panství, ale po bitvě na Bílé hoře mu byl majetek zkonfiskován. Od královské komory potom panství v roce 1623 koupil Jaroslav Bořita z Martinic a až do zrušení poddanství připojil ke statku Ahníkov–Prunéřov.\n\nVe vsi stávaly na dvou kruhových ostrůvcích obklopených příkopy, resp. rybníky, dvě tvrze. Jedna z nich stála již od konce 13. do konce 15. století na ostrůvku v rybníce u poplužního dvora v severozápadní části vesnice. Počátkem 17. století postavili Štampachové na východní straně poplužního dvora pozdně renesanční zámek. Měl podobu jednoduché obdélné budovy s jedním patrem a nečleněným průčelím. V 18. století byl barokně přestavěn, ale pozdější úpravy jeho architektonickou podobu znehodnotily. Před likvidací vesnice zámek sloužil jako ubytovna pro zaměstnance státního statku.\n\nBrany ležely v zemědělské oblasti, kde se většina lidí živila chovem dobytka a pěstováním obilí, cukrové řepy a chmele. Ve vsi se nacházela pouze kaple a do kostela nebo do školy chodili místní do Račic. Asi 1,5 kilometru severovýchodně od vesnice byl v sedmdesátých letech 19. století otevřen důl \"Ludvík\" se 120 metrů hlubokou strojní šachtou, ze které se těžily uhelné sloje o mocnostech 2,8 metru, 7,4 metru a 6,6 metru. Roční produkce byla maximálně 10 tisíc tun a celkem se vytěžilo 60 až 80 tisíc tun uhlí, jehož část se prodávala do Chomutova. Kromě dolu byla ve vesnici také cihelna.\n\nPo roce 1918 byly v Branech dva hostince, dva obchody, pracoval zde truhlář, švec a krejčí. Škola ve vesnici nebyla, takže děti musely docházet do Března. Železniční spojení zajišťovala trať z Chomutova do Března a vlaková zastávka byla asi jeden kilometr od vesnice. Po roce 1950 byla vesnice dosídlena přistěhovalci z vnitrozemí. Bylo zde také založeno jednotné zemědělské družstvo, ale později se sloučilo se státním statkem.\n\nPří sčítání lidu v roce 1921 zde žilo 372 obyvatel (z toho 186 mužů). Kromě 46 Čechů a dvou cizinců byli ostatní německé národnosti. K římskokatolické církvi patřilo 366 lidí, po dvou členech zde měla církev evangelická a československá a dva lidé patřili k jiným církvím. Podle sčítání lidu z roku 1930 bylo z 328 obyvatel 45 Čechů, 282 Němců a jeden cizinec. Kromě dvou evangelíků a čtrnáci lidí bez vyznání se hlásili k římskokatolické církvi.\n\nDne 22. května 1938 se konaly volby do obecních zastupitelstev. Z rozdělených 207 hlasů v Branech získala 183 hlasů Sudetoněmecká strana a 24 hlasů jiné české strany.\n\nVe vesnici stával původně renesanční zámek s hospodářským dvorem. Z menších památek bylo významné sousoší Kalvárie z roku 1738 přestěhované do Libědic. Kromě něj byly u domu čp. 4 dvě sošky svatého Floriána a západně od vesnice stával kamenný kříž z roku 1761 s reliéfy světců (svatý Donát, svatý Roch a svatý Florián). Kříž byl po zničení vesnice přestěhován k Blahuňovu.\n\n"}
{"id": "1110284", "url": "https://cs.wikipedia.org/wiki?curid=1110284", "title": "Brančíky", "text": "Brančíky\n\nBrančíky () jsou zcela zaniklá vesnice v okrese Chomutov. Stála asi 2 km západně od Března, ke kterému jako místní část patřila. O zániku vesnice bylo rozhodnuto v roce 1981 spolu se sousedními Brany, ale těžba hnědého uhlí v lomu Nástup zde začala až po roce 2010.\n\nVesnice stála v nadmořské výšce 290 m n. m. a podél jejího jižního okraje protékala říčka Hutná. Na severu sousedila se Spořicemi, na západě s Brany, na východě s Březnem a dále na jihu stály Tušimice.\n\nNěmecký název \"Prenzig\" mohl vzniknou poněmčením českého výrazu \"Branečky,\" který byl zdrobnělinou jména nedalekých Bran. Alternativním původem názvu je odvození z osobního jména Brančík ve významu vesnice Brančíkových lidí. V průběhu dějin se objevoval ve tvarech Prenczik (1541), Branczyk (1606) nebo Prenzig (1787) aj.\n\nPrvní písemná zmínka o vesnici pochází z roku 1541, ale Jaroslav Pachner uvádí již rok 1440 uvedený v privilegiu Plichty ze Žerotína, které upravovalo povinnosti místních ke kostelu v Březně. V sedmdesátých letech 16. století získal ves Bohuslav Felix Hasištejnský z Lobkovic jako součást věna jeho manželky Anny z Fictumu. Od roku 1606 byly Brančíky součástí panství Linharta ze Štampachu, který o ně však již v roce 1620 přišel v rámci pobělohorských konfiskací. Od královské komory je o šest let později koupil Florián Jetřich ze Žďáru. Po roce 1671 byla vesnice připojena k ahníkovskému panství Jaroslava Bořity z Martinic. Na konci 18. století stálo ve vesnici jedenáct domů s 41 obyvateli, mlýn a cihelna.\n\nV 70. letech 19. století byl 1,3 km severně od vesnice otevřen důl \"Anna,\" kde se několika šachtami těžilo asi deset tisíc tun uhlí ročně a celková produkce dosáhla téměř sto tisíc tun. Ke konci stejného desetiletí byl otevřen také důl \"Pankrác,\" ve kterém se dvěma šachtami hlubokými dvacet až třicet metrů těžilo nekvalitní uhlí, a proto byl tento závod uzavřen již po vytěžení dvaceti tisíc tun uhlí.\n\nPři sčítání lidu v roce 1921 zde žilo 96 obyvatel (z toho 47 mužů), kteří byli kromě dvou Čechů německé národnosti a všichni patřili k římskokatolické církvi. Podle sčítání z roku 1930 měla vesnice 103 obyvatel (dvanáct české a 91 německé národnosti). Kromě jednoho evangelíka a sedmi lidí bez vyznání byli římskými katolíky.\n\nU železniční zastávky stávala na sloupu s kompozitní hlavicí socha Piety z roku 1712.\n\n"}
{"id": "1110286", "url": "https://cs.wikipedia.org/wiki?curid=1110286", "title": "Program národnostní politiky", "text": "Program národnostní politiky\n\nProgram národnostní politiky nebo Únorová dohoda jsou pojmenování pro prohlášení vlády Milana Hodži z 18. února 1937, jež stanovilo základní rámec národnostního vyrovnání v Československu.\n\nVláda se v prohlášení zavázala k hospodářské pomoci německým oblastem, přidělování veřejných zakázek a obsazování pozic ve státní správě podle národnostního klíče. Únorová dohoda měla podpořit pozice novoaktivistických německých stran proti sílícímu radikalismu (zejm. proti Sudetoněmecké straně) a vytvořit lepší podmínky pro úpravu vztahů s Německem. Dohoda ovšem neobsahovala žádný časový harmonogram, jenž by zajistil její účinné uvedení do praxe. Sudetoněmecká strana navíc hned 20. února 1937 označila program za nedostačující.\n"}
{"id": "1110289", "url": "https://cs.wikipedia.org/wiki?curid=1110289", "title": "Venkovský dům čp. 29 (Strašín)", "text": "Venkovský dům čp. 29 (Strašín)\n\nDům čp. 29 v obci Strašín v okrese Klatovy je roubená chalupa, chráněná jako kulturní památka České republiky.\n\nPrvní písemná zmínka o domu pochází z poloviny 18. století.\n\nStavení stojí uprostřed svažité návsi na stavební parcele č. 33. Po chalupě se nazývá Rathaus. Jedná se původně o dvoudílný dům rozšířený dodatečně o chlév a komoru. Štít je orientován jihovýchodním směrem. Vstup je ze severu. Ze síně se vchází do roubené světnici na kamenné podezdívce. Naproti vstupu je černá kuchyně, která je průchozí do komory. Vpravo je vstup do chléva, který je přístupný i zvenčí samostatným vchodem. Polovalbová střecha je pokryta šindelem.\n\n"}
{"id": "1110291", "url": "https://cs.wikipedia.org/wiki?curid=1110291", "title": "Karel Trojáček", "text": "Karel Trojáček\n\nGenerál in memoriam Karel Trojáček (15. prosince 1910 Rudice – 15. ledna 1966 Velká Británie) byl československý letec v RAF, zejména v době druhé světové války.\n\nKarel Trojáček se narodil 15. prosince 1910 v Rudici. Vyrůstal spolu s pěti sourozenci ve vlastenecky zanícené rodině. Po ukončení základní vojenské služby v letectvu v Prostějově se rozhodl podat přihlášku na Vojenskou akademii v Hranicích, odkud byl vyřazen jako poručík letectva a poté sloužil na letištích v Piešťanech a Kbelích u Prahy. 16. březen 1939, tedy vznik Protektorátu Čechy a Morava, jej zastihl na letišti v Hradci Králové. V červnu téhož roku odchází do shromažďovacího tábora v Polsku. Zanedlouho poté odplouvá z gdyňského přístavu do Francie, kde se stává příslušníkem francouzského letectva. Po kapitulaci Francie se dostává lodí do Velké Británie, kde se začínají tvořit československé letecké perutě v rámci RAF. Zde je zařazen do 311. bombardovací perutě. Dne 23. září 1940 při návratu z operace nad Berlínem je jeho letoun poškozen a havaruje v Nizozemsku. Celá jeho posádka včetně něj je zajata a od té doby až do konce války je postupně držen nejprve ve věznicích a poté v zajateckých táborech. Po válce se stal velitelem vojenského letiště v Kbelích. Po Únoru 1948 přiletěl na Západ, usadil se ve Velké Británii, kde se oženil, a měl syna. Zemřel náhle 15. ledna 1966.\n\nObsazení zbylého území Československa a vyhlášení Protektorátu Čechy a Morava dne 16. března 1939 zastihlo Karla Trojáčka na vojenském letišti v Hradci Králové, kde sloužil. Následujícího měsíce byl uvolněn z letectva a našel si práci v civilním životě u svého bratra Jaromíra, který vlastnil stavební společnost. Stále však byl ve spojení se svými přáteli z armády a vyčkával na příležitost k útěku z Protektorátu. Když se v červnu 1939 taková příležitost naskytla, neváhal a odjel do Moravské Ostravy, kde se spolu s dalšími ukryl v železničním vagónu s uhlím a takto překonal polskou hranici. Následujícího dne dorazil do shromažďovacího tábora v Bronovicích u Krakova, kde byl velitelem podplukovník Ludvík Svoboda. Po krátkém pobytu v tomto táboře pokračoval s dalšími Čechoslováky do polského přístavu Gdyně, zde se nalodil na švédskou loď, která jej po pětidenní plavbě úspěšně dopravila do francouzského přístavu Calais. \n\nUdálosti se urychlily po 3. zářím 1939, kdy Francie spolu s Velkou Británií vyhlásila válku Německu. Francouzská armáda vydala československým letcům výzbroj a i sám Trojáček se mohl začít aktivně účastnit výcviku na francouzských bojových letounech různých typů (např. bombardér Bloch MB.220). Dne 10. května 1940 Německo napadlo Francii a českoslovenští letci se připravovali na bojové nasazení. Postup německých vojsk byl však tak rychlý a úspěšný a francouzská obrana naopak tak slabá, že již 22. června 1940 maršál Pétain podepsal za Francii kapitulaci. Tato situace zastihla Trojáčka a jeho spolubojovníky na letišti v jižní Francii, a jelikož Francie neposkytla československým vojákům letadla k přeletu do Velké Británie, dostali jasný rozkaz: přesunout se do přístavu Bordeaux, odtud lodí do Velké Británie, na kterou Hitler díky její poloze prozatím nezaútočil. Museli si pospíšit, neboť Němci postupovali stále velmi rychle a byli pouze 100 kilometrů od přístavu, dokonce jej začali i bombardovat. Nakonec se jim všem podařilo dostat se na nizozemskou loď, která je úspěšně přepravila do britského přístavu Falmouth. Ve Velké Británii bylo vše lépe a rychleji zorganizované než ve Francii. V této době, tedy na začátku července 1940, již začaly vznikat československé perutě – 310. stíhací, 311. bombardovací a 312. a 313., obě stíhací.       \n\nUž po 14 dnech pobytu začali Čechoslováci, kteří přišli z Francie, výcvik na bitevních letounech. Karel Trojáček byl jako poručík zařazen do Honingtonu k 311. československé bombardovací peruti, kde začal létat na britských bombardérech typu Wellington. Jeho vůbec první operační let byl nad francouzské Calais 17. září 1940, kdy jeho letadlo mělo za úkol bombardovat přístav a pozorovat přepravu v Lamanšském kanálu. Druhou cestou byl nálet na nizozemský Amsterodam. \n\n23. září proběhl vůbec první vzdušný útok na hlavní město nacistického Německa – Berlín. Tohoto náletu se zúčastnily z 311. perutě tři bombardéry Wellington. Letoun Wellington L7788 (KX-E), jehož kapitánem byl poručík Trojáček, vzlétl z Honingtonu po osmé hodině večer. Členy posádky bylo pět Čechů a jeden Slovák. Let byl i přes občasnou nepřátelskou protileteckou palbu vcelku jednotvárný až do doby, než dosáhli vzdušného prostoru nad Berlínem. Nad městem nepřátelská palba zesílila a navíc se ve vzduchu nacházelo i mnoho upoutaných protileteckých balónů, jež byly rozmístěny v různých výškách a představovaly nebezpečí hlavně kvůli lanům, na kterých byly upoutány. I přes tyto nástrahy se jim podařilo úspěšně shodit bomby na jejich cíl – Brandenburské nádraží a po splnění úkolu stočili kurs směrem k Anglii. \n\nNáhle, asi půl hodiny po opuštění prostoru nad Berlínem, jejich bombardér začal ztrácet výšku. O tom Karel Trojáček později napsal: \"„… sklouznu zrakem po přístrojích na palubní desce a udiveně se zastavím na olejovém tlakoměru. Ručička neukazuje normální hodnoty a očividně klesá… Rychloměr ukazuje místo normálních 130 mil pouhých 110. Otáčky klesají… Jsme bez oleje a ztrácíme výšku… Výškoměr ukazuje již jen 2000 stop a klesáme… Pravý motor je v jednom plameni… Asi po dvou minutách motor uhasíná… A vrtule u pravého motoru ulétla. A tu se zastaví i levý motor…\"“ Ještě před svítáním, po prudkém nárazu a krátkém sklouznutí po břiše se stroj zastavil na nizozemských pastvinách. \n\nPosádka zničila veškeré mapy a dokumenty, vyskočila ven a rozdělila se na dvě skupiny – jedna, s kapitánem Trojáčkem, se ukryla v lese a druhá se vydala na opačnou stranu přes malý most. Obě dvě skupiny byly však do dvou dnů zajaty a převezeny na velitelství gestapa v Haagu. Chyběl jeden z členů posádky – seržant Kuňka raději volil smrt než německé zajetí a zastřelil se signální pistolí. Z Haagu po dvou dnech byli všichni převezeni do průchozího zajateckého tábora Dulagluft u Frankfurtu nad Mohanem. Ovšem poté, co Němci podle matričních čísel RAF zjišťují jejich národnost, je změněn jejich statut a již nejsou považováni za válečné zajatce, nýbrž za zločince a německá prokuratura je jakožto občany Protektorátu obviní z velezrady a hrozí jim trest smrti. \n\nPo několika dnech byli převezeni na nejvyšší velitelství gestapa v Berlíně, kde byli vyslýcháni a poté přemístěni do vězení Tegel. Po více než roce ve vězení, v listopadu 1941, jim bylo oznámeno, že budou rozděleni a přeřazeni z vězení do zajateckého tábora. Toto se stalo hlavně díky britskému premiérovi W. Churchillovi, který prosadil, že Němci musí se všemi spojeneckými letci zacházet tak, jako by byli občany Velké Británie. V opačném případě pohrozil, že bude užito represálií na německých zajatcích. Nejprve byl Trojáček držen ve francouzském zajateckém táboře Soest (do konce srpna 1942) a poté v zajateckých táborech Warburg, Rothenburg, Spangenburg, Sagan. \n\nTrojáčkův pobyt v Saganu byl zajímavý tím, že zde v té době probíhaly intenzivní přípravy k útěku a na těchto přípravách (kopání únikového tunelu) se podílel i Karel Trojáček. Posledním zajateckým táborem, jehož branami prošel, byl Colditz, který 16. dubna 1945 osvobodila americká armáda. \n\nPo návratu do osvobozeného Československa zůstává dále v armádě, je povýšen do hodnosti podplukovníka a stává se velitelem vojenského letiště v Kbelích u Prahy. S obavami sleduje politický vývoj v republice, vidí, jak se komunisté derou k moci, a tak po Únoru 1948 letadlem opouští vlast. Přelétává do západní zóny v Německu, kde žádá o politický azyl. Po jeho udělení se usazuje ve Velké Británii a znovu vstupuje do RAF. \n\nUdálostmi druhé světové války byla zasažena i celá jeho rodina. Matka a sestra byly v roce 1942 zatčeny gestapem a převezeny do koncentračního tábora Ravensbrück. Zde matka v květnu 1945 zemřela, avšak jeho sestra se osvobození dočkala. Do boje proti fašismu se aktivně zapojil i jeho bratr Jaromír, který byl velitelem místní odbojové skupiny v Rudici, a bratr Zdeněk, který byl jejím členem.\n\nJeho příběh má pokračování po roce 1989, kdy obec Rudice nechala na jeho památku a jeho dvou spolubojovníků vybudovat památník letcům RAF. V roce 1996 bylo jeho synovi Markovi Trojáčkovi a manželce Cynthii Trojáčkové uděleno čestné občanství v obci.\n\n\"In memoriam\" byl Karel Trojáček prezidentem Havlem povýšen do hodnosti generála letectva.\n"}
{"id": "1110293", "url": "https://cs.wikipedia.org/wiki?curid=1110293", "title": "Zahrada nezvěstných v boji", "text": "Zahrada nezvěstných v boji\n\nZahrada nezvěstných v boji či Zahrada pohřešovaných v boji ( Gan HaNe'edarim‎‎, ) je památník zřízený k připomínce židovských i nežidovských vojáků a důstojníků, kteří sloužili v izraelské armádě nebo v policii, jejichž hrob je neznámý. Památník se nachází na Herzlově hoře v Jeruzalémě.\n\nV roce 1954 byla v areálu zahrady objevena starověká židovská pohřební jeskyně. \n\nPamátník 23 námořníků, kteří zahynuli při sabotážní akci během druhé světové války, se nachází na okraji zahrady.\n\n\n"}
{"id": "1110294", "url": "https://cs.wikipedia.org/wiki?curid=1110294", "title": "Anita Stapsová", "text": "Anita Stapsová\n\nAnita Stapsová (* 5. dubna 1961 Tilburg, Nizozemsko) je bývalá reprezentantka Nizozemska v judu.\n\nS judem začala v osmi letech pod vedením Petra Oomse v Tilburgu. Je první nizozemskou držitelkou titulu mistryně světa v judu. Po celou svojí sportovní kariéru bojovala především s váhou a jak se později ukázalo i se svým trenérem. V roce 1996 jej ještě s několika judistkami obvinila ze sexuálního obtěžování během svého působení v reprezentaci. Sportovní kariéru ukončila v roce 1987. Několik let pracovala jako fyzioterapeutka.\n\n"}
{"id": "1110295", "url": "https://cs.wikipedia.org/wiki?curid=1110295", "title": "Běžník zelený", "text": "Běžník zelený\n\nBěžník zelený (\"Diaea dorsata\") je druh pavouka z čeledi běžníkovití. Vyskytuje se převážně v Evropě a Asii. Často žije na okrajích lesů nebo na mýtinách.\n\nSamice běžníka zeleného je velká až 6 mm, samec je velký až 4 mm. Samci mají na nohách a na hlavohrudi hnědé skvrny.\n\nStejně jako běžník kopretinový dokáže změnit své zbarvení (to ovšem trvá několik dní). Nedospělí jedinci přezimovávají v kůře mrtvých stromů, dospělí se objevují v květnu. Samci nemají, na rozdíl od mnohých pavouků, nebezpečné souboje o samice.\n\n"}
{"id": "1110297", "url": "https://cs.wikipedia.org/wiki?curid=1110297", "title": "Ryan Rottman", "text": "Ryan Rottman\n\nRyan Rottman (* 17. března 1984, Connecticut, Spojené státy americké) je americký herec. Nejvíce se proslavil rolí Joey Colvina v seriálu stanice TeenNick \"Gigantic.\"\n\nKariéru zahájil v roce 2008, kdy se objevil v komedii \"Domácí mazlíček\". V roce 2009 se objevil ve filmech jako \"Stuntmen\" a \"Open Road\". Dále se objevil v seriálech jako \"Greek,\" \"V jako Victoria\" a \"\". Roli Jordana Lyleho získal v druhé sérii seriálu \"The Lying Game\" stanice ABC Family v roce 2013. V roce 2014 se objevil v seriálu \"Happyland\" stanice MTV. Seriál byl zrušen po první sérii.\n\n"}
{"id": "1110298", "url": "https://cs.wikipedia.org/wiki?curid=1110298", "title": "Lstivá Daredžan", "text": "Lstivá Daredžan\n\nLstivá Daredžan (původně Lstivá Tamara, v gruzínštině , v ruštině ) je opera o třech dějstvích a čtyřech obrazech gruzínského skladatele Melitona Balančivadzeho (1862–1937). Námět je vzat z básně \"Lstivá Tamara\" slavného gruzínského básníka Akakije Cereteliho, jež s básnickou licencí popisuje nechvalně známou postavu imeretijské královny Daredžan (zemřela roku 1668). Původní ruské libreto napsal Vasilij Lvovič Veličko (1860–1904) a při kompozici byl nápomocen skladatel Nikolaj Nikolajevič Čerepnin (1873–1945). V této podobě byly úryvky z opery provedeny šlechtickými ochotníky v Petrohradě roku 1897.\n\nV plné podobě se však opera inscenace dočkala až v roce 1926 v tbiliském operním divadle. Překlad a úpravu libreta provedl pro tuto příležitost skladatel Konstantin Georgijevič Potschverašvili (1880–1959) a na hudební úpravě spolupracoval skladatelův syn Andrej Melitonovič Balančivadze (1906–1992). Dirigoval Sergej Stolerman a režii měl Cucunava.\n\nPři nové inscenaci v Tbilisi roku 1936 byl název změněn z \"Lstivá Tamara\" na \"Lstivá Daredžan\" a pod tímto názvem (a v ruském překladu) byla opera uvedena roku 1937 na dekádě gruzínského umění v Moskvě. Opera byla v Gruzii uváděna i nadále (nové inscenace 1945, 1959…).\n\nPo hudební stránce se Balančivadze inspiruje především raným Verdim; i libreto spíše než historické rysy akcentuje osobní drama pýchy a žárlivosti. Sovětský muzikolog Avram Gozenpud na opeře oceňoval využití gruzínské písňové i taneční hudby, jakož i její „vysokou občanskost, patos a hrdinskost“.\n\nAčkoli prvotní uvedení opery roku 1897 bylo v ruštině a jen neúplné, bývá \"Lstivá Daredžan\" označována za první gruzínskou operu (jinak tento primát drží \"Abesalom a Eteri\" Zakarije Paliašviliho).\n\n\n(V krásné zahradě u paláce královny Daredžan) Na gruzínském trůně sedí král Jiří, skutečnou vládu však má v rukou jeho krásná a chytrá manželka, královna Daredžan. A její vláda se vyznačuje krutostí k lidu, z nějž jsou přísně vymáhány vysoké daně, z nichž královna živí početné dvořanstvo a pořádá nádherné slavnosti. Jejím milostným choutkám přitom přirozeně nestačí její slabošský manžel: Daredžan se snaží všemi prostředky získat lásku proslulého lidového pěvce Goči.\n\nTen však královnu nenávidí za to, jaké utrpení lidu působí, a usiluje o její smrt, neboť jen ta může ukončit útlak. K tomuto účelu se tajně schází v paláci s královninou důvěrnicí Cirou, jež ke své paní chová stejné city. K uskutečnění svého záměru se společníci dohodnou využít mladého Gurijce Nika, zamilovaného do Ciry. Podle úmluvy Cira v noci zavede Nika do královniny ložnice, až Daredžan usne, a Niko královně podřízne hrdlo.\n\nNa místo za zvuku fanfár přicházejí král a královna se svým průvodem. Skončily sportovní hry, které v zahradě pořádali, a vítěznému atletovi předává vladařský pár cennou odměnu. Obřad přechází do veselého hýření, zpěvu a tance.\n\n(1. obraz – Královnina komnata) Hlouček dvorních dam upravuje královnin oděv a účes a přitom lichotivě opěvuje její krásu a vznešenost. Daredžan jim samolibě naslouchá, když je však toaleta skončena, posílá všechny pryč. Myslí na básníka Goču, který jediný se stále vymyká dosahu její moci. A čím více se jí straní, tím posedlejší je královna touhou po jeho lásce. Proto se dnes vystrojila a pozvala Goču k audienci.\n\nCira vchází ohlásit básníkův příchod. Když s ním Daredžan osamí, použije poslední prostředek a vyznává Gočovi otevřeně svou lásku. Goča však královnino přiznání bez pohnutí zavrhuje jako bláznivý rozmar. Vášnivá Daredžan se rozzuří a dává básníka uvrhnout do vězení.\n\n(2. obraz – Ložnice Daredžan) Cira zpívá své paní lahodnou milostnou píseň, která královnu ukolébá k spánku. Když si je Cira jista, že Daredžan usnula, vpouští do místnosti Nika s obnaženým kinžálem v ruce. Ten se tiše přiblíží ke spící královně, ale při pohledu na její krásný a ve spánku mírný a nevinný obličej ztratí své odhodlání. Dardžan procitne, přitáhne mladíka k sobě a ten podléhá jejímu kouzlu. Cira vtrhne dovnitř, rozhněvána Nikovou slabostí mu sama bere kinžál a chystá se královnu ubodat. Hluk však přivolal krále Jiřího a ten stačí dát včas pokyn strážím, jež Ciru přemohou a sváží.\n\nGoča a Cira očekávají ve vězení trest smrti. Králi Jiřímu to však činí velké starosti. Zatímco případ proti Ciře je jednoznačný, proti Gočovi nemá dost důkazů a básník má v celé zemi obrovskou oblibu, jeho poprava by mohla přivodit rebelie. Kromě toho i král sám Gočovo umění obdivuje. Žádá proto svého starého ministra o radu. Ministr připomíná, že Jiřího předchůdce král Bagrat slíbil Gočovi za jeho zásluhy vyplnění jednoho jakéhokoli přání; toto královské slovo dosud nebylo naplněno, a proto může básník požádat o svůj život. Král děkuje za radu a svolává dvůr. K vytvoření ještě lepší nálady se nabídne šašek, že rozveselí krále písní: ta je však jen snůškou zlomyslných invektiv proti nenáviděné královně.\n\nKrál dává předvolat oba odsouzence a Gočovi připomíná jeho právo na splnění jednoho přání. Přitom mu naznačuje, že je ochoten mu darovat život. Ale básník milost odmítá a místo toho žádá o omilostnění Ciry. Ta však není ochotna takovou oběť přijmout a trvá na tom, že má-li být Goča popraven, chce zemřít také. Oba se chystají jít na popraviště jako vítězové a Goča metá králi do tváře slova, že on, ač živ a na trůně, zůstává otrokem.\n\nMučednickou smrt obou odsouzenců nakonec překazí sama Daredžan. Poháněna svědomím, přiznává se přede všemi, že Goču obvinila falešně ze zklamané lásky. Lituje nepravostí, kterých se dopustila na svém manželovi i na lidu. Sama nad sebou již vyřkla rozsudek; vypije jed a ukončuje před celý shromážděním svůj bídný život.\n"}
{"id": "1110301", "url": "https://cs.wikipedia.org/wiki?curid=1110301", "title": "Daniel Nuširo", "text": "Daniel Nuširo\n\nDaniel (vlastním jménem: \"Ikuo Nuširo\"; 5. září 1938, Tojohaši) je kněz Japonské pravoslavné církve, arcibiskup a metropolita Tokia a celého Japonska.\n\nNarodil se 5. září 1938 v Tojohaši v prefektuře Aiči. Roku 1962 vystudoval fakultu francouzské literatury na univerzitě v Aiči. Roku 1965 ukončil Tokijský kněžský seminář a roku 1968 Kněžský seminář svatého Vladimíra v New Yorku kde získal titul magistra teologie.\n\nV listopadu 1969 byl v Tokijském soboru Vzkříšení Krista vysvěcen na diakona a v lednu 1972 byl rukopoložen na presbytera a začal působit v chrámu svatého apoštola Matěje ve svém rodném městě.\n\nDne 20. srpna 1999 byl v soboru Trojicko-sergijevské lávry postřižen na monacha se jménem Daniel, na počest blahověrného knížete Daniela Moskevského. Dne 6. září stejného roku byl patriarchou Alexijem II. v Uspenském soboru povýšen na igumena.\n\nS rozhodnutím Svaté synodu Ruské pravoslavné církve, byl 6. října 1999 jmenován biskupem Kjóta patřící do Japonské autonomní pravoslavné církve. Dne 11. listopadu 1999 byl arcibiskupem Kalugy a Borovsku Klimentem v Trojickém soboru Danilovského monastýru v Moskvě povýšen na archimandritu.\n\nDne 14. listopadu 1999 proběhla v Soboru Bohozjevení v Moskvě jeho biskupská chirotonie. Liturgie byla vedená Jeho Svatostí Alexijem II., patriarchou Moskevským a celé Rusi.\n\nDne 14. května 2000 byl jmenován metropolitou Tokia a celého Japonska, a nejvyšším představitelem Japonské pravoslavné církve.\n\n\n"}
{"id": "1110302", "url": "https://cs.wikipedia.org/wiki?curid=1110302", "title": "Modus vivendi mezi Svatým stolcem a Československou republikou", "text": "Modus vivendi mezi Svatým stolcem a Československou republikou\n\nModus vivendi mezi Svatým stolcem a Československou republikou byla dohoda uzavřená mezi Svatým stolcem a Československou republikou v lednu 1928. Modus vivendi obsahoval ujednání ohledně úpravy hranic církevních provincií a jmenování biskupů.\n\nText úmluvy byl dohodnut 17. prosince 1927, v lednu 1928 byl stvrzen vzájemnou výměnou nót a v platnost vstoupil 2. února 1928. Československo tímto krokem navázalo diplomatické vztahy se Svatým stolcem přerušené roku 1925 a překonalo krizi vztahů mezi římskokatolickou církví a československým státem (spory o státní svátky, Marmaggiho aféra).\n\nSvatý stolec a československá vláda se především dohodly na úpravě hranic diecézí tak, aby odpovídaly československým státním hranicím (článek I). Stejným způsobem měly být upraveny i provincie řádů a řeholních kongregací, aby řeholní domy v Československu nepodléhaly zahraničnímu provinciálovi. Pokud některý řád nebo kongregace nemohl ustavit v Československu vlastní provincii, měly být jeho řeholní domy podřízeny přímo generálnímu představenému (čl. III).\n\nJména biskupů měla být ještě před jejich jmenováním oznámena československé vládě, aby mohla případně vznést námitky proti jmenování, zejména pokud kandidát nebyl československým občanem, nebo vyvíjel separatistickou či protiústavní činnost (čl. IV). Po svém jmenování měli hodnostáři složit přísahu věrnosti Československé republice (čl. V).\n\n\n"}
{"id": "1110305", "url": "https://cs.wikipedia.org/wiki?curid=1110305", "title": "Alexandra Chando", "text": "Alexandra Chando\n\nAlexandra Nicole Chando (* 28. července 1986, Bethlehem, Pensylvánie, Spojené státy americké) je americká herečka. Nejvíce se proslavila rolí Maddie Coleman v telenovele \"As the World Turns\" a v dvojroli jako Emma Becker a Sutton Mercer v seriálu \"The Lying Game\" stanice ABC Family.\n\nNarodila se v Bethlehemu v Pensylvánii, kde odmaturovala na Liberty High School. Je dcerou Steveho a Rebeccy Chando. Má dva starší bratry: Christopher (narozený 1978) a Benjamin (narozený 1981). Po střední škole navštěvovala Manhattan College v New Yorku.\n\nV roli Maddie Coleman se objevila v telenovele \"As the World Turns\" v letech 2005 - 2007 a poté znovu na konci roku 2009. V roce 2007 získala nominaci na Daytime Emmy Award. V roce 2008 byla obsazena do role v seriálu \"Rockville, CA\" stanice The WB . V roce 2010 se objevila v epizodě seriálu \"Médium\" stanice CBS . Ve stejném roce se zúčastnila konkurzu na hlavní roli do filmu Nezapomeň na mě a na roli Eleny Gilbert do seriálu Upíří denky. V roce 2011 si zahrála Danielle v internetovém seriálu \"Talent: The Casting Call\". Během let 2011 až 2013 hrála role Emmy Becker a Sutton Mercer, dvojčat, v seriálu \"The Lying Game\" stanice ABC Family \".\" Seriál byl zrušen po odvysílání dvou řad. \n"}
{"id": "1110306", "url": "https://cs.wikipedia.org/wiki?curid=1110306", "title": "Charlemagne Palestine", "text": "Charlemagne Palestine\n\nCharlemagne Palestine (* 15. srpna 1945, nebo 1947 Brooklyn, New York, USA) je americký minimalistický skladatel, hudebník a vizuální umělec.\n\n\n"}
{"id": "1110309", "url": "https://cs.wikipedia.org/wiki?curid=1110309", "title": "Lázně Svatá Anna", "text": "Lázně Svatá Anna\n\nBývalé lázně Svatá Anna stojí v areálu poutního místa Svatá Anna, nedaleko Pohledu, v okrese Havlíčkův Brod.\n\nMalá budova vodoléčebných lázní s hostincem byla vystavěna v roce 1858. Vybudovat je nechal tehdejší majitel pohledeckého panství hrabě Evžen Silva-Tarouca-Unwerth. V provozu ovšem nezůstaly dlouho. V roce 1887 totiž pramen vyschl a ačkoliv se kopalo pod kapličkou i kolem ní najít se jej nepodařilo. Nový pramen se nalezl až u staré myslivny a odtud byl sveden do studánky. Lázně tak svůj provoz ukončily a budova nadále fungovala jako hostinec, který prosperoval hlavně díky letním hostům. V roce 1955 přešel ze soukromých rukou do majetku spotřebního družstva Jednota. V roce 1970 byl hostinec uzavřen a nadále se budova využívala jako sklad. Dnes je opět v soukromém vlastnictví.\n\nJedná se o menší jednopatrovou budovu. V přízemí se rozprostíral sál, jídelna a dvojice místností vlastních lázní. V prvním patře pak byly pokoje hostů.\n\n"}
{"id": "1110310", "url": "https://cs.wikipedia.org/wiki?curid=1110310", "title": "Binghamton Rangers", "text": "Binghamton Rangers\n\nBinghamton Rangers byl profesionální americký klub ledního hokeje, který sídlil v Binghamtonu ve státě New York. Své domácí zápasy hráli v tamní aréně Broome County Veterans Memorial Arena. Klub hrál v soutěži od roku 1990, kdy v ní nahradil celek Binghamton Whaler.\n\nBinghamton Rangers byl založeny v roce 1990 jako nástupce Binghamton Whalers. Za sedm let své existence dosáhl playoff šestkrát, čtyřikrát byli poraženi ve druhém kole. V prvních třech sezónách hráli playoff pokaždé ve druhém kole proti Rochester Americans, pokaždé byli vyřazeni. V páté sezoně opět narazili v playoff na Rochester Americans a postoupili do druhého kola. Po přemístění Hartford Whalers v National Hockey League a jeho přejmenování v roce 1997 na Carolina Hurricanes byl Binghamton Rangers přesídlen do Hartfordu, Connecticutu. Vznikl nový klub Hartford Wolf Pack.\n\n\nZdroj: \n\nZdroj: \n\n"}
{"id": "1110311", "url": "https://cs.wikipedia.org/wiki?curid=1110311", "title": "Jane Bridgeová", "text": "Jane Bridgeová\n\nJane Bridge, (* 4. února 1960 Spojené království) je bývalá reprezentantka Spojeného království v judu.\n\nS judem začala v 10 letech v Boltonu pod vedením Ernesta Singletona. Později se přestěhovala do Londýna, kde se připravovala pod vedením Roye Inmanana. V roce 1980 získala titul mistryně světa. Sportovní kariéru ukončila v roce 1988, ale kvůli Karen Briggsové se na velké akci neobjevila od roku 1981. V letech 1993 až 1997 byla hlavní trenérkou britské ženské reprezentace.\n\n"}
{"id": "1110312", "url": "https://cs.wikipedia.org/wiki?curid=1110312", "title": "Blair Redford", "text": "Blair Redford\n\nBlair Redford (* 27. července 1983, Atlanta, Georgia, Spojené státy americké) je americký herec. Nejvíce se proslavil rolemi v seriálech \"Záměna\", \"The Lying Game,\" \"Passions\" a \"\".\n\nNarodil se v Atlantě, ale vyrostl v Cantonu v Georgii, kde navštěvoval Sequoyah High School. Má irské, francouzské, německé a indiánské kořeny.\n\nKrátce na to, co se přesunul do Los Angeles získal roli Scotta Graingera, Jr. v telenovele \"Mladí a neklidní\", kde se objevoval od července 2005 do února 2006. Později nahradil Adriana Bellaniho v roli Miguela Lopez-Fitzgeralda v telenovele \"Passions\" (2007–2008). Také získal roli Nashe Gamblera v hororové komedii \"Dance of the Dead\". Měl si zahrát v seriálu stanice The CW \"Betwixt\", ale seriál nebyl stanicí vybrán. Objevil se ve třetí řadě seriálu \"\".\n\nJamese si zahrál ve filmu \"Varieté\"\",\" po boku Christiny Aguilery a Cher. V roce 2011 se objevil v pěti dílech seriálu \"Záměna\". Seriál opustil kvůli natáčení seriálu \"The Lying Game\", kde získal jednu z hlavních rolí. BuddyTV ho umístil na 17. místo v žebříčku \"Nejvíce sexy muži televize roku 2011\". Svojí roli v seriálu \"Záměna\" si znovu zahrál v druhé polovině druhé řady v létě 2013.\n\nV září 2013 bylo oznámeno, že se objeví v seriálu \"Kráska a zvíře\" v roli Zacha. Dne 19. března 2014 byl obsazen do televizního seriálu \"Satisfaction\", který byl vysílaný dvě řady. V roce 2017 byl obsazen do jedné z hlavních rolí seriálu stanice Fox \"\".\n"}
{"id": "1110326", "url": "https://cs.wikipedia.org/wiki?curid=1110326", "title": "Ann Hughesová", "text": "Ann Hughesová\n\nAnn Hughes, (* 21. ledna 1960 Spojené království) je bývalá reprezentantka Spojeného království v judu.\n\nS judem začala v 7 letech v liverpoolském klubu Waterloo. Později se přesunula do Londýna, kde se připravovala v klubu Budokwai. Civilním povoláním byla sekretářka. V roce 1986 si s Dianne Bellovou vyměnila váhové kategorie a oběma judistkám tento krok prospěl. Do olympijských her v Barceloně však výkonnost neudržela. Na přelomu 90. let ji z pozice reprezentační jedničky vytlačila Nicola Fairbrotherová.\n\n"}
{"id": "1110348", "url": "https://cs.wikipedia.org/wiki?curid=1110348", "title": "Lesy (Budišov nad Budišovkou)", "text": "Lesy (Budišov nad Budišovkou)\n\nLesy (do roku 1950 Herčivald, německy \"Herzogwald\") jsou bývalá moravská obec (dříve v rakouském Slezsku), v současnosti téměř zaniklá vesnice, katastrální území a základní sídelní jednotka tvořící součást města Budišova nad Budišovkou.\n\nPrvní písemná zmínka o dědině pochází z roku 1397 a původně se jednalo o německou osadu. Název dědiny se měnil - mimo Herčivald se uvádějí české názvy Hercogsvald a Heřejvald. Vedle domácí textilní výroby, zemědělství a těžby dřeva se zdejší obyvatelstvo věnovalo též těžbě kvalitní jesenické břidlice a dříve též těžbě zlata, stříbra, olova a jiných kovů. Později domácí textilní výroba mizí. Roku 1900 zde žilo 649 obyvatel čistě německé národnosti. Roku 1921 měla obec 139 domů, v nichž žilo 629 obyvatel, z nichž 619 tvořili Němci a 5 čechoslováci. Roku 1930 měla obec 144 domů a žilo zde 568 obyvatel, z nichž 561 tvořili Němci a 2 čechoslováci. Po podpisu Mnichovské dohody zabralo obec roku 1938 nacistické Německo. Po druhé světové válce bylo od dubna do srpna 1946 odsunuto zdejší německé obyvatelstvo, které nahradili Češi, Slováci a Rumuni. Roku 1950 byl Herčivald přejmenován na Lesy. Roku 1963 byla obec připojena k Budišovu nad Budišovkou. V tomtéž roce bylo rozhodnuto většinu obce začlenit do hygienického pásma vodní nádrže Kružberk, což znamenalo likvidaci téměř všech domů v obci. Zůstaly zde zachovány pouze dva domy.\n\nV obci byl sbor Jednoty bratrské, který vznikl z potomků tajných evangelíků, u kterých se kdysi zastavovali Moravští bratři a jejich kazatelé, když tajně procházeli zdejšími horami na Moravu.\n\nSloužili zde kazatelé:\nV letech 1945–1946 byl administrátorem sboru ustaven Boris Uher (syn prof. PhDr. Jana Uhra, člena protifašistického odboje, popraveného ve Věznici Plötzensee). Poté však byli všichni členové sboru odsunuti do Německa. Bývalá modlitebna, postavená v roce 1900, byla zatopena přehradní nádrží; hřbitov zatopen nebyl, dosud po něm zůstaly zbytky.\n\nV obci Herzogwald stál i katolický kostel a evangelická zvonice se dvěma zvony (evangelíci náleželi ke sboru v Křišťanovicích).\n\n"}
{"id": "1110349", "url": "https://cs.wikipedia.org/wiki?curid=1110349", "title": "The Astronaut Wives Club", "text": "The Astronaut Wives Club\n\nThe Astronaut Wives Club je americký dramatický televizní seriál vysílaný od 18. června 2015 do 20. srpna 2015 na stanici ABC. Seriálovým tvůrcem je Stephanie Savage a je inspirovaný knihou Lily Koppel \"The Astronaut Wives Club: A True Story\". Původně byl plánován na sezónu 2013-14, premiéra byla oznámena na 24. července 2014, následně však byla posunuta na 18. června 2015.\n\n\n\nPůvodně byl plánován na sezónu 2013-14. 5. února 2014 stanice ABC objednala limitovaný seriál s deseti epizodami. Premiéra byla oznámena na 24. července 2014, následně však byla posunuta na 18. června 2015.\n"}
{"id": "1110361", "url": "https://cs.wikipedia.org/wiki?curid=1110361", "title": "Salmové (Wigerichovci)", "text": "Salmové (Wigerichovci)\n\nHrabata ze Salmu byla velmi starým šlechtickým rodem pocházejícím z rodu hrabat z Lucemburku z rozvětvené rodiny Wigerichovců. Od 11. do konce 16. století vládla hrabství Salm v dnešní Belgii a Alsasku-Lotrinsku. Rod se psal podle rodového hradu Vielsalm v belgických Ardenách. Koncem 12. století, poté, co Salmové získali statky v oblasti Vogéz, nechali tam založit nový hrad s rodovým jménem Salm. Po vymření hlavní větve rodu r. 1416, resp. 1600 přešlo hrabství i titul sňatkem na další šlechtické dynastie. Vedlejší větev Salm-Neuburg získala četné statky na Moravě i ve východních Čechách a vymírá po meči teprve r. 1784. Vedle hrabat ze Salmu, hrabat ze Salm-Blamontu a hrabat ze Salm-Neuburgu existuje či existoval ještě rod Salmů z rodu „Pustinných a porýnských hrabat“, rod Salm-Vianden a rod Salm-Reifferscheidt. Tyto tři rody ale získaly jméno Salmů skrz sňatky nebo dědictví a nepocházejí přímo, tedy v mužské linii, z rodu Wigerichovců. Rod Salm byl ve své hlavní větvi po celou dobu svého trvání výhradně katolický, vedlejší větev Salm-Neuburg přešla v polovině 16. století k luterství, ale počátkem 17. století, ještě před Bílou horou se vrátila ke katolické víře.\n\nPrvním známým příslušníkem rodu je Wigerich (snad 886-před 919), župní hrabě (německy \"Gaugraf\") v Bidgau a falckrabí lotrinský (pozdější Rýnská Falc). Byl nejspíše synem ardenského župního hraběte Odoacara/Regniera a manželem jakési Kunigundy (888 či 895-po 923), jejíž matkou byla princezna Ermentrud Franská (* kol. 870), dcera neustrijského krále Ludvíka II. Wigerich a jeho potomci byli leníky vévodů z Lotharingie (Lotrinska) a posléze získali řadu statků v oblasti pomezí dnešní Belgie, Francie a Německa Stali se také mj. župními hrabaty ardenskými, henegavskými a brabantskými, hrabaty z Verdunu, markrabími antverpskými, hrabaty z Baru a nakonec i horno- a dolnolotrinskými vévody. Wigerichův nejmladší syn Siegfried († 998) se stal prvním hrabětem z Lucemburku, i když se sám tituloval ještě jen jako župní hrabě z Moselgau (Moselské župy). Siegfried byl rovněž fojtem (světským ochráncem) opatství sv. Wilibrorda v Echternachu a sv. Maximina v Trevíru. Siegfried vešel do dějin nejvíce jako podporovatel císařovny-regentky Theofanu. a otec císařovny-manželky Kunhuty Siegfriedův prvorozený syn, Jindřich I. († 1026), se stal vévodou bavorským a otcovy statky zdědil druhorozený Bedřich I. († 1019). Bedřichův nejstarší syn Jindřich II. († 1047) zdědil po bezdětném strýci Bavorské vévodství, druhorozený Bedřich II. († 1065) zdědil po příbuzných Dolnolotrinské vévodství, třetí Adalbero († 1072) se stal biskupem v Metách a nejmladší Giselbert (†1056 či 1059) zdědil bývalé župní hrabství Moselgau a od r. 1036 se psal již jako hrabě ze Salmu. Hrad, který byl centrem nového hrabství, stál v oblasti, kde se již od 5. století těžilo zlato. Za Giselbertovy vlády, v letech 1034 a 1035 jsou v okolí listinně doloženy majetkové převody mezi Giselbertem a opatstvím ve Stavelotu (něm. \"Stablo\") Starší z Giselbertových dvou synů, Konrád I. († 1086), se jako první z rodu psal jako hrabě lucemburský. Mladší syn Heřman Lucemburský, v rodové linii vedený jako Heřman X. († 1088), se stal hrabětem ze Salmu a vlastním zakladatelem rodu Salmů. Byl také německým vzdorokrálem jako protivník Jindřicha IV., císaře Svaté říše římské.\n\nHeřman X. ze Salmu se r. 1081 nechal v Ochsenfurtu provolat švábskou a saskou šlechtou za římsko-německého krále v době, kdy právoplatný císař, Jindřich IV., pobýval v Itálii. Téhož roku byl Heřman v Goslaru korunován z rukou mohučského arcibiskupa, a stal se tedy vzdorokrálem. Heřmanův bratr Otto (1059–1150), který se rovněž tituloval jako hrabě ze Salmu, se stal postupně rýnským falckrabím, hrabětem z Rheinecku a hrabětem z Bentheimu. Jeho větev však vymřela již jeho synem Ottou II. († 1148/1149), který se již psal jako hrabě z Rheinecku a ne jako hrabě ze Salmu, a který byl zavražděn stoupenci Hermanna ze Stahlecku, který s ním zápasil o Rýnskou Falc. Syn římského krále Heřmana ze Salmu, hrabě Heřman II., se zřejmě účastnil královské volby Konráda III. roku 1125 a oproti otci vsadil opět na spolupráci s panovnickou dynastií. Jeho bratr Jindřich I., hrabě ze Salmu a Langensteinu (cca 1105–1163), získal statky ve Vogézském pohoří, která koupil od opata kláštera v Sennones, budoucí Hrabství Horní Salm (německy \"Obersalm\"). Heřman II. dělí rodový majetek mezi svého bratra Jindřicha I. Jindřicha II. a svou dceru Alžbětu († po 1200) provdanou za hraběte Bedřicha II. z Viandenu († 1187) z rodu, který byl spřízněn se samotnými Kapetovci, Jindřich II. (cca 1160–1200 či 1204), který zdědil po otci Jindřichu I. Horní Salm a rozšířil jej ještě o panství Viviers, založil větev na Horním Salmu a zajistil tak pokračování rodu. Jeho starší syn, Jindřich III. († 1246) postavil v letech 1205–1215 v Horním Salmu nový hrad s rodovým jménem Salm. Vyplacením místních lenních pánů, knížat-biskupů v Metách, získalo Hornosalmské hrabství mezi lety 1250 a 1258 říšskou bezprostřednost. Mladší ze synů, Frederik I., se musel obejít jen s menší částí dědictví a odešel proto na západ, kde založil lotrinskou větev pánů z Blamontu (německy \"Blankenberg\"), jež vymřela po meči Ludvíkem z Blamontu v roce 1515). Naproti tomu dcera Heřmana II., Alžběta, provdaná za Bedřicha II., hraběte z Viandenu, zdědila statky v Ardenách a na lucemburském pomezí se starým rodovým hradem Vielsalm, kde vzniklo tzv. Hrabství Dolní Salm (německy \"Niedersalm\", jméno jej odlišovalo od Horního Salmu), ve kterém napříště vládla „nepravá“ větev Salmů, hrabata ze Salm-Viandenu. Do rodu Viandenů se provdala i hraběnka Mechthilda († 1200), dcera Jindřicha I. ze Salmu, jejímž manželem se stal viandenský hrabě Bedřich III. Potomci Bedřicha II. z Viandenu a Alžběty ze Salmu vládli v Dolnosalmském hrabství do roku 1416, kdy rod vymřel a hrabství přešlo závětí na nejbližší příbuzné, na urozené pány z Reifferscheidtu a Dycku, kteří založili nový rod Salm-Reifferscheidtů.\n\nVětev na Horním Salmu založil syn Jindřicha I., Jindřich II. Jeho syn Jindřich III. († 1246), postavil v l. 1205–1215 nový hrad s rodovým jménem Salm. Vyplacením místních lenních pánů, knížat-biskupů v Metách, získalo vogézské panství mezi lety 1250 a 1258 říšskou bezprostřednost a stalo se říšským hrabstvím Horní Salm. Rodová linie pokračovala v osobě Jindřicha IV. († 1292/93), který se roku 1242 oženil s Laurou († 1269), dcerou hraběte z Blieskastelu, dědičkou říšského hrabství (též zvané jen panství) Püttlingen v severním Lotrinsku (dnes \"Puttelange-aux-Lacs\" v departementu \"Mosele\"), říšské panství Hunolstein (v roce 1280 se stalo trevírským arcibiskupským lénem a roku 1296 bylo arcibiskupům prodáno) a trevírského arcibiskupského léna Bernkastel (prodáno arcibiskupům ještě za života Jindřicha IV.). Teprve z dob synů a vnuků Jindřicha IV., přesně z let 1307-1362 máme doloženy první stopy po rodovém hradu Vielsalm. Starší opevnění a hradní budovy jsou pravděpodobné, avšak nejisté. Po smrti Jindřicha IV., následoval na hraběcím stolci jeho syn Jan I. († 1330) a po něm vnuk Simon I. († 1346), který zdědil většinu salmských panství, zatímco jeho mladší bratr Mikuláš († 1343) zdědil Püttlingen a Viviers, ovšem jím založená rodová větev vymřela již Mikulášovým jediným synem, Janem III. ze Salm-Püttlingenu († 1368) a statky znovu připadly hlavní rodové linii. Syn Simona I. z hlavní větve Jan II. († cca 1400), se oženil se s Phillipou z Falkenburgu, vdovou po Gotfriedovi z rodu hrabat z Loonu, následníkovi v hrabství Chiny. Sňatkem tak v roce 1358 zdědil následnická práva na hrabství Chiny, které se ovšem aktuálně nacházelo v rukou pánů z Heinsbergu - dědiců po chinyjské větvi Loonů. Svá dědická práva na Chiny ovšem Jan II. roku 1362 prodal Arnoldovi (fr. \"Arnoul\") z Rumigny, který je opět r. 1364 postoupil za finanční kompenzaci vévodovi Václavu Lucemburskému. Přestože Jan II. v Chiny nikdy fakticky nevládl, nesl v letech 1358-1364 titul zdejšího hraběte, dokud nebyl vévodou Václavem přinucen se titulu vzdát. Janův syn, Simon II. († 1397) získal r. 1396 svobodné říšské panství Ravenstein v dnešním Nizozemsku, ovšem již následující rok bylo panství ztraceno a po bitvě u Kleverhamme přešlo na hrabata z Kleve a Marky. Vnoučata Jana II., Johanna (\"Jeanette\") a její bratranec Jan VI. (1431–1485) si v r. 1475 opět rozdělili Hornosalmské hrabství. Jan VI. zdědil západní část hornosalmského hrabství kolem Badenweileru/Badonvilleru, dále panství Blamont a lotrinské panství Viviers, zatímco Johanna († 1496) východní část Horního Salmu ve Vogézách i s hradem Salm a městem Sennones a také říšské hrabství/panství Püttlingen. Johanna se r. 1459 provdala za Jana V., „pustinného a porýnského hraběte“ (německy \"Wild- und Rheingraf\") ze Steinu a na Dhaunu a Kyrburgu (1436–1495), který tímto sňatkem získal dědičný titul hraběte ze Salmu.\nJan VI. ze Salmu, vládce na zbytku Horního Salmu spojuje svou kariéru s dvorem lotrinských vévodů a stává se lotrinským nejvyšším dvorským maršálkem, také získává titul barona z Viviers v Lotrinském vévodství. Janovým dědicem zbytkového hrabství Horní Salm, tzv. hrabství Salm-Badenweiler (dnes Badonviller ve Francii), se stává jeho nejstarší syn, Jan VI. († 1505), zatímco druhorozený ze tří synů, Niklas (Mikuláš) vstupuje do císařské armády a zakládá větev Salm-Neuburg. Janovi VII. († 1548), synu Jana VI. z hlavní rodové linie, se podaří získat úřad nejvyššího lotrinského maršálka pro rod dědičně. Ovšem již v osobě jeho nejstaršího syna, Jana VIII. († 1600), který se stal mj. guvernérem lotrinského města Nancy, rod vymírá po meči a Jan VIII. odkazuje své bezprostřední říšské statky Lotrinskému vévodství. Posledním členem hlavní větve rodu vůbec je pak Kristina Kateřina (1572–1632), dcera Janova nejmladšího bratra Paula (zem. 1584), která se provdala za vévodu Františka II. Lotrinského. S ní hlavní rodová pošlost vymírá r. 1632 také po přeslici.\n\nPokračování rodu však zajistil císařský polní maršálek, Niklas ze Salmu. Ten se proslavil ve vojenských službách císařům Maxmiliánovi I. a Karlu V., kde se vyznamenal např. v bitvě u Pavie, kde se císařským podařilo zajmout francouzského krále Františka I. nebo při prvním tureckém obléhání Vídně r. 1529. V r. 1502 získal sňatkem panství Marchegg na Moravském poli. Niklasův mladší syn Wolfgang (1514 - 5. 12. 1555) byl zvolen knížetem-biskupem pasovským, zatímco starší syn Mikuláš (II.) (1503 – 5. 7. 1550), pokračovatel rodu a stejně jako otec válečník na tureckém bojišti, se stal habsburským místodržícím a polním hejtmanem v Uhrách. Roku 1528 získal od krále Ferdinanda říšské bezprostřední hrabství Neuburg am Inn jako rakouské léno. V letech 1543–1549 držel hrad s panstvím v Trenčíně.\n\nPo hrabství Neuburg se pak on i jeho potomci psali jako hrabata ze Salm-Neuburgu a rod držel Neuburg až do r. 1654.\n\nSyn Mikuláše II., Mikuláš III. (cca 1529 – 26. 11. 1580), dvorní a komorní rada a také vojenský velitel pevnosti Kanisza, získal r. 1567 český inkolát. Obě jeho manželství však zůstala bez potomků a pokračování rodu musel zajistit Mikulášův strýc Julius I. (11. 11. 1531 – 2. 7. 1595), který sám získal r. 1576 český inkolát a dokonce se stal moravským zemským hejtmanem. Roku 1594 zakoupil na jižní Moravě panství Velké Pavlovice a Hodonín od Jana z Lipé. Juliův nejstarší syn, hrabě Weichard (1575–1617) r. 1600 vyměnil obě panství s baronem Istvánem Illesházym za panství Tovačov na střední Moravě a sumu peněz. Tovačov byl totiž více vzdálen od oblasti tureckých nájezdů, od kterých si Weichard přál své statky ušetřit. Jeho syn, Julius II. (1600-1654), kterému se podařilo za třicetileté války ubránit hrad Tovačov před Švédy, byl oddaným služebníkem císařů Ferdinanda II. a Ferdinanda III. První z obou císařů zmínil v Obnoveném zřízení zemském Julia mezi pěti privilegovanými českými rody, jimž mělo dědičně náležet v dvorské hierarchii postavení hned za knížaty, dvorskými úředníky, zemskými úředníky z panského stavu a čtyřmi rody, jimž bylo obdobné privilegium uděleno již roku 1625. Od druhého z císařů Julius obdržel 11. října 1637 v Kaiserebersdorfu u Vídně české potvrzení svého hraběcího stavu. Téhož roku zakupuje od knížete Maxmiliána z Ditrichštejna panství Kralice. V Olomouci si nechal postavit velkoryse řešený pozdně renesanční palác, sloužící napříště za hlavní rodovou rezidenci. Sám se stal nejvyšším moravským sudím a poté i moravským zemským hejtmanem. Kariéra jeho syna, Ferdinanda Julia (1650–1697), již byla skromnější, stal se jen přísedícím moravského zemského soudu a r. 1674 krajským hejtmanem Olomouckého kraje za panský stav. Protože nezanechal mužského potomka, určil před svou smrtí za dědice Arnošta Leopolda Ignáce (1683 – 1. 1. 1722) z vedlejší větve rodu.\n\nTu založil Arnoštův děd, hrabě Karel (1604–1662), mladší bratr Julia II., který po bratrově smrti v r. 1654 zdědil hrabství Neuburg, zatímco Juliův syn Ferdinand Julius se stal dědicem moravských a rakouských panství. Karel ovšem ihned po bratrově smrti Neuburg prodává hraběti Jiřímu Ludvíkovi ze Sinzendorfu za 400 000 zlatých. V osobě Arnošta Leopolda se obě větve rodu znovu spojily, ovšem, protože byl Arnošt v r. 1697 ještě nezletilý, spravoval za něj jeho statky zpočátku otec, František Leopold Ignác (1648 – 11. 11. 1702). Arnošt rozšiřuje rodový majetek o panství Velké Opatovice, které za 34 000 zlatých koupil od hraběnky Věžníkové. Arnoštův syn Karel Oto (14. 5. 1709 – 8. 12. 1766) se již natolik integroval do českého, resp. moravsko-slezského prostředí, že ve všech třech svých manželstvích pojal za choť členky starých zemských rodů. Roku 1737 si bere hraběnku Marii Antonii Wengierskou z Ungerschütz (1721 – 18. 7. 1744), r. 1746 se žení s hraběnkou Marií Annou Zárubovou z Hustířan (zem. 1753) a r. 1755 s hraběnkou Marií Arnoštkou Pruskovskou z Pruskova (1722–1806). Významně také rozšiřuje rodovou pozemkovou základnu na Moravě. Buduje souvislý územní komplex na tzv. „Malé Hané“, kde postupně kupuje panství Jaroměřice a Jevíčko, obě poblíž Velkých Opatovic. Druhým sňatkem získává východočeské panství Svojanov s pobořeným hradem. Dědictvím po strýci Jakubu Arnoštovi, hraběti z Lichtenštejn-Castelcornu, knížeti-arcibiskupovi salcburském, dědí r. 1747 panství Hertwigswalde v pruském Kladsku, ke kterému patří i ves Bílá Voda na české straně hranice a na Moravě také panství Malenovice s hradem. Jediný syn Karla Oty (narozený z prvního manželství), Karel Vincent (9. 5. 1744 – 12. 5. 1784) vedl velmi nákladný život, na jehož zajištění nestačily ani poměrně rozsáhlé rodové majetky. Nechal adaptovat a upravit malenovický hrad, na kterém provedl první přestavby již jeho otec, ovšem za hlavní rezidenci si zvolil zámek v Pohořelicích, na malenovickém panství, který si nechal sám v l. 1770–1780 nákladně zbudovat. Postupně rostoucí finanční obtíže byly navíc provázeny skutečností, že hrabě zplodil pouze tři dcery a žádného syna, čímž rod přišel o pokračovatele, neboť Karel Vincent byl posledním mužským Salm-Neuburgem. Když se r. 1795 mladší dvě z Karlových dcer provdaly, mizí navždy i rodové jméno Salm-Neuburg. Poručníci dcer po dohodě s nimi roku 1797 prodávají rodové statky aby bylo možno splatit obrovské dluhy po Karlu Vincentovi. Panství Velké Opatovice, Jevíčko a Jaroměřice přechází mocí rodového fideikomisu na dědický rod Salm-Reifferscheidt-Raitz. Po přeslici rod vymírá s nejstarší dcerou Marií Antonií (16. 4. 1766 – 31. 3. 1840), provdanou hraběnkou Černínovou z Chudenic.\nPanství na Moravě\nPanství v Čechách\nPanství v Rakousku\nPanství v Kladsku\nPanství ve Slezsku\nPanství ve Svaté říši římské\nPanství v Horních Uhrách\n\n\nErb rodu Salmů je takzvaně \"mluvící\". V červeném poli jsou dva odvrácení stříbrní lososi, přičemž losos se v Plattdeutsch řekne \"Salm\". Název prý pochází od skutečnosti, že lososi, migrující proti proudu řek doplouvali pravidelně až pod hrad Vielsalm, kolébku rodu. Štít je dále poset stříbrnými kříži, které jsou kombinací petrského a křížkového kříže. Poté, co Salmové přesídlili do Horního Salmu, změnili tyto kříže ve svém erbu na zlaté řecké kříže (tento znak Hornosalmského hrabství posléze převzali do svého erbu Salmové z rodu \"Wild- und Rheingrafen\". Větev Salm-Neuburg užívala erbovní štít čtvrcený, kde vedle původního znaku hrabství Horní Salm přibyl též znak hrabství Neuburg na Innu: na stříbrném poli červený gryf držící zajíce.\n\n\n"}
{"id": "1110406", "url": "https://cs.wikipedia.org/wiki?curid=1110406", "title": "Eduard Tubin", "text": "Eduard Tubin\n\nEduard Tubin (18. červen 1905, Kallaste – 17. listopadu 1982, Stockholm) byl estonsko-švédský hudební skladatel a dirigent.\n\nNa hudební akademii v Tartu byl žákem Heino Ellera. Roku 1938 se setkal s maďarským skladatelem a etnomuzikologem Zoltánem Kodálym, který ho přiměl zabývat se estonským folklórem. Za tím účelem Tubin roku 1938 uskutečnil výpravu na estonský ostrov Hiiumaa, kde začal sbírat lidové písně a popěvky. Od té chvíle často využíval motivů estonského folklóru ve své tvorbě, zejména například ve svém baletu \"Kratt\" (jejž vytvořil v letech 1938–1940, kdy jeho folklórní vášeň kulminovala). Po okupaci Estonska Sovětským svazem roku 1944 uprchl do Švédska, kde se usadil. Švédské občanství získal roku 1961. V druhé části své hudební kariéry, zejména po emigraci, se jeho hudba více internacionalizovala. Velmi ho v tom ovlivnila práce pro \"Drottningholms slottsteater\" (operní dům ve Stockholmu), kde se živil tím, že restauroval staré opery. Začal také experimentovat s modernistickými postupy, zejména v 7. symfonii dospěl dokonce až k dodekafonii, avšak neopustil pevninu tonální hudby.\n\nNapsal mimo jiné opery \"Barbara von Tisenhusen\" (premiéra 1969) a \"Farář z Reigi\" (premiéra 1979), provedené v Estonsku.\n\nDlouho nemohl dojít uznání, zejména prosadit se ve Švédsku pro něj bylo obtížné a nemohl se živit jen skládáním. Uznání, i mezinárodního, se mu dostalo až v závěru života. Velkou roli v tom sehrál jeho krajan, dirigent Neeme Järvi, který se stal propagátorem jeho díla na světových scénách. V Estonsku byl po rozpadu SSSR doceněn jako jeden z nejvýznamnějších estonských umělců, v Tartu mu byla vztyčena socha, na zámku v Alatskivi je dnes jeho muzeum.\n\n"}
{"id": "1110408", "url": "https://cs.wikipedia.org/wiki?curid=1110408", "title": "Ben Carson", "text": "Ben Carson\n\nBenjamin Solomon „Ben“ Carson (* 18. září 1951 Detroit) je americký konzervativně laděný politický komentátor a bývalý neurochirurg. Jako chirurg se proslavil zejména v roce 1987, kdy sedmdesátičlenný tým pod jeho vedením oddělil při 22 hodin trvající operaci jako první na světě dvě siamská dvojčata spojená lebkou. Je držitelem Prezidentské medaile svobody, kterou mu v roce 2008 udělil George W. Bush. V lednu 2017 byl nominován do funkce ministra bytové výstavby a rozvoje měst Spojených států amerických ve vládě Donalda Trumpa.\n\nBen Carson úspěšně ukončil studium psychologie na Yaleově univerzitě v roce 1973 a v roce 1977 úspěšně ukončil studium lékařství na Michiganské univerzitě. Po studiích nastoupil do prestižní nemocnice Johnse Hopkinse v Baltimoru, kde se stal v roce 1984 primářem dětské neurochirurgie (v té době byl nejmladším primářem v rámci celých Spojených států amerických). Vedoucím tamního oddělení dětské neurochirurgie byl pak 29 let. Mimo to vydal několik knížek, tematicky většinou o své kariéře a životních hodnotách a postojích.\n\nBěhem 90. let se vypracoval a se svým příjmem se zařadil mezi milionáře. Od roku 1999 do léta 2015 byl členem představenstva obchodního řetězce Costco Wholesale Corp, mimo to jeho jméno figuruje v seznamu vedení potravinářského konglomerátu Kellogs Co. Dle veřejných dokumentů spolu se svou ženou zaznamenal mezi lednem 2014 a květnem 2015 příjem v intervalu mezi 8,9 a 27 milionů dolarů, z toho 4 miliony za placené přednášky a projevy, 1,1 až 6 milionů za poplatky na knihách, které vydal; 0,2 a 2 miliony za sloupky a politické komentáře a 2-10 milionů coby finanční ohodnocení za členství v představenstvech Kellogs a Costco.\n\nKariéru chirurga se rozhodl ukončit v roce 2013, kdy přijal místo sloupkaře pro \"The New York Times\".\n\nV květnu 2014 oznámil, že se zúčastní kampaně pro nominaci na kandidáta Republikánské strany na post prezidenta USA. Jistý čas se podle průzkumů pohyboval na 2. místě za Donaldem Trumpem. Počátkem března po volebním superúterý ale ohlásil konec své kampaně o republikánskou nominaci, když nedokázal v primárkách zvítězit v žádném státě a byl v té době na posledním místě z pěti zbývajících republikánských kandidátů.\n\nMá bratra Curtise Carsona, který je o tři roky mladší.\n\nBen Carson je ženatý, mají tři syny s manželkou Lacenou \"Candy\" Rustin, kterou potkal v roce 1971 na Yale a vzal si ji v roce 1975. Oba jsou vegetariáni. Carson vstoupil do církve Adventistů sedmého dne.\n\n\n"}
{"id": "1110410", "url": "https://cs.wikipedia.org/wiki?curid=1110410", "title": "Binghamton Whalers", "text": "Binghamton Whalers\n\nBinghamton Whalers byl profesionální americký klub ledního hokeje, který sídlil v Binghamtonu ve státě New York. Své domácí zápasy hráli v tamní aréně Broome County Veterans Memorial Arena. Klub hrál v soutěži od roku 1980, kdy v ní nahradil celek Binghamton Dusters.\n\nBinghamton Whalers byl úspěšný tým, který se sedmkrát probojoval do playoff, nejdále se dostal až do finále konference Calder Cupu v roce 1982. V sezoně 1989/90 dosáhl nejhorších výsledku v působení lize s bilancí 11-60-9, skončili poslední v lize, 19.4% vítězství na zápas se stal nejhorší v historii AHL. Po sezoně byl klub prodán do New York Rangers. Zajímavostí je že Hartford Whalers měl od příští sezony novou farmu Springfield Indians, sedm zbývajících hráčů z nejhorší sezony 1989/90 pomohl Indiánům ze Springfieldu k zisku Calder Cupu.\n\n\n\nZdroj: \n\nZdroj: \n\n"}
{"id": "1110412", "url": "https://cs.wikipedia.org/wiki?curid=1110412", "title": "Leo Makkonen", "text": "Leo Makkonen\n\nLeo Makkonen (* 4. června 1948, Pielavesi) je kněz Finské pravoslavné církve a arcibiskup Karelský a celého Finska.\n\nNarodil se 4. června 1948 v Pielavesi. Roku 1972 ukonšil Pravoslavný kněžský seminář v Kuopiu. Dne 20. července 1973 byl metropolitou Helsinek Janem vysvěcen na diakona a 22. července na presbytera.\n\nPo ukončení semináře začal studovat na Pedagogické fakultě Univerzity v Turku kterou ukončil roku 1978. Roku 1979 byl jmenován biskupem Joensuumu a vikářem Karelské eparchie. Dne 25. února proběhla jeho biskupská chirotonie. V říjnu stejného roku byl zvolen metropolitou Oulu.\n\nRoku 1995 na Univerzitě v Joensuu získal titul magistra pravoslavné teologie.\n\nRoku 1996 se stal metropolitou Helsinek.\n\nDne 25. října 2001 byl Svatým synodem Finské pravoslavné církve vybrán jako nový nejvyšší představitel církve a arcibiskupem Karelským a celého Finska.\n\n"}
{"id": "1110414", "url": "https://cs.wikipedia.org/wiki?curid=1110414", "title": "Rúpa Gósvámí", "text": "Rúpa Gósvámí\n\nŠríla Rúpa Gósvámí (dévanágarí रूप गोस्वामी \"Rūpa Gosvāmī,\" 1493-1564) byl jedním z nejvýznamnějších vaišnavských duchovních učitelů. On a jeho starší bratr Sanátana Gósvámí byli nejvýznamnějšími následovníky Čaitanji Maháprabhua. Spolu se svým bratrem byl také vůdcem šesti slavných Gósvámích z Vrindávanu.\n\nRúpa Gósvámí se narodil do bráhmanské rodiny v roce 1493. Měl staršího bratra Sanátana, a mladšího bratra Anupama (Vallabhu). Jeho život je spjatý se životem jeho bratra, Šrí Sanátany. Již od raného věku byli oba bratři velmi vzdělaní. Šrí Rúpa je známý\njako \"bhakti-rasáčárja\" neboli \"ten, kdo zná duchovní nálady čisté oddané služby\". Je řečeno, že Šrí Rúpa je z šesti Gósvámích z Vrindávanu nejpřednější. Ve vládních službách oba bratry zaměstnal Navab Husajn Šáh. Když se ale v Rámakéli setkali s Čaitanjou Maháprabhuem, rozhodli se svá místa opustit a přidat se k němu. Poté, co se svým bratrem Sanátanou opustili svá místa ministrů u muslimského vládce se připojili ke Šrí Čaitanjovi Maháprabhuovi. Šrí Rúpa Gósvámí se setkal se Šrí Čaitanjou na místě zvaném Dašášvamédha Ghát, kde ho Šrí Čaitanja poučil o závěrech oddané služby. Hovořili spolu po deset dní a Šrí Čaitanja mu dal pokyn, aby odešel do Vrindávanu a aby společně se Sanátanem napsali hodně knih o vaišnavismu a objevili ztracená místa Krišnových zábav.\n\nRúpa Gósvámí byl odborníkem v psaní veršů, které měli velice důvěrný význam. Šrí Čaitanja velice chválil jeho verše a Šrí Rúpa uměl psát přesně podlé přání Šrí Čaitanji. Podle jeho pokynů napsal Šrí Rúpa dvě knihy, nazvané \"Lalita-mádhava\" a \"Vidagdha-mádhava\" což jsou divadelní hry. Ve všech svých dílech vypsal 100 000 sanskrtských veršů. \"Bhakti-ratnákara\" uvádí, že Rúpa Gósvámí napsal celkem 16 knih.\n\nŠrí Bhakti-rasámrita sindhu je nejznámější kniha Rúpy Gósvámího. Dává pokyny jak rozvinout oddanou službu Kršnovi.\nNázev v překladu znamená \"nektar získaný z oceánu oddanosti\". Stejně\njako se oceán dělí na čtyři části (severní, jižní, západní a východní),\ndělí se i tato kniha na čtyři části a každá část se dělí na několik tzv.\n\"laharí\" (vln).\n\nV první (východní) části Púrva-vibhága je popis rozvoje \"kršna-bhakti\". Jsou zde popsány zásady oddané služby a jejího vykonávání, extáze oddané služby a dosažení \"kršna-prémy\" (lásky k Bohu). Tato část obsahuje čtyři \"laharí\" (vlny).\n\nDruhá (jižní) část, která se jmenuje Dakšina-vibhága\npopisuje nálady vztahu pocházejícího z oddané služby. Je tam také popis\nstavů na velmi vysoké úrovni oddané služby. Tato část obsahuje pět \"laharí\".\n\nVe třetí (západní) části zvané Paščima-vibhága\nje popis hlavních duchovních nálad, které pocházejí z oddanosti. Je zde\ntaké popsán služebnický vztah, dále přátelský, rodičovský a nakonec\nmilostný vztah mezi Kršnou a Jeho oddanými. Tato část obsahuje také pĕt \"laharí\" (vln).\n\nČtvrtá (severní) a poslední část zvaná Uttara-vibhága popisuje nepřímé nálady oddanosti. V této části je devĕt \"laharí\".\n\n\n\n"}
{"id": "1110416", "url": "https://cs.wikipedia.org/wiki?curid=1110416", "title": "Iveta Šístková", "text": "Iveta Šístková\n\nIveta Šístková, \"roz. Duchová\" (* 17. dubna 1986 Pardubice) je bývalá česká reprezentantka v orientačním běhu. Jejím největším úspěchem je titul akademické mistryně světa ve sprintu z roku 2012 ze španělského Alicante. Na akademických šampionátech získala mezi lety 2008 – 2014 celkem 6 cenných kovů. V elitní kategorii dokázala získat na světové scéně 7. místo v závodě mix štafet na mistrovství světa 2014 v Itálii, 8. místo ve štafetách na mistrovství světa 2012 ve Švýcarsku a 13. místo ve sprintu na mistrovství světa 2013 ve Finsku. V současnosti běhá za český klub \"OK Lokomotiva Pardubice\" a též za finský klub \"Kangasala SK\", za který startuje ve Skandinávii.\n\n"}
{"id": "1110418", "url": "https://cs.wikipedia.org/wiki?curid=1110418", "title": "Duby u statku Tuřany čp. 3", "text": "Duby u statku Tuřany čp. 3\n\nDuby u statku Tuřany čp. 3 je skupina šesti památných stromů, vysokých dubů letních (\"Quercus robur\") v Tuřanech v okrese Cheb. Stromy rostou okolo hrázděného, památkově chráněného statku čp. 3 a vytvářejí působivý estetický celek. Jsou svědkem vysazování listnatých stromů u venkovských sídel na Chebsku. Koruna nejvyššího stromu sahá do výšky 25 m, obvody kmenů měří 310 cm až 405 cm (měření 2005). . Duby jsou chráněny od roku 2005. \n\n"}
{"id": "1110419", "url": "https://cs.wikipedia.org/wiki?curid=1110419", "title": "Quanta cura", "text": "Quanta cura\n\nQuanta cura je encyklika papeže Pia IX. z roku  1864, která odsuzuje některá myšlenková hnutí modernismu. Encyklika odsuzuje např. nadřazenost státní regulace nad právy rodičů ohledně vzdělání dětí, vůli občanů nad přirozeným zákonem, možnost státu zabavovat soukromý a církevní majetek. Encyklika byla reakcí na protináboženská hnutí v některých státech Evropy, která zabavovala majetek církve. Součástí encykliky je i tzv. Seznam omylů.\n\n"}
{"id": "1110420", "url": "https://cs.wikipedia.org/wiki?curid=1110420", "title": "Tom Wilson", "text": "Tom Wilson\n\nThomas \"Tom\" Wilson (* 29. března 1994 v Toronto, Ontario (provincie)) je kanadský hokejový útočník.\n\nPočátky juniorské kariéry bylo draftování z mládežnické ligy OHL týmem Plymouth Whalers, který si ho vybral ve druhém kole z 27 místa. Vyhrál zlatou medaili s týmem Kanada Ontario v roce 2011 ve světovém turnaji do kategorie 17 let. Před draftem NHL 2012, byl vybrán hrát v Top Prospects Game. Tom byl nakonec vybrán ze 16. místa klubem Washington Capitals. Vynikal v rozšířené útočné pozici v Plymouth Whalers, ve třetím ročníku dosáhl 23 gólů a 35 asistencemi, získal víc bodů než z předešlých dvou sezonách dohromady. V poslední sezoně v Plymouthu působil jako asistent kapitána Colina MacDonalda.\n\nPrvní zápasy mezi seniory uskutečnil v závěru sezony 2012/13. Tři zápasy v playoff odehrál na farmě Capitals v Hershey Bears, ve kterém vstřelil první branku své kariéře a tři zápasy i ve Washingtonu Capitals. Debut v NHL odehrál 10. květen 2013 proti New York Rangers. V sezóně 2013-14 odehrál všech 82 zápasů v hlavním mužstvu Caps, první pěstní souboj měl s Lancem Boumanem z Calgary Flames. 5. listopadu 2013 vstřelil první branku ruskému brankáři Nabokovovi z New York Islanders. V sezonách 2013/14 a 2014/15 se stal nejtrestanějším hráčem Capitals.\n\n\n\n"}
{"id": "1110421", "url": "https://cs.wikipedia.org/wiki?curid=1110421", "title": "Martin Jelínek", "text": "Martin Jelínek\n\nMartin Jelínek (* 16. dubna 1971 Kutná Hora) je československý basketbalista, reprezentant, mistr České republiky 1999 a vicemistr 1994. Je vysoký 196 cm.\n\nV československé basketbalové lize hrál celkem 3 sezóny za kluby Sokol I. Brno (1990/91, 4. místo) a SKP Pardubice (1991-1992, 11. a 15. místo), v nichž celkem zaznamenal 1539 bodů. V české basketbalové lize hrál za kluby SKP Pardubice (1992/93, 6. místo), Tonak Nový Jičín (1993-1995, 2. a 4. místo), Sparta Praha (1995/96, 5. místo), BK Žďas Žďár nad Sázavou (1996-1998, 2.liga a 8. místo), Mlékárna Kunín (1998/99, mistr České republiky), ASK Chomutov (1999/2000, 12. místo). V československé a české basketbalové lize celkem získal titul mistra republiky 1999 a vicemistra 1994, dále dvě čtvrtá místa (1991, 1995), páté (1996), šesté (1993), osmé (1998), jedenácté (1991/92), dvanácté (2000) a patnácté místo (1992). V ALL STAR české basketbalové ligy hrál v roce 1995.\n\nV Evropských pohárech klubů hrál Pohár vítězů pohárů v basketbalu mužů 1998/99 za BK Mlékárna Kunín Nový Jičín a skončili na 6. místě ve skupině B. Ve FIBA Poháru Korač hrál v sezóně 1993/94 za Tonak Nový Jičín a v sezóně 1995/96 za Spartu Praha. Zaznamenal celkem 55 bodů v 7 zápasech FIBA evropských pohárů klubů.\n\nZa reprezentační družstvo Československa juniorů hrál v roce 1990 na Mistrovství Evropy v Groningenu (Holandsko) a skončili na 11. místě, odehrál 7 zápasů a zaznamenal 84 bodů. Za reprezentační družstvo Československa hráčů do 22 let hrál v roce 1992 na Mistrovství Evropy v Athénách (Řecko) a skončili na 5. místě, odehrál 7 zápasů a zaznamenal 96 bodů. Za reprezentační družstvo Československa mužů hrál celkem 7 zápasů. Za reprezentační družstvo České republiky mužů hrál v kvalifikaci na Mistrovství Evropy 1997, kde zaznamenal v jednom zápase 4 body. \n\n\n\n\n\n\n"}
{"id": "1110422", "url": "https://cs.wikipedia.org/wiki?curid=1110422", "title": "Car Kalojan", "text": "Car Kalojan\n\nCar Kalojan (v bulharském originále ), op. 30, je opera o třech dějstvích a šesti obrazech bulharského skladatele Panča Vladigerova. Libreto k této Vladigerově jediné opeře podle románu Fani Popovové-Mutafovové (1902–1977) napsal za pomoci přispění spisovatelky básník Nikolaj Liliev (1885–1960). Opera měla premiéru 20. května 1936 v Národní opeře a baletu v Sofii.\n\nV bulharské operní tvorbě dlouho, až do druhé poloviny 30. let 20. století, převládal jednoduchý, výrazně folkloristický styl spojený se jménem zakladatele bulharské opery Georgiho Atanasova (1882–1931). Teprve generace mladých skladatelů, která vystoupila v polovině třicátých let, se programově odklonila od této tradice a pokusila se stvořit opery moderního, náročnějšího hudebního stylu. Patřil sem Veselin Stojanov (\"Ženské carství\" 1935, \"Salambo\" 1940), Ljubomir Pipkov (\"Janiných devět bratří\" 1937) a zejména Pančo Vladigerov.\n\nPančo Vladigerov působil od roku 1932 jako profesor na Sofijské hudební akademii a věnoval se řadě hudebních forem, které byly dosud v bulharské hudbě zanedbávány (symfonické skladby, koncerty). Úspěchy v orchestrálních skladbách na bulharská témata (např. rapsodie „Vardar“) jej přivedly na myšlenku napsat moderní velkou bulharskou operu. Podařilo se mu získat svolení a příslib spolupráce autorky populárních historických románů Fani Popovové-Mutafovové. Především na základě jejího románu \"Soluňský divotvůrce\" (1930), a využitím motivů z dalšího románu \"Kalojanova dcera\" (1936), napsal Vladigerovovi libreto jeho přítel básník Nikolaj Liliev. Fabule se opírala o historické fakty ze života bulharského cara Kalojanana počátku 13. století – jeho spojenectví s papežem proti Byzanci a jeho korunovaci roku 1204, jeho vítězství nad vojskem Latinského císařství u Drinopole roku 1205, zajetí a věznění latinského císaře Balduina a Balduinova poprava; k tomu doplnil básník milostný motiv neopětované lásky Kalojanovy kumánské manželky (v opeře se jmenuje Marie) a křižáckého císaře.\n\nVladigerov začal operu psát na začátku roku 1935 a za osm měsíců měl hotov klavírní náčrt, dalších osm měsíců strávil její orchestrací. 20. května 1936 se pak konala její premiéra v sofijském operním divadle; dirigoval Asen Najdenov a režii měl Christo Popov, scénu a kostýmy navrhli Ivan Penkov a Alexandăr Milenkov, v hlavních rolích zpívali Cvetana Tabakova (carevna Maria), Săbčo Săbev (car Kalojan) a Petăr Rajčev (císař Balduin). Obecenstvo přijalo operu velmi vřele, stejně jako kritika v nebývale početných recenzích. Skladatel Ljubomir Pipkov ji ve svých úvahách prohlásil za vzor toho, jakým směrem se má bulharská opera ubírat, aby se vymanila ze svazující tradice.\n\nPodle muzikologa Venelina Krusteva je Vladigerovův \"Car Kalojan\" dílo nejbližší „velké opeře“ z dosavadních bulharských oper. Libreto se vyznačuje poetickým a vznešeným jazykem, v řadě míst však převládá statičnost a navíc jistá dramaturgická nevyváženost: první tři obrazy jsou epické a zabývají se historickými ději obecného významu, zatímco poslední tři obrazy se soustředí na milostné problémy carevny Marie a převládá v nich lyrika.\n\nVladigerovova opera patří svým stylem k pozdnímu novoromantismu; má formu číslové opery, tj. je složena z jednotlivých uzavřených hudebních prvků, částečně tematicky provázaných. Skladatelově povaze odpovídá emotivní, vášnivá hudba, prostá racionalismu a kontemplativnsti. Krustev zmiňuje skladatelovu „dráždivou a barvitou hudbu, lyrický patos ve vokálních partech, burácející orchestr, živelné taneční rytmy a brilantní scény s masovými sbory“. Zejména romanticky exaltované melodie hlavních hrdinů potvrzují, že \"Car Kalojan\" je – přestože v kontextu bulharské opery jako první výrazně zapojuje orchestr – především „opera zpěváků“. Přestože je tato opera považována za symbol překonání folklorismu, obsahuje Vladigerovova hudba řadu folklórních elementů a přímých výpůjček písní a tanců; zejména lze vypozorovat vliv lidových tanečních rytmů a hajduckých písní o svobodě.\n\n\"Car Kalojan\" je považován za jedno z nejvýznamnějších Vladigerovových děl. Podle Ognjana Stambolieva „… jí začala nová etapa rozvoje naší hudby. S ní bulharská hudba opouští rámec folklórně-lidové omezenosti a technických a kompozičních nedostatků, které byly charakteristické pro tvorbu většiny jeho předchůdců.“\n\nPrvní inscenace \"Cara Kalojana\" se stala předmětem diplomatického incidentu – u bulharské vlády proti ní protestoval belgický vyslanec s odůvodněním, že vyobrazení císaře Balduina Flanderského uráželo belgický stát a lid. Osudná však pro ni byla jiná věc, a to tlak bulharského carského dvora. Na pokyn hofmistra generála Jovova byla opera po osmi reprízách přes úspěch u obecenstva stažena z repertoáru. Důvodem byla obava, že nelichotivý portrét carevny Marie příliš připomínal osobu tehdejší carevny Jany Italské.\n\nDostatečnou náhradou se však stala skutečnost, že operu vzápětí nastudovalo – ve slovenském překladu Arnolda Flögla (1885–1950) – Slovenské národní divadlo v Bratislavě. Bratislavská opera, jež v té době vynikala odvážnou dramaturgií (nedlouho předtím jako první mimo SSSR uvedla Šostakovičovu \"Lady Macbeth Mcenského újezdu\"), ji poprvé hrála 30. ledna 1937 a \"Car Kalojan\" zde dosáhl velmi příznivých 18 představení. Nejen že se jednalo o vůbec první provedení bulharské opery v zahraničí, ale tato inscenace uvedla \"Cara Kalojana\" a jeho tvůrce do širšího povědomí; vysílal ji živě Československý rozhlas i některé spřízněné středoevropské stanice a první akt přebírala i severoamerická stanice NBC. Kritické ohlasy na opery vyšly v československém, rakouském i maďarském tisku, ba i v The New York Times. Ještě roku 1937 uvedlo \"Cara Kalojana\" rovněž divadlo ve slovinské Lublani (15 představení).\n\nPo druhé světové válce bylo uvádění \"Cara Kalojana\" omezeno na vlastní Bulharsko, a i to s obtížemi. Pro různé ideologické námitky byla pevní poválečná inscenace uvedena až roku 1962 v operním divadle v Ruse, libreto však Ivan Genov značně přepracoval tak, aby se domácí car Kalojan jevil v příznivějším světle a naopak „západní“ protivník císař Balduin ztratil původní ušlechtilé rysy. Přes značné zásahy do děje (byly mj. připsány dvě nové postavy) byly zásahy do hudby jen malé a „autorizované“ skladatelem. V této podobě, již režíroval Evgenij Nemirov a dirigoval Romeo Rajčev, byla opera hrána 25krát se značným úspěchem, nahrál ji sofijský rozhlas a byl vydán klavírní výtah.\n\nNávrat k původní verzi znamenala sofijská inscenace z roku 1975, kterou režíroval Michail Chadžimišev, pamětník premiéry), a dirigoval skladatelův syn Aleksandr Vladigerov. Inscenace se hrála čtyři sezóny, dosáhla 19 představení a sofijské divadlo s ní hostovalo v Československu (Praha, Brno, Bratislava) a Moskvě; na jejím základě byla pořízena gramofonová nahrávka a vydán nový klavírní výtah. Další nastudování připravila bulharská divadla ve Staré Zagoře (1975, toto divadlo s ní hostovalo v polské Lodži) a Varně (1978). Varenské premiéře (22. července) byl ještě přítomen Pančo Vladigerov, který o několik týdnů později zemřel.\n\nRoku 1987 se \"Car Kalojan\" – respektive z cenzurních důvodů jen \"Kalojan\" – dostal do svého dějiště Velkého Tarnova, na vrch Carevec v centru města před starým palácem v monumentální plenérové inscenaci Plamena Kartalova. Inscenace se opakovala též roku 1998 na Battenberském náměstí v Sofii a roku 2009 opět na Carevci.\n\n\nOdehrává se v prvních letech 13. století v Tarnovu.\nV prvních letech 13. století vydobyl bulharský předák Kalojan faktickou nezávislost na oslabené Byzantské říši; roku 1202 navíc do Konstantinopole dorazila výprava francouzských šlechticů vedených flanderským hrabětem Balduinem a montferratským markrabětem Bonifácem, aby vyrazili na čtvrtou křížovou výpravu proti Saracénům. Kalojanovi se ve sporu s Byzancí podařilo dosáhnout významného diplomatického úspěchu: obrátil se na hlavu západní církve, papeže Inocence III., a ten k němu vyslal nuncia s pověřením, aby Kalojana korunoval na bulharského cara podle latinského obřadu.\n(1. obraz – V katedrálním chrámu sv. Dimitrije v Tarnovu) Právě končí korunovace, car Kalojan a jeho manželka, pokřtěná kumánská princezna Maria, vycházejí před lid, který jim s jásotem provolává slávu. Car Kalojan k nim hovoří o to, že se splnil jeho sen – podařilo se obnovit říši Simeona Velikého a skrze papeže zajistit bulharskému státu mezinárodní uznání.\n\nObjevují se však Kalojanovi vyslanci do Konstantinopole a nesou špatné zprávy. Jejich mluvčí Kliment vypráví, že se hrabě Balduin prohlásil latinským císařem a vypověděl Bulharsku válku; již chystá vojsko, aby Kalojanovu říši napadl. Kalojan je smutně překvapen, neboť s Balduinem dříve sjednal přátelství a mír. Vyčítá křižákům věrolomnost a navíc to, že zapomínají na svůj pravý cíl – osvobodit Boží hrob z rukou nevěřících. Car bere do ruky meč a vyzývá svůj lid, aby nečekal na latinský vpád a vydal se s ním do boje na obranu vlasti.\n\n(2. obraz – Komnata carevny Marie) Carevna Maria se cítí opuštěna manželem, který je stále na vojenských výpravách a o ni nedbá. Její dvorní dáma Zoja se ji snaží rozptýlit písní, ale nedaří se jí to. Stará kománská služka a věštkyně Kalja má pro carevnu potěšující předpověď: prožije brzy velkou lásku a přijde pro ni chrabrý rytíř. Ale carevna věštbě nevěří. Její mizernou náladu nerozptýlí ani tanec a zpěv kumánských žen.\n\nCarevnina rozpoložení se snaží využít carův synovec Boril, jenž po své tetě touží, ale rázná carevna se ubrání jeho útokům a vypovídá jej ze svých pokojů.\n\nV tom se zvenčí ozve hluk a řinčení zbraní. Služebné se seběhnou u carevny a všichni se strachují, že Kalojanovo vojsko bylo poraženo a že nepřítel je již před hradbami. Ale carův posel přináší zprávu, že naopak bulharské vojsko drtivě zvítězilo nad křižáky v bitvě u Adrianopole. Část výkvětu křižáckého vojska padla, mnoho šlechticů bylo zajato a do zajetí padl i sám císař Balduin.\n\n(1. obraz – Před hradbami Tarnova) Lid nadšeně vítá cara Kalojana a jeho vojsko, triumfálně se vracející z boje. Arcibiskup žehná lidu a carevna vítá svého chotě. Křižáčtí zajatci jsou předvedeni před cara v železech; mají být propuštěni za výkupné. Císaři Balduinovi však Kalojan káže nejen sejmout okovy, ale dokonce mu vrací meč a vyzývá jej, aby se u něj cítil ne zajatcem, ale hostem. Balduin je Kalojanovou velkorysostí překvapen a dojat; chválí carovu ušlechtilost. Kalojan Balduinovi představuje svou manželku. Carevně Marii se vznešený, byť poražený rytíř ihned zalíbí. Arcibiskup cara po straně varuje, aby svou velkodušnost nepřeháněl, ale Kalojan nedá na jeho rady a zahajuje lidovou veselici na oslavu vítězství.\n\n(2. obraz – Zahrada u paláce Carevec) Car Kalojan opět válčí a carevna Maria je opět sama. Několikrát navštívila Balduina ve věži, která mu slouží za příbytek, pod záminkou starosti o jeho zdraví a pohodlí. Přitom k němu zaplála láskou. Nyní se prochází zahradou a doufá, že se s ním setká, neboť je známo, že sem za horkých letních nocí císař často chodívá.\n\nNamísto toho jí cestu zahradí Boril. Vnucuje jí svou lásku a současně dává najevo, že zná carevnino tajemství. Varuje ji rovněž, že Kalojan je na cestě zpět do Tarnova. Ale carevna jeho řečem nedopřává sluchu a odmítá jej.\n\nPoté skutečně přichází Balduin. Je smuten, tíží jej jeho situace zajatce i vzpomínky na děti a zesnulou manželku. Je překvapen, že potkává carevnu Marii, ale pod vlivem atmosféry se jí svěřuje s výčitkami svědomí, které jej pronásledují za jeho hříchy. Zradil svého pána, francouzského krále, v boji proti Angličanům. Jako pokání se postavil do čela křížové výpravy, ale nechal se svést přeludem moci a místo osvobození Jeruzaléma se dal prohlásit v Konstantinopoli císařem. Navíc opustil svou ženu, která na cestě do Konstantinopole zemřela. A nakonec zradil i Kalojanovo přátelství.\n\nMaria jej soucitně poslouchá a nabízí Balduinovi pomoc, dokonce je ochotna mu dopomoci k útěku. Ale Balduin odmítá opětovně porušit své slovo Kalojanovi s odkazem na svou čest a carovu velkomyslnost a Marii připomíná, že je carovou manželkou. I Maria podléhá kouzlu letní noci, vysmívá se Balduinovým slovům a snaží se jej svést, ale ten před ní prchá a zavírá se do své věže. Osamělá carevna vzývá kumánské bohy svých předků, aby jí pomohli získat Balduinovu lásku.\n\n(1. obraz – Vnitřek Balduinovy věže) Balduin se schovává ve věži, aby se vyhnul královně, a je čím dále těžkomyslnější; zpívá si píseň o křižácích. Stráže mu oznamují, že jej chce navštívit katolický mnich, ale když jej Balduin přijme, ukáže se, že se pod kutnou skrývá Maria. Vypůjčila si hábit od skutečného mnicha. Znovu císaři plamenně vyznává lásku a vyzývá ho, aby s ní uprchl; pomoci mu má právě zmíněný mnich. Navíc mu slibuje nové dosazení na trůn za pomoci Řeků a jí věrných Kumánů. Zatímco latinská koruna již císaře nechává chladným, myšlenkou na svobodu a návrat do vlasti je Balduin na chvíli omámen. Pak se však vzpamatuje a vášnivou carevnu rázně a chladně odvrhuje: bude raději otrokem než mužem bez cti. Do hloubi duše uražená Maria mu slibuje pomstu a spěšně odchází.\n\nBalduin si zoufá. V té chvíli vstupuje skutečný mnich, posel z Flander, který přišel tajně vyzvědět osudy zajatce. Balduin dává mnichovi dopis adresovaný jeho bratrovi Eustachovi v Konstantinopoli, v němž líčí svůj život v Tarnovu včetně potíží s carevnou Marií.\n\n(2. obraz – V carském paláci) Kalojan se právě vrátil z výpravy a odvržená Boril si pospíšil, aby mu vypověděl o vztahu mezi carevnou a Balduinem. Kalojan touto obvinění nevěří a rozhodně je odmítá. Carevna ukrytá za sloupem vše vyslechla a dostává strach. Sama před svého muže předstoupí a přísahá na spásu duší svých rodičů, že je nevinná. Zato prý však císař Balduin usiloval o její čest a snažil se ji přemluvit, aby mu dopomohla k útěku.\n\nKalojan nechce jejím obviněním lehce uvěřit, současně však dostává dvě zprávy: jednak tu, že Balduin poslal po mnichovi jakýsi dopis do byzance, a jednak tu, že se Řekové ve Filipopoli vzbouřili proti jeho vládě. Roztrpčený Kalojan dochází k závěru, že Balduin opět zradil dané slovo a je s povstalci ve spojení, a proto ho přikazuje zavraždit ve věži. Jeho smrt má být oznámena úderem zvonu.\n\nNetrvá dlouho a stráže donesou jiný důkaz: podařilo se jim dotyčného mnicha zadržet a s ním i Balduinův dopis. Přivolaný tlumočník z francouzštiny překládá obsah dopisu; ukazuje se, že Balduin byl rozhodnut držet dané slovo, i obtížná vášnivá láska carevny Marie. Carevna to v úkrytu za závěsem vyslechne a vidí, že její osud se naplnil; bere do ruky dýku a probodne se.\n\nCar vidí, že Balduinovi ukřivdil, a rychle vydává rozkaz, aby byla poprava zrušena. V té chvíli však zazní zvon. Je pozdní noc a průvod přináší Balduinovu mrtvolu. Zdrcený Kalojan se s pláčem loučí s přítelem, který mu prokázal věrnost a zemřel jako pravý rytíř, zatímco arcibiskup vyslovuje obavy, že císařova smrt přivodí bulharskému národu další utrpení.\n\n"}
{"id": "1110426", "url": "https://cs.wikipedia.org/wiki?curid=1110426", "title": "Northrop F-20 Tigershark", "text": "Northrop F-20 Tigershark\n\nNorthrop F-20 Tigershark (zpočátku F-5G) byl lehký stíhací letoun navržený a postavený firmou Northrop. Šlo o soukromý projekt, jehož vývoj začal v roce 1975 jako další vylepšení staršího typu F-5E Tiger II. Letoun dostal nový motor, který výrazně zlepšil celkový výkon a moderní avioniku včetně výkonnějšího radaru. Ve srovnání s F-5E byl F-20 mnohem rychlejší, získal schopnost vzdušného boje za hranicí viditelnosti () a kompletní vybavení pro možnost využití většiny amerických zbraní pro boj vzduch-země. S těmito schopnostmi se stal F-20 konkurencí pro moderní bojové letouny jako je například General Dynamics F-16 Fighting Falcon, ale mnohem levnější jak ke koupi, tak i provozu.\n\nPo šesti letech nebyl žádný z letounů prodán a tak firma Northrop projekt za $1,2 miliardy ke konci roku 1986 ukončila.\n\n\n\n\n"}
{"id": "1110429", "url": "https://cs.wikipedia.org/wiki?curid=1110429", "title": "Loretta Doyleová", "text": "Loretta Doyleová\n\nLoretta Doyle (provd. Cusack), (* 12. července 1963 Ardrossan, Spojené království) je bývalá reprezentantka Spojeného království v judu.\n\nJejí matka z ní chtěla mít modelku a královnu krásy. Od mládí tak objížděla různé soutěže krásy a konkurzy, ale víc jí přitahoval mužský kolektiv a tátova automechanická dílna. Sportovala: Plavala, běhala, hrála fotbal, kde svou tvrdou hrou upoutala pozornost judistických trenérů. V 9 letech začala navštěvovat judistický klub, v 17 se dostala do reprezentace vedené Royem Inmanem. Během několik sezon měla problém vejít se do své váhy, k tomu vážný vztah s norským judistou Henriksenem a ke všemu jí začala konkurovat ambiciózní krajanka Sharon Rendleová. Místo reprezentační jedničky tak v polovině 80. let ztratila i přes své sportovní kvality. V roce 1992 s Rendleovou prohrála nominaci na olympijské hry v Barceloně a ukončila sportovní kariéru. Pracovala jako trenérka a v současné době se pohybuje v prostředí britského judistického svazu. Její hlas je dobře znám z online přenosů mezinárodních turnajů.\n\n"}
{"id": "1110434", "url": "https://cs.wikipedia.org/wiki?curid=1110434", "title": "Syllabus omylů", "text": "Syllabus omylů\n\nSyllabus omylů, řidč. Seznam omylů či Seznam modernistických bludů, (latinsky \"Syllabus errorum modernorum\") je dokument vydaný papežem Piem IX. 8. prosince 1864 spolu s encyklikou \"Quanta cura\". Jde o seznam církevních názorů na filosofické a politické otázky, často s odkazem na svá předchozí stanoviska. Povětšinou je význam seznamu chápán jako kritika modernismu a sekularismu.\n\nSeznam je rozdělen do 10 oddílů, které jmenují zhruba 80 stanovisek, označených jako (bludy), např. :\n\n"}
{"id": "1110436", "url": "https://cs.wikipedia.org/wiki?curid=1110436", "title": "Peninsular Ranges", "text": "Peninsular Ranges\n\nPeninsular Ranges je skupina pohoří, které se rozkládají v délce 1 500 km z jižní Kalifornie až na jižní výběžek Kalifornského poloostrova. Pohoří jsou součástí Pacifického pobřežního pásma. To tvoří horské masivy ležící při pobřeží Tichého oceánu od Aljašky až po střední Mexiko. Peninsular Ranges leží v jižní části amerického státu Kalifornie a v mexických státech Baja California a Baja California Sur. Nejvyšším bodem je San Jacinto Peak (3 302 m) v nejsevernější části soustavy na americkém území.\nNa mexickém území je nejvyšším bodem \"Cerro de la Encantada\" (3 096 m) v pohoří Sierra San Pedro Mártir. Peninsular Ranges jsou tvořené převážně granitem.\n\nKalifornie\n\nBaja California\n\nBaja California Sur\n"}
{"id": "1110437", "url": "https://cs.wikipedia.org/wiki?curid=1110437", "title": "Nová Říše (přírodní památka)", "text": "Nová Říše (přírodní památka)\n\nNová Říše je přírodní památka ev. č. 5721 v okrese Jihlava. Správa AOPK Havlíčkův Brod. Rozkládá se 2,5 km severozápadně od Nové Říše. Součástí přírodní památky je vodní nádrž Nová Říše. Nachází se na katastrálních územích městyse Nová Říše, obce Vystrčenovice a základní sídelní jednotky Rozsíčky u Telče.\n\nStředem přírodní památky je stejnojmenná přehradní nádrž s relativně čistou vodou, místy s porosty vodních makrofyt. Nádrž, kterou spravuje Povodí Moravy, se nachází na Olšanském potoce, kde původně žili pstruzi.\n\nDůvodem k vyhlášení chráněného území je silně ohrožený rybí druh sekavec podunajský (\"Cobitis elongatoides\"), který zde během deseti let vytvořil populaci čítající 10 000 jedinců, což je největší a pravidelně se reprodukující populace v České republiky. Na hrázi žije rak říční v počtu několika tisíc jedinců.\n\nDále se tu vyskytují užovka obojková a skokan zelený. V nádrži roste pestrá řada flóry, z vodních rostlin jsou to rdest kadeřavý, rdest vzplývavý, stolístek klasnatý a lakušník. Posledně jmenovaný druh vyhledávající sekavci, který rostlina poskytuje zastínění a po odumření organické hmoty pokryje dno, vytvoří detrit, který slouží jako zdroj jejich potravy.\n"}
{"id": "1110439", "url": "https://cs.wikipedia.org/wiki?curid=1110439", "title": "Hotel Nacional", "text": "Hotel Nacional\n\nHotel Nacional je jedenáctým studiovým albem Dino Merlina, které bylo vydáno 20. června 2014 v nakladatelství Croatia Records a Magaza. Album bylo vydáno šest let od vydání alba „Ispočetka“ na počátku roku 2008. Album bylo nahráno na několika místech po celém světě, zejména v Sarajevu, Záhřebu, Istanbulu, Vídni, Londýně, Stockholmu, New Yorku a Los Angeles. Výkonným producentem je sám Dino Merlin. K tvorbě alba přispěli i celosvětově renomovaní producenti Yoad Nevo a Richard Niles a týmy z Anglie, Turecka, Švédska a Chorvatska a stálý tým Dino Merlina v Sarajevu.\n\nAlbum obsahuje celkem 12 písní a poslední píseň je remixem pilotní skladby, kterou produkoval Yoad Nevo. Celkem tři písně byly vydány jako singly.\n\nPíseň „Ruža“ byla vydána 30. května 2014 v době záplav, které postihly Bosnu a Hercegovinu, Chorvatsko a Srbsko s cílem podpořit sbírku humanitární pomoci pro postižené oblasti. Píseň má i svůj videoklip. Druhý singl „Školjka“ byl vydán 15. června 2014 spolu s videoklipem těsně před debutovou účastí Bosny a Hercegoviny na FIFA World Cup proti Argentině. Třetím singlem je píseň „Undo“, která byla spolu s videoklipem vydána 16. června 2011, krátce po vystoupení Dino Merlina na Eurovision Song Contest, ale později byla zahrnuta do alba. Píseň „Uzmi ovaj dar“, jejíž text napsal Dino Merlin a BeatHouse, byla inspirována písní „To a Certain Cantatrice“ Walta Whitmana. Text písně byl přeložen, upraven a rozšířen.\n\nDino Merlin řekl, že napsal značný počet písní, které by se mohli objevit na desce, ale zavázal k přísnému výběru písní, aby tento album byl tím nejlepším z nich. Samo album a název jedné ze skladeb sdílí název se sarajevským hotelem Nacional.\n\nAlbum ve velmi krátké době dosáhlo historického úspěchu a stalo se jedním z jeho nejúspěšnějších alb v celé své kariéře. Singly „Ruža“ a „Školjka“ mají miliony sdílení na sociálních sítích, ale i singly, které nebyly oficiálně vydány jako singly, zažili velkou popularitu v rádiích v celém regionu, jakož na sociálních sítích YouTube a Facebook.\n\nV období od 29. června do 5. července se albu ocitlo na osmém místě v seznamu nejprodávanějších alb časopisu Billboard po celém světě a je největším albem, které vyšlo z hudebních dílen Bosny a Hercegoviny. Bylo to poprvé v historii, kdy umělec z bývalé Jugoslávie byl na seznamu časopisu Billboard.\n"}
{"id": "1110441", "url": "https://cs.wikipedia.org/wiki?curid=1110441", "title": "Klamath Mountains", "text": "Klamath Mountains\n\nKlamath Mountains () je soustava pohoří v severozápadní Kalifornii a jihozápadním Oregonu, ve Spojených státech amerických. Rozkládá se od pobřeží Tichého oceánu ke Kaskádovému pohoří. Je součástí Pacifického pobřežního pásma. Nejvyšší horou je Mount Eddy s 2 751 m.\n\nZalesněné hřebeny mají průměrnou nadmořskou výšku okolo 1 800 m, nejvyšší štíty pak přesahují 2 500 m. Pohoří se rozkládá na ploše okolo 25 000 km². Největší délku má 240 km, největší šířku 180 km. Více jak dvě třetiny Klamatských hor leží na území Kalifornie, menší třetina leží v Oregonu. Složení hornin je různorodé, základ tvoří serpentinit a mramor.\n\n"}
{"id": "1110442", "url": "https://cs.wikipedia.org/wiki?curid=1110442", "title": "Křížová cesta (Jesenice)", "text": "Křížová cesta (Jesenice)\n\nKřížová cesta v Jesenici na Příbramsku vede z obce od kostela Nejsvětější Trojice směrem na sever na mírné návrší s vyhlídkou.\n\nKřížová cesta vznikla v roce 1836. Tvoří ji kamenné kříže s obrázky zasazenými v nice uprostřed. Jejich počet je netypicky 17 místo obvklých 14 – výjevy zde zachycují nejen cestu Krista na Kalvárii a jeho ukřižování, ale i jeho zmrtvýchvstání. Roku 1913 byly kříže opraveny. V souvislosti s procesím po Křížové cestě je připomínán farář Antonín Lego (1839-1901).\n\nObnova cesty nastala v roce 2004. Návrhy na obrázky pro výzdobu nik s námětem poslední cesty Ježíše Krista udělaly děti z jesenické základní školy a na měděný plech je olejovými barvami překreslil Zdeněk Šťovíček ze Sedlčan. Vlastní kamenné kříže zhotovil kamenosochař Josef Skalický. Torza poničených křížů byla uložena do země pod prvním křížem cesty. Kříže jsou napuštěny zpevňovačem a chráněny před vlivy počasí a proti záření. Křížová cesta byla nově vysvěcena františkánem páterem Jeronýmem Jurkou dne 12. září 2004.\n\nCestu kopíruje naučná stezka \"Křížová cesta\" s informačními tabulemi.\n\n\n"}
{"id": "1110444", "url": "https://cs.wikipedia.org/wiki?curid=1110444", "title": "Římskokatolická farnost Chýnov", "text": "Římskokatolická farnost Chýnov\n\nŘímskokatolická farnost Chýnov je územním společenstvím římských katolíků v rámci táborského vikariátu českobudějovické diecéze.\n\nNejstarší zmínka o Chýnově je v Kosmově kronice, kdy se zde k roku 981 uvádí pomezní hrad rodu Slavníkovců. Tehdy zde také byl údajně již románský kostelík, který podle místní ústní tradice vysvětil sám svatý Vojtěch. Od roku 1250 patřil Chýnov k majetkům pražského biskupství. Kostel Nejsvětější Trojice je zmíněn roku 1250, poté přestavěn ve 14. století a tehdy také existoval chýnovský děkanát, obsahující 55 plebánií. V letech 1667–1670 byl místní kostel barokně přestavěn.\n\nV letech 1786–1788 v Chýnově pobýval cisterciácký opat Bohumír Bylanský, který se sem uchýlil poté, co císař Josef II. zrušil jeho klášter ve Zlaté Koruně na Českokrumlovsku. Zde také zemřel, a je pohřben v místním kostele.\n\nZ farnosti pocházel kněz Mons. Vladimír Vyhlídka. Posledním knězem, který bydlel v Chýnově byl P. Josef Komínek, který zemřel 1989. V letech 2002–2017 byla správa farnosti rozdělena: materiálním správcem byl Mgr. Václav Mikula (bydlel na faře v Chýnově, původně pastorační asistent, 2012 vysvěcen na jáhna) a duchovní správci dojížděli z Tábora (P. Jiří Kalaš, P. Günther Ecklbauer, P. Tomáš Vyhnálek, P. Karl Zaiser). Farnost je v současné době bez sídelního duchovního správce a je spravována excurrendo z Tábora-Klokot knězem kongregace Oblátů Panny Marie Neposkvrněné. Farní kostel Nejsvětější Trojice prošel v letech 1999–2009 generální rekonstrukcí. Při sčítání účastníků bohoslužeb v neděli 12. října 2014 bylo v kostele v Chýnově 88 lidí.\n\n\n"}
{"id": "1110446", "url": "https://cs.wikipedia.org/wiki?curid=1110446", "title": "Rybníky V Pouštích", "text": "Rybníky V Pouštích\n\nRybníky V Pouštích jsou přírodní památka ev. č. 5801 v okrese Jihlava. Správa AOPK Havlíčkův Brod. Rozkládá se 3 km východně od Třeště. Důvodem ochrany je výskyt zvláště chráněného rostlinného druhu puchýřka útlá a živočišného druhu kuňka obecná.\n\nNa východ od hájovny Pouště se na Loveckém potoce a jeho přítocích nacházejí čtyři lesní rybníky. Severní rybník Okrouhlice leží na levostranném nepojmenovaném přítoku Loveckého potoka. Vodní plochy Lovětínský rybník, Stonařovský rybník a Jezírko se rozkládají na Loveckém potoce.\n\nTy se řadí k oligotrofním až mezotrofním stojatým vodám nížinného až subalpínského stupně kontinentální a alpínské oblasti a horských poloh a jiných oblastí. Toto chráněné území leží na masivu Špičák. Geologický podklad tvoří pararula, corideritická rula až migmatit. Okolo rybníků se vyskytuje převážně glej, místy organozemní, které přechází k pseudoglejům.\n\nNa rybnících se nachází společenstva ponořených vodních rostlin, z nichž jsou zastoupeny leknín bělostný a bublinatka jižní. Na jaře se alespoň částečně nádrže vypouští, na obnažených místech roste vegetace puchýřky útlé, dále pak ostřice šáchorovitá, úpor trojmužný a bahnička vejčitá. Břehy rybníka porůstají vysoké ostřice (ostřice zobánková, ostřice štíhlá), místy se vyskytují druhy, které jsou vázané na bahnité substráty (skřípina kořenující, kamyšník přímořský, mochna bahenní a vachta trojlistá). Nad rybníky se nacházejí fragmenty rašelinných a pcháčových luk, které značně zarůstající nálety olše lepkavé. Na těchto místech se vyskytují třtina nachová, rosnatka okrouhlolistá, ostřice Davallova, ostřice přioblá, suchopýr širolistý a tolije bahenní. Okolo vodních ploch se rozkládají přípotoční jasanovo-olšové luhy, kde rostou kozlík dvoudomý, starček potoční a čarovník alpský.\n\nProvádí se každoroční ruční kosení luk.\n\nŽije zde řada obojživelníků – kuňka ohnivá, čolek obecný, čolek horský, ropucha obecná, rosnička zelená, skokan hnědý, skokan ostronosý, skokan krátkonohý, blatnice skvrnitá, zaznamenán byl i výskyt čolka velkého. Dále se zde vyskytují společenstva bezobratlých živočichů, zejména pavouků. Po obnovení kosení luk byl zjištěn výskyt mravence rašelinného.\n"}
{"id": "1110447", "url": "https://cs.wikipedia.org/wiki?curid=1110447", "title": "Time Flies... 1994–2009", "text": "Time Flies... 1994–2009\n\nTime Flies... 1994–2009 je kompilační album anglické rockové skupiny Oasis. Bylo vydáno 14. června 2010 a obsahuje 27 singlů, které kapela vydala v letech 1994 až 2009. Bylo vydáno celkem pět různých verzí tohoto alba – dvoudisková CD verze, DVD, deluxe box set, box set s pěti LP a iTunes deluxe edice.\n\nAutorem všech skladeb je Noel Gallagher, pokud není uvedeno jinak.\n"}
{"id": "1110449", "url": "https://cs.wikipedia.org/wiki?curid=1110449", "title": "Jiří Březina (spisovatel)", "text": "Jiří Březina (spisovatel)\n\nJiří Březina (* 3. října 1980 České Budějovice) je český spisovatel, překladatel a copywriter.\n\nVystudoval Pedagogickou fakultu Univerzity Karlovy. Po absolvování školy pracoval jako úředník, poté se stal copywriterem webových stránek.\n\nJe ženatý, má syna Ondřeje.\n\n\n\n"}
{"id": "1110450", "url": "https://cs.wikipedia.org/wiki?curid=1110450", "title": "Golem (Bretan)", "text": "Golem (Bretan)\n\nGolem, původním autorským názvem \"Člověk z hlíny\" nebo \"Golemova vzpoura\" (v rumunském originále ' nebo ', maďarsky ', německy '), je opera o jednom dějství rumunského skladatele Nicolae Bretana na jeho vlastní libreto podle divadelní hry Illése Kaczéra (1887–1980) \"Golem se chce stát člověkem\". Měla premiéru 23. prosince 1924 v Maďarské opeře v Kluži.\n\nNicolae Bretan prožíval na počátku 20. let 20. století úspěšné období: měla úspěšnou premiéru jeho první opera \"Světlonoš\", narodila se mu (jeho jediná) dcera Judit, úspěšně zpíval v maďarském divadle v Kluži a současně hostoval v rumunském divadle tamtéž. Po připojení Transylvánie k Rumunsku Trianonskou smlouvou cítil Bretan jako vlasteneckou povinnost nabídnout své služby rumunské opeře, kam v roce 1922 i přestoupil. Ředitelem rumunského divadla v Kluži se však stal Constantin Pavel, Bretanův dlouholetý odpůrce, a skladatelova situace se měla brzy zhoršit.\n\nMezitím však v říjnu 1922 zhlédl Bretan v maďarské činohře hru Illése Kaczéra \"Golem se chce stát člověkem\" (\"Gólem ember akar lenni\"). Začal přemýšlet o jejím zhudebnění, vyžádal si spisovatelovo svolení a v červnu 1923 přistoupil k její kompozici; nejen že ji napsal za velmi krátkou dobu devíti dnů (od 29. června do 8. července 1923), ale navíc vytvořil libreto simultánně v rumunštině, maďarštině a němčině (všechny tyto jazyky ovládal na literární úrovni).\n\nZatímco námět je převzat ze známé pražské pověsti o Golemovi, tématem je lidská touha zanechat po sobě na světě stopu. Pro rabbiho Löwa ztělesňují výsledek tuto touhu tři další postavy opery: vnučka Anna je jeho potomkem, Golem jeho vlastnoručním výtvorem, učedník Baruch jeho intelektuálním dědicem. Vedle toho je zde téma snahy člověka vyrovnat se Stvořiteli, které končí uznáním porážky. Nejde však jen o intelektuální dilema rabbiho Löwa, psychologicky a emočně nejpropracovanější a nejrozmanitější postavou je překvapivě Golem, „belcantový rebel“, jehož touze po lásce a po životě, který by pokračoval i dalšími generacemi, odpovídá i hudba zacházející do extrémů od brutality do něhy. Sám Bretan řekl: „Golem je lidštější než mnohé lidské bytosti.“ Jako motto opery zvolil skladatel biblický citát „De profundis ad te clamavi, Domine!“\n\nPodobně jako v jiných Bretanových operách je samotný děj bez dramatických okamžiků. Až na moment, kdy rabbi vytrhne Golemovi z úst šém, sestává akce jen z rozhovoru. Vlastní konflikt se odehrává v nitru postav. Hlavními hrdiny opery jsou rabbi Löw a Golem; Löwova dcera Anna a učedník Baruch jsou významní svou přítomností, jejich vokální part je však velmi krátký. Podobně jako ve \"Světlonošovi\" používá Bretan v \"Golemovi\" sbor, avšak jen ze zákulisí (jako hlas nebes) a na jediném, poměrně krátkém místě. V klíčovém místě – když Golem spatří Anninu nahotu a konsternovaně se zastaví, čímž dá rabbimu příležitost ho zničit – se ozve citát ze \"Světlonoše\" spojený se sestoupením božstva na zem mezi smrtelníky.\n\nBretan plánoval uvést svou operu již v sezóně 1923/1924, ale ještě před jejím začátkem byla rumunská vláda nucena zrušit veškeré dotace na operu. V případě klužského rumunského divadla byla jednou z prvních obětí právě inscenace Bretanova \"Golema\". Díky svým dobrým stykům s klužskou maďarskou operou nakonec Bretan dosáhl toho, že \"Golem\" byl poprvé uveden na této scéně v maďarské verzi 23. prosince 1924.\n\nDíky známému námětu i inscenační nenáročnosti je \"Golem\" světově nejhranější Bretanovou operou. Roku 2008 byl například uveden v Marseille v rámci festivalu Festival des Musiques Interdites Marseille Terezin 2008. Roku 2015 jej uvádí Neuköllner Oper (v Berlíně–Neuköllnu).\n\nOpera trvá asi 50 minut.\n\nOdehrává se v Židovském městě pražském. Velká, goticky klenutá místnost v domě rabbiho Löwa.\n\nRabbi Löw čte ve velké knize, tiše prozpěvuje modlitby. V posteli v rohu místnosti leží jeho šestnáctiletá vnučka Anna, těžce nemocná.\n\nPo rabbiho pravici stojí Golem. Rabbiho jeho blízkost znervózňnuje, posílá ho hlídat oheň a sám horečně hledá v knihách příčinu Anniny choroby a lék na ni. Ale Golem rabbiho neposlouchá a nechce jít spát. Löwův učedník Baruch mlčky přináší knihu a při odchodu pohlédne k Anninu lůžku. Golem ho sleduje s nenávistí. Pak Löwovi prozradí, co způsobilo Anninu nemoc: Golem ji objal a políbil. Přesvědčuje sám sebe, že po něm Anna touží, ale nemůže popřít, že se ho dívka děsí. A je to právě fyzický kontakt s neživým Golemem, který Anně sebral životní síly.\n\nGolema trápí, že není člověkem, a proto nemůže být Anně partnerem. Naléhá na rabbiho, aby mu dal skutečnou lidskou podobu, tělo z masa a kostí. Rabbi odmítá a tvrdí Golemovi, že to neumí. Přikazuje mu jako svému stvoření, aby na Annu zapomněl. Ale stejně jako lidé ani Golem si mnoho nedělá z příkazů svého stvořitele a holedbá se svou silou: celou Prahu by unesl na ramenou a nebojí se ani císaře.\n\nTo, co Golemovi způsobuje největší bolest, je jeho neplodnost. Polykal semena ovoce a procházel se v dešti, aby v něm vzklíčila k životu, ale marně: není uhněten z úrodné prsti, ale z jalového jílu. Cítí se vyrván z koloběhu stvoření a sní o Anně jako o své matce, dítěti i matce svého dítěte. Proč není Anna golemem – nebo on člověkem?\n\nAnna blouzní. Když se k ní Golem s něžnými slovy přiblíží, odhání ho dívka jako anděla smrti, hrozí se jeho doteku a tiskne se k dědovi. Löw i Anna se modlí k Bohu za uzdravení.\n\nNa Golemovu opakovanou žádost Löw vysvětluje, že jej nemůže učinit člověkem a dát mu schopnost plození. Golem nevěří a hrozí mu: nemůže-li jej rabbi učinit skutečně živým, může Golem rabbiho zabít. Löwův výkřik vzbudí učedníka Barucha. Golem ho vábí – prý aby jej mohl zabít společně s Löwem – ale Löw posílá Barucha pryč. I pomyšlení na to, že Anna umře a promění se v hlínu, Golema nejprve potěší, brzy však převládne lítost a soucit: Anna si přece tolik přeje žít.\n\nLöw vysvětluje Golemovi, že jej oživil tím, že mu pod jazyk vsunul lístek s napsaným pravým Božím jménem. Nábádá ho, aby svému utrpení z nedosažitelných slastí života učinil konec tím, že si lístek vytrhne z úst. Golem nejprve hodlá uposlechnout, ale pak – k Löwovu zoufalství – trvá na své touze žít. Nechť rabbi napíše další pergameny, které z něj učiní pohledného muže z lidských tkání, aby se mohl stát Anniným ženichem. Sní o jejich společné budoucnosti, o tom, jak jí koupí všechny šperky Prahy a on sám se stane císařským maršálem.\n\nLöw však takovou bohaprázdnou proměnu učinit neumí a nechce. Raději Golema zničí. Ale položivý Golem nemá ze smrti strach. Má-li být mrtvou hlínou, vezme Annu s sebou – stačí ji jen obejmout. Blíží se k lůžku a ani Löwovo zaklínání jej nezastaví. Probudí však Annu, která se vyděšeně vztyčí v posteli a noční košile se jí sveze z ramen a prsou. Golem nad tímto pohledem zůstává stát s otevřnými ústy; toho rabbi využije a vytrhne mu pergamen zpod jazyka. Golem se skácí jako neživá socha; je mrtev.\n\nRabbi je nešťasten, že musel svého „zázračného hliněného muže“ zabít, aby mohla Anna žít. Podzimní vítr zpívá Golemovi píseň věčného odpočinku (sbor \"Dormi tu în pace, al omului vis\"). Anna vstává zdráva z postele, do pokoje padají sluneční paprsky. Anna i Löw vzdávají Bohu díky za dívčino uzdravení (duet \"Inima mea îndurerată\"). Anna nařizuje, aby byl Golem pohřben jako člověk, protože tolik miloval, a lituje ho. Löw ji objímá: Golemova smrt jí vrátila život.\n\n3 flétny (1 pikola), 2 hoboje, 1 anglický roh, 2 klarinety, basklarinet, 2 fagoty, 4 lesní rohy, 3 trubky, 3 pozouny, 1 tuba, 3 tympány, bicí souprava, smyčcové nástroje (1. a 2. housle, violy, violoncella, kontrabasy).\n\n\n"}
{"id": "1110451", "url": "https://cs.wikipedia.org/wiki?curid=1110451", "title": "Bříza žlutá", "text": "Bříza žlutá\n\nBříza žlutá (\"Betula alleghaniensis\") je dřevina z čeledi břízovité (\"Betulaceae\").\n\nBříza žlutá roste na východě Spojených států a v Kanadě. Dorůstá výšky až 30 metrů. Průměr kmene dosahuje až 60 cm. Dožívá se až 150 let. Kmen je rovný, kůra je smetanově až bronzově zbarvená. Listy jsou 6 cm dlouhé. Mladé listy a výhony mají chlupatý povrch. Kvete na jaře. Nemá velké nároky na vlhkost a úrodnost půdy.\n\nZ kůry mladých větviček se získává vonná silice. Strom se těží pro kvalitní a ohebné dřevo, ale vysazuje se i pro okrasu.\n\nOd roku 1993 je tento strom symbolem kanadské provincie Québec.\n\n"}
{"id": "1110454", "url": "https://cs.wikipedia.org/wiki?curid=1110454", "title": "Aranjuez", "text": "Aranjuez\n\nAranjuez je město nacházející se 42 km jižně od Madridu v nejjižnější části Madridského společenství. Leží na soutoku řek Tajo a Jarama. Město je známé díky renesančnímu královskému paláci, který byl roku 2001 zapsán na seznam světového dědictví UNESCO. Stejnou slávu městu přinesl i kytarový \"Aranjuezský koncert\" Joaquína Rodriga.\n\nExistuje několik teorií o původu názvu. Nejpřijímanější je teorie, že výraz pochází z baskického \"arantza\" („hloh“). Jiná teorie říká, že výraz pochází z latinského \"Ara Jovis\" nebo \"Ara Iovia\", tedy Jupiterův oltář.\n\nV roce 1178 území kolem Aranjuezu získal řád svatojakubských rytířů. V 16. století byl vystavěn renesanční královský palác. Dne 17. března 1808 vypuklo v Aranjuezu povstání proti králi Karlu IV., který poté abdikoval ve prospěch svého syna Ferdinanda VII.\n\nStavba byla započata ve druhé polovině 16. století na popud krále Filipa II.. Projektanty paláce se stali architekti Juan de Herrera a Juan Bautista de Toledo, kteří také navhrli palác El Escorial. Stavba byla dokončena v polovině 18. století za vlády Ferdinanda VI.; za vlády Karla III. byla přistavěna další dvě křídla.\n\nJedna z prvních španělských arén pro koridu byla otevřena královnou Marií Luisou Parmskou roku 1797. Aréna měla kapacitu 9000 diváků, a to i přesto, že v době jejího otevření mělo město ne více než 4300 obyvatel. Je zde dvanáct veřejných vchodů, které vedou do třech kruhových galerií, přičemž v každé galerii je deset kamenných lavic k sezení. Členové královské rodiny a jejich hosté používali zvláštní vchod, který vedl přímo na královskou galerii. Po požáru roku 1809 byla aréna opravena a král Ferdinand VII. ji věnoval městu.\n\nAranjuez leží v hlubokém údolí řeky Tajo, kde se nachází velmi úrodná půda vhodná pro pěstování pšenice a dalších obilovin. Hojné je pěstování chřestu, jahod, ale také vinné révy a vodních melounů. K dalším významným zemědělským produktům patří čirok, slunečnice, rajčata, brambory, artyčoky nebo chilli papričky.\n\nBlízkost Madridu a kvalitní železniční i silniční spojení vytváří z Aranjuezu vhodné město pro průmyslovou výrobu. Ve městě je tak zastoupen průmysl chemický (výroba laků, barviv), potravinářský (rafinování cukru), farmaceutický či strojírenský (firma Bosch), stejně jako výroba informačních technologií (Indra Sistemas).\n\nVětšina průmyslu je soustředěna na západ od železniční stanice nebo v průmyslové zóně na jihu města.\n\n\n"}
{"id": "1110456", "url": "https://cs.wikipedia.org/wiki?curid=1110456", "title": "Projekt 1400", "text": "Projekt 1400\n\nProjekt 1400 (v kódu NATO třída Zhuk) je třída hlídkových člunů sovětského námořnictva z doby studené války. Čluny byly primárně určeny pro ochranu sovětských hranic. Třída byla stavěna v několika verzích a exportována do řady dalších zemí.\n\nHlídkové čluny této třídy byly objednány KGB. Do služby vstupovaly od roku 1968. Přesný počet postavených člunů není znám. Podle některých zdrojů přesáhl 200 člunů.\n\nVýzbroj sovětských plavidel projektu 1400 tvořily dva 14,5mm kulomety. Čluny byly vybaveny navigačním radarem. Pohonný systém tvořily dva diesely M-50, o celkovém výkonu 2400 hp, pohánějící dva lodní šrouby. Nejvyšší rychlost dosahovala 30 uzlů. Dosah byl 4520 námořních mil při rychlosti 13 uzlů.\n\n\n"}
{"id": "1110457", "url": "https://cs.wikipedia.org/wiki?curid=1110457", "title": "Mimar Sinan", "text": "Mimar Sinan\n\nMimar Sinan (15. duben 1489, Ağırnas - 17. červenec 1588, Istanbul) byl turecký architekt, nejvýznamnější architekt Osmanské říše, který navrhoval klíčové stavby, zejména mešity, za tří sultánů - Sulejmana I., Selima II. a Murada III., tedy na vrcholu moci této říše.\n\nJeho rodiče byli řečtí ortodoxní křesťané, jeho původní křesťanské jméno bylo Josef. Sinan pracoval se svým otcem jako kameník a tesař, ovšem roku 1512 byl odveden do janičárského vojska a přestoupil na islám. Jako muslimské jméno zvolil Sinan (přízvisko \"Mimar\" značí v turečtině „stavitel“, tedy označovalo původně povolání, nicméně časem začalo být užíváno jako součást jména). Někdy je též nazýván \"Mimar Koca Sinan\" („Velký stavitel Sinan“). \n\nJeho první stavby - mosty a pevnosti - vznikaly ještě za služby v armádě a pro armádu. Díky tomu si jeho talentu povšiml dvůr Sulejmana I. Roku 1539 pro něj Sinan navrhl první civilní stavbu a poté byl čtyřicet let hlavním dvorním architektem. Za tu dobu navrhl a nechal vystavět 79 mešit, 34 paláců, 33 veřejných lázní, 19 hrobek, 55 veřejných škol, 16 chudobinců a 7 madrás (církevních škol). Různé zdroje se v počtu jeho staveb rozcházejí, ale shodují se na tom, že navrhl přes 300 budov. Třemi jeho nejznámějšími a nejoceňovanějšími stavbami jsou Princova mešita v Istanbulu (\"Şehzade Camii\") dokončená roku 1548, Sulejmanova mešita v Istanbulu (\"Süleymaniye Camii\") vystavěná v letech 1550–57 a Selimova mešita v Edirne (\"Selimiye Camii\") z let 1569–75. \n\nSinan neskrýval inspiraci v byzantské architektuře, zejména chrám Hagia Sofia byl zjevně předlohou Sulejmanovy mešity. Jeho osobitý styl charakterizuje užití menších doplňkových kopulí a polokopulí, jež zvětšovaly centrální prostor a posilovaly dojem monumentálnosti zvenčí i zevnitř. V tom byla jeho práce průkopnická. Podobně je jeho původním stylovým znakem užití čtyř minaretů, které prostor mešity ohraničují. K jeho dalším dílům patří Karađoz-begova mešita, Mešita Banja Baši v bulharské Sofii, Most Mehmeda Sokoloviće (památka UNESCO) v bosenském Višegradu aj.\n\nZaložil též významnou architektonickou školu, jeho žáci navrhli Mešitu sultána Ahmeda, Stari most v Mostaru či Tádž Mahal. V Istanbulu se dnes po něm jmenuje umělecká univerzita: \"Mimar Sinan Güzel Sanatlar Üniversitesi\".\n"}
{"id": "1110458", "url": "https://cs.wikipedia.org/wiki?curid=1110458", "title": "Tremalzo (průsmyk)", "text": "Tremalzo (průsmyk)\n\nPrůsmyk Tremalzo ( ) je průsmyk v Autonomní provincii Trento v Itálii mezi mezi městem Trento a Gardským jezerem.\nHorská silnice byla vybudována ze strategických důvodů za 1. světové války. Jižní svah je sjízdný pouze terénním vozidlem. Od září do května jsou třeba sněhové řetězy. Maximální stoupání činí 14%.\n\n"}
{"id": "1110461", "url": "https://cs.wikipedia.org/wiki?curid=1110461", "title": "Stars (album, Simply Red)", "text": "Stars (album, Simply Red)\n\nStars je čtvrté studiové album britské skupiny Simply Red, které bylo vydáno 30. září 1991. V roce 1992 bylo nominováno na Mercury Prize.\n\nAutorem všech skladeb je Mick Hucknall, pokud není uvedeno jinak.\n\n\n"}
{"id": "1110469", "url": "https://cs.wikipedia.org/wiki?curid=1110469", "title": "Markov chain Monte Carlo", "text": "Markov chain Monte Carlo\n\nMarkov chain Monte Carlo (MCMC, česky asi \"Monte Carlo pomocí Markovova řetězce\") je ve statistice třída algoritmů pro vzorkování z pravděpodobnostního rozdělení založená na konstrukci Markovova řetězce, který má požadované rozdělení jako svou rovnovážnou distribuci. Stav řetězce po několika krocích se pak použije jako vzorek z požadované distribuce. Kvalita vzorku se zvyšuje se zvýšením počtu kroků.\nMetody Monte Carlo pomocí náhodné procházky tvoří velkou podtřídu MCMC metod.\n\n\nPokud se použije metoda MCMC pro aproximaci vícerozměrného integrálu, soubor \"chodců\" se pohybuje náhodně. Pro každý bod, kde chodec zastaví, se hodnota integrandu v tomto bodě započítává do integrálu. Chodec pak může provést řadu průběžných kroků po okolí, hledaje místo s přiměřeně velkým přínosem pro integrál, do kterého se přesune v dalším kroku.\n\nMetody Monte Carlo s náhodnou procházkou patří mezi náhodné simulace neboli Monte Carlo metody. Nicméně, náhodné vzorky integrandu používané při běžné Monte Carlo integraci jsou jsou statisticky nezávislé, kdežto ty používané v metodách MCMC jsou korelovány. Markovův řetězec je konstruován takovým způsobem, aby měl daný integrand jako svou rovnovážnou distribuci.\n\nPříklady metod Monte Carlo s náhodnou procházkou zahrnují následující:\n\n\nMarkov Chain quasi-Monte Carlo (MCQMC)\nObvykle není těžké sestavit Markovův řetěz s požadovanými vlastnostmi. Obtížnější problém je určit, kolik kroků je zapotřebí ke konvergenci k stacionárnímu rozdělení s přijatelnou chybou. Dobrý řetěz bude mít rychlé mísení: stacionární distribuce je dosaženo rychle z libovolné počáteční pozice.\n\nTypicky, MCMC vzorkování pouze aproximuje cílovou distribuci, protože je tam vždy nějaký zbytkový efekt počáteční pozice. Sofistikovanější algoritmy založené na MCMC, jako například coupling from the past můžou produkovat přesné vzorky, za cenu dodatečného výpočtu a neomezeného (i když konečného v očekávání) času běhu.\n\nMnoho metod Monte Carlo s náhodnou procházkou se pohybuje po rovnovážné distribuci v relativně malých krocích, bez tendence, aby kroky pokračovaly ve stejném směru. Tyto metody jdou snadno implementovat a analyzovat, ale bohužel může trvat dlouhou dobu, než procházka prozkoumá celý prostor. Chodec se často vrací zpět a pokrývá již prozkoumaný prostor.\n\n\n\n"}
{"id": "1110471", "url": "https://cs.wikipedia.org/wiki?curid=1110471", "title": "Podhůří (Vysoká Pec)", "text": "Podhůří (Vysoká Pec)\n\nPodhůří (do roku 1950 Šimperk, ) je zaniklá vesnice v okrese Chomutov. Stála v nadmořské výšce 307 m n. m. asi půl kilometru severovýchodně od Vysoké Pece, ke které jako místní část patřila. Zůstalo po ní katastrální území \"Podhůří u Vysoké Pece\" s rozlohou 6,01 km². V souvislosti s těžbou hnědého uhlí v lomu ČSA bylo Podhůří v osmdesátých letech dvacátého století vysídleno a v roce 1990 zaniklo.\n\nPůvodní německý název vesnice, který prošel složitějším jazykovým vývojem, zněl (krásná hora). V historických pramenech se jméno vesnice vyskytuje ve tvarech: Schumburgk (1542), Ssombergk (1549), Ssonbergk (1555 a 1561), Schönbrieg (1594), Schömberg (1596), Ssönburgk (1654), Schimberg (1713) a Schimberg nebo Schimburg (1846).\n\nNa vrchu \"Jedlová\" bylo v blízkosti ložisek železných rud objeveno a prozkoumáno třináct polozemnic knovízské kultury. Kromě nich byly na lokalitě nalezeny také keramické střepy z devátého století. Podél východní strany sídliště vede kamenný val široký 150 cm. Lokalita je považována za hradiště štítarské kultury nebo výšinné sídliště. Je však také možné, že val je pozůstatkem středověké vesnice nebo představuje pouhou haldu navršeného kamene.\n\nPrvní písemná zmínka o vesnici pochází z roku 1542.\n\nSeverozápadně od vesnice byl malý důl, kde se těžila železnorudná žíla a ruda se zpracovávala ve Vysoké Peci. V roce 1786 je zmiňován také kamenečný důl, ve kterém bylo získáno několik set centnýřů suroviny. Ve čtyřicátých letech devatenáctého století byl mezi Vysokou Pecí a Podhůřím otevřen hnědouhelný důl Karel se štolou Natálie.\n\nPři sčítání lidu v roce 1921 zde žilo 339 obyvatel (z toho 165 mužů), z nichž byli čtyři Čechoslováci, 330 Němců a pět cizinců. Kromě čtyř evangelíků, pěti židů a dvou lidí bez vyznání patřili k římskokatolické církvi. Podle sčítání lidu z roku 1930 měla vesnice 357 obyvatel: dva Čechoslováky, 352 Němců a tři cizince. S výjimkou pěti evangelíků a devatenácti lidí bez vyznání se hlásili k římskokatolické církvi.\n\nVe vesnici stávala pozdně barokní kaple z osmnáctého století se sanktusovou vížkou. K této kapli byla v následujícím století přistavěna obdélná novogotická loď. Zanikla spolu s vesnicí.\n\n"}
{"id": "1110473", "url": "https://cs.wikipedia.org/wiki?curid=1110473", "title": "Milan Svoboda (režisér)", "text": "Milan Svoboda (režisér)\n\nMilan Svoboda (29. prosince 1883 Praha – 27. dubna 1948 Praha) byl český divadelní režisér, pedagog a překladatel.\n\nStudoval na univerzitě v Praze filozofii a moderní filologii a získal titul PhDr. Od roku 1912 byl profesorem na gymnáziu v Roudnici nad Labem. Zde také hrál a režíroval v ochotnickém spolku \"Hálek\". Později byl profesorem na gymnáziu v Praze v Křemencové ulici, k jeho žákům patřil mj. Ladislav Boháč, kterého přivedl na konzervatoř a k divadlu. Od roku 1919 pracoval v divadelním odboru Ministerstva školství a národní osvěty.\n\nV roce 1921 se stal prvním šéfem činohry Slovenského národního divadla. V roce 1923 se vrátil do Prahy a zde byl v letech 1925 až 1935 angažován jako stálý hostující režisér v činohře Národního divadla v Praze.\n\nOd roku 1939 byl režisérem a uměleckým šéfem Divadla Anny Sedláčkové, které ji také pomáhal zakládat. Uvedl zde dvě hry Karla Čapka – \"Loupežník\" a \"Věc Makropulos\", což upoutalo pozornost kolaborantského tisku (např. článek ve \"Vlajce\" dne 19. září 1941) a byl nucen v roce 1942 divadlo opustit;.\n\nK divadlu se vrátil až po válce a v letech 1945/1946 vedl činohru v Mostě, v další sezóně byl hostujícím režisérem činohry v Teplicích. V roce 1947 se stal šéfem činohry v Kladně, kde působil až do své smrti.\n\nV letech 1924 – 1941 byl profesorem na dramatickém oddělení Státní konzervatoře hudby v Praze. Po penzionování Jaroslava Hurta se Svoboda ujal organizace výuky, přičemž vychovával posluchače v realistické divadelní tradici kvapilovského typu. K jeho žákům patřili např. Svatopluk Beneš a také Jan Pivec a Ota Ornest. Kromě dějin divadla a herectví a režie vyučoval také slovesnost, českou a všeobecnou literaturu, rozbor českých a světových dramat a dějiny výtvarných umění. Současně vyučoval jako externí lektor deklamaci a recitaci na Filozofické fakultě Univerzity Karlovy.\n\nByl autorem několika dramatických skic na témata Aloise Jiráska (\"U Butteauů\"; \"V České expedici\") a také se zabýval překlady, zvláště z francouzštiny a latiny. Založil a redigoval v Praze a v Roudnici nad Labem beletristickou edici \"Kytice\", která v letech 1911–1913 a 1921–1929 vydala řadu titulů, mj. \"Kytici\" K. H. Máchy, českou prózu a poezii Boženy Němcové, K. H. Borovského, Edvarda Béma a dalších.\n\nČást literární pozůstalosti je uložena v Památníku národního písemnictví v Praze.\n\nJeho dcerou byla herečka Eva Svobodová (1907–1992) a synem byl herec Miroslav Svoboda (1910–1988).\n\n\n\n\n"}
{"id": "1110479", "url": "https://cs.wikipedia.org/wiki?curid=1110479", "title": "Křížová cesta (Petrovice)", "text": "Křížová cesta (Petrovice)\n\nKřížová cesta v Petrovicích na Příbramsku vede od kapličky svaté Anny u Kuníčku ke kapličce v Kuní v Petrovicích u Sedlčan, okres Příbram.\n\nDva kilometry dlouhá křížová cesta mezi Kuním a Kuníčkem v Petrovicích vznikla v roce 2000. Jednotlivá zastavení s motivy poslední cesty Ježíše Krista jsou vytesána do místních žulových kamenů. Jejich autorem je akademický sochař Ivar Kodym z obce Jalovčí. Křížová cesta byla roku 2000 i vysvěcena. Vznik křížové cesty iniciovali a na její zhotovení přispěli místní občané.\n\nCesta je součástí naučné stezky Petrovicko.\n\n\n"}
{"id": "1110481", "url": "https://cs.wikipedia.org/wiki?curid=1110481", "title": "Mistrovství světa juniorů v orientačním běhu 2012", "text": "Mistrovství světa juniorů v orientačním běhu 2012\n\n23. Mistrovství světa juniorů v orientačním běhu proběhlo na Slovensku ve dnech 7. až 14. července 2012. Centrum závodů JMS bylo ve městě Košice ležícím ve východní části Slovenska v Košickém kraji, v blízkosti hranice s Maďarskem.\n\n"}
{"id": "1110482", "url": "https://cs.wikipedia.org/wiki?curid=1110482", "title": "Antonín Berger", "text": "Antonín Berger\n\nAntonín Berger (8. dubna 1861 Lysá nad Labem – 24. října 1930 Praha) byl pražský cukrář, zakladatel tradice moderního českého cukrářství, známý i za hranicemi Československa. Jeho znalosti, dovednosti a cukrářský um proslavil vysoce kvalitní výrobky nejen doma, ale i v zahraničí.\n\nVyučil se 1874 v Nových Benátkách. Po vyučení pracoval v různých cukrářských firmách (v Brandýse nad Labem u fy Růžek, ve Vídni u fy Meizer, v Praze u fy Stutzik, v Praze u fy Melzer, v Klostereneuburgu u fy Fisher, též Bratislavě, Budapešti a Mnichově.)\n\nZískané praktické zkušenosti a vědomosti dobře použil po převzetí a zmodernizování staršího cukrářského závodu v Ústí nad Labem když se osamostatnil roku 1887. Započal ihned tvůrčím způsobem ve svých recepturách využívat poznatky a zkušenosti získané u předchozích zaměstnavatelů během své praxe. Brzy byly jeho výrobky známé a oblíbené u široké veřejnosti.\n\nMajitel slibně prosperující cukrářské firmy po několik let musel snášet národnostní ústrky od části německého obyvatelstva. Jeho závod bojkotovali a štvali proti němu.\n\nV roce 1895 se proto odstěhoval do Prahy, kde navázal na tradici Stelzigovy cukrárny a zřídil později svou vlastní cukrárnu ve Vodičkově ulici čp. 38/II na nároží Václavského náměstí. Pod jeho vedením zde vznikla jedna z nejproslulejších cukráren a kaváren secesní Prahy. Otevření této cukrárny bylo významným počinem, protože jím byla zahájena tradice výroby jemných cukrářských výrobků excelentní kvality. Rozsáhlé moderní prostory v 1. patře domu byly otevřeny velkými okny, a kromě konzumace a společenské úlohy sloužily jako herna kulečníku.\n\nJeho heslo: \"Jednoduchost, kvalita, prodejnost\". Odtud se datuje zrod českého moderního cukrářství.\nBergerovy pokrokové přístupy i postupy silně ovlivnily všechny pražské cukráře. Všichni ho chtěli napodobit a zlepšit dle vzoru Antonína Bergera své výrobky a receptury, aby dosáhli kvalitativně i chuťově lepších výrobků. Vybavení nových cukráren bylo silně ovlivněno i po stránce řešení interiérů cukráren a kaváren. Kvalitativní změna cukrářské výroby sebou přinesla brzy dosažení světového jména zásluhou zejména Antonína Bergera. On to byl, kdo dbal na odbornost i kvalitu, a vyučil mnohé cukrářské pracovníky.\n\nJeho pýchou byla i vlastní čokoláda. Vyráběla se z dokonalých kakaových bobů z Francie. Před příchodem Němců v roce 1938 nechal pan Berger celý sklad s drahými a kvalitními kakaovými boby ukrýt – zazdít. Bergerovi neuznávali nikdy v receptech žádnou náhražku. Dodnes se v cukrárnách prodává malý dort „Batul\", který vymyslela ženská část Bergerovy rodiny, inspirovaná tehdy populární dětskou knížkou Johna Habbertona „ Hýta a Batul.\"\n\nPan Berger si nepotrpěl na výstřednost a okázalost. Pravidelně se vzdělával. Studoval odborné trendy i postupy u významných cukrářských závodů v cizině i doma, publikoval je v oborovém časopisu \"Český cukrář\" a pak důsledně uplatňoval v praxi ve své firmě.\n\nByl průkopníkem moderní cukrářské výroby, která vyšla z velice skromných poměrů. Vypracoval se vlastní pílí i nadáním a stal se mistrem cukrářského oboru. Respektoval slušnost, poctivost a morálku.\n\nPo politických změnách v roce 1948 a následujícím znárodnění byla cukrářská tradice rodu Bergrů přerušena. České cukrářství tak přišlo o nadějné pokračovatele v tomto oboru.\n\nAž do pádu komunismu fungovala stále v domě pana Bergera cukrárna, která se jmenovala City. Stále se tu říkalo „U Bergera\", ale dorty a zákusky se sem jen dovážely a výrobna byla zrušena. Náhražky nahradily někdejší kvalitní výchozí suroviny.\n\n2. světová válka ovlivnila záporně rozkvět cukrářského oboru. Ještě hlouběji však ovlivnila cukrářskou profesi změna režimu po roce 1948. Došlo k znárodnění cukrářských živností a mnoho kvalifikovaných cukrářů muselo přejít do jiných odvětví, do strojírenských, dokonce hornických profesí. Velmi to ovlivnilo rozkvět cukrářského oboru. Odborníci odcházeli z výroben a s nimi i jejich praktické zkušenosti a znalosti.\n\nVýznamné přední místo v evropském cukrářství, o které se zasloužil cukrář Antonín Berger, se stalo minulostí.\n\n\n\n"}
{"id": "1110483", "url": "https://cs.wikipedia.org/wiki?curid=1110483", "title": "Matteo Capranica", "text": "Matteo Capranica\n\nMatteo Capranica (26. srpna 1708, Amatrice – po roce 1776, Neapol) byl italský varhaník a hudební skladatel.\n\nÚdaje o jeho životě jsou nejisté a často rozporné. Jako místo narození se zpravidla uvádí Amatrice, asi 50 km severovýchodně od Rieti, ale někteří životopisci zmiňují i Řím nebo Neapol. Jisté je, že po většinu svého života působil v Neapoli. Studoval na neapolské konzervatoři \"Conservatorio di Sant'Onofrio a Porta Capuana\". Jeho učiteli byli Nicola Porpora, Ignazio Prota a Francesco Feo. Po dokončení studia působil jako kapelník v několika neapolských chrámech a věnoval se komponování jak světské tak církevní hudby. Mnoho let byl varhaníkem neapolské katedrály (\"Cattedrale metropolitana di Santa Maria Assunta\").\n\nJeho první opera, \"Il Carlo\", měla premiéru v \"Teatro Nuovo\" v Neapoli v roce 1736. Do roku 1753 zkomponoval ještě osm oper. Další dvě opery jsou mu připisovány, ale autorství nebo skladatelský podíl, nejsou zcela jisté. Často se také uvádí, že dokončil nedokončenou operu \"La finta frascatana\" Leonarda Lea. Kromě oper komponoval chrámové skladby, oratoria, skladby pro cembalo a jednotlivé koncertní árie.\n\n\n\n\n"}
{"id": "1110484", "url": "https://cs.wikipedia.org/wiki?curid=1110484", "title": "Josef Petržela", "text": "Josef Petržela\n\nJosef Petržela (* 31. srpna 1965) je československý basketbalista a trojnásobný vicemistr Československa (1989, 1990, 1991).\n\nV československé basketbalové lize hrál za Sparta Praha (1986–1991, 5 sezón), se kterou získal tři stříbrné medaile za druhá místa v československé lize letech 1989 až 1991 a dvě sedmá místa.\n\nS týmem Sparta Praha se zúčastnil 2 ročníků FIBA Poháru Korač v letech 1989–1991, zaznamenal 13 bodů ve 4 zápasech. \n\nPo skončení basketbalové kariéry se věnuje podnikatelské činnosti. Je také trenérem s licencí FIBA.\n\n\n\n\n\n\n"}
{"id": "1110485", "url": "https://cs.wikipedia.org/wiki?curid=1110485", "title": "Martin Bělík", "text": "Martin Bělík\n\nIng. Martin Bělík (* 12. září 1967 Sokolov) je československý basketbalista a dvojnásobný vicemistr Československa (1990, 1991).\n\nV československé basketbalové lize hrál za Sparta Praha (1989-1992, 3 sezóny), se kterou získal dvě stříbrné medaile za druhá místa v československé lize letech 1990, 1991 a páté místo v roce 1992. Poté odjel hrát basketbal do Německa (Hamburg).\n\nS týmem Sparta Praha se zúčastnil jednoho ročníku Poháru vítězů pohárů v basketbalu mužů v ročníku 1991-1992, zaznamenal 14 bodů ve 2 zápasech. \n\nPo skončení basketbalové kariéry se věnuje podnikatelské činnosti.\n\n\n\n\n\n"}
{"id": "1110488", "url": "https://cs.wikipedia.org/wiki?curid=1110488", "title": "Pohlody", "text": "Pohlody\n\nPohlody () jsou zaniklá vesnice v okrese Chomutov. Byly místní částí Vrskmaně a stály asi 1,5 km severovýchodně od ní, těsně u hranice s okresem Most. Zanikly v roce 1979 v důsledku těžby hnědého uhlí v lomu Jan Šverma.\n\nNázev vesnice vznikl z osobního jména ve významu ves Pohlodů. Jméno bylo odvozeno ze slovesa \"pohlodati\" (částečně ohlodat). V historických pramenech se jméno vesnice vyskytuje ve tvarech: Polad (1542), Pohlody (1555 a 1561), Polety (1591), Polety (1621), Pallet nebo Pahlet a Pohled (1787 a 1846).\n\nPrvní písemná zmínka o vesnici pochází z roku 1420, ale podle Zdeny Binterové vesnice existovala už ve třináctém století, kdy byly manstvím mosteckého hradu. V první polovině patnáctého století se majitelem stal Lorenc Glac ze Starého Dvora, po kterém je zdědila dcera Anna. Sňatkem tak Pohlody přešly do majetku Šebestiána z Veitmile. Jako další majitel je uváděn Kryštof Dornheim z Dornheimu, který vesnici prodal majitelům mosteckého hradu. Tím se roku 1585 stal Ladislav Popel z Lobkovic. Roku 1593 byl Ladislav Popel obviněn ze spiknutí proti císaři, a uprchl proto ze země. Brzy poté byl v nepřítomnosti odsouzen ke ztrátě majetku a trestu smrti. Od krále poté hrad i s příslušenstvím koupilo roku 1595 město Most.\n\nV první polovině sedmnáctého století se v držení vesnice vystřídalo několik majitelů. V letech 1617–1627 to byla Kateřina Belwiczová, rozená Satenéřová a roku 1621 ji, spolu s Vrskmaní, Holešicemi, Komořany a Langendorfem, koupil Ladislav Julius Kurzbach z Trachenbuku a Milče, po němž Pohlody roku 1641 vlastnila jeho vdova Alžběta Kurzbachová z Harretu. Snad už v polovině sedmnáctého století Pohlody získali Lobkovicové, kteří je nejpozději roku 1695 připojili ke svému panství Nové Sedlo – Jezeří, u kterého vesnice zůstala až do zrušení poddanství.\n\nNedochovaly se žádné záznamy o případných událostech během třicetileté války, ale vesnice pravděpodobně utrpěla značné škody, protože podle popisu v berní rule z roku 1654 měla domy ve špatném stavu. Tehdy v ní žili čtyři sedláci a šest chalupníků. Dohromady vlastnili třináct potahů a chovali osmnáct krav, osmnáct jalovic, 51 ovcí, 31 prasat a dvanáct koz.\n\nHnědouhelný důl mezi vesnicí a Novým Sedlem založili Lobkovicové už v roce 1780 (později byl nazván Ondřej). Komorováním se v něm těžily dvě sloje o mocnostech 90–120 centimetrů a 250–270 centimetrů. Roku 1872 důl od Lobkoviců koupil Uhelný průmyslový spolek. Tehdy v něm pracovalo 25 horníků a roční produkce bývala okolo patnácti tisíc tun uhlí. Uhlí se dodávalo do kamencové hutě Kryštof v Chomutově a později také do okolních továren. S několika přestávkami důl fungoval až do roku 1920, ale ve třicátých letech dvacátého století byl připojen ke strupčickému dolu Anna společnosti Union, u kterého byl využíván jako větrací jáma. Celková produkce dolu se odhaduje na 600 000 – 700 000 tun kvalitního uhlí. Mezi Vrskmaní a Pohlody býval důl Aurora, jehož štoly zasahovaly až k Pohlodům. Roku 1885 se v důsledku poklesu terénu nad štolami v Pohlodech zřítily dva domy.\n\nTěžba hnědého uhlí nakonec vedla k úplnému zániku vesnice. Roku 1979 byla úředně zrušena a stržena kvůli rozšiřování Lomu Jan Šverma.\n\nPři sčítání lidu v roce 1921 zde žilo 190 obyvatel (z toho 93 mužů), z nichž bylo pět Čechoslováků, 182 Němců a tři cizinci. Kromě jednoho člověka bez vyznání patřili k římskokatolické církvi. Podle sčítání lidu z roku 1930 měla vesnice 177 obyvatel: patnáct Čechoslováků, 161 Němců a jednoho cizince. S výjimkou 21 lidí bez vyznání se hlásili k římskokatolické církvi.\n\nPo zrušení poddanství se Pohlody staly samostatnou obcí, ale při sčítání lidu v roce 1869 už byly osadou Nového Sedla (tehdy Novosedel). Roku 1924 byly převedeny k Vrskmani, u které zůstaly do roku 1945, kdy se opět staly samostatnou obcí. Tou zůstaly do územní reorganizace v roce 1960, kdy se opět staly částí Vrskmaně. Úředně vesnice zanikla 1. ledna 1979.\n\n\n\n"}
{"id": "1110489", "url": "https://cs.wikipedia.org/wiki?curid=1110489", "title": "Kyjice", "text": "Kyjice\n\nKyjice () jsou zaniklá vesnice v okrese Chomutov. Ležely v nadmořské výšce 271 metrů. asi 2,5 km východně od Jirkova a v době svého zániku byly místní části obce Vrskmaň. Zanikly v roce 1979 při stavbě vodní nádrže Újezd. Katastrální území \"Kyjice\" je součástí Vrskmaně a měří 2,85 km².\n\nNázev vesnice je odvozen ze jména Kyja ve významu ves lidí Kyjových. V těsném sousedství Kyjic se nacházela osada \"Okrouhlá.\" Obě osady postupně splynuly, a pro spojenou vesnici se začal používat název Okrouhlé Kyjice. V historických pramenech se jméno vyskytuje ve tvarech: Keycz (1383), Scheiblechtkeicz (1420), z Kigicz (1405), in Keycziczich (1417), in Kercziczich (1437), in Kercziczich alias Kygiczich (1449), in villa Kaycz (1455), Kaicz (1457), pod okruhlymi Kygiczy (1460), in Kygiczích (1464), vsí Kycziczemi Wokrauhlau (1539), wokrauhly Keycz (1542), ve vsi Wokrauhle Kycze (1553), Kyczycze Wokrauhlau (1608), Kaitz, Keitz nebo Kogitz (1787) a Kajice nebo Kaitz (1854).\n\nPrvní písemná zmínka o Kyjicích pochází z roku 1383, kdy vesnice byla manstvím hradu Nový Žeberk. Na kyjické tvrzi tehdy sídlil jakýsi Hák, který byl pravděpodobně předkem rytířského rodu z Kyjic. V patnáctém století vesnice patřila k jirkovskému, respektive červenohrádeckému panství. Někdy v té době se Okrouhlé Kyjice spojily s Dlouhými Kyjicemi, které stály původně na území novosedelského statku. Část Okrouhlých Kyjic koupil roku 1553 Jáchym Hora z Ocelovic, kterému patřilo Nové Sedlo. V roce 1558 získal Kryštof z Karlovic od města Jirkov kyjický mlýn s loukou.\n\nKoncem šestnáctého století Kyjice patřily k chomutovskému panství, ale berní rula z roku 1654 je uvádí u novosedelského panství. Ve vsi v té době žilo deset sedláků, šest chalupníků a jeden zahradník. Dohromady měli 25 potahů a chovali třicet krav, 27 jalovic, 86 ovcí a šestnáct koz. Jeden ze sedláků provozoval mlýn s jedním kolem (původně se dvěma) a jeden chalupník pracoval jako tesař. Na polích se pěstovala pšenice a žito.\n\nPodle z roku 1787 od Jaroslava Schallera patřily Kyjice v poslední čtvrtině osmnáctého století k novosedelskému panství a stálo v nich 31 domů. Johann Gottfried Sommer ve svém díle z roku 1846 uvádí 247 obyvatel v 36 domech, panský dvůr, dva mlýny a hostinec. Koncem devatenáctého století pracovali obyvatelé Kyjic zejména v zemědělství a v jirkovských továrnách. V samotné vsi býval statek, který patřil k Jezeří, tři hostince, dva vodní mlýny, parní továrna na výrobu vaty a továrna Sanitas, kde se vyráběly obvazové materiály a hygienické pomůcky, které se vyvážely do jižní Evropy, Egypta a Ruska. V okolí vesnice se nacházelo 77 hektarů důlních měr v majetku společnosti . Jedním z hnědouhelných dolů byl Servác uzavřený před rokem 1905. Roku 1870 měli Lobkovicové v Kyjicích pilu s vlastním vodním náhonem, ale roku 1926 už nefungovala a část jejích budov sloužila v areálu blíže neznámého uhelného dolu.\n\nBěhem druhé světové války ve vsi fungovala nemocnice pro zajatce z Ukrajiny, kteří pracovali v okolí Jirkova. Většina pacientů však v nemocnici umírala. V polovině a koncem roku 1944 vesnici zasáhlo bombardování. Po válce se správy Kyjic dne 8. května 1945 ujala správní komise tvořená pěti Čechy. O dva roky později bylo založeno strojní družstvo a roku 1950 zahájilo svou činnost jednotné zemědělské družstvo.\n\nVesnice zanikla v roce 1979 při stavbě vodní nádrže Újezd.\n\nKyjice stávaly v Ústeckém kraji v katastrálním území Kyjice o rozloze 2,85 km² asi tři kilometry východně od Jirkova a sedm kilometrů severovýchodně od Chomutova. Geologické podloží tvoří neogénní sedimenty: písky, štěrky a jíly, pod kterými jsou uložené hnědouhelné sloje. Celé území patří k chráněným ložiskovým územím Nové Sedlo nad Bílinou a Otvice. V geomorfologickém členění Česka leží lokalita v Mostecké pánvi, konkrétně v podcelku Chomutovsko-teplická pánev a v okrsku Jirkovská pánev. Část povrchu byla významně přeměněna výstavbou Ervěnického koridoru a vodní nádrže Újezd. Z půdních typů se v severní části území vyskytuje pseudoglej pelický a jižní část pokrývá kambizem arenická. Hranice mezi oběma oblastmi vede ve směru východ–západ přibližně v polovině délky hráze vodní nádrže Újezd.\n\nVelkou část katastrálního území zabírá vodní nádrž Újezd a do nejjižnější části zasahuje také vodní nádrž Zaječice. Vesnicí protékala řeka Bílina, na které byla koncem padesátých let dvacátého století postavena vodní nádrž Kyjice, jejímž úkolem bylo snížit povodňové průtoky a později chránila Lom Československé armády před průnikem vody do lomové jámy. Nádrž se dochovala asi 0,5 kilometru pod hrází vodní nádrže Újezd.\n\nPři sčítání lidu v roce 1921 zde žilo 420 obyvatel (z toho 207 mužů), z nichž bylo 37 Čechoslováků, 373 Němců a deset cizinců. Kromě devíti evangelíků a dvanácti lidí bez vyznání patřili k římskokatolické církvi. Podle sčítání lidu z roku 1930 měla vesnice 511 obyvatel: 78 Čechoslováků, 427 Němců a šest cizinců. Náboženská struktura bylo mnohem pestřejší. Stále převažovala římskokatolická většina, ale pět lidí se hlásilo k evangelickým církvím, devět k církvi československé, jeden k izraelské, tři k dalším neuvedeným církvím a 53 lidí bylo bez vyznání.\n\nPo zrušení poddanství se v roce 1850 Kyjice staly samostatnou obcí s osadou Újezd. Podle údajů ze sčítání lidu byly v letech 1869–1930 osadou Jirkova. Po druhé světové válce byly ještě připojeny k Jirkovu, ale v roce 1950 se znovu osamostatnily. V červenci roku 1960 se Kyjice i s Újezdem staly částí obce Vrskmaň. Úředně vesnice zanikla 1. ledna 1979.\n\nAsi 600 metrů od středu vesnice stával mlýn \"Pila,\" u kterého se dosud dochovalo torzo kyjické tvrze. Uprostřed vesnice stávala zděná kaple Nejsvětější Trojice z poloviny devatenáctého století. Měla obdélný půdorys, průčelí zdůrazněné trojúhelníkovým štítem a zvonici. Uvnitř býval oltář z roku 1815. Barokní socha svatého Jana Nepomuckého z počátku osmnáctého století byla během demolice obce spolu se zdejšími smírčími kříži a křížem s plastikou Ježíše přesunuta do Vrskmaně. Kříž původně stával u cesty na hranici katastrálních území Kyjic a Újezda, zatímco socha bývala u mostu přes Bílinu, kde se křížily cesty do Červeného Hrádku, Chomutova a Mostu.\n\n\n"}
{"id": "1110492", "url": "https://cs.wikipedia.org/wiki?curid=1110492", "title": "Újezd (Vrskmaň)", "text": "Újezd (Vrskmaň)\n\nÚjezd () je zaniklá vesnice v okrese Chomutov asi dva kilometry severovýchodně od středu Jirkova. Stála v katastrálním území \"Kyjice\" v nadmořské výšce 273 metrů. Zanikla v roce 1980 při stavbě vodní nádrže Újezd.\n\nNázev vesnice je staročeským označením pro území, po jehož obvodu projela skupina šlechticů a vytyčila tak jeho hranice. V historických pramenech se jméno vesnice vyskytuje ve tvarech Vgezd (1281), in Ujezdci (1445), in villa Oyesz (1454) nebo Ogezd (1555).\n\nPrvní písemná zmínka o vesnici pochází z roku 1281 a nachází se v přídomku prvního známého majitele, který se jmenoval Pogral. Z roku 1383 pochází zmínka o tvrzi, na které sídlili děti jakéhosi Šráma. Tvrz v té době tvořila součást manského systému hradu Nový Žeberk. Stávala na ostrůvku v rybníce v jihovýchodní části vesnice a patřila pravděpodobně k sídlům typu motte.\n\nV patnáctém století patřila vesnice k novosedelskému panství. Jedním z majitelů byl Jan z Měrunic, který Nové Sedlo roku 1444 prodal a ponechal si pouze Újezd se zpustlou tvrzí. Vesnici po něm zdědila jeho manželka Škonka z Hostivice a roku 1446 ji prodala Hynku Berkovi z Dubé. Po něm se v držení statku vystřídalo několik vladyckých rodin a roku 1470 je koupil Bedřich Hora z Ocelovic, kterému patřilo Nové Sedlo. V šestnáctém století byl Újezd součástí červenohrádeckého panství. Jeho majitelem byl mimo jiné Kryštof z Karlovic, který roku 1571 prodal Bohuslavovi staršímu z Michalovic statek Ervěnice. Dne 16. listopadu 1579 uzavřel Rudolf z Karlovic smlouvu s Kateřinou Rubininovou, vdovou po Bohuslavovi z Michalovic, kterou jí prodal vesnice Kundratice a Újezd se mlýnem.\n\nTřicetiletou válku vesnice přečkala bez větších škod nebo byly brzy napraveny, ale jedna selská usedlost a dvě chalupy byly pusté. Podle berní ruly z roku 1654 v Újezdě žili čtyři sedláci, šest chalupníků a jedna rodina bez pozemků. Dohromady vlastnili šest potahů, šestnáct krav, čtrnáct jalovic, dvanáct ovcí, osmnáct prasat a dvě kozy.\n\nPodle díla Johanna Gottfrieda Sommera z roku 1846 v Újezdě žilo 174 obyvatel ve třiceti domech. U vsi bývaly dva mlýny, z nichž tzv. (Luční mlýn) stával za vesnicí směrem k Jirkovu. Počet obyvatel se ve druhé polovině devatenáctého století příliš neměnil. Lidé se živili zemědělstvím, provozováním řemesel nebo prací v továrnách. Přímo ve vsi fungoval hostinec, parní mlýn s pilou a od roku 1868 továrna na výrobu vaty, ve které se zpracovávala cupanina dodávaná jako odpad z jirkovské textilní továrny. V okolí vesnice se nacházelo 45 hektarů důlních měr, na kterých býval hnědouhelný důl Franz Josef uzavřený před rokem 1905.\n\nÚjezd se nikdy nestal samostatnou obcí. Po zrušení poddanství se stal osadou Kyjic a podle údajů ze sčítání lidu byl nejpozději od roku 1869 osadou Jirkova. Ke Kyjicím byl znovu připojen až v roce 1950, ale o deset let později se obě vesnice staly částí obce Vrskmaň. Vesnice úředně zanikla 1. dubna 1980, protože musela ustoupit výstavbě vodní nádrže Újezd.\n\nVe vsi stávala novorománská kaple zasvěcená Panně Marii.\n\n\n"}
{"id": "1110493", "url": "https://cs.wikipedia.org/wiki?curid=1110493", "title": "Kryptorchismus", "text": "Kryptorchismus\n\nKryptorchismus, neboli porucha sestupu varlat do šourku (), je poruchou ve vývoji samčích mláďat savců. Obecně jde o chybné umístění varlete či varlat ().\n\nVarlata vznikají již v prenatálním vývoji u plodu mužského pohlaví uvnitř dutiny břišní. Varlata se zakládají již v zárodečném období v dutině břišní v krajině bederní ve výši prvního až druhého bederního obratle. Je nejčastější vrozenou vadou mužského pohlavního systému, vyskytuje se u 30 % nezralých novorozenců.\nVarlata začínají sestupovat koncem sedmého měsíce prenatálního vývoje; procházejí tříselným kanálem do šourku. Během vývoje plodu sestupují varlata inguinálním kanálem do šourku. Že má čerstvě narozený chlapec sestouplá varlata je jedním z mnoha znaků, že je dítě donošené. (Dalšími znaky jsou např. nehty přerostlé přes okraj prstů.)\n\nVarle () je párová mužská pohlavní žláza vejčitého tvaru. Jeho svislá osa měří u novorozence 1 cm, v dospělosti 4-5 cm. Varlata jsou po narození uložena mimo dutinu břišní v šourku. Na povrchu jsou vazivové a vevnitř jsou tvořeny semenotvornými kanálky a prostor mezi kanálky je vyplněn řidkým vazivem, v němž jsou Leydigovy buňky, které produkují mužský hormon \"testosteron\", a to pod vlivem luteizačního hormonu hypofýzy. Testosteron je zodpovědný za vývoj druhotných pohlavních znaků v pubertě, řídí tvorbu spermií (\"spermatogeneze\") a řídí zvětšování svalové hmoty (anabolický hormon). Patří mezi vnitřní pohlavní orgány muže.\nVe chvíli, kdy jedno nebo obě varlata nesestoupí-li do šourku ani během prvního roku života, tedy jsou obvykle uložena v tříselném kanálu, jedná se o tzv. \"kryptorchismus\". Varle v šourku produkuje spermie, které potřebují pro svou tvorbu nižší teplotu než je uvnitř těla, proto je důležité, aby varle sestoupilo.\n\nU větší části chlapců zadržená varlata samovolně sestoupí ještě asi do jednoho roku, takže na konci kojeneckého období je kryptorchismem postižen jen asi 0,8-1,8% chlapců.\n\nV nesestouplém varleti je poškozován vývoj spermií, protože ty pro svůj vývoj potřebují asi o 2°C nižší teplotu, než je teplota uvnitř těla. Doporučuje se proto, aby léčení této vady bylo zahájeno již v 10. měsíci a skončeno do dvou let umístěním varlat do šourku, jinak dochází k poškození semenotvorných kanálků a ubývá spermiogenních buněk. Následkem kryptorchismu tedy může být snížená \"plodnost\".\n\nU donošených novorozenců je sestup varlat ukončen, avšak asi u 3-6 %chlapců zůstává zadržen uvnitř těla.\n\nPodle místa zadržení varlete se rozlišuje \"dystopie retence\" a \"ektopie\".\n\nDiagnóza: Ve skrotálním vaku není hmatný žádný obsah.\n\nDítě vyšetřuje lékař v teplé místnosti vždy za přítomnosti alespoň jednoho z rodičů. Chlapce je nutno vyšetřit vleže, v sedě a v tureckém sedu, kdy jsou maximálně uvolněny svaly břišní stěny. Pokud je varle nehmatné, je nutné jeho polohu ozřejmit buď ultrasonografickým vyšetřením, nebo magnetickou rezonancí, což může být problém kvůli udržení dítěte v klidu během vyšetření. Proto se někdy volí celková anestezie. Bohužel MR nemusí prokázat, kde je varle zadrženo. Při podezření na zadržení v dutině břišní je výhodné použít laparoskopii.\n\nPokud varle nemá žádnou mechanickou překážku v cestě, aplikují se hormony:\n\nHormon hCG je upřednostňováno kvůli svému přesnějšímu dávkování, nižší ceně a vyšším hladinám testosteronu.\n\nNa opačné straně stojí nitrožilní aplikace s poměrně častými vedlejší účinky, a to i při správném dodržení dávkování, jako poruchy erekce, zvýšená pigmentace šourku a růst penisu. aLH-RH má sice tu výhodu, že se může aplikovat jako nosní kapky a vstřebává se ze sliznice, nevýhodou však je nepřesné dávkování a poměrně vysoká cena a ne vždy dobrá účinnost: Hladina testosteronu nebývá tak vysoká, jak by bylo třeba. Úspěšnost bývá kolem 83%.\n\nK chirurgickému zákroku se přistoupí, pokud je zjištěna překážka v sestupové cestě nebo je již předem jasné, že hormonální léčba by nezabrala. Úspěšnost bývá kolem 80%. Operace může být i za použití skalpelu, v dnešní době se však již dává přednost laparoskopii.\n\nDiagnóza: Nedochází ke spermiogenezi.\n\nPokud varlata zůstanou v dutině břišní, jedinec se stane sterilním. Muži s jednostrannou retencí jsou úplně neplodní ve 40%, s oboustrannou pak až v 70% případů.\n\nNediagnostikované zadržené varle je ohroženo vznikem nádoru, kterým typicky bývá seminom, a to až s 50× větší pravděpodobností, než varle sestouplé. Naštěstí je tento nádor citlivý na radiologickou léčbu a je dobře léčitelný.\n\n"}
{"id": "1110495", "url": "https://cs.wikipedia.org/wiki?curid=1110495", "title": "Oděv druhého rokoka", "text": "Oděv druhého rokoka\n\nMóda druhého rokoka, tedy přibližně druhé třetiny 19. století prosazovala návrat k různým historickým slohům, především k rokoku 18. století. Až do této doby bylo oblečení rozdělováno na denní a večerní. Díky průmyslové revoluci vzniklo mnoho nových pracovních míst, která vyžadovala speciální oděvy a móda se těmto potřebám přizpůsobila vznikem pracovních oděvů. \n\nLidé využívali nově vybudovaných železnic. Vyšší ale i nižší vrstvy začaly více cestovat, potkávat jiné národnosti, inspirovaly se cizí kulturou. Díky této skutečnosti se móda po celé Evropě více sjednotila, rozdíly mezi oblečením v jednotlivých zemích jsou zanedbatelné. Kromě cestování nabyl popularity též sport, kterému se věnovali jak muži, tak i ženy – jízda na koni, tenis, kriket, chození do přírody, koupání a bruslení byly nejoblíbenějšími aktivitami. Pro každou z nich vznikl charakteristický úbor, ve kterém se nejpohodlněji pohybuje. \n\nMužský oděv odráží novou úlohu mužů ve společnosti – reprezentují rodinu, podnikají, aktivně se zúčastňují na veřejném životě i politice státu. \n\nPro dámy bylo naopak typické zdobit se, být okázalé a nosit co nejsložitější šaty, ukázat míru svého bohatství. Na rozdíl od biedermeieru přestaly ženy být pouhými hospodyňkami, nýbrž zaujaly přední místo ve společnosti. Jejich oděvy byly většinou vyráběny na míru v módních salonech, s čímž úzce souvisí osoba Charlese Fredericka Wortha a vznik Haute couture. Dvěma hlavními centry pro módu druhého rokoka byly Anglie a Francie. Šaty z obou zemí jsou elegantní, se smyslem pro detail, avšak anglická móda jim dodává na rozdíl od francouzské na praktičnosti, pohodlnosti. \n\nV Evropě její obliba přerostla i v jistou \"anglománii\" – ženy toužily vlastnit anglický oděv, který byl oproti francouzskému protějšku méně inspirován pompézním rokokem a byl střídmější. Dalším rozdílem oproti Francii bylo zrušení dvorské uniformy, která byla vyžadována u francouzského dvora. Místo ní vznikl a rozvíjel se tzv. dandysmus]]. Došlo ke stírání mezitřídních rozdílů – oděvy se sjednotily, sluha i pán se oblékali podobně. \n\nInspirací pro ženský oděv v období druhého rokoka byla móda na dvoře královny Marie Antoinetty v 18. století. O jeho rozšíření se zasloužila císařovna Evženie, manželka císaře Napoleona III. Evženie měla v oblibě fialovou barvu, která ještě nebyla vyráběna uměle, pouze získávána přírodně. Tomu také odpovídala cena fialových oděvů. Roku 1856 byl vynalezen syntetický způsob výroby purpurové barvy, přičemž z důvodu její větší dostupnosti začaly ženy fialovou barvu vyhledávat a hojně ji nosit.\n\nŽenami nosili byla tzv. klecovou krinolínu. Jde o vynález Američana W. S. Thomase a ve skutečnosti nejde o krinolínu v prapůvodním slova smyslu. Jedná se o sukni přetaženou přes rozšiřující se soustavu obručí z pružné oceli. Tyto obruče byly spojeny tkanicemi a pásky. Stejně jako v době zhruba před půl stoletím vytváří krinolína základní siluetu ženské postavy. Šaty se oblékaly na krinolínu přes hlavu a její spodní obruče byly prošívány látkou, aby si do nich ženy nešláply a nezakoply. \n\nKrinolína je prvním jednotícím prvkem 19. století – přijaly ji ženy všech sociálních skupin bez rozdílu výše majetku. Také kvůli nutnosti výroby ocelové konstrukce vzrostl počet pracovních míst v ocelářském průmyslu. Zpočátku měla krinolína tvar kupole, její objem se neustále zvětšoval. Na konci padesátých let se její tvar podobal pyramidě. Od počátku šedesátých let se krinolína zplošťovala, vzadu rozšiřovala a prodlužovala, z boku dostávala tvar trojúhelníku.\n\nNa konci šedesátých let krinolínu vystřídaly oděvy se sukní zúženou a doplněnou kratší tunikou, která se postupně proměnila v turnýru.\n\nPohyb v krinolíně byl obtížný, ženy se učily nejen zvládat náročnou chůzi a předstírat, že se jen lehce vznášejí, ale i elegantně vstupovat do kočáru a vystupovat z něj, stoupat do schodů, usedat na židle apod. Z těchto důvodů došlo k přizpůsobení nábytku – například židle se začaly vyrábět s krátkými nohami a sedátky svažujícími se dozadu. Dalším nepřítelem žen byl vítr – když zafoukalo, krinolína se nadzvedávala. Proto se stalo nezbytně nutným nosit dlouhé spodní kalhotky.\n\nBýval těsný se zvýrazněným pasem, tvarovaný na korzet. Zpočátku sahal těsně pod pas, zaobleně ukončen. Postupně se vpředu tvaruje do špičky, prodlužuje se, aby tvaroval i boky. Dochází k velkovýrobě korzetů, takže se jeho cena snižuje, stává se dostupnějším a mohou si ho dovolit i méně majetné ženy. Běžnou výztuží do korzetů byly ocelové tyče. \n\nDenní živůtek zůstává střídmější, uzavřený. Noční naopak odhaluje ramena, má hlubokou dekoltáž.Novým prvkem je tzv. Dianin výstřih, který zahaluje jen jedno rameno, druhé nechává zcela odkryté.\n\nŽivůtek se stává odděleným od krinolíny, takže ženy mohou nosit oba kusy oděvu v odlišných barvách, kombinovat. Některé živůtky mají zapínání vepředu namísto vzadu.\n\nPo roce 1840 byly módní rukávy krátké i dlouhé, těsně přiléhajícím k ruce. V padesátých letech jsou zdobnější, často dvojí, spodní těsně přiléhavé z bílého batistu, svrchní dolů rozšířené, někdy i do bohatého „vějíře“, popřípadě při dolním obvodu vyztužené kovovou obručí, zdobené krajkami.\n\nTvořilo velice důležitou součást ženského oděvu a stávalo se jakousi \"vizitkou\" vypovídající o své majitelce a množství jejího majetku. Nejdůležitější a nejběžnější součástí jsou spodničky, také dlouhé kalhoty s krajkami, flanelová košile, punčochy a korzet. Vedle obyčejného bílého prádla se začíná požívat i prádlo v rozličných barvách.\n\nDámy dávají přednost přehozům a mantilám sahajícím jen do pasu či nad pas, jež vytváří dost prostoru pro objemnou krinolínu. Kolem roku 1860 měly ženy k dispozici veliké množství látek a vzorů, největší výroba probíhala v Indii a Británii. Zájem byl i o vlněné šály vyrábějící se v Edinburghu, Crayfordu v Essexu, Norwichi a Paisley. Velké čtvercové šátky se překládaly napůl a překřižovaly přes rozměrné sukně. \n\nNosily se pevnější botky s vyšším podpatkem, které sahají až nad kotník, částečně kryjí lýtko a jsou na straně šněrované. Kolem poloviny století mohou být také na přední části zapínané na knoflíčky, později s vynálezem vulkanizace se místo šněrování vkládá pružná guma. Obuv nebyla nijak mimořádně pohodlná, neboť boty zůstávaly nerozlišené jak pro pravou tak i levou nohu.\n\nRozměrné klobouky dam bývaly zdobené peřím, květinami, stuhami, mašlemi, ale i např. vypreparovanými ptáky či kukuřičnými klasy. Do opery se nosily kloboučky zdobené pštrosími pery, jež mnohdy omezovala výhledu diváků. Postupně mizí přehnaná zdobnost a klobou se stává střídmějším. Dále dochází k našívání stuh zevnitř klobouku, nikoliv zvnějšku krempy a klobouk se pomalu stává čepcem.\n\nKoncem šedesátých let vzniká zvláštní druh čepce zvaný kapotek. Je malý, posazený přímo na temeno, podvázaný stuhami, ozdobený stužkami, květinami, krajkami. Nejprve složí všem věkovým skupinám, poté se stává součástí konzervativního oblečení starých dam.\n\nMezi oblíbené materiály patřil jantar, horský křišťál, perly, email, ve slavnostní večery briliantové šperky a šperky ze vzácných kamenů. Náramky a brože mají podobu širokých pásů, náušnice jsou tvarovány s dlouhými závěsy.\n\nNovinkou jsou u žen hodinky zavěšované za pas s různými přívěsky.\n\nMužskému oděvu byla inspirací střídavě francouzská, střídavě anglickou móda, v zemích Rakouska-Uherska stála vzorem Vídeň. \n\nKaždodenní součást mužského oděvu tvořil frak. Šosatý kabát, vyhrazený pro společenské akce, byl hodně uzavřený se spojenými šosy. Podle závažnosti společenské akce sahal buď ke koleni, nebo pod kolena, barva šosatého kabátu musela vždy být tmavší než kalhoty.\n\nVýrazným akcentem obleku je vesta. Vybíraly se pro ni látky výrazných barev i vzorů, aby oživila jinak tlumený oblek. Do módy přišly kostkované tkaniny.\n\nKalhoty procházejí pouze drobnými změnami. Kolem roku 1850 zmizí páska pod botou.\n\nŽupany představují luxusní součást domácího oděvu, šily se z jemné vlny či z hedvábí. Převázané byly šňůrou, která tvořila i ozdobnou součást zapínání. Oblíbené byly orientální vzory i střihy županů.\n\nZa císaře Napoleona III. došlo obnovení nařízení nošení dvorského kroje, který je jakousi uniformou. Sestával z černého fraku s atlasovými klopami, atlasové vesty, kalhot ke koleni, hedvábných punčoch, bot s přezkou, kordu a třírohého klobouku.\n\nKošile byla účelnou součástí oděvu, proto postrádá speciální ozdoby. (výjimkou jsou manžetové knoflíčky) Nošena byla barva bílá, pouze při různých sportovních příležitostech i košile barevné.\n\nMuži začali nosit zpočátku úzké kravaty místo nákrčníku. Vzhledem k neutrálnosti obleku je kravata společně s vestou jediným výrazným prvkem mužského oděvu.\n\nZákladní pokrývkou hlavy pro muže je cylindr, avšak na popularitě získávají i měkký klobouk a buřinka. Širokou popularitu získal žirard – tuhý oválný slaměný klobouk s plochou nízkou hlavou a širším rovným okrajem, zdobený tmavou rypsovou stuhou.\n\nBěžně se nosily boty kotníčkové, neobvyklé nejsou ani vysoké boty (holínky), mladí muži dávali přednost polobotkám. Domácí obuv představují pantofle ovlivněné orientem.\n\nNezbytným doplňkem byly rukavice, hůl, v níž býval zasunutý deštník, jehlice v kravatě, košilové a manžetové knoflíky. O míře majetnosti muže svědčí stále masivnost a kvalita hodinek zavěšených na řetězu v kapsičce u vesty. Dalšími oblíbenými doplňky jsou kapesníky, tabatěrky, brýle, monokly či binokly.\n\n"}
{"id": "1110496", "url": "https://cs.wikipedia.org/wiki?curid=1110496", "title": "Sylvester McCoy", "text": "Sylvester McCoy\n\nSylvester McCoy (* 20. srpna 1943), rodným jménem Percy James Patrick Kent-Smith, je britský herec, známý především díky své roli Radagasta v úspěšné sérii filmů a díky postavě 7. doktora v sci-fi seriálu Doctor Who.\n\nSylvester se narodil ve skotském městě Dunoon po smrti svého otce angličana, který padl ve druhé světové válce. Jeho matka Irka ho poslala studovat na katolickou školu, ale v šestnácti přestoupil na tamější gymnázium. Po skončení studií se na pět let přestěhoval do Londýna, kde pracoval jako zaměstnanec pojišťovny, tam ho také poznal Ken Campbell, který ho později vzal do své show zvané The Ken Campbell Roadshow. Jeho první filmová role přišla v roce 1979 ve filmu Dracula.\n\nMcCoy se stal doktorem po regeneraci 6. doktora (Colina Bakera) v roce 1987 a hrál ho do roku 1989 - tedy jen 3 roky a stačil odehrát 3 série - 24. - 26. Byl to tedy poslední klasický doktor. Jeho kostým byl zvláštní - kostkované kalhoty, bílá košile, hnědé sako, někdy přes něj bílý kabát, bílý klobouk s rovným zahnutím a hlavně je to právě on, kdo dovršil éru červených otazníků na doktorových oblečeních - držadlo u jeho deštníku bylo do tvaru otazníku a celý jeho svetr měl tento design. Sedmý doktor má jednu z největších změn chování po regeneraci - je naprosto odlišný od předešlé. Rád se potácí v nebezpečí, ale ne na úkor svého bezpečí, velmi inteligentní, klidný, odhodlaný porazit své protivníky, jak ty staré tak i nové. Když pořad v roce 1989 skončil, znamenalo to konec i pro Sylvestra, ovšem zahrál si po té i chvilku v roce 1996, kdy vyšel konec svojí inkarnace opožděnou regenerací v márnici na osmého doktora (Paula McGanna). V roce 2013 při oslavě výročí 50 let seriálu vystoupil spolu s ostatními bývalými klasickými doktory ve speciále zvaném \"The Five(ish) Doctors Reboot\" .\n\nSylvester se objevil ve filmech: , a , kde ztvárnil roli Radagasta - bláznivého čaroděje. Přestože se Radagast v knize Hobit neobjevuje, Peter Jackson (režisér trilogie Hobit a Pán prstenů) použil doplňující příběhy, ve kterých Ragadgast je, přestože ho nedal do filmů Pán Prstenů. Radagast je šílený čaroděj, bývalý člen Bílé rady, co opustil lidi a elfy a vydal se do zeleného hvozdu, nyní už do Temného hvozdu, aby zde žil s divokými zvířaty. Často jezdí na saních poháněnými králíky. Sylvester si natáčení velmi užíval, třeba i pro to, že se mohl podívat na spoustu úžasných míst, jako je třeba Nový Zéland.\n\nSylvester je v osobních otázkách velmi zdrženlivý. Původně se McCoy jmenoval jen Sylveste McCoy a až po té si nechal dopsat \"r\" na Sylvester. Má jednu ženu Agnes a nemají žádné děti. Nyní žije se svou ženou v Londýně.\n\n"}
{"id": "1110497", "url": "https://cs.wikipedia.org/wiki?curid=1110497", "title": "Mistrovství Evropy v basketbalu mužů 1955", "text": "Mistrovství Evropy v basketbalu mužů 1955\n\n9. mistrovství Evropy v basketbale proběhlo v dnech 7. – 19. června v Budapešti v Maďarsku.\n\nTurnaje se zúčastnilo 18 týmů, rozdělených do dvou čtyřčlenných a dvou pětičlenných skupin. První dva týmy postoupily do finálové skupiny. Týmy na třetím až pátém místě hrály o 9. - 18. místo. Mistrem Evropy se stalo družstvo Maďarska.\n\n1. Maďarsko \n\n\n2. Československo \n\n\n3. SSSR \n\n\n4. Bulharsko \n\n5. Polsko\n\n\n6. Itálie\n\n\n7. Rumunsko \n\n\n8. Jugoslávie \n\n\n9. Francie \n\n\n10. Finsko \n\n\n11. Turecko \n12. Anglie\n13. Rakousko \n\n\n14. Švýcarsko \n15. Lucembursko \n\n16. Švédsko\n\n\n17. SRN\n\n\n18. Dánsko\n"}
{"id": "1110499", "url": "https://cs.wikipedia.org/wiki?curid=1110499", "title": "Nové Sedlo nad Bílinou", "text": "Nové Sedlo nad Bílinou\n\nNové Sedlo nad Bílinou () je zaniklá obec v okrese Chomutov. Vesnice stála v nadmořské výšce 257 m n. m. asi 4 km východně od Jirkova. Zanikla v roce 1975 v důsledku těžby hnědého uhlí v lomu Jan Šverma. V době zániku bylo Nové Sedlo samostatnou obcí. Její katastrální území \"Nové Sedlo nad Bílinou\" s rozlohou 4,43 km² bylo připojeno k obci Vrskmaň.\n\nNázev vesnice je odvozen ze staroslověnského slova \"selo,\" které znamenalo dvorec, bydliště nebo role. V historických pramenech se jméno vesnice vyskytuje ve tvarech: \"decan. Belyn.: Nova villa\" (1352), de Noweho Sedla (1392), Nuwindorff (1402), in Noua sella (1407), in Nowa sella (1410), na Nowem sedle (1428), v Novém sedle (1491), na Nowem Sedle (1577), Nowe Sedlo (1608), Neudorf a Neundorf (1787) a Novosedly a Neundorf (1854).\n\nPrvní písemná zmínka o vesnici pochází z roku 1352.\n\nVe druhé polovině 18. století se u vesnice vytěžilo několik set centnýřů kamence. V polovině 19. století zde vznikl také lobkovický hnědouhelný důl \"Ferdinand.\" Se čtyřmi horníky překonal jako jediný v okolí hospodářskou krizi a uzavřen byl až v 80. letech 19. století.\n\nKatastrální území bylo po roce 1970 připojeno k Vrskmani a samotná vesnice úředně zanikla 25. července 1975.\n\nPři sčítání lidu v roce 1921 zde žilo 1400 obyvatel (z toho 706 mužů), z nichž bylo 437 Čechoslováků, 951 Němců a dvanáct cizinců. Kromě třinácti evangelíků a 269 lidí bez vyznání byli římskými katolíky. Podle sčítání lidu z roku 1930 měla vesnice 1674 obyvatel: 507 Čechoslováků, 1154 Němců a třináct cizinců. S výjimkou 29 evangelíků, osmi příslušníků církve československé a 545 lidí bez vyznání se hlásili k římskokatolické církvi.\n\nNejvýznamnější stavbou ve vesnici býval barokně upravený kostel svatého Petra a Pavla s románským půlkruhovým ústupkovým portálem. Edikulová kaple Panny Marie Klatovské z roku 1713 byla přesunuta z Nového Sedla do Března k jižní zdi kostela svatého Petra a Pavla. Poblíž kostela stál pískovcový barokní mariánský sloup z roku 1709 se sochou Immaculaty a reliéfem svatého Marka na soklu. K drobným památkám patřila také barokní socha svatého Jana Nepomuckého ze druhé poloviny osmnáctého století a železný kříž na kamenném soklu s bočními volutami, nápisem a letepočtem 1723. Smírčí kříž byl přesunut do Údlic ke kostelu Povýšení svatého Kříže.\n\n\n"}
{"id": "1110504", "url": "https://cs.wikipedia.org/wiki?curid=1110504", "title": "Dominique Brunová", "text": "Dominique Brunová\n\nDominique Brun (provd. Maaoui), (* 7. května 1964 Mareuil, Francie) je bývalá reprezentantka Francie v judu.\n\nV reprezentaci se objevovala od roku 1985. V roce 1988 se účastnila ukázkové disciplíny ženského juda na olympijských hrách v Soulu a obsadila druhé místo. Koncem roku 1988 se vdala a rok na to upřednostnila rodinu před vrcholovou karierou.\n\n"}
{"id": "1110505", "url": "https://cs.wikipedia.org/wiki?curid=1110505", "title": "Křížová cesta (Počepice)", "text": "Křížová cesta (Počepice)\n\nKřížová cesta v Počepicích na Příbramsku vede přibližně 1 kilometr od centra obce na severovýchod k vrchu Radešín.\n\nKřížová cesta vznikla v letech 1861–1887 na popud počepického faráře Antonína Kacerovského. Je tvořena čtrnácti kamennými kříži rozmístěnými podél cesty od kostela svatého Jana Křtitele na nedaleký vrch Radešín do míst, jimž se říká Kalvárie. V roce 2001 byla za pomoci Nadačního fondu Patronátu Sedlčansko a Sdružení obcí Sedlčanska opravena a poté znovu vysvěcena. Děti ze sedlčanské Základní školy Propojení přitom jednotlivé kříže dozdobily motivy ukřižování, malovanými na sklo.\n\n\n"}
{"id": "1110507", "url": "https://cs.wikipedia.org/wiki?curid=1110507", "title": "Dopravní značení v Československu (1935–1939)", "text": "Dopravní značení v Československu (1935–1939)\n\nDopravní značky byly v Československu zavedeny ve druhé polovině 30. let dvacátého století. Od 1. listopadu 1935 bylo zavedeno prvních 6 druhů výstražných značek, v květnu 1938 pak byly stanoveny dopravní značky a signály pokrývající celou škálu významů a povinnost vyznačit jimi veřejné silnice a veřejné cesty do konce roku 1938. Výstražné dopravní značky z této doby byly charakteristické kombinací modré a bílé barvy značek a umístěním na červenobíle pruhovaných sloupcích. Až od 1. listopadu 1939 bylo barevné provedení výstražných značek v Protektorátu Čechy a Morava přiblíženo dnešnímu schématu. \n\nZavádění dopravních značek předpokládala a požadovala Pařížská konvence z roku 1909 a její dodatek z roku 1926.\n\nPovinnost správ silnic umístit výstražné značky stanovil v § 68–71 zákon č. 81/1935 Sb., o jízdě motorovými vozidly. Vládním nařízením č. 203/1935 Sb. n. a z. bylo od 1. listopadu 1935 na území Československa oficiálně zavedeno prvních šest druhů výstražných značek (1. Stružka, 2. Zatáčka, 3. Křižovatka, 4. Chráněný přejezd dráhy, 5. Nechráněný přejezd dráhy a 6. Nebezpečí jiná než 1 - 5). Tyto značky měly již tvar rovnostranného trojúhelníku o straně 1000 mm, avšak symboly byly provedeny bíle na modrém podkladě (bez orámování). Symboly byly již podobné dnešním.\n\nZákon č. 82/1938 Sb. z 8. dubna 1938, o dopravních značkách pro silniční dopravu, stanovil povinnost označit do konce roku 1938 silnice dopravními značkami. Vládním nařízením č. 100/1938 Sb. n. a z. byly s účinností ode dene vyhlášení, tedy od 28. května 1938, zavedeny druhy dopravních značek:\n\nPoprvé se objevily značky upravující přednost v jízdě - tvarově podobné dnešním, ale v jiném barevném provedení. Hlavní a vedlejší silnice se nerozlišovaly jen tam, kde byly označeny dopravními značkami přednosti v jízdě, ale platila i obecná rozlišení. Například vyhláškou pražského policejního ředitelství o zavedení jízdy vpravo z března 1939 se za hlavní ulice prohlašují výpadní silnice a ulice, jimiž projíždějí elektrická dráha, autobusy a troleybusy a dále všechny ulice, které postupně budou označeny jako hlavní zvláštními značkami. Mohla tedy existovat i křižovatka dvou či více hlavních ulic. Mimoto byla pravidlu pravé ruky nadřazena přednost motorizovaných vozidel před ostatními.\n\nNěkteré zákazové značky se již podobaly dnešním (bílý kruh s červeným okrajem), jen symboly uvnitř značky byly tmavomodré a červený lem širší.\n\nDopravní značky byly vyjmenovány v textu vládního nařízení, kde u jejich pojmenování a stanovení účelu byl uveden odkaz na číslo obrázku. Jednotlivé skupiny značek byly zobrazeny v přílohách označených písmeny. Čísla obrázků v rámci jednotlivých příloh do značné míry, avšak nikoliv zcela důsledně odpovídala číslům číslovaných bodů v jednotlivých odstavcích vládního nařízení. \n\n§ 11 vl. n. 100/1938 Sb. stanovil, že k vyjádření zákazů, příkazů, pokynů a informací podle tohoto nařízení lze použít pouze značek předepsaných tímto nařízením. § 12 stanovil správám veřejných silnic a veřejných cest povinnost dopravní značky opatřiti, umístiti a udržovati. Určení, jaké značky a na kterých místech mají být umístěny, svěřil tento paragraf okresním úřadům (resp. státním policejním úřadům, pokud vykonávají působnost ve věcech silniční dopravy) po slyšení správy silnice nebo cesty. Přitom mělo být přihlíženo též k ochraně přírodních a uměleckých památek i k tomu, zda povaha cesty vůbec umístění značek vyžaduje z hlediska úpravy a bezpečnosti dopravy.\n\nU většiny značek byly připuštěny dvě varianty velikosti. § 10 vládního nařízení č. 100/1938 Sb. n. a z. stanovil pro velikost značek toleranci ± 5 %. Pro výstražné značky a tabule upozorňující na stranu provozu, které byly umístěny před účinností tohoto vládního nařízení a odchylují se od něj, byla stanovena tolerance do konce roku 1943. \n\n§ 6 odst. 2 vládního nařízení č. 100/1938 Sb. n. a z. stanoví, že všechny dopravní značky mají být umístěny přibližně kolmo k ose silnice proti směru jízdy po levé straně silnice (v obcích podle potřeby výjimečně nad středem ulice), s výjimkou značek udávajících směr odbočující silnice, které mají být stavěny ve směru její osy.\n\nPodle § 6 odst. 7 vl. n. 100/1938 Sb. měly být značky (s výjimkou značek zavěšených nad středem ulice) umístěny na volně stojících sloupech tak, aby byla pokud možno vyloučena možnost jejich přehlédnutí. V případech, kdy umístění značky na sloupu není možné, připouští se i jiné umístění, schválené okresním úřadem (státním policejním úřadem, pokud vykonává působnost ve věcech silniční dopravy). Značky (kromě zavěšených nad středem ulice) musí býti umístěny spodní hranou nejméně 2 m a nejvýše 2,5 metru nad vozovkou, míra 2 m může být snížena až na 1,5 m, je-li značka umístěna mimo část silnice určenou pro dopravu, například nad příkopem. \n\nZnačky zavěšené nad středem ulice musí ponechávati volný průjezd vozidlům a býti pro řidiče dobře viditelné. \n\nPodle § 6 odst. 9 vládního nařízení na dopravních značkách smí být kromě předepsaného vyobrazení nebo nápisu jen nenápadná zkratka jména toho, jehož nákladem byla značka pořízena. § 8 obsahoval regulace reklamy a pod. na veřejných silnicích, veřejných cestách a na nemovitostech při nich. Byly zakázány reklamy, tabule, štíty a značky, které by mohly vésti k záměně s dopravními značkami nebo by mohly jejich poznání znesnadniti nebo odváděti pozornost řidičů při jízdě. Na dopravních značkách a ve spojitosti s nimi nesměly být umisťovány žádné reklamy, z čehož však do konce roku 1941 umožnil odst. 3 podmínky výjimky, limitující velikost, tvar, výšku umístění a výškovou vzdálenost od dopravní značky, případně povolující úřad. \n\nPrvních 6 značek podle § 68–71 zákona č. 81/1935 Sb., o jízdě motorovými vozidly, a vládního nařízení č. 203/1935 Sb. n. a z. s účinností od 1. listopadu 1935. Značky dle § 2 a přílohy A. vládního nařízení č. 100/1938 Sb. n. a z.: „Výstražnými značkami buďtež na veřejných silnicích a veřejných cestách vždy označena místa nebezpečná pro dopravu, a to:…“\n\nBarvy: bílá, tmavomodrá (u značek odrážejících světlo je přípustna odchylka bílé barvy do světle šedé). Tvar rovnostranného trojúhelníku o straně 800 nebo 1000 mm s mírně zaoblenými rohy. Výstražné značky mohou býti opatřeny podél okrajů trojúhelníku nebo na jejich obrazcích bezbarvými odrazovými skly. \n\nPodle § 6 vládního nařízení č. 100/1938 Sb. n. a z. se výstražné značky umisťují ve vzdálenosti nejméně 150 m a nejvíce 250 m před nebezpečným místem, nevyžadují-li místní poměry zcela výjimečně zmenšení této vzdálenosti. Je-li v takovém případě vzdálenost značky značně menší než 150 m, připojí se na sloup těsně pod značku modrá tabulka tvaru obdélníku o šířce 500 mm a výšce 250 mm, na níž se bíle vyznačí vzdálenost nebezpečného místa v metrech. \n\nSloupy výstražných značek měly být opatřeny počínajíc 1 m nad zemí nátěrem v bílých a červených vodorovných pruzích vysokých 35 cm (u jiných značek se používá nátěru barvy nenápadně šedé). \n\n§ 3 a příloha B. vládního nařízení č. 100/1938 Sb. n. a z.: „Značkami vyjadřujícími dopravní zákazy a příkazy buďtež na veřejných silnicích a veřejných cestách označeny:…“\n\nBarvy: bílá, červená, tmavomodrá (u značek odrážejících světlo je přípustna odchylka bílé barvy do světle šedé). Značky mají tvar terče o průměru 600 mm nebo 800 mm. \n\n§ 4 a příloha C. vládního nařízení č. 100/1938 Sb. n. a z.\n\nBarvy: bílá, tmavomodrá, červená (u značek odrážejících světlo je přípustna odchylka bílé barvy do světle šedé). Značky uvedené v odst. 1 a 2 (§ 4 vládního nařízení 100/1938 Sb. n. a z.) mají čtvercový nebo obdélníkový tvar, délka značek obdélníkového tvaru musí býti nejméně 800 mm. \n\n§ 4 odst. 1 vládního nařízení č. 100/1938 Sb. n. a z.\n\n§ 4 odst. 2 vládního nařízení č. 100/1938 Sb. n. a z., číslování bodů v odstavci se liší od číslování obrázků v příloze C, které navazuje na číslování značek vyjadřujících dopravní pokyny.\n\nZnačky udávající směr odbočujících silnic (č. 4) mají být umístěny na křižovatkách a opatřeny pro orientaci na malou vzdálenost i jménem první obce (osady), jíž se silnice dotýká, a jménem větší obce, kam směřuje, vždy s udáním vzdálenosti těchto míst. \n\nZnačky č. 5 a 7 buďtež umístěny na silnicích dopravně zvlášť významných. Silnice, které mají být těmito značkami označeny, určuje ministerstvo veřejných prací. \n\nZnačka č. 5 se umisťuje na důležitých křižovatkách. \n\nZnačka č. 7 se umisťuje v průběhu dopravního směru v postupných vzdálenostech asi 10 km na všech místech, kde může býti pochybnost o dalším směru jízdy, např. kde odbočují v obcích široké ulice. Značky č. 7 buďtež opatřeny jménem jednoho nebo dvou významných měst, obcí nebo míst, jež leží ve směru jízdy, k jejich jménu jest připojiti údaj o jejich vzdálenosti. Města, obce a místa, která mají býti takto vyznačena, určí zemský úřad. V průběhu jednoho dopravního směru se vyznačuje vždy jen jedno a totéž město, obec nebo místo. \n\nNa křižovatkách silnic dvou různých tříd nese náklad na značky č. 4 a 5 správa silnice vyšší třídy. \n\n§ 5 vládního nařízení č. 100/1938 Sb. n. a z., pouze slovní popis. \n\nPoužije-li se k řízení dopravy světelných značek, lze k tomu použíti: \n\n§ 7 vládního nařízení č. 100/1938 Sb. n. a z., pouze slovní popis. \n\nKonají-li se na veřejné silnic nebo veřejné cestě práce, pro které musí býti doprava přerušena, přepaží se silnice nebo cesta na obou koncích uzavřeného úseku zábranami, opatřenými červenobílými pruhy širokými 35 cm. Na neosvětlených místech musí býti zábrany opatřeny červenými odrazovými skly, nejvýše 1 m vzájemně vzdálenými. Pracoviště, které nevyžaduje uzavření silnice nebo cesty, budiž podle potřeby ohrazeno. \n\nPřed zábranami uzavřeného úseku nebo před pracovištěm, které nevyžaduje uzavření silnice nebo cesty, musí býti postavena v předepsané vzdálenosti příslušná výstražná značka, opatřená od soumraku do svítání nebo za špatné viditelnosti červeným světlem. \n\nJe-li pracemi na silnici nebo cestě doprava omezena na jednosměrnou a není-li takto omezený úsek s obou konců přehledný, musí býti doprava řízena střídáním průjezdního směru hlídači postavenými u obou konců úseku. \n\nUzavírky silnic buďtež vyznačeny v místech, kde odbočuje objížďka, značkou pro zákaz jízdy a tabulí s nápisem „Silnice do (jméno nejzazšího místa ležícího na uzavírce) uzavřena“, dále budiž na tomto místě vyvěšena tabule se schematickým vyznačením situace uzavřeného úseku a objížďky. Objížďka budiž označena na počátku a po celém svém průběhu na všech místech, kde je možná ztráta jejích směru, šipkami pro vyznačení směru objížďky.\n\n§ 9 vládního nařízení č. 100/1938 Sb. n. a z., pouze slovní popis. \n\nSilnice dopravně zvlášť významné buďtež značkovány barvou, čísly nebo písmeny. Ministerstvo veřejných prací určí, které silnice budou takto značkovány, kterými značkami a jak značky budou umístěny. \n\n\n"}
{"id": "1110508", "url": "https://cs.wikipedia.org/wiki?curid=1110508", "title": "Reddit", "text": "Reddit\n\nReddit je otevřenou internetovou sociální sítí, založenou na principu předkládání obsahu uživateli a jeho následného hodnocení pomocí hlasování. Název serveru je anglickou slovní hříčkou ze slovního spojení „I read it“ (četl jsem to). Reddit má celosvětovou komunitu čítající každý měsíc více než 540 milionů jedinečných uživatelů z více než dvou set zemí. Reddit je open-source.\n\nReddit byl založen v roce 2005 dvojicí amerických vysokoškolských studentů Steve Huffmanem a Alexis Ohaninanem v Massachusetts, USA. V roce 2006 přešel pod vydavatelskou společnost Condé Nast a přesunul své sídlo do San Francisca.\nOd té doby zaznamenal reddit výrazný růst v počtu uživatelů, byly přidány nové funkce a možnosti. V současnosti reddit zaměstnává 78 zaměstnanců.\n\nKaždý zaregistrovaný uživatel redditu (redditor) má možnost vkládat na stránku obsah ve formě textu nebo odkazu. Obsah se vkládá do tematických kategorií zvaných subreddity, kde uživatelé mají možnost o obsahu hlasovat nebo k němu psát vlastní komentáře. Každý uživatel má vždy možnost dát každému příspěvku jeden hlas, a to buď pozitivní (upvote), nebo negativní (downvote). Příspěvky s větším hodnocením mají pak vyšší prioritu při zobrazení dalším uživatelům. Rozdíl kladných a záporných hlasů se pak uživateli, který příspěvek předložil, započítává jako body, nazvané karma. Stejný systém funguje také u komentářů pod příspěvky.\n\nReddit umožňuje zobrazování obrázků a přehrávání videí z různých internetových přehrávačů. Funkce redditu může být dále rozšířena různými doplňkovými pluginy do prohlížeče, jako např. Reddit Enhancement Suite. Existují také různé aplikace, které usnadňují zobrazení obsahu z redditu na chytrých telefonech.\n\nReddit gold je zpoplatněná funkce, která uživateli usnadňuje používání redditu a přináší mu řadu výhod. Zároveň se jedná o způsob financování provozu serverů, na kterých reddit běží, jedná se tedy o formu příspěvku. Zakoupený měsíc reddit gold financuje téměř čtyři hodiny provozu serverů.\nMezi hlavní výhody spojené se zakoupením reddit gold patří mimo jiné:\nJako motivace pro nákup reddit gold se každý den resetuje počítadlo denního cíle zlatého reddita. Reddit gold si mohou uživatelé navzájem také darovat, například jako výraz vděčnosti za užitečný příspěvek nebo komentář.\nFrontpage redditu je hlavní strana, na které se návštěvník ocitne při zadání adresy redditu do svého prohlížeče. Pro nepřihlášeného uživatele zobrazuje aktuálně nejpopulárnější příspěvky z padesáti základních subredditů, ve kterých se sdílí příspěvky z širokého rámce zájmů. Mezi hlavní kategorie výchozích subredditů patří zpravodajství, zábava, vzdělávání, diskuze a jiné.\n\nSubreddit je název pro komunitu, ve které uživatelé sdílí příspěvky s určitým daným tématem. Každý zaregistrovaný uživatel má možnost založit svůj vlastní subreddit a určovat jeho pravidla. Momentálně se na redditu nachází více než 8 tisíc různých subredditů. Mezi nejvíce navštěvované subreddity patří např. /r/funny, /r/pics nebo /r/aww.\n\nIAmA je název jedné ze základních a nejnavštěvovanějších komunit na redditu. Název je anglickým slovním spojením „I am a“, v překladu „jsem…“. Tento subreddit funguje jako platforma zprostředkujicí rozhovory s lidmi neobvyklého, zajímavého povolání, nebo se známými osobnostmi z různých sfér. Čtenáři posílají své dotazy formou komentáře, a na vybrané otázky, zejména ty nejvíce viditelné díky hlasování ostatních čtenářů, dotazovaný průběžně odpovídá.\n\nMezi nejvýznamnější osoby, které poskytly na redditu rozhovor formou AMA (Ask Me Anything, zeptejte se cokoliv) nebo AMAA (Ask Me Almost Anything, zeptejte se téměř cokoliv), patří zejména Bill Gates, zpěvačka Madonna, Arnold Schwarzenegger nebo bývalý americký prezident Barack Obama.\nKaždá osoba, která poskytuje rozhovor, musí projít systémem ověření moderátorů komunity. V květnu roku 2015 bylo přihlášeno na odběr tohoto subredditu téměř 8,25 milionu uživatelů.\n\n\n\n"}
{"id": "1110510", "url": "https://cs.wikipedia.org/wiki?curid=1110510", "title": "FRELIMO", "text": "FRELIMO\n\nFRELIMO (portugalsky \"Frente de Libertaçao de Moçambique\", tj. Fronta za osvobození Mosambiku) je mosambická politická strana. V současnosti je nejsilnější stranou v mosambickém parlamentu a je vládnoucí stranou Mosambiku.\n\nStrana byla založena v roce 1962 exulanty v Tanzanii jako polovojenská organizace kladoucí si za cíl vznik samostatného Mosambiku, který\nbyl v té době portugalskou kolonií. Jejím prvním předsedou se stal Eduardo Mondlane. Od založení strany byl její ideologií marxismus, strana se ho ale zřekla na konci 80. let.\n\nV září 1964 zaútočily jednotky FRELIMO na portugalské administrativní budovy v provincii Cabo Delgado na severu země, čímž začala mosambická válka za nezávislost. FRELIMO brzy dostala pod svoji kontrolu dvě nejsevernější\nprovincie Cabo Delgado a Niassa, ale pak narazila na odpor portugalské koloniální správy. Tato partyzánská válka trvala deset let a ukončila ji až karafiátová revoluce\nv Portugalsku, kdy došlo ke svržení autoritářského režimu Estado Novo. Porevoluční Portugalsko bylo oslabeno válkou se svými africkými koloniemi a proto\nvšechny krátce po revoluci získaly nezávislost. Mosambik získal nezávislost v roce 1975 a jeho prvním prezidentem se stal vůdce FRELIMO Samora Machel.\n\nPortugalští kolonizátoři ze země odešli a zanechali ji v chaosu. V Mosambiku vznikla\nvláda jedné strany a započalo horlivé budování socialismu pod taktovkou FRELIMO. Půda zanechaná po Portugalcích byla kolektivizována a bylo vystavěno mnoho komunitních vesnic pro zemědělce. Kromě toho se socialistický režim v Mosambiku brzy stal trnem v oku bělošským vládám Rhodesie a Jižní Afriky. Jako odplatu za mosambickou podporu Afrického národního kongresu a organizace ZANU Roberta Mugabeho, která se\nsnažila svrhnout bělošskou vládu Iana Smithe, založily rhodesijské tajné služby\nv roce 1976 organizaci RENAMO (portugalsky Resistencia Nacional Moçambicana, tj. Mosambický národní odpor). Tato organizace rozpoutala v Mosambiku občanskou válku. Jednotky RENAMO se skládaly zejména z mužů, kteří uprchli z Mosambiku do Rhodesie a také z černošských obyvatel Rhodesie. Jejich úkolem bylo prostřednictvím guerillové války destabilizovat Mosambik. RENAMO také využilo nespokojenosti venkovských obyvatel s kolektivizací a sociálními reformami FRELIMO. Bojové strategie RENAMO byly neobyčejně brutální, jejich jednotky běžně útočily na civilní cíle jako například farmy, školy nebo nemocnice. Postupně se brutalita obou válčících stran zvyšovala, byly plundrovány a vyvražďovány vesnice, ze kterých byli zejména do řad RENAMO odváděni mladí muži nebo dokonce děti. V roce 1980 padl bělošský režim v Rhodesii a k moci se dostal Robert Mugabe. Země se přejmenovala na Zimbabwe a okamžitě zastavila podporu RENAMO. Od té chvíle RENAMO podporovala hlavně Jižní Afrika, kde panoval apartheid stejně jako do té doby v Rhodesii.\n\nNa začátku osmdesátých let se Mosambik téměř rozpadl, protože vláda ztratila kontrolu nad většinou země, která byla teď v moci RENAMO. Naději na ukončení války poskytl rok 1984, kdy Jižní Afrika a Mosambik uzavřeli tzv. dohodu Nkomati, ve které se Jižní Afrika zavázala ukončit podporu RENAMO a Mosambik zase ukončit podporu Africkému národnímu kongresu. Boje však stále pokračovaly. V roce 1986 zahynul prezident a vůdce FRELIMO Samora Machel za podezřelých okolností při letecké nehodě. Jeho nástupcem se stal Joaquim Chissano, který způsobil odvrat FRELIMO od socialismu a významnou měrou přispěl k ukončení občanské války. V listopadu 1990 byla zavedena nová ústava umožňující přechod na pluralitní politický systém. V roce 1992 byla mezi vládou (prezident Chissano) a hnutím RENAMO (vůdce Afonso Dhlakama) v Římě podepsána mírová smlouva, která ukončila 16 let trvající občanskou válku. RENAMO se transformovalo z vojenské organizace na politickou stranu.\n\nPrvní svobodné volby v Mosambiku se konaly v roce 1994 a vyhrálo\nv nich FRELIMO s 44 % hlasů, RENAMO skončilo druhé s 38 % hlasů a prezidentem zůstal kandidát\nFRELIMO Joaquim Chissano. Současné rozložení volebních preferencí v zemi se příliš nezměnilo; v těch posledních v roce 2014 vítězné FRELIMO získalo 57 % hlasů a druhé\nRENAMO 37 % hlasů. Ostatní strany za touto dvojicí výrazně zaostaly a pouze jedna z nich se dostala do mosambického parlamentu. Prezidentem Mosambiku je Filipe Nyusi z FRELIMO.\n\n"}
{"id": "1110512", "url": "https://cs.wikipedia.org/wiki?curid=1110512", "title": "Seznam klášterů v Českých Budějovicích", "text": "Seznam klášterů v Českých Budějovicích\n\nSeznam klášterů v Českých Budějovicích obsahuje stávají i zaniklé konventy, místní sídla kongregací a klášterní areály, které vznikly nebo po část své existence fungovaly na území Českých Budějovic.\n\nV Českých Budějovicích existovalo několik areálů, které spravovaly či vlastnily kláštery fungující mimo území města. Nejčastěji byly tyto klášterní domy využívané ke vzdělávání.\n\n"}
{"id": "1110514", "url": "https://cs.wikipedia.org/wiki?curid=1110514", "title": "Koruna českých Sudet", "text": "Koruna českých Sudet\n\nKoruna českých Sudet ( ) je soubor nejvyšších vrcholů 23 pohoří české části Sudet (Krkonošsko-jesenické soustavy).\n\nV roce 2008 ustanovila Komise horské turistiky Valbřišského oddílu PTTK turistický odznak Dobyvatel Koruny českých Sudet. Smyslem odznaku je podpořit poznávání hor a horskou turistiku v terénu českých Sudet. Aby člověk získal titul Dobyvatel Koruny českých Sudet, je nutné zdolat v libovolném pořadí pěším výstupem všech 23 vrcholů a potvrdit tuto skutečnost v příslušné brožuře.\n\n\n"}
{"id": "1110515", "url": "https://cs.wikipedia.org/wiki?curid=1110515", "title": "Nejvyšší body okresů v Česku", "text": "Nejvyšší body okresů v Česku\n\nSeznam nejvyšších bodů okresů v Česku obsahuje nejvyšší místa všech okresů v České republice (včetně Prahy, která okresem není). Nejvyšší body, ke kterým se nepodařilo dohledat zdroj, jsou zapsány kurzivou.\n\n"}
{"id": "1110516", "url": "https://cs.wikipedia.org/wiki?curid=1110516", "title": "Mechanik (simulátor)", "text": "Mechanik (simulátor)\n\nMechanik je jeden z nejstarších a na svou dobu jeden z nejlepších 3D simulátorů vlaku. Funguje na operačních systémech založených na DOSu. Na ostatních funguje pouze s rozšířením DosBox. Kvůli těmto faktorům je dnes velmi zastaralý a ne už příliš hraný. Mechanik má v sobě zabudované počítadlo trestu (přičítají se vám body za chyby) a dojetí s nulou je takřka nemožné.\n\nPrvní nápad na simulátor se zrodil v hlavách polských studentů Darka Grodzickieho, Czeslawa Szklarka, Roberta Kowalskiho a Alexandera Madeje. Původně se mělo jednat pouze o seminární práci, jelikož hra slavila úspěch už v úzkém kruhu uživatelů, autoři se rozhodli simulátor vydat veřejně. Projet jste se zde mohli po fiktivní mapě soupravou EN57.\n\nTato modifikace byla společným dílem autorů původního simulátoru a českých programátorů jako Vince Black, Standa Kopinec, Marek Skalka. Jednalo se o vůbec první simulátor pražského metra, který si našel srdce mnoha fanoušků. Zde jste se vžili do pozice řidiče na lince C úseku Florenc - Kačerov v soupravě 81-71M (v době vydání hry na této lince běžně provozovanou).\n\nDnes už z důvodu zastaralosti samotného simulátoru a náročného budování tratí se už ani jedna z uvedených verzí oficiálně nevyvíjí. Autoři simulátoru metra nedokončili soupravu 81-71.\n\n"}
{"id": "1110519", "url": "https://cs.wikipedia.org/wiki?curid=1110519", "title": "Albrechtovo", "text": "Albrechtovo\n\nAlbrechtovo (\"Malus domestica\" 'Albrechtovo') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do ledna nebo února. Odrůda je považována za rezistentní vůči některým chorobám a lze ji pěstovat bez chemické ochrany.\n\n'Princ Albrecht', 'Prinz Albrecht von Preussen' a 'Albrechtapfel'.\n\nByla vyšlechtěna zahradníkem Braunem v Kamenz ve Slezsku, v Německu, v roce 1865. Odrůda vznikla jako semenáč odrůdy 'Car Alexander'. \n\nOdrůda je považována za dobrého opylovače, kvete středně pozdě. Vhodní opylovači jsou : 'Parména zlatá zimní', 'Berlepschova reneta', 'Coxova reneta', 'Croncelské', 'Golden Delicious', 'James Grieve', Krasokvět žlutý', 'Mc Intosh', 'Ontario' a 'Oldenburgovo'. \n\nRůst odrůdy je bujný, později střední. Odrůda je vhodná na vysokokmeny a extenzivní pěstování. Zmlazovací řez je (asi po 10 letech) vhodný, ale namá být příliš hluboký. Výchovným řezem má být podpořen růst, tedy má být středně hluboký. \n\nPlodí záhy, velmi bohatě, pravidelně, později mírně střídavě.\n\nPlod je kulovitý až zploštělý, střední. Slupka hladká, žlutozelené zbarvení je překryté zářivě červenou barvou. Dužnina je bílá až nazelenalá, se sladce nakyslou navinulou chutí, dobrou až průměrnou.\n\nOdrůda je středně odolná ke strupovitosti jabloní a odolná k padlí. Podle jiných zdrojů je odolnost ke strupovitosti velice dobrá. Je poměrně odolná k mrazům.\n\nLze použít ke skladování a přímému konzumu nebo zpracování. Plody jsou méně odolné k otlačení a omezena tím schopnost přepravy. Je považována spíše za bohatě plodící odrůdu, jejíž plody slouží jako hospodářská jablka. Odrůdu lze použít do všech vyšších, středních a teplých poloh. Ovšem s ohledem na kvalitu plodů je pěstování vhodné spíše ve vyšších polohách, tam, kde ovoce ještě dobře vyzrává. V nižších polohách je pěstování omezeno na dostatek vláhy, odrůda trpí v suchých půdách. \n\nPřestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena.\n"}
{"id": "1110523", "url": "https://cs.wikipedia.org/wiki?curid=1110523", "title": "Pyrenejský mastin", "text": "Pyrenejský mastin\n\nPyrenejský mastin (anglicky: Pyrenean Mastiff, španělsky: Mastin de los Pirineos) je starobylé španělské psí plemeno.\n\nPyrenejský mastin vznikal jako pastevecký pes na území Iberského poloostrova, v místech, kde bychom dnes našli Španělsko. Jeho hlavním úkolem bylo chránit stádo před vlky a jinými šelmami. V době války na severu a jihu Iberského poloostrova se začali v království Aragon vyvíjet předci dnešních španělských mastinů . Aby majitelé chránili hlídajícího mastina před vlky, nasazovali mu na krk speciální límec zvaný \"carlanca\", ten byl vyráběn z oceli s ostrými vyčuhujícími bodci . Krom této ochrany to ale byli psi samostatní, kteří si dokázali i sami obstarat potravu. Z těchto molossoidních a bdělých psů, kteří byli ještě kříženi se psy, kteří byli přivezeni Féničany , pak vznikl dnešní pyrenejský mastin, který si stále nese prvky z jeho předků, jako jsou ochranářské a hlídací pudy a samostatnost.\n\nPlemeno málem vymřelo ve 40. letech 20. století, kdy z Iberského poloostrova zmizeli všichni vlci i medvědi . V této době již postupně pyrenejských mastinů ubývalo a k jejich původnímu využití se již nepoužívali. Několik chovatelů nadšených do tohoto plemene se jej rozhodlo oživit a to úspěšně. V roce 1977 byl ve Španělsku založen klub Spanish Pyrenean Mastiff klub.\n\nV Česku toto plemeno zastřešuje Klub pyrenejských plemen a vyskytuje se zde běžně jako společenský a zároveň hlídací pes.\n\nZatímco pyrenejský mastin (resp. jeho předci) se vyvíjeli v království Aragon, pyrenejský horský pes se vyvíjel v konkurenčním Kastilském království, není tedy pravděpodobné, že by se někdy cesty těchto plemen zkřížily.\nPyrenejský mastin je molossoidní pes nadprůměrného formátu a středních proporcí, s harmonickými liniemi a těžkou stavbou těla. Přes svoji mohutnost nesmí budit dojem těžkopádnosti ani lenivosti. Délka trupu by měla měřit jen o něco více než kohoutková výška. Délka mozkovny je v poměru s délkou hřbetu nosu 5:4. Šířka mozkovny odpovídá její délce nebo ji poněkud přesahuje. Poměr kohoutkové výšky k obvodu hrudníku činí přibližně 7:10. Srst, která pokrývá celé tělo, je přiměřeně dlouhá. Ideální je polodlouhá, jejíž délka je uprostřed horní linie těla zhruba 6 až 9 cm, srst je delší na plecích, na krku a pod břichem na zadní straně končetin a na ocase, kde na vlajce není její struktura tak drsná jako na ostatních částech těla. Srst by měla být drsná, její struktura není vlněná .\n\nPovahově je pyrenejský mastin majestátní, klidný, inteligentní pes lpící na svojí rodině a všech jejích členech. Má hluboký hlas, který často využívá při hlídání objektů. Je paličatý a tvrdohlavý a těžko se smiřuje se změnou bydliště či rodiny . Přesto je hrdý a nezávislý. Imponuje velikostí, takže nemá potřebu prát se s jinými psy. Není dominantní, ale lidově řečeno \"chce si svého majitele nechat jen pro sebe\". S jinými zvířaty vychází dobře ale je nutná socializace v raném štěněcím věku. Dobře vychází i s dětmi a leckteré jejich hrátky přetrpí, ale v případě, že si \"jeho\" dítě hraje s jiným, musí se dávat pozor, protože pes může některé dětské hry brát jako útok nebo výzvu. K cizím je většinou rezervovaný, ale ne agresivní. V případě, že by ale cizí člověk přišel na jeho teritorium bez vědění majitele, dokáže velmi rázně zasáhnout.\nNevyžadují mnoho pohybu, přivyknou si na životní styl majitele, ale potřebují dostatečně otevřený prostor, na kterém by se mohli pohybovat. Je pro ně nevhodný běh u kola. Nejméně do 1 roku života se kosti pyrenejského mastina nesmí přetěžovat, aby s nimi v dospělosti nebyly problémy, např. dysplazie kyčelního kloubu, artróza...\n\nJe to pes pro celoroční pobyt venku, kdyby k tomu byl nucen, nepotřebuje ke svému žití ani boudu. Je náročný na finance, vyžaduje kvalitní krmení speciálně pro obří psy, popř. i vitamíny pro výživu kostí. Je vhodné i dokrmování syrovou stravou nebo vařeným masem.\n\nNehodí se pro začínající chovatele, vyžaduje zkušeného psovoda, který jej řádně socializuje, vycvičí a vychová. Samotný výcvik je těžký v tom, že toto plemeno je paličaté a tvrdohlavé a v případě, že se mu něco dělat nechce, prostě to neudělá.\nU pyrenejských mastinů se vyskytuje několik častých chorob a nemocí:\n\n"}
{"id": "1110525", "url": "https://cs.wikipedia.org/wiki?curid=1110525", "title": "Juan de Herrera", "text": "Juan de Herrera\n\nJuan de Herrera (1530 – 15. ledna 1597) byl španělský architekt, matematik a geometr.\n\nJako jeden z nejvýznačnějších španělských architektů 16. století Herrera reprezentuje vrchol španělské renesance. Jeho střídmý styl se naplno projevil na stavbách jako je například klášter San Lorenzo de El Escorial.\n\nHerrera byl renesanční muž, zabýval se všemi vědními obory jeho doby. Jeho dílo \"Discurso sobre la figura cúbica\" vypovídá o jeho pozoruhodných znalostech matematiky a geometrie. Také se zúčastnil vojenských tažení španělského krále a římského císaře Karla V. do Německa, Itálie a Flander.\n\nJuan de Herrera dokončil svá studia na univerzitě ve Valladolidu na jaře roku 1548. Jeho kariéra architekta začala roku 1561 pracemi na královském paláci v Aranjuezu. V roce 1562 napsal knihu \"Libro del saber de astronomía\".\n\nRoku 1563 začal pod vedením Juana Bautisty de Toledo pracovat na stavbě El Escorialu. Po jeho smrti se stal Herrera hlavním architektem, rozšířil plány a upravil některé stavební techniky. Šlo především o změnu vzhledu fasád v duchu jeho vlastního střídmého stylu. Výsledkem jeho úprav jsou především působivá sjednocená horizontální kompozice a použití holé žuly, zatímco byla záměrně opomenuta klasická architektonická pravidla pro velké plochy. Tento styl ovlivnil španělskou architekturu na více než jedno století.\n\nOd Herrery pochází také návrh katedrály ve Valladolidu a Indického archivu v Seville.\n\nPodle jeho přání, vysloveného v jeho poslední vůli z roku 1584, se jeho hrob nachází v kostele San Juan Bautista v obci Maliaño v Kantábrii.\n\n"}
{"id": "1110531", "url": "https://cs.wikipedia.org/wiki?curid=1110531", "title": "Bayesovo filtrování", "text": "Bayesovo filtrování\n\nBayesovo filtrování (Bayesian filtering) je jednou z nejefektivnějších řešení boje proti e-mailovému spamu. Spam je problém, kterému dnes čelí všichni uživatelé e-mailů a počty spamových emailů se denně zvyšují.\nObvykle používané techniky anti-spamových softwarů jsou statické, to znamená, že spamerům stačí tyto techniky jen prozkoumat a najít cestu jak se jim vyhnout (například změnit titul zprávy). To dalo developerům novou výzvu. Namísto dosavadních statických metod bylo potřeba přijít na anti-spamovou techniku, která by se byla schopna přizpůsobit stále se měnícím spamerským taktikám. Odpověď byla nalezena v Bayesové matematice a vznikla technika Bayesova filtrování.\n\nBayesovo filtrování je proces, který používá naivní Bayesův klasifikátor k identifikaci spamového e-mailu. Základní myšlenkou je, že většina událostí je mezi sebou závislá a pravděpodobnost jevu budoucí události může být odvozena z předcházejících jevů této události. To můžeme aplikovat i na spam. Pokud nějaký kus textu nalezneme ve spamu a nikoliv v hamu, můžeme usoudit, že e-mail bude pravděpodobně spam.\nJe důležité si povšimnout, že analýza potřebných e-mailů provedená Bayesovým filtrem v určitém prostředí je na toto prostředí přizpůsobena. Například finanční ústavy mohou často používat slovo „hypotéka“ a při použití obecných pravidel by e-maily s tímto slovem byly označeny jako spam. Bayesův filtr naučený konkrétně pro toto prostředí si všimne častého používání tohoto slova v potřebných zprávách a proto dosáhne lepších výsledků.\nBayesovo filtrování je chytrý přístup ke třídění elektronické pošty, protože prozkoumá všechny aspekty zprávy, na rozdíl od pouhé kontroly obsahu zprávy. Například ne každý e-mail obsahující slova „zdarma“ nebo „peníze“ je spam. Bayesova metoda by tyto slova sice do klasifikace zahrnula, ale podle věrohodného odesílatele by e-mail jako spam neklasifikovala.\nJednou z nevýhod je učení softwaru. Po instalaci je nutná perioda dvou týdnů, kdy se Bayesův filtr trénuje na zvyklostech prostředí ve kterém se nachází. Po dokončení této fáze je software schopen rozlišit spam od ham zpráv a správně je klasifikovat, přitom je schopen se přizpůsobit novým spamovým technikám, které jsou mu představeny. Zatímco běžné filtry podle klíčových slov se budou chovat lépe v průběhu prvního měsíce, Bayesův filtr je s největší pravděpodobností do konce měsíce předčí.\n\nAnti-spamové softwary s velmi základními Bayesovými schopnostmi, jako například spamový filtr Microsoft Outlook, nevytváří přizpůsobená data určitým prostředím, ale vydává standardní soubory s hamovými daty. Ačkoli tato metoda nevyžaduje učení aplikace, má dvě velké nevýhody:\nSoubor s hamovými daty je veřejně přístupný a může tedy být hacknutý profesionálními spamery.\nTakovýto soubor hamových dat je příliš obecný a nemůže tedy být tak účinný, jako v případě kdy probíhá učení pro určité prostředí.\n\nPro efektivní využití musíme také provádět update posledních spamových technik pomocí souboru spamových dat. Díky tomu se ujistíme, že Bayesův filtr zná nejnovější taktiky spamerů a dosáhneme vysoké úspěšnosti detekce spamu. Jako příklad spamové techniky můžeme uvést třeba přepis slova „zdarma“ na slovo „z-d-a-r-m-a“, které by u typického anti-spam filtru muselo být evidováno jako další textový řetězec.\n\nBayesova metoda je vícejazyčná, na rozdíl od většiny slov klíčových listů, které se dají použít pouze pro jeden jazyk. Bayesův filtr také bere v potaz odlišné způsoby mluvy určitých jazyků a nářečí, to mu umožňuje lepší klasifikaci spamu. Bayesův filtr je těžké obejít na rozdíl od filtrování podle klíčových slov. Pokročilý spammer, který se chce dostat přes Bayesův filtr musí použít méně slov, které by indikovaly zprávu jako spam, nebo použít více slov typického hamu. Druhý způsob, kdy se spammer pokouší najít požadovaná slova je však nemožný, pokud chce spamovat větší skupinu různých lidí, protože hledat tato slova pro každou osobu by bylo velice časově náročné.\n\n\nBayesova klasifikace\n"}
{"id": "1110534", "url": "https://cs.wikipedia.org/wiki?curid=1110534", "title": "Alkmene", "text": "Alkmene\n\nAlkmene (\"Malus domestica\" 'Alkmene') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy podzimních jablek, sklízí se v září, dozrává v listopadu, skladovatelné jsou do listopadu až prosince.\n\nByla vyšlechtěna v Německé demokratické republice, v Münchebergu (Institut für Acker- und Pflanzenbau). Odrůda vznikla zkřížením odrůd 'Oldenburgovo' a 'Coxova reneta'. \n\nRůst odrůdy je střední a později slabý. Koruna je pravidelně kulovitá s krátkými plodonoši, výhony se větví v tupém úhlu. Řez je nezbytný. Plodonosný obrost je ve shlucích plodů, je třeba probírky plůdků.\n\nPlodí záhy, bohatě a pravidelně. Špatně se češe. Vysoká úrodnost vede často ke snížené kvalitě plodů, zvláště v plné plodnosti.\n\nPlod je kulovitý, střední až malý. Slupka hladká, žlutozelené zbarvení je překryté červenou barvou v podobě žíhání. Dužnina je nažloutlá se sladce navinulou chutí, středně šťavnatá, velmi dobrá. \n\nOdrůda je středně rezistentní ke strupovitosti jabloní a středně odolná k padlí. Bývá při přehnojení dusíkem poškozována hořkou skvrnitostí. Plody mají sklon k popraskání u kalichu. \n\nJe vhodná ke krátkodobému skladování a přímému konzumu. Odrůda preferuje polopropustné půdy s dostatkem živin a vláhy. Nevyhovuje požadavkům velkopěstitelů pro menší velikost plodů a kratší skladovatelnost. Zminěna je někdy menší schonost snášet přepravu. Jindy je uvedeno, že se plody dobře přepravují a pro svůj pravidelný tvar se velmi dobře mechanicky třídí.\n"}
{"id": "1110535", "url": "https://cs.wikipedia.org/wiki?curid=1110535", "title": "A’Studio", "text": "A’Studio\n\nA’Studio (rusky А’Студио, nebo také А-Студио) je kazašsko-ruská popová hudební skupina, která vznikla v roce 1982 ve složení Bajgali Serkebajev (klávesy), Vladimir Miklošič (basa), Baglan Sadvakasov (kytara) a frontman Batyrchan Šukenov (zpěv a saxofon) v Almaty pod názvem „Alma-Ata Studio“. Později byl název změněn na „A’Studio“. V současné době jsou členy skupiny Keti Topuria, Bajgali Serkebajev a Vladimir Miklošič.\n\nV roce 1989 jejich píseň „Julia“ (Джулия) upoutala pozornost ruských zpěváků Filippa Kirkorova a Ally Pugačovy. Alla Pugačova je v roce 1990 pozvala na její každoroční vánoční setkání a představil je jako nejlepší kapelu v zemi (v té době, SSSR). Píseň, stejně jako kapela, se okamžitě stala populární po celém SSSR.\n\nV roce 2000 Batyrchan Šukenov skupinu opustil, aby se mohl věnovat se sólové kariéře. Následně skupina představila novou zpěvačku, Polinu Griffith. Kapela vydala několik písní, včetně písně „S.O.S“, která se umístila na #64 v UK Singles Chart a získala si popularitu v Evropě a USA.\n\nV srpnu 2004 Polina Griffith opustila kapelu, aby se mohl věnovat se sólové kariéře. Na její místo byla dosazena Keti Topuria, která je původem z gruzínské Tbilisi. Společně vydali úspěšné singly, například „Улетаю“, „Ты“, nebo „Ночь-подруга“. Prvně jmenovaný singl zaznamenal úspěch v hitparádách po celém bývalém Sovětském svazu a přinesl skupině novou vlnu popularity. Nicméně, tento úspěch byla zahalena smrtí kytaristy Baglana Sadvakasova 2. srpna 2006, který zemřel během dopravní nehody. Jeho místo v kapele převzal jeho sedmnáctiletý syn Tamerlan Sadvakasov.\n\nPozději, když Tamerlan Sadvakasov opustil kapelu kvůli vzdělání, novým sólovým kytaristou se stal Fjodor Dosumov. V devadesátých letech minulého století skupina spolupracovala s Gregem Walshem, slavným britským producentem. Od svého založení v roce 1982 skupina vydala 13 alb, včetně 10 studiových alb, dvě živé alba a jedno kompilační album.\n\n\n\n\n"}
{"id": "1110538", "url": "https://cs.wikipedia.org/wiki?curid=1110538", "title": "Pevnost Kosmač", "text": "Pevnost Kosmač\n\nPevnost Kosmač (srbsky Тврђава Космач/Tvrđava Kosmač) byla nejjižnější pevností Rakousko-Uherska. Nachází se poblíž vesnice Brajnići u města Budva v Černé Hoře. Dochovány jsou však pouze trosky původní pevnosti.\n\nPevnost byla vybudována v blízkosti klíčové silnice Budva-Cetinje, na vrcholu kopce, který zajišťuje výhled na přístav Budva. Vybudována byla ve 40. letech 19. století; v průběhu let byla postupně rozšiřována a svojí finální podobu získala roku 1909. Pevnost byla poprvé napadena v roce 1869, během bokelského povstání. Rakouské jednotky byly v pevnosti přítomné až do roku 1918, kdy se musely stáhnout po vyhlášení Království Srbů, Chorvatů a Slovinců. Během druhé světové války pevnost obsadila vojska fašistické Itálie. Po skončení konfliktu byla pevnost opuštěna a již nikdy nedošlo k její obnově.\n"}
{"id": "1110540", "url": "https://cs.wikipedia.org/wiki?curid=1110540", "title": "Bcrypt", "text": "Bcrypt\n\nBcrypt je hašovací funkce pro odvození klíče (key derivation function) navržená Nielsem Provosem a Davidem Mazièresem. Je založena na šifře Blowfish a byla prezentována v USENIXu v roce 1999. Bcrypt v sobě zahrnuje kryptografickou sůl, která chrání proti útokům pomocí duhové tabulky a mimo jiné se jedná o adaptivní funkci. To znamená, že můžeme záměrně zvýšit počet iterací, čímž dojde k jejímu zpomalení. Tím je zajištěna ochrana proti útokům hrubou silou.\n\nBcrypt je standardizovaná šifrovací funkce pro operační systémy jako BSD a další. Prefix „$2a$“ nebo „$2b$“ (případně „$2y$“) nacházející se v zašifrovaném řetězci označuje, že se jedná o modulární šifrovací formát. Zbytek zakódovaného řetězce se skládá z parametru označujícího dobu šifrování, ze 128bitové kryptografické soli skládající se z 22 znaků zakódovaných base64 kódováním a ze 184 bitů výsledné šifrované hodnoty, rovněž zakódované pomocí funkce base64 do 31 znaků.\n\nProvos a Mazières využili Blowfish algoritmus a vylepšili jej. Vyvinuli pro něj nový algoritmus pro nastavení klíče a nazvali jej „Eksblowfish“. Ten začíná modifikovanou verzí původního algoritmu Blowfish, ve kterém jsou jak kryptografická sůl tak heslo použity pro nastavení všech podklíčů. V následných iteracích je již použit standardní algoritmus Blowfish, využívající střídavě sůl a heslo jako klíč. Každá z těchto iterací začíná podklíčem z předchozí iterace. Ačkoliv se jedná o vylepšení původního algoritmu, výsledná šifra je stejně silná. Jeho výhoda spočívá v umělém zpomalení výpočtu, díky čemuž dochází k lepší ochraně proti útokům hrubou silou.\n\nVstupem algoritmu je číslo n, určující počet iterací podle vztahu 2. Toto číslo je součástí zakódovaného řetězce.\n\nFunkce bcrypt je implementována v jazycích Ruby, Python, C, C#, Perl, PHP, Java, Node.js a dalších.\n\nBcrypt algoritmus velmi závisí na „Eksblowfish“ algoritmu nastavující klíč, který funguje následovně:\n\nInitState funguje jako originální Blowfish algoritmus, který naplňuje P-pole a S-boxy desetinnou částí čísla formula_5 v hexadecimálním formátu.\nExpandKey funkce dělá následující:\n\nProto codice_1 je stejný jako rozvrhování klíče normálním algoritmem Blowfish, jelikož všechny funkce XOR s nulovou hodnotou soli nemají žádný efekt. Funkce codice_2 je podobná, ale používá sůl jako 128-bitový klíč.\nCelý bcrypt algoritmus využívá tyto funkce pro výpočet hashe z daného vstupu, který je odvozen z hesla. Celý algoritmus funguje následujícím způsobem:\n\n"}
{"id": "1110541", "url": "https://cs.wikipedia.org/wiki?curid=1110541", "title": "Ludwig Oppenheimer", "text": "Ludwig Oppenheimer\n\nLudwig Johann von Oppenheimer (21. srpna 1843 Lipsko – 27. listopadu 1909 Vídeň) byl rakouský politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPocházel z bohaté židovské rodiny. Vystudoval gymnázium Nikolai v Lipsku a Friedrichswerde v Berlíně. Od roku 1860 po dva roky studoval na Lipské univerzitě práva. V roce 1866 zakoupil panství Malá Skála v Čechách. Roku 1868 byl povýšen na šlechtice. Na zámku často nepobýval a nezanechal v jeho stavební podobě výraznější stopy. Od roku 1867 působil jako okresní starosta v Jablonci. Roku 1880 byl povýšen na barona.\n\nZapojil se i do vysoké politiky. V zemských volbách v roce 1872 byl zvolen na Český zemský sněm za velkostatkářskou kurii, nesvěřenecké velkostatky. Mandát obhájil v zemských volbách v roce 1878.\n\nByl též poslancem Říšské rady (celostátního parlamentu, kam usedl v prvních přímých volbách roku 1873 za velkostatkářskou kurii v Čechách. Mandát obhájil i ve volbách roku 1879, volbách roku 1885 a volbách roku 1891. Zde zasedal do roku 1895, kdy byl dopisem z 22. ledna 1895 povolán do Panské sněmovny (horní, nevolená komora Říšské rady).\n\nNa zemském sněmu zastupoval Stranu ústavověrného velkostatku, která byla provídeňsky a centralisticky orientována. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel po dlouhé nemoci v listopadu 1909.\n"}
{"id": "1110543", "url": "https://cs.wikipedia.org/wiki?curid=1110543", "title": "Jean-Paul Villain", "text": "Jean-Paul Villain\n\nJean-Paul Villain (* 1. listopadu 1946 Dieppe) je bývalý francouzský atlet, běžec specializující se na 3000 metrů překážek. V roce 1971 se na této trati stal mistrem Evropy.\nByl specialistou na trať 3000 metrů překážek. Na olympiádě v Mexiku v roce 1968 skončil devátý, na evropském šampionátu v Athénách o rok později pátý. Největším úspěchem pro něj byl titul mistra Evropy na 3000 metrů překážek z Helsinek v roce 1971 v osobním rekordu 8:25,2.\n\n"}
{"id": "1110544", "url": "https://cs.wikipedia.org/wiki?curid=1110544", "title": "Mission: Impossible II", "text": "Mission: Impossible II\n\nMission: Impossible II je americký akční film režiséra Johna Woo z roku 2000. V hlavní roli účinkuje Tom Cruise, který byl také jedním z producentů filmu. Dobová kritika film přijala smíšeně, film však byl komerčně úspěšný, celosvětově utržil 546 mil. amerických dolarů a byl tak filmem s nejvyššími tržbami v roce 2000. V České republice byl v roce 2000 se 123 541 diváky až 17. nejnavštěvovanějším. \n"}
{"id": "1110545", "url": "https://cs.wikipedia.org/wiki?curid=1110545", "title": "Kajetan Posselt", "text": "Kajetan Posselt\n\nKajetan Posselt, křtěný Atonius (Anton) (26. března 1809 Ostašov – 27. srpna 1890 Česká Lípa ) byl rakouský augustiniánský převor a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nNarodil se v Ostašově (německy Berzdorf) u Liberce. Vystudoval českolipské gymnázium. Roku 1829 vstoupil do augustiniánského řádu. Absolvoval studium filozofie a teologie v Praze. Roku 1834 byl vysvěcen na kněze. Nastoupil pak jako katecheta do Domažlic. Od roku 1844 byl učitelem na gymnázium v České Lípě, přičemž v letech 1850–1882 působil i jako ředitel tohoto gymnázia. Od roku 1854 zastával funkci převora augustiniánského kláštera v České Lípě. Byl čestným občanem České Lípy. Zajímal se o studium geologie. Byl členem korespondentem Říšského ústavu geologie. Působil jako biskupský notář.\n\nZapojil se i do politiky. V zemských volbách v roce 1872 byl zvolen na Český zemský sněm za velkostatkářskou kurii, nesvěřenecké velkostatky. Mandát obhájil v zemských volbách v roce 1878. Zastupoval Stranu ústavověrného velkostatku, která byla provídeňsky a centralisticky orientována.\n\nByl též poslancem Říšské rady (celostátního parlamentu, kam usedl v prvních přímých volbách roku 1873 za velkostatkářskou kurii v Čechách. Mandát obhájil i ve volbách roku 1879, Slib složil 9. října 1879. Uspěl i ve volbách roku 1885. Zde zasedal do své smrti roku 1890. Před smrtí byl nejstarším poslancem Říšské rady.\n\nNa Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel v srpnu 1890 ve věku 81 let.\n"}
{"id": "1110546", "url": "https://cs.wikipedia.org/wiki?curid=1110546", "title": "František Myšák", "text": "František Myšák\n\nFrantišek Myšák patřil mezi nejznámější pražské cukráře a jeho cukrárnu a kavárnu ve Vodičkově ulici navštěvovali významní umělci, sportovci a politici.\n\nFrantišek Myšák byl vyučený cukrář a v roce 1904 si pořídil v čísle 699 (roh ulic Vodičkovy a V Jámě) cukrárnu. Později koupil vlastní dům v č. p. 710 a svůj cukrářský závod sem přenesl. Součástí cukrárny byla kavárenská místnost. Výklady se vchodem uprostřed a nádherný mosazný portál, navrhl pražský architekt Josef Rosipal.\n\nV roce 1923 byla provedena přístavba dalších pater domu. Do horního vybudovaného patra byla situována kavárna. Přestavba původního domu pro Františka Myšáka byla možná řešena, nebo alespoň konzultována s arch. Josefem Gočárem, který byl přítelem pana Myšáka. \nKonkurence v Praze byla veliká, téměř 725 cukráren. K Myšákovi chodila elita od prezidenta Masaryka, pěvkyně Emy Destinnové, básníka Svatopluka Machara, po herce Oldřicha Nového, nebo Adinu Mandlovou. Na práci ve firmě pana Myšáka se podílelo mnoho členů rodiny, z cukrářských i jiných profesí. Bylo důležité, aby cukráři, číšníci i kuchaři získávali praxi v zahraničí.\n\nFrantišek Myšák, průkopník moderní cukrářské výroby, vyšel podobně jako Antonín Berger ze skrovných poměrů. Vlastní pílí i nadáním se vypracoval a stal se mistrem cukrářského oboru. Slušnost, poctivost a morálka to bylo heslo, kterým se řídil.\nTyto dobré vlastnosti byly vždy v jeho živnosti dodržovány.\nFrantišek Myšák, zakladatel známé pražské cukrárny, zemřel v roce 1941. Po smrti otce převzal cukrárnu jeho syn, František Myšák. Koncem války Němci na rok cukrárnu úředně uzavřeli.\nV roce 1949 byl dům pronajat národnímu podniku Odkolek a o rok později byl všechen majetek Františka Myšáka znárodněn.\nCukrárna si zachovala svou pověst i po znárodnění, byť jeho syn po roce 1948 musel pracovat v jáchymovských dolech.\nV roce 1958 se marcipánové výtvory Františka Myšáka – syna, dostaly na Světovou výstavu v Bruselu (v roce 1975 vyhrál svou poslední světovou soutěž). Mimo jiné vytvořil i koš s houbami z marcipánu. Vše bylo věrně zhotoveno a k nerozeznání od skutečných hub nasbíraných někde v lese. Pražané obdivovali tento umělecký výtvor vystavený ve výloze. V dalších letech se ale jeho přítomnost stala v cukrárně nežádoucí. Pověst cukrárny však přežila i dobu vlády jedné strany. František Myšák, syn zakladatele firmy, zemřel v roce 1992 v 85 letech.\n\nVynikající úspěch pražských mistrů cukrářů ovlivnil i mnoho následovníků v různých městech republiky a pozvedl velmi významně úroveň cukrářské profese v Československu. Vznikalo mnoho autorských nových receptur a moderních technologických postupů. Příklad pražských průkopníků cukrářství ovlivnil významně celý obor výroby dortů, dezertů, čokolády a cukrovinek.\n\n\n"}
{"id": "1110547", "url": "https://cs.wikipedia.org/wiki?curid=1110547", "title": "Posselt", "text": "Posselt\n\nPříjmení Posselt nosí tyto osobnosti:\n\n"}
{"id": "1110552", "url": "https://cs.wikipedia.org/wiki?curid=1110552", "title": "Anton von Riese-Stallburg", "text": "Anton von Riese-Stallburg\n\nAnton von Riese-Stallburg (13. prosince 1818 Praha – 5. března 1899 Budapešť) byl rakouský šlechtic z rodu Riese-Stallburgů a politik německé národnosti z Čech, v 2. polovině 19. století poslanec Říšské rady.\n\nBaron Anton von Riese-Stallburg pocházel z šlechtického rodu Riese-Stallburgů. Jeho otcem byl Mathias von Riese-Stallburg, matkou hraběnka Marie, rozená baronka Hochberg von Hennersdorf. Anton byl třikrát ženatý, ale neměl potomky. Už jako dítě zdědil od svého příbuzného, barona Franze von Hochberg, statek Vojkov na Benešovsku. V roce 1873 se uvádí bytem v Nové Bystřici. Později žil v Pešti. V politice byli činní i jeho bratři Adolf von Riese-Stallburg a Werner Friedrich von Riese-Stallburg.\n\nByl poslancem Říšské rady (celostátního parlamentu), kam usedl v prvních přímých volbách roku 1873 za velkostatkářskou kurii v Čechách.. Zastupoval Stranu ústavověrného velkostatku, která byla provídeňsky a centralisticky orientována.\n\nZemřel v březnu 1899.\n"}
{"id": "1110553", "url": "https://cs.wikipedia.org/wiki?curid=1110553", "title": "Adolf von Riese-Stallburg", "text": "Adolf von Riese-Stallburg\n\nAdolf von Riese-Stallburg (7. ledna 1822 Vídeň – 18. prosince 1899 Berlín) byl rakouský šlechtic z rodu Riese-Stallburgů a politik německé národnosti z Čech, v 2. polovině 19. století poslanec Českého zemského sněmu.\n\nBaron Adolf von Riese-Stallburg pocházel z šlechtického rodu Riese-Stallburgů. Jeho otcem byl Mathias von Riese-Stallburg, matkou hraběnka Marie, rozená baronka Hochberg von Hennersdorf. 15. listopadu 1862 se oženil. Jeho manželkou byla Sophie von Regemann. Měli dva syny a dceru.\n\nPůsobil jako velkostatkář. Patřila mu panství Odolena Voda, Panenské Břežany a Chvatěruby. Sloužil v rakouské armádě, kde dosáhl hodnosti rytmistra. Roku 1857 byl jmenován komořím. Od roku 1846 byl baronem. Byl čestným rytířem pruského Königlich Preußischer St. Johanniter-Orden.\n\nZapojil se i do politiky. Zasedal jako poslanec Českého zemského sněmu, kam se poprvé dostal v doplňovacích volbách v srpnu 1868 za velkostatkářskou kurii, svěřenecké velkostatky. Do sněmu se vrátil v zemských volbách v roce 1872 a mandát obhájil i v zemských volbách v roce 1878. Zastupoval Stranu ústavověrného velkostatku, která byla provídeňsky a centralisticky orientována.\n\nZemřel v prosinci 1899.\n\nV politice byli činní i jeho bratři Anton von Riese-Stallburg a Werner Friedrich von Riese-Stallburg.\n"}
{"id": "1110555", "url": "https://cs.wikipedia.org/wiki?curid=1110555", "title": "Mexická vlna", "text": "Mexická vlna\n\nMexická vlna je název pro součinnost publika sportovního zápasu na oválných tribunách, kdy dojde k současnému zvednutí rukou a postavení fanoušků v jednom sloupci tribuny a následnému postavení další řady, čímž vzniká tzv. „vlna“, která postupuje po obvodu tribuny.\n\nVlna vzniká buď skupinkou předem domluvených fanoušků, nebo maskoty účastnícími se zápasu na tribunách. Neexistuje důkaz, že by vznikla v Mexiku. Traduje se, že vznikla v říjnu 1981 v USA, případně i dříve v jiných zemích. Název „mexická“ získala proto, že se široce rozšířila na mistrovství světa v kopané v roce 1986 v Mexiku.\n"}
{"id": "1110556", "url": "https://cs.wikipedia.org/wiki?curid=1110556", "title": "Werner Friedrich von Riese-Stallburg", "text": "Werner Friedrich von Riese-Stallburg\n\nWerner Friedrich von Riese-Stallburg (16. října 1815 Praha – 17. února 1887 Praha) byl rakouský šlechtic z rodu Riese-Stallburgů a politik německé národnosti z Čech, v 2. polovině 19. století poslanec Českého zemského sněmu.\n\nBaron Werner Friedrich von Riese-Stallburg pocházel z šlechtického rodu Riese-Stallburgů. Jeho otcem byl Mathias von Riese-Stallburg, matkou hraběnka Marie, rozená baronka Hochberg von Hennersdorf. V politice byli činní i jeho bratři Anton von Riese-Stallburg a Adolf von Riese-Stallburg.\n\nWerner Friedrich vystudoval vysokou hospodářskou školu v Hohenheimu ve Württembersku. Působil jako velkostatkář. Patřilo mu panství Blahotice. Byl druhým prezidentem zemské zemědělské rady. Měl titul komořího. Byl čestným rytířem pruského Königlich Preußischer St. Johanniter-Orden.\n\nZapojil se i do politiky. Zasedal jako poslanec Českého zemského sněmu, kam se dostal už v prvních zemských volbách v roce 1861, za velkostatkářskou kurii, nesvěřenecké velkostatky. Do sněmu se po krátké přestávce vrátil v zemských volbách v březnu 1867. Znovu byl zvolen v zemských volbách v roce 1872. Rezignoval před březnem 1876. Na sněmu ho pak nahradil František Ringhoffer III. Znovu se poslancem stal v zemských volbách roku 1878, nyní za kurii obchodních a živnostenských komor v Praze. Zastupoval Stranu ústavověrného velkostatku, respektive Ústavní stranu, která byla provídeňsky a centralisticky orientována.\n\nZemský sněm ho rodu 1861 zvolil i do Říšské rady (celostátní parlament, v té době ještě nepřímo volený zemskými sněmy) za velkostatkářskou kurii v Čechách.\n\n"}
{"id": "1110559", "url": "https://cs.wikipedia.org/wiki?curid=1110559", "title": "Raul Chadžimba", "text": "Raul Chadžimba\n\nRaul Chadžimba (plným jménem Raul Džumka-ipa Chadžimba, ; *21. března 1958, Tkvarčeli) byl od roku 2014 do roku 2020 prezident Abcházie. Od roku 2010 je též předseda strany Fórum pro Jednotnou Abcházii.\n\nChadžimba před tím působil i na jiných postech v abchazské vládě: od roku 2002 do roku 2003 byl ministrem obrany, v letech 2003 až 2004 premiérem a mezi lety 2005 a 2009 viceprezidentem. V prezidentských volbách uspěl až na čtvrtý pokus, jeho kandidatury v letech 2004, 2009 a 2011 skončily neúspěšně.\n\nChadžimba byl slavnostně inaugurován 25. září 2014 a dva měsíce poté podepsal s ruským prezidentem Vladimirem Putinem kontroverzní dohodu, kterou Abcházie a Rusko prohloubily vzájemnou spolupráci. Mimo jiné abchazská armáda se od té doby podřídila přímému velení ruské armády a Abcházie se zavázala sladit své obchodní zákony s Eurasijským ekonomickým svazem. Západní země a Gruzie tuto dohodu odsoudily, zatímco Chadžimba si ji pochvaloval jako záruku stability a bezpečnosti pro svůj lid, a také otevření možností ekonomického a společenského rozvoje.\n\nJako úřadující prezident se ve volbách v srpnu 2019 ucházel o druhý mandát. Zvolen byl 8. září ve druhém kole, které vyhrál velmi těsným rozdílem. Chadžimba byl do svého druhého funkčního období inaugurován dne 9. října 2019.\n\nV zájmu „uchování stability země“ 12. ledna 2020 rezignoval s okamžitou platností na prezidentskou funkci v reakci na protesty v zemi a po výzvě abchazského lidového shromáždění. Lidové shromáždění následujícího dne Chadžimbovu rezignaci přijalo a pověřilo výkonem prezidentských pravomoci premiéra Valerije Bganbu, jenž už podruhé ve své politické kariéře působí v roli dočasně úřadujícího prezidenta.\n"}
{"id": "1110561", "url": "https://cs.wikipedia.org/wiki?curid=1110561", "title": "Empire (seriál)", "text": "Empire (seriál)\n\nEmpire je americký dramatický seriál, vysílaný od 7. ledna 2015 na stanici Fox. Tvůrci seriálu jsou Lee Daniels a Danny Strong. Hlavními hvězdami jsou Terrence Howard, Taraji P. Henson, Trai Byers, Jussie Smollett a Bryshere Y. Gray. Dne 17. ledna 2015 stanice potvrdila druhou řadu, která měla premiéru 23. září 2015. Dne 15. ledna 2016 stanice prodloužila seriál o třetí řadu, která měla premiéru 21. září 2016 Čtvrtá řada měla premiéru 27. září 2017. Dne 2. května 2018 byla objednaná pátá řada, kterou jako tvůrce převezme po Ilene Chaiken Brett Mahoney. Ta měla premiéru dne 26. září 2018.\n\nDne 30. dubna 2019 bylo stanicí Fox oznámeno, že seriál získá šestou řadu, která bude zároveň finální řadou seriálu. Ta měla premiéru dne 24. září 2019.\n\nSeriál se zaměřuje na nahrávací společnost Empire Entertainment a drama členů zakladatelské rodiny, kteří bojují o místo vedoucího společnosti.\n\n\n\nDále si v seriálu zahráli sami sebe Snoop Dogg, Sway Calloway, Anthony Hamilton, Fantastic Negrito, Gladys Knight, Rita Ora, Juicy J, Patti LaBelle, Charles Hamilton, Pitbull, Timbaland, Sharon Carpenter, Ne-Yo, Funkmaster Flex, Nicole Richie, Joel Madden, Jason Derulo, Lee Daniels, Montana of 300, Birdman, Remy Ma a Sticky Fingaz.\n\nPilotní epizoda byla natáčená v březnu roku 2014 v Chicagu. 6. května 2015 stanice FOX vybrala seriál do své sezóny 2014-15. 12. května stanice oznámila, že seriál nebude vysílat na jaře, ale na podzim. 19. listopadu bylo potvrzeno, že pilotní díl bude mít premiéru 7. ledna 2015, po premiéře reality-show \"American Idol\".\n\nTerrence Howard byl obsazen do hlavní role 19. února 2014. Taraji P. Henson a Jussie Smollett byli obsazeni 26. února. 10. března 2014 byla Gabourey Sidibe obsazena do role Becky. Trai Byers a Grace Gealey byli obsazeni do hlavních rolí, zatímco Bryshere Y. Gray a Malik Yoba byli obsazeni do vedlejší rolí. Courtney Love se k obsazení přidala 23. října. Naomi Campbell byla obsazena do vedlejší role 29. září. 2. června 2015 bylo oznámeno, že Adam Rodriguez získal vedlejší roli v druhé série, ve které bude hrát Laze Delgada, potenciálního přítele Cookie. Marisa Tomei si ve druhé sérii zahraje bilionářku, která se zapleta do rodinného dramatu Lyonových. 6. července bylo oznámeno, že Kelly Rowland si v seriálu zahraje Luciousovu matku.\n\nDne 22. ledna 2019 podal Jussie Smollet zprávu policii ohledně výhrůžného dopisu, který mu byl poslán do studií Fox, kde se \"Empire\" natáčí. Dne 29. ledna 2019 měl být Smollet napaden dvěma muži, kteří měli používat rasistické a homofobní nadávky. Policii také řekl, že mu také obmotali provaz kolem krku. Smollett byl hospitalizován. O den později policie vydala zatykač na dva muže, které spatřila na kamerovém záznamu poblíž napadení.\n\nDne 15. února policie oznámila, že identifikovala pachatele, jednalo se o americké občany nigerijského původu bratry Olabinja a Abimbolu Osundairo. Dne 17 .února bratři přiznali, že Smollett jim měl za útok zaplatit. Dne 20. února byl Smollett obviněn z trestného činu podání falešné zprávy policii poté, co zinscenoval útok na vlastní osobu v Chicagu. O den později se k trestnému činu doznal.\n\nProducenti seriálu následně odstranili Smolleta z role Jamala pro poslední dva díly páté řady.\n\nColumbia Records vydala oficiální soundtrack první série 10. března 2015. Na albu se nachází 11 písniček a na verzi deluxe je písniček 18. Ke květnu 2015 se alba prodalo přes 358 000 kopií.\nPremiéra v Austrálii měla proběhnout 19. února 2015, ale nakonec se posunula na 1. března 2015. V Kanadě seriál vysílá stanice Omni Television. 28. dubna 2015 měl seriál premiéru na anglické stanici E4.\n"}
{"id": "1110578", "url": "https://cs.wikipedia.org/wiki?curid=1110578", "title": "Alfréd Barsch", "text": "Alfréd Barsch\n\nAlfréd Barsch (24. srpna 1944 — 6. března 2008) byl český fotbalista, záložník.\n\nV československé lize hrál za Baník Ostrava. Dal 3 ligové góly. V nižší soutěži hrál za Ostroj Opava. Z Baníku Ostrava odešel v létě 1974 do Vrbna pod Pradědem.\n\n\n"}
{"id": "1110582", "url": "https://cs.wikipedia.org/wiki?curid=1110582", "title": "Nessie", "text": "Nessie\n\nNessie může být:\n"}
{"id": "1110583", "url": "https://cs.wikipedia.org/wiki?curid=1110583", "title": "Nakam", "text": "Nakam\n\nNakam (hebr. נקם)(celým názvem Dam Jehudi Nakam, česky Židovská krev bude pomstěna) byla židovská vojenská skupina působící ve střední a východní Evropě krátce po 2. světové válce, která se soustřeďovala na vyhledávání a likvidaci bývalých nacistů a příslušníků SS. Několik nejvýznamnějších příslušníků, kteří tvořili jádro skupiny si dalo název Nokim (hebr. הנוקמים)(Mstitelé). Zatímco Nakam se soustřeďovala na vyhledávání a likvidaci Němců zodpovědných za genocidu Židů, skupina Nokim se později stala známou svým plánem na otrávení 6 milionů Němců jako pomsta za smrt 6 milionů Židů během holokaustu.\n\nSkupinu tvořili příslušníci partyzánské organizace Farajnikte Partizaner Organizacje bojující proti Němcům během války na bývalé polsko-ruské hranici. Po ukočení války se pod vedením Aby Kovnera příslušníci skupiny rozhodli likvidovat příslušníky SS zodpovědné za genocidu židovského národa, neboť dospěli k názoru, že mezi Spojenci není vůle zločiny proti Židům potrestat. Skupina působila osamoceně až do setkání s příslušníky Židovské brigády v Bukurešti kteří pod názvem Chulijot prováděli podobnou svévolnou mstu v Rakousku. Obě skupiny se dohodly na spolupráci. Mstitelé působili zejména v Rakousku, ale postupem času své teritorium začali rozšiřovat. Původně přísná kritéria, podle kterých se likvidace konaly začaly být volnější. Kovnerovi tato pomsta v malém nestačila.\n\nAba Kovner navrhl Židovské brigádě masové zabíjení německého obyvatelstva jako pomstu za likvidaci 6 milionů Židů otrávením vodovodního systému s pitnou vodou ve velkých německých městech, při kterých by zemřelo až 6 milionů Němců. Představitelé Židovské brigády kolektivní trest, při kterém by navíc zemřelo mnoho nevinných, odmítli. Toto odmítnutí mělo za následek rozchod Kovnerovy skupiny s Židovskou brigádou.\n\nJako cíl zvolila Kovnerova skupina Frankfurt nad Mohanem, Mnichov a Norimberk. Zajistili si plány vodovodní sítě a vytipovali nejvhodnější místa pro aplikaci jedu. Tyto přípravy byly ukončeny v srpnu 1945. Pro případ nezdaru měla skupiny připravena plán na další akci (tzv. plán B), kdy měly bát zabity tisíce německých zajatců otráveným jídlem. Kovner se poté vydal do Palestiny, aby tam u sionistických představitelů získal použitelný jed, ale také morální podporu pro svůj čin. Sešel se s Ben Gurionem, který ale jeho plán odsoudil a Chajimem Weizmannem, který ho, dle Kovnerových slov podpořil. Jeho prostřednictvím se setkal s Aharonem a Efrajimem Kacirovými, významnými chemiky, kteří mu poskytli účinný jed v koncentrované formě. Při jeho přepravě do Evropy byl Kovner ale těsně před přistáním zatčen společně se třemi společníky. Čtvrtý, který zajištěn nebyl vhodil plechovky s jedem do moře. Kovner byl transportován do Egypta a v Alexandrii uvězněn.\n\nPo Kovnerově zatčení se zbývající členové Nokim rozhodli od plánu upustit (důvodem byly komplikace se znovuzískáním jedu a fakt, že v německých městech se pohybovalo velké množství spojeneckých vojáků a domů se vracejících se Židů, jenž by se mohli stát oběťmi útoku). Proto skupina přistoupila k provedení plánu B, otrávení velkého množství německých zajatců.\n\nPro provedení útoku byly vybrány tábory Dachau a Stalag XIII., které sloužily jako zajatecké tábory. V Dachau, Spojenci drželi 30 tisíc důstojníků SS, v táboře Stalag Xlll. bylo drženo dalších 15 tisíc příslušníků SS. Jed, roztok ze dvou kil arzénu na otrávení jídla získali od jednoho židovského chemika v Miláně.\n\nPři průzkumu zjistili členové Nokimu, že veškeré jídlo se připravuje přímo v táborech s výjimkou chleba, který se dováží zvenčí. Příslušníkům skupiny se podařilo infiltrovat jak tábor Dachau, tak pekárnu v Norimberku zásobující chlebem tábor Stalag Xlll. Několik dnů před 13. dubnem 1946, který byl stanoven jako den akce ale Američané, kteří oba tábory spravovali odhalili židovské spiklence v Dachau. Skupina se proto soustředila na přípravu útoku ve Stalag Xlll. (svou akci navíc chtěla podpořit ozbrojeným útokem na sídlo soudního tribunálu s nacistickými válečnými zločinci a demonstrativní likvidaci nacistických prominentů, tento plán byl nakonec opuštěn pro silná bezpečnostní opatření provázející soudní jednání).\n\n12. dubna Leipke Diestel, který pracoval v pekárně vpustil do objektu další dva příslušníky skupiny. Ti se v objektu pekárny skrývali do noci. Poté, co osaměli začali štětkami natírat naředěným arzenikem připravené pecny chleba. Celkem takto kontaminovali 3000 chlebů, přičemž předpokládali, že se otráví až 13 tisíc Němců. Po dokončení úkolu byli vyrušeni strážnými a objekt opustili. Strážní nenalezli nic podezřelého, předpokládali, že překvapili zloděje. Ráno členové skupiny opustili Německo směrem do Čech a zároveň informovali příslušníky Židovské brigády a Nakam v evropských městech, aby přijali zvýšená bezpečnostní opatření.\n\nKontaminovaný chléb byl 13. dubna 1946 odvezen do Stalag Xlll., kde byl distribuován zajatcům. Po požití se začaly objevovat první otrávení. Nakonec o životy stovek až tisíců věznů bojovaly američtí lékaři a pro přepravu otrávených zajatců byly využity všechny dostupné sanitky. Podle zprávy uveřejněné druhý den v tisku byly otráveny tisíce vězňů, z nichž 207 bylo hospitalizováno. Nikdo nezemřel.\n\nBěhem celé akce se objevilo několik nejasností. Sporné například zůstává tvrzení Kovnera o podpoře plánu A ze strany budoucího prvního prezidenta Státu Izrael Chajima Weizmanna. Podle pozdějšího tvrzení jednoho z Kovnerových mužů Kovner Weizmanna seznámil s plánem B. I toto tvrzení je ale málo pravděpodobné, neboť Weizmann byl blízkým Ben Gurionovým spolupracovníkem a dá se předpokládat, že byl o Kovnerových návrzích předem informován. V každém případě ale Kovnerovi pomohl získat jed a určil čtyři muže z Hagany jako jeho doprovod na cestě do Evropy. Dalším nejasným momentem je zatčení Kovnera na lodi plující do Evropy. Kapitán byl o Kovnerovi a jeho mužích přesně informován. Předpokládá se, že informace o převozu jedu předal úřadům britský konfident uvnitř Hagany, ale nevylučuje se ani možnost, že byl Kovner udán samotnými představiteli sionistických organizací v Jeruzalémě. Ti se obávali, že spojení Židů s takovým masakrem by mohlo vážně poškodit snahu o vybudování židovského státu. Nejasnosti panují i kolem případných obětí arzenovéhu útoku ve Stalag XIII. Americké úřady, které incident vyšetřovaly konstatovaly, že 207 zajatců bylo hospitalizováno a nikdo nezemřel. Kompletní vyšetřovací zpráva nebyla ale zveřejněna. New York Times 20. dubna psal o 1900 otrávených zajatcích. Další zdroje hovoří o 300 až 1000 obětí, což je stále mnohem míň, než v co doufali příslišníci Nokim.\n\nPříslušníci Nokim prováděli likvidace bývalých nacistů a esesáků až do roku 1950, kdy se skupina definitvně rozpadla. O tak velkou akci jako v roce 1946 se už ale nikdy nepokusili. Samotný Abba Kovner se do Evropy po propuštění z alexandrijského vězení nevrátil. V dopise do Paříže svým spolubojovníkům sdělil, že užitečnější pro věc sionismu bude bojovat v Palestině za nezávislost Izraele. Postupem času ho do Palestiny následovala řada spolubovníků, kteří vstoupili do nověvzniklé IOS a účastnili se války za nezávislost. Od aktů pomsty postupně upouštěli i Chulijot, rekrutující se z řad Židovské brigády, kteří se nakonec začali plně věnovat podpoře židovské emigrace do Palestiny.\n\nV roce 1996 rozhovor o akci odvysílaný německou televizí ještě nezavdal příčinu pro zahájení vyšetřování, neboť oba protagonisté Leipke Diestel a Joseph Harmac nezveřejnili svou identitu. Vyšetřování bylo zahájeno až v roce 2000, kdy oba muži pod pravými jmény zveřejnili podrobnosti celé akce včetně úmyslu zavraždit 13 tisíc německých zajatců. Norimberská prokuratura požadovala přítomnost obou mužů v Německu (ti však žili v Izraeli), což celé vyšetřování komplikovalo. Další komplikace byli morální, neboť německá prokuratura se chystala vyšetřovat dva Židy, kteří přežili holocaust. Některá německá média jejich čin považovala za neúměrný nacistickým zločinům. Kromě toho byla jen malá naděje, že by Izrael své dva občany vydal do Německa. Soudní stíhání bylo nakonec odloženo na základě pojmu \"Verjährung\" což je tzv. \"kodex omezení\", neboť byly nastoleny neobvyklé okolnosti, za nichž došlo k pokusu o masovou vraždu.\n\n"}
{"id": "1110593", "url": "https://cs.wikipedia.org/wiki?curid=1110593", "title": "Michael Pospíšil", "text": "Michael Pospíšil\n\nMichael Pospíšil, uváděný také jako Michael Properius (* 1962, Jihlava), je český hudebník, zaměřující se především na interpretaci barokní hudby, a zakladatel skupiny Ritornello.\n\nV letech 1977 až 1981 vystudoval Gymnázium Jana Nerudy, poté studoval zpěv na Pražské konzervatoři až do roku 1986. Od té doby působí jako hudebník na volné noze, v letech 1989 až 1991 také vyučoval na pardubické konzervatoři. V roce 1993 založil hudební skupinu Ritornello a od roku 1996 vede také Pražské komorní pěvce. Koncertuje po celé Evropě i ve Spojených státech amerických.\n\n"}
{"id": "1110594", "url": "https://cs.wikipedia.org/wiki?curid=1110594", "title": "Jakub Řehák", "text": "Jakub Řehák\n\nJakub Řehák (* 26. března 1978, Uherské Hradiště) je český básník a esejista. Vystudoval Vyšší odbornou školu filmovou ve Zlíně. Pracuje jako redaktor webových stránek Městské knihovny v Praze. Žije v Praze.\n\nBásně, recenze a eseje publikoval časopisecky mj. v A2, Hostu, Kontextech, Respektu, Tvaru a Souvislostech. Delší studie věnoval básnickým dílům André Bretona a Zbyňka Havlíčka.\n\nV roce 2008 vydal básnickou sbírku \"Světla mezi prkny\", která byla v roce 2009 nominována na cenu Magnesia Litera a Cenu Jiřího Ortena.\nV roce 2012 vydal básnickou knihu \"Past na Brigitu\",\nza kterou obdržel v roce 2013 cenu Magnesia Litera za poezii. \nJe zastoupen v italské antologii současné nové české poezie \"Rapporti di Errore\" (2010) v překladech Antonia Parenteho a ve výběru Petra Krále. Spolu s Miloslavem Topinkou byl editorem antologie \"Nejlepší české básně 2010\". \n\n\n"}
{"id": "1110596", "url": "https://cs.wikipedia.org/wiki?curid=1110596", "title": "Maudy Muhoni", "text": "Maudy Muhoni\n\nMaudy Muhoni (* 1964) je kamenosochařka ze Zimbabwe. Žije a tvoří ve světově proslulé sochařské komunitě ve vesnici Tengenenge, ležící zhruba 150 km severně od hlavního města Zimbabwe Harare.\n\nV Tengenenge a jeho okolí žije a pracuje okolo 200 kamenosochařů a rozkládá se tu největší galerie soch pod širým nebem.\nMaudy Muhoni tvoří od roku 1996 a kamenosochařinu se učila od manžela Anthony Makurirofa. Svými soškami a sochami zvířat, květin a figurálními náměty se Maudy Muhoni včleňuje do proudu umění navazujícího na starší africké práce a reflektující výtvarné podněty z fyzicky blízkého okolí. Řadí se k umělcům shonského kulturního okruhu.\n\nTypickou značkou jsou pro ni sošky hlavy ptáka. Tvoří, stejně jako ostatní tengenengští sochaři, z hadce, místní horniny, která svými fyzikálními vlastnostmi umožňuje vytvářet zajímavé velmi variabilní povrchy a lidem se líbí i pro svou různorodou barevnost. \n\nEvropu navštívila Maudy Muhoni několikrát, vystavovala v Amsterodamu. V Holandsku byla na pozvání Muzea Afrického umění v roce 2003 a vedla zde tříměsíční sochařský workshop, podobně v roce 2004. V České republice pobývala dva měsíce v létě 2014 na pozvání Klubu přátel Tengenenge a její workshop probíhal v Zoologické zahradě ve Dvoře Králové. Na stejném místě vyučovala kamenosochařině i o prázdninách v následujících dvou letech, chystá se workshop pro rok 2017.\n\n"}
{"id": "1110597", "url": "https://cs.wikipedia.org/wiki?curid=1110597", "title": "Anna (rozcestník)", "text": "Anna (rozcestník)\n\nAnna odkazuje na:\n\n\n\n\n\n\n\n"}
{"id": "1110598", "url": "https://cs.wikipedia.org/wiki?curid=1110598", "title": "Ročenka Společnosti pro dějiny Židů v Československé republice", "text": "Ročenka Společnosti pro dějiny Židů v Československé republice\n\nRočenka Společnosti pro dějiny Židů v Československé republice ( \"Jahrbuch der Gesellschaft für Geschichte der Juden in der Čechoslovakischen Republik\") byl odborný časopis, který v letech 1929–1938 vydávala Společnost pro dějiny Židů v Československé republice v německé a české mutaci.\n\nSpolečnost pro dějiny Židů v Československé republice vznikla 22. dubna 1928 z popudu lóže „Praga“ organizace B'nai B'rith a za cíl si kladla vědecký výzkum dějin židů na území Československa a edici pramenů k dějinám židů. Společnost tak chtěla navázat na ediční činnost Bohumila Bondyho (1832–1907) a Františka Dvorského (1839–1907).\n\nV čele redakce Ročenky stál prof. Samuel Steinherz, v redakčním výboru zasedali archivář Josef Bergl, prof. Alfred Engel, prof. Guido Kisch, prof. Salomon Hugo Lieben a doc. Bedřich Mendl, později také Jaroslav Prokeš.\n\nČást publikovaných článků se týkala dějin židů ve středověku (S. Steinherz, Adolf Engel, Anton Blaschka, Emanuel Schwartz, Ruth Kestenberg), většina článků ovšem pojednávala o období raného novověku, zejména o represích a perzekucích (J. Prokeš, J. Bergl, S. H. Lieben, G. Kisch, Tobias Jacobovits, František Roubík, Václav Pešák), hospodářské činnosti židů (Michael Rachmuth, Václav Žáček, Bernhard Heilig, Tobias Jakobovits), případně o raněnovověkých židovských institucích (T. Jakobovits, Heinrich Flesch). Malá část článků se věnovala také počátkům emancipace židů na konci raného novověku (F. Roubík, Simon Adler, Ludwig Singer), výjimečně také v první polovině 19. století (F. Roubík).\n\nNěkteří autoři se věnovali také dějinám jednotlivých židovských komunit (M. Rachmuth, V. Pešák, František Teplý, Bertold Bretholz, Bernhard Mandl, Jaroslav Rokycana, Isidor Herrisch, Josef Jirčák, Rudolf Wenisch) a židovské literatuře (Oskar Donath), hudbě (Paul Nettl) a hmotnému umění (Alfred Grotte).\n\nAčkoli časopis svým názvem teritoriálně odkazoval na celé Československo, ve skutečnosti se články týkaly výlučně oblasti Čech a v menší míře také Moravy. Oproti němu časopis Zeitschrift für die Geschichte der Juden in der Tschechoslowakei teritoriálně pokrýval i Slezsko a Slovensko.\n\n"}
{"id": "1110599", "url": "https://cs.wikipedia.org/wiki?curid=1110599", "title": "Johann Sandner", "text": "Johann Sandner\n\nJohann Sandner (1827 – 31. března 1885 Steingrub) byl rakouský politik německé národnosti z Čech, v 2. polovině 19. století poslanec Českého zemského sněmu a Říšské rady.\n\nUvádí se jako majitel hospodářství, bytem Steingrub. V roce 1861 i 1873 zastával funkci okresního starosty ve Vildštejně.\n\nV zemských volbách v roce 1861 byl zvolen na Český zemský sněm za kurii venkovských obcí, obvod Vildštejn, Kynšperk, Hazlov. Byl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Čechách, obvod Cheb, Aš, Kraslice atd. Zastupoval Ústavní stranu, která byla liberálně, provídeňsky a centralisticky orientována. Kandidoval i ve volbách roku 1879, ale porazil ho Anton Tausche. Neúspěšně kandidoval i v zemských volbách v roce 1883 na Český zemský sněm.\n\nZemřel v březnu 1885 \"ve věku 58 let\". V matrice zemřelých uváděno, že zemřel 31. března 1885 ve věku 57 let, 6 měsíců a 5 dnů.\n"}
{"id": "1110602", "url": "https://cs.wikipedia.org/wiki?curid=1110602", "title": "Ignazio Prota", "text": "Ignazio Prota\n\nIgnazio Prota (15. září 1690 Neapol – leden 1748) byl italský hudební skladatel.\n\nHudební základy získal od svého strýce Filippo Prota, kněze a kapelníka v kostele \"San Giorgio Maggiore\". Studoval na neapolské konzervatoři \"Conservatorio di Santa Maria di Loreto\". Jeho učitelem byl Gaetano Veneziano.\n\nJako operní skladatel debutoval v roce 1720 v \"Teatro Bartolomeo\" operou \"Tito Manlio\", kterou napsal společně s Carlo Francescem Pollarolem. První samostatná opera, \"La finta fattucchiera\", byla uvedena o rok později v \"Teatro de'Fiorentini\". V roce 1722 byl jmenován učitelem na \"Conservatorio di Sant'Onofrio Porta Capuana\", kde působil až do své smrti . Mezi jeho studenty byli skladatelé Gaetano Latilla, Gennaro Manna, Matteo Capranica a Niccolò Jommelli.\n\nProtovy opery jsou psány v barokním stylu, ale flétnové koncerty mají již zcela klasický formát tří vět a dvou kontrastních témat.\n\nJeho syn Tommasso Prota (1727- 1768) a vnuk Gabriele Prota (1755-1843) byli rovněž hudebními skladateli.\n\n\n"}
{"id": "1110609", "url": "https://cs.wikipedia.org/wiki?curid=1110609", "title": "Ján Rummel", "text": "Ján Rummel\n\nJán Rummel (* 1. února 1942) je bývalý československý fotbalista, útočník.\n\nV československé lize hrál za Bohemians Praha. Nastoupil v 1 ligovém utkání. Gól nedal.\n\n\n"}
{"id": "1110610", "url": "https://cs.wikipedia.org/wiki?curid=1110610", "title": "Jiří Kříž (fotbalista, 1940)", "text": "Jiří Kříž (fotbalista, 1940)\n\nJiří Kříž (* 30. března 1940) je bývalý český fotbalista, obránce.\n\nV československé lize hrál za Bohemians Praha a Spartak Motorlet Praha. Nastoupil v 66 ligových utkáních, gól v lize nedal.\n\n\n"}
{"id": "1110611", "url": "https://cs.wikipedia.org/wiki?curid=1110611", "title": "Kanice (přírodní památka)", "text": "Kanice (přírodní památka)\n\nPřírodní památka Kanice - lesní rybník zahrnuje lesní mělký rybník s rákosovým porostem nacházející se v rozsáhlém lesním komplexu Břišťanský les asi 500 m východně od vesnice Kanice a cca 1,2 km severně od obce Petrovice v okrese Hradec Králové.\n\nPředmětem ochrany je podpora a stabilizace populace evropsky významného a silně ohroženého živočišného druhu - čolka velkého (\"Triturus cristatus\"), včetně aktivní ochrany jeho biotopu, kterým se rozumí vodní plocha rybníku, na ní navazující litorální pásmo a podmáčené plochy kolem rybníku.\n\nDále zde byla nalezena početná populace rosničky zelené (\"Hyla arborea\"), a menší populace dalších obojživelníků - ropuchy obecné (\"Bufo bufo\"), skokana štíhlého (\"Rana dalmatina\"), skokana krátkonohého (\"Pelophylax lessonae\") a skokana zeleného (\"Pelophylax kl. esculentus\").\n\nV současné době je rybník bez rybí osádky.\n\nNa lokalitě byly nalezeny 3 druhy rostlin zařazených do Červeného seznamu z roku 2000:\nostřice pobřežní (\"Carex riparia\"), bublinatka jižní (\"Utricularia australis\") a rozrazil štítkovitý (\"Veronica scutellata\").\n\n"}
{"id": "1110613", "url": "https://cs.wikipedia.org/wiki?curid=1110613", "title": "Adolf Schwab (politik)", "text": "Adolf Schwab (politik)\n\nAdolf Schwab, \"v matrice zapsán jako\" Abrahám Schwab (14. dubna 1833 Praha – 19. ledna 1897 Vídeň) byl rakouský podnikatel a politik německé národnosti a židovského původu z Čech, v 2. polovině 19. století poslanec Říšské rady.\n\nPocházel z vážené pražské rodiny. Vystudoval novoměstské gymnázium. Působil jako průmyslový podnikatel. Od roku 1860 pracoval ve firmě Brüder Schwab, která obchodovala s textilem. V polovině 60. let založil přádelnu v Lomnici nad Popelkou. V roce 1861 byl zvolen do sboru obecních starších města Prahy a zasedal v něm do roku 1871, kdy Němci odešli z pražského zastupitelstva. V letech 1865–1871 byl i členem městské rady. Od roku 1870 byl členem pražské obchodní a živnostenské komory. V 70. letech působil při pražském obchodním soudu a zasedal v radě pražské burzy. Byl rovněž členem reprezentace pražské židovské obce.\n\nZapojil se i do vysoké politiky. Byl poslancem Říšské rady (celostátního parlamentu), kam usedl v prvních přímých volbách roku 1873 za kurii obchodních a živnostenských komor v Čechách, obvod Praha. Mandát zde obhájil ve volbách roku 1879. Ve volbách do Říšské rady roku 1885 byl zvolen za kurii obchodních a živnostenských komor, obvod Liberec a mandát zde obhájil i ve volbách roku 1891. Poslancem byl až do své smrti roku 1897. Zaměřoval se na hospodářská témata a daňovou politiku.\n\nZastupoval německé liberály (tzv. Ústavní strana, liberálně, provídeňsky a centralisticky orientovaná). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nV závěru života bydlel ve Vídni. Dlouhodobě trpěl žaludeční chorobou. Zemřel v lednu 1897 po prodělané operaci ve vídeňském sanatoriu.\n\n"}
{"id": "1110614", "url": "https://cs.wikipedia.org/wiki?curid=1110614", "title": "Schwab", "text": "Schwab\n\nPříjmení Schwab nosí tyto osobnosti:\n\n\n\n"}
{"id": "1110617", "url": "https://cs.wikipedia.org/wiki?curid=1110617", "title": "W. N. Herbert", "text": "W. N. Herbert\n\nW. N. Herbert, známý také jako Bill Herbert (* 1961 Dundee, Skotsko) je skotský spisovatel a básník. \n\nVystudoval Oxfordskou univerzitu, v současnosti je profesorem tvůrčího psaní a poezie na Univerzitě v Newcastlu. Společně s dalším skotským spisovatelem Richardem Pricem založil v roce 1983 básnický magazín Gairfish. Jinými autory byl nazván „plodným a výmluvným básníkem“ (Lilias Fraser) a „výborným a proslulým podivínem“ (Paterson a Simic). Autor za své básnické sbírky obdržel několik ocenění (např. Scottish Arts Council Awards), mezi oceněné patří \"The Laurelude\", \"The Big Bumper Book of Troy\", \"Cabaret McGonagall\" a \"Bad Shaman Blues\". Stěžejní dvojicí autorových básní je intelektuál a klaun, přičemž oba mají i přes veřejný výsměch víru ve vlastního génia a oba vybízejí Skotsko k zamyšlení.\n\nV roce 2014 se autor zúčastnil literárního festivalu Měsíc autorského čtení, který je pořádaný brněnským nakladatelstvím a agenturou Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s w. N. Herbertem (znám také jako Bill Herbert) režíroval Martin Františák.\n\n\n"}
{"id": "1110622", "url": "https://cs.wikipedia.org/wiki?curid=1110622", "title": "Vdovský a vdovecký důchod", "text": "Vdovský a vdovecký důchod\n\nVdovský důchod náleží manželce zemřelého a vdovecký důchod připadá manželovi zemřelé. Pozůstalý má nárok na vdovský nebo vdovecký důchod po manželovi nebo manželce, pakliže zemřelý pobíral invalidní důchod, nebo starobní důchod, nebo ke dni smrti splnil podmínku potřebné doby pojištění pro nárok na invalidní případně starobní důchod. Pozůstalému vzniká nárok na vdovský a vdovecký důchod i v případě úmrtí následkem pracovního úrazu. \n\nDle zákona (§ 49 a § 50 zákona o důchodovém pojištění) má vdova nárok na vdovský důchod po zemřelém manželovi, který byl poživatelem starobního nebo invalidního důchodu, nebo\nsplnil ke dni smrti podmínku potřebné doby pojištění pro nárok na invalidní důchod nebo podmínky nároku na starobní důchod anebo zemřel následkem pracovního úrazu (nemoci z povolání). Vdovec má nárok na vdovecký důchod za stejných podmínek jako vdova na vdovský důchod.\n\nVdovský důchod náleží po dobu jednoho roku od smrti manžela. Po uplynutí této doby má vdova nárok na vdovský důchod, jestliže pečuje o nezaopatřené dítě,\npečuje o dítě, které je závislé na péči jiné osoby ve stupni II až IV, pečuje o svého rodiče nebo rodiče zemřelého manžela, který s ní žije v domácnosti a je závislý na péči jiné osoby ve stupni II až IV, je invalidní ve třetím stupni, dosáhla alespoň věku o 4 roky nižšího, než činí důchodový věk pro muže stejného data narození nebo důchodového věku, je-li důchodový věk nižší. Nárok na vdovský důchod vznikne znovu, jestliže se splní některá z uvedených podmínek do dvou roků po zániku dřívějšího nároku na vdovský důchod. To platí obdobně i pro nárok muže na vdovecký důchod.\n\nDle zákona (§ 51 zákona o důchodovém pojištění) se důchod skládá ze dvou složek, a to ze základní výměry a z procentní výměry.\n\nVýše procentní výměry vdovského nebo vdoveckého důchodu činí 50 % procentní výměry: <ref name=\"http://www.cssz.cz/\"></ref> \nstarobního důchodu,\ninvalidního důchodu pro invaliditu III. stupně, na který měl nebo by měl zemřelý nárok v době smrti.\nPokud zemřelý manžel nebo zemřelá manželka ke dni smrti nepobíral(a) starobní důchod nebo invalidní důchod pro invaliditu třetího stupně, je třeba nejprve posoudit, zda by ke dni smrti měl/a nárok na starobní důchod a pokud ano, stanovit jeho výši a následně výši vdovského nebo vdoveckého důchodu.\nPokud zemřelý manžel nebo zemřelá manželka nesplňoval/a podmínky nároku na starobní důchod, avšak splňoval/a podmínku potřebné doby pro nárok na invalidní důchod, je třeba stanovit, kolik by činil invalidní důchod pro invaliditu III. stupně, a následně výši vdovského nebo vdoveckého důchodu. Pobíral-li však zemřelý manžel nebo zemřelá manželka ke dni smrti invalidní důchod pro invaliditu I. nebo II. stupně, je třeba nejprve provést změnu na invalidní důchod pro invaliditu III. stupně a pak stanovit výši vdovského nebo vdoveckého důchodu.\nPři stanovení starobního důchodu, na který by měl zemřelý manžel (manželka) nárok v době smrti, se nepřihlíží k jeho (její) účasti na důchodovém spoření; pokud zemřelému manželu (manželce) byl již přiznán starobní důchod, který byl stanoven se zřetelem k jeho (její) účasti na důchodovém spoření, stanoví se pro účely stanovení výše procentní výměry vdovského nebo vdoveckého důchodu výše starobního důchodu zemřelého manžela (manželky) v částce, která by náležela, pokud by nebylo přihlédnuto k jeho (její) účasti na důchodovém spoření.\nb) stanovení výše procentní výměry vdovského nebo vdoveckého důchodu při obnově nároku:\n\nPro stanovení výše vdovského a vdoveckého důchodu, na který vznikl nárok po 31. 12. 2009, platí, že výše procentní výměry nesmí být nižší než procentní výměra vdovského nebo vdoveckého důchodu, která náležela ke dni zániku nároku na tento důchod.\nVznikne-li po 31. 12. 2009 znovu nárok na vdovský nebo vdovecký důchod, stanoví se výše procentní výměry ve výši 50 % důchodu zemřelého, tedy stejně jako dosud. Procentní výměra vdovského nebo vdoveckého důchodu se však poskytne nejméně ve výši původního pozůstalostního důchodu, který náležel ke dni zániku nároku na vdovský nebo vdovecký důchod.\nVýše základní výměry vdovského a vdoveckého důchodu v roce 2015 činí 2 400 Kč měsíčně.\n\nK žádosti o vdovský a vdovecký důchod se přikládá:\n"}
{"id": "1110624", "url": "https://cs.wikipedia.org/wiki?curid=1110624", "title": "Zeitschrift für die Geschichte der Juden in der Tschechoslowakei", "text": "Zeitschrift für die Geschichte der Juden in der Tschechoslowakei\n\nZeitschrift für die Geschichte der Juden in der Tschechoslowakei ( \"Časopis pro dějiny Židů v Československu\") byl odborný časopis, který v letech 1930–1938 vydával v Brně Jüdischer Buch- und Kunstverlag.\n\nČasopis vydávalo vydavatelství Dr. Hugo Golda, s nímž v redakci spolupracovali Robert König, Heinrich Flesch, Jakob Freimann, Theodor Haas, Guido Kisch, Samuel Krauss, Max Portheim, Jaroslav Rokycana, Bernhard Wachstein, Max Grünfeld, D. Herzog, Michael Holzmann a Josef Lamm.\n\nČasopis obsahoval články k dějinám jednotlivých židovských komunit v Československu (H. Gold, Alfonso Casutto, Leopold Blau, Bernhard Mandl, Heinrich Schwenger, M. S. Herzog, Josef Hoffmann, Isidor Herrisch, H. Horowitz, Rudolf Rosenzweig, Max Schay, Emanuel (Mano) Enten, Bernhard Brilling, L. Moses, Jakob Rabinowicz), genealogická pojednání o některých židovských rodinách (L. Moses, Ludwig August Frankl, J. Diamant, B. Glaser, H. Horowitz, S. Krauss, Gustav Treixler, H. Flesch, Chajim Bloch, Majer Balaban), články o jednotlivých židovských učencích (H. Horowitz, Oskar Kwasnik-Rabinowicz, Michael Holzmann, Max Portheim).\n\nJen menší část autorů se věnovala širším a obecnějším – většinou raně novověkým – tématům (B. Brilling, Jakob Bronner, Heinrich Flesch, Theodor Haas, Jaroslav Rokycana). Na druhou stranu časopis oproti \" Ročence Společnosti pro dějiny Židů v Československu\" teritoriálně pokrýval nejen Čechy a Moravu, ale také Slezsko a Slovensko.\n\n"}
{"id": "1110628", "url": "https://cs.wikipedia.org/wiki?curid=1110628", "title": "Peter Hugh Brown", "text": "Peter Hugh Brown\n\nMons. Peter Hugh Brown (* 9. listopadu 1947, Greymouth) je novozélandský římskokatolický kněz, biskup Samoa–Pago Pago a člen řádu Redemptoristů.\n\nNarodil se 9. listopadu 1947 v Greymouthu. Roku 1965 po zahájení svého středoškolského studia na Xavier College v Christchurchu vstoupil do Redemptoristického Menšího semináře v Austrálii. Nicméně, tato zkušenost byla negativní a opustil seminář. Poté se vrátil zpět do Nového Zélandu dokončil střední školu a rozhodl se následovat povolání služby pro Boha jako laický bratr. Dne 16. února 1969 složil v řádu redemptoristů své první sliby. V letech 1969-1973 působil ve farnosti v Aucklandu svěřené Redemptoristům. Poté odešel do Samoi kde působil pět let. Dne 26. října 1975 složil své věčné sliby a znovu se rozhodl stát knězem. Roku 1978 vstoupil do Redemptoristického semináře v Melbourne (Austrálie) kde na Yarra Theological Union získal svá filosofická a teologická studia s titulem bakaláře umění teologie. Dne 19. prosince 1981 byl biskupem Briana Patrickem Ashbyem vysvěcen na kněze.\n\nPo vysvěcení působil jako misionář v Samoze (1981-1987), kaplan Samojské komunity v diecézi Auckland (1987-1998), kněz ve Svaté zemi (1999-2005), kněz farnosti svatého Petra Chanela v diecézi Auckland (1999-2005). Od roku 2005 byl superiorem redemptoristů Nového Zélandu.\n\nDne 31. května 2013 jej papež František jmenoval diecézním biskupem Samoa–Pago Pago. Biskupské svěcení přijal 22. srpna 2013 z rukou arcibiskupa Martina Krebse a spolusvětiteli byli biskup John Quinn Weitzel a biskup Denis George Browne.\n\n"}
{"id": "1110630", "url": "https://cs.wikipedia.org/wiki?curid=1110630", "title": "Ian Brown (dramatik)", "text": "Ian Brown (dramatik)\n\nIan Brown je skotský dramatik a básník. Byl prezidentem Asociace skotských literárních studií, ředitelem oddělení dramatu v Radě umění Velké Británie a profesorem divadelního umění a děkanem na Univerzitě Queen Margaret v Edinburghu (do roku 2002). Založil také Skotské sdružení dramatiků, kde byl sám autor předsedou. Vydal několik sbírek básní a také napsal několik divadelních her. Mezi nejznámější divadelní hry patří \"Carnegie and Mary\" (pro Royal Lyceum Edinburgh), \"The Scotch Play\" nebo \"A Great Rockonin\" (pro Divadlo Perth). Je také autorem mnoha knih na téma literatury, divadelní historie, jazyka, divadla, kulturní strategie a skotské kultury. \n\nV roce 2014 se zúčastnil literárního festivalu Měsíc autorského čtení, který je pořádaný brněnským nakladatelstvím a agenturou Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Ianem Brownem režíroval Robin Kvapil.\n\n\n"}
{"id": "1110631", "url": "https://cs.wikipedia.org/wiki?curid=1110631", "title": "Kulturní studia (časopis)", "text": "Kulturní studia (časopis)\n\nKulturní studia jsou odborným recenzovaným časopisem vydávaným z. s. Kulturní studia ve spolupráci s oborem Hospodářská a kulturní studia na Provozně ekonomické fakultě České zemědělské univerzity. Cílem časopisu je prezentovat výsledky výzkumů v oblasti kulturních studií a obecně v rámci sociálních a humanitních věd. Časopis má recenzovanou a studentskou část.\n\nPrvní číslo časopisu vyšlo v roce 2013 a vychází dvakrát ročně (1. května a 1. listopadu).\n\n"}
{"id": "1110638", "url": "https://cs.wikipedia.org/wiki?curid=1110638", "title": "Leftfield", "text": "Leftfield\n\nLeftfield je britský elektronický hudební projekt z Londýna. Od roku 1989 do roku 2002 jej tvořili dva umělci a hudební producenti Neil Barnes a Paul Daley. V lednu 2010 Barnes tento projekt znovu obnovil. Daley se projektu odmítl znovu účastnit, protože se chtěl věnovat své sólové kariéře.\n\n\n\n\n"}
{"id": "1110640", "url": "https://cs.wikipedia.org/wiki?curid=1110640", "title": "Franz Thomas", "text": "Franz Thomas\n\nFranz Thomas (??? Schönbach – 28. nebo 29. října 1883 Kraslice) byl rakouský podnikatel a politik německé národnosti z Čech, v 2. polovině 19. století poslanec Říšské rady.\n\nNarodil se v Schönbachu. Uvádí se jako továrník, bytem Kraslice.\n\nByl poslancem Říšské rady (celostátního parlamentu), kam usedl v prvních přímých volbách roku 1873 za kurii městskou v Čechách, obvod Falknov, Loket atd. Zastupoval Ústavní stranu, která byla liberálně, provídeňsky a centralisticky orientována. V jejím rámci patřil k staroliberálnímu křídlu.\n\nZemřel v říjnu 1883 ve věku 56 let, podle matriky zemřelých mu bylo 59 let a 3 měsíce. Pohřeb se konal 31. října 1883 v Kraslicích za velké účasti veřejnosti.\n"}
{"id": "1110641", "url": "https://cs.wikipedia.org/wiki?curid=1110641", "title": "Samuel Steinherz", "text": "Samuel Steinherz\n\nSamuel Steinherz (16. února 1857 Güssing – 16. prosince 1942, Terezín) byl historik německo-židovského původu. Roku 1922 byl zvolen rektorem Německé univerzity v Praze, což vyvolalo prudké protesty antisemitských studentů („aféra Steinherz“).\n\nSamuel Steinherz se narodil 16. února 1857 v Güssingu v rodině židovského obchodníka s nemovitostmi Eduarda Steinherzových. Roku 1862 se rodina přestěhovala do Vídně a po krátké době do Štýrského Hradce, kde Samuel Steinherz navštěvoval obecnou školu, gymnázium a nakonec univerzitu, kde 12. května 1882 získal titul doktora filozofie v oboru historie. Poté se přestěhoval do Vídně, kde působil na historickém ústavu, roku 1889 se však vrátil do Štýrského Hradce, aby zde roku 1894 získal titul doktora práv. Poté podnikl řadu studijních cest po Rakousku i do zahraničí a roku 1895 se habilitoval jako soukromý docent na Vídeňské univerzitě v oboru rakouských dějin. Dne 25. března 1896 uzavřel sňatek se Sofií Kestelovou, s níž měl pak dva syny a tři dcery.\n\nRoku 1901 se Steinherz stal mimořádným a roku 1908 řádným profesorem profesorem pomocných historických věd na Německé univerzitě v Praze. Roku 1915 jej pak císař jmenoval řádným profesorem rakouských dějin.\n\nRoku 1914 Steinherz zastával pozici děkana na Filosofické fakultě Německé univerzity v Praze. Roku 1922 Steinherz získal při volbě rektora Německé univerzity v Praze 13 hlasů z 20. Vzápětí propukly studentské protesty proti „požidovšťování německé univerzity“, které se proměnily ve studentskou stávku a napadání židovských studentů. Steinherz se proto ze „zdravotních důvodů“ rozhodl rezignovat, ministr školství Rudolf Bechyně ovšem jeho rezignaci nepřijal, a tak si Steinherz vzal dlouhodobou dovolenou.\n\nRoku 1926 se Steinherz stal členem lóže „Praga“ organizace B'nai B'rith, následujícího roku vydal sborník \"Die Juden Prags\", roku 1928 spoluzakládal Společnost pro dějiny Židů v Československé republice a od roku 1929 působil jako šéfredaktor \"Ročenky Společnosti pro dějiny Židů v Československé republice\".\n\nDne 6. července 1942 byl Steinherz deportován do koncentračního tábora Terezín, kde 16. prosince 1942 zemřel.\n\n"}
{"id": "1110642", "url": "https://cs.wikipedia.org/wiki?curid=1110642", "title": "Far Cry 4", "text": "Far Cry 4\n\nFar Cry 4 je akční FPS hra s otevřeným světem od Ubisoftu. Far Cry 4 bylo v České republice vydáno na Microsoft Windows, PlayStation 3, PlayStation 4, Xbox 360, Xbox One 18. listopadu 2014.\n\nHlavním hrdinou Far Cry 4 je Ajay Ghale, syn Ishwari a Mohana Ghalea, který cestuje do Kyratu, aby splnil poslední přání své matky, která zemřela ve věku 46 let na rakovinu.\nJejím posledním přáním bylo, aby její popel uložil vedle Lakshmany. A jelikož Ajayův otec zemřel, když měl Ajay pouhé 3 roky, tak se na cestu vydává sám. Po příjezdu do Kyratu se dozvídá, že Pagan Min není zas tak dobrým vůdcem, jak ho zná z novin v Americe a že Mohan Ghale byl vůdce Zlaté stezky, která chce již zmíněného Pagan Mina svrhnout.\nAjay se hned na začátku hry přidává na stranu Zlaté stezky a bojuje po jejím boku proti Pagan Minovi a jeho Královské armádě s cílem sesadit ho z trůnu. Poté však zjistí, že Pagan je jeho nevlastní otec, protože jeho matka si ho vzala po smrti Mohana.\n\nVe hře také existuje alternativní konec: Hned na začátku hry můžete poslechnout Pagan Mina a počkat na něj než umučí vašeho přítele. Spolu se potom vydáte k Lakshmaně.\n\nZlatá stezka je rebelská armáda, která bojuje proti samozvanému králi Pagan Minovi. Aktuálně Zlatou stezku vedou Amita a Sabal, přičež každý z nich má jiné názory na to, jak by měl být Kyrat osvobozen. Ve hře máte možnost se rozhodnout, jestli budete plnit mise, které vám nabízí Amita nebo Sabal. Podle vašeho rozhodování nastane jeden z 5 různých konců hry.\n\nHerní prostředí je situováno do okolí Himálají, včetně zasněžených oblastí. Během hry se dostanete na různá místa Kyratu (rozloha Kyratu je 46 km + Shangri-La) a poznáte spoustu postav. Jedním z míst které budete muset navštívit je např. Shanatská aréna, posvátný chrám Jalendu nebo vesnice Utkarsh. Hra zachovává herní principy z Far Cry 3, tedy předměty v bednách zůstaly, možnost vylepšovat svoje věci (např. pouzdro na zbraně) zůstala také, oproti Far Cry 3 zde přibyl hák, se kterým lze vyšplhat nejenom na kopce, ale i do gyrokoptéry.\n\nShangri-La je mýtické místo do kterého se budete moci dostat pouze pětkrát a to jen v podobě bájného válečníka Kalinaga. Zde bude vaším úkolem porazit zlého Rakšasu a navrátit tomuto místu mír a klid.\n\nDále hra láká na zasněžené oblasti Himálají. Ty jsou ale dostupné pouze tehdy, vyžaduje-li to příběh.\n\nRádiové věže z Far Cry 3 zde vystřídaly Zvonice, těch je v Kyratu celkem 17 a za každou obsazenou se Vám zobrazí kousek mapy a získáte zdarma jednu zbraň.\n\nVe hře máte i spoustu vedlejších aktivit, např. můžete obsazovat stanoviště a pevnosti, závodit, hledat sběratelské předměty nebo pomáhat obyvatelům Kyratu v úkolech typu Snižování stavu, Záchrana rukojmí nebo Oko za oko. Novinkou je poté možnost si osedlat slona, proletět se nad Kyratem v gyrokoptéře (ta je pro dva pasažéry) nebo si přivolat na pomoc spolubojovníky.\n\nNově do hry přibyly i tzv. body karmy. Ty se udělují za dokončování karmických událostí a roztáčení modlitebních mlýnků. Za každou úroveň karmy později dostanete nějaký bonus v podobě slev (na zbraně, nábytek do vašeho domu apod.). Těchto úrovní je ve hře celkem osm.\n\n\"The Syringe\" je exkluzivní mise kterou dostali pouze majitelé season passu v den vydání hry. V ní je vaším úkolem získat tajemný recept dříve než se ho zmocní jednotky Pagan Mina.\n\n\"Escape from Drugesh Prison\" (česky \"Útěk z Durgeshe\") je nepříběhové DLC vydané 14. ledna 2015 na Xbox, PC, PlayStation 3 a PlayStation 4. Vaším hlavním úkolem je dostat se k vrtulníku, který pro vás poslala Zlatá stezka a ubránit ho. Na to, abyste se dostali k vrtulníku, máte ale jen 30 minut. Tento čas se dá navýšit strháváním propagandistických plakátů, dobýváním stanovišť nebo třeba plněním úkolů, za které také dostanete vylepšení pro finální souboj, zbraně, kůže pro vylepšení nebo zkušenosti.\n\nDLC \"Valley of the Yeti's\" (česky \"Údolí Yettiů\") nabízí zbrusu nový příběh a horskou lokaci kde se ocitnete po sestřelení vašeho vrtulníku. Hned prvním úkolem bude obsadit vysílací budovu, kde se následovně dozvíte, že vašeho pilota unesl neznámý kult uctívačů Yalunga. Pak následuje první noc, ve které musíte stanoviště ubránit před již zmiňovanými uctívači. V tom vám mohou pomoct vedlejší úkoly, díky nimž můžete získat například minové pole, výbušné barely nebo bedny s municí. Těchto nocí je ve hře celkem pět. Příběh končí tím, že zachráníte uneseného pilota a zabijete vůdce kultistů.\n\n\"Hurk Deluxe Pack\" přidává do hry 5 nových misí a 5 zbraní (např. harpunu nebo novou mačetu).\n\nOverrun (česky \"Obsazení\") je herní PvP mód ve kterém je vaším úkolem dobýt nebo naopak ubránit dané lokace. Do hry také přináší až čtyři nové mapy.\n\nVáš zbraňový arsenál čítá 61 střelných zbraní plus molotovy, granáty, miny a C4ky (ty můžete nově umístit např. na slony, sudy nebo vozidla). U sebe však můžete mít maximálně 1 pistol a 3 jakékoliv jiné zbraně.\n\nFar Cry 4 nabízí multiplayer i kooperaci.\n\nKooperace:\nV kooperaci společně s jedním dalším hráčem, který bude ztvárněn Hurkem, můžete volně prozkoumávat Kyrat, plnit vedlejší úkoly jako např. zabírání stanovišť, osvobozování zajatců a mnoho dalšího, společně ale nemůžete procházet příběhovou část hry. Kooperace je funkční v DLC, samotné hře i na hráči vytvořených mapách.\n\nMultiplayer (PvP):\nHra obsahuje multiplayer nazvaný Battles of Kyrat (Bitvy o Kyrat).\nTen umožní na jednom serveru hrát maximálně deseti hráčům, nabídne 3 multiplayerové režimy a po vydání 10 různých map. Další PvP mód je součástí Season Passu, jedná se o DLC Overrun.\n\nMinimální systémové požadavky:\n\nDoporučené systémové požadavky:\n\nInformace pochází z oficiálních stránek Ubisoftu.\n\n"}
{"id": "1110643", "url": "https://cs.wikipedia.org/wiki?curid=1110643", "title": "Oldřich Vojáček", "text": "Oldřich Vojáček\n\nOldřich Vojáček (* 19. únor 1941) je bývalý český fotbalista, záložník. Po skončení aktivní kariéry působil jako trenér mládeže.\n\nV československé lize hrál za Spartak Praha Sokolovo a Bohemians Praha. Gól nedal.\n\n\n"}
{"id": "1110644", "url": "https://cs.wikipedia.org/wiki?curid=1110644", "title": "Rootsovo dmychadlo", "text": "Rootsovo dmychadlo\n\nRootsovo dmychadlo je typ dmychadla se dvěma speciálně tvarovanými rotačními písty. Osy rotací pístů jsou rovnoběžné a speciální cykloidní tvar jejich průřezu (tvar osmičky – 'piškotu' nebo i s více výstupky) zajišťuje, že se vzájemně doplňují v každé poloze. Písty jsou navzájem spojeny převodem umožňující jejich rotaci v oválném tělese dmychadla v opačných směrech. Podélné jsou písty přímé nebo mírně zakroucené do šroubovice, což zajišťuje plynulejší chod. Píst je obvykle dvoulamelový, ale vyrábějí se i tří a více lamelové (zubové) verze.\n\nBěhem rotace se cyklicky mění objem prostoru uzavřeného mezi písty. Změna (zmenšení) objemu se využívá na stlačování pracovního plynu. V části, kde se objem zvětšuje a klesá tlak, je vyústění nasávacího otvoru, zatímco v části kde se objem zmenšuje a stoupá tlak je vyústění výtlačného otvoru.\n\nRootsovo dmychadlo se vyrábí v širokém výkonovém rozsahu od 20 m/h až 19 000 m/h.\n\n\nRootsova dmychadla se používají ke zpracování vysokých průtokových množství při potřebě malého tlakového rozdílu. Konkrétně se používají pro vytvoření vakua nebo při přeplňování spalovacích motorů. Používají se i k transportu plynů, odvětrávání, přepravě média, v aeračních systémech v čistírnách odpadních vod, při úpravě pitné vody, dopravě agresivních plynů, v průmyslových kotlích, pneumatické dopravě sypkých hmot a granulí, v potravinářském průmyslu, ve vakuové technice, k odběru vzorků vzduchu, vytváření podtlaku v prostorech, odsávání kontaminovaných par atd.\n\nPro průmysl se nejčastěji používají Rootsova dmychadla s tříramenným pístem. Výroba pístu je složitější než výroba ledvinového pístu. Čerpaný vzduch je pístem ve válci rozdělen na více komor a dmychadlo je účinnější. Rootsova dmychadla se používají jako boostery pro vakuové aplikace nebo zdroje přetlaku či podtlaku do 1 bar. Nejrozšířenějším použitím Rootsových dmychadel středních a velkých velikostí je čištění odpadních vod. Stroje se zde používají na provzdušňování nádrží se splašky. Dodávaný vzduch podporuje množení bakterií, které čistí splaškovou vodu.\n\n"}
{"id": "1110649", "url": "https://cs.wikipedia.org/wiki?curid=1110649", "title": "Petr Křižák", "text": "Petr Křižák\n\nPetr Křižák (* 26. května 1946) je bývalý český fotbalista, záložník. Jeho otcem je fotbalista Jiří Křižák.\n\nV československé lize hrál za Baník Ostrava. Nastoupil ve 27 ligových utkáních a dal 8 ligových gólů. V Poháru UEFA nastoupil v 1 utkání.\n\n\n"}
{"id": "1110650", "url": "https://cs.wikipedia.org/wiki?curid=1110650", "title": "Hubert Veselý", "text": "Hubert Veselý\n\nHubert Veselý (1. září 1842 Klášterec nad Ohří – 22. června 1914 Královské Vinohrady) byl rakouský a český politik, v 2. polovině 19. století poslanec Říšské rady.\n\nPůsobil jako velkostatkář a politik. Narodil se v severních Čechách, vystudoval malostranské gymnázium v Praze a Karlo-Ferdinandovu univerzitu, kde roku 1867 získal titul doktora práv. Po otci zdědil statek Molitorov u Kouřimi. Byl veřejně i politicky aktivní. Roku 1872 se stal členem okresního výboru v Kouřimi. Od roku 1873 až do roku 1892 pak působil jako okresní starosta v Kouřimi. V období let 1872–1884 byl rovněž starostou města Kouřim. Podílel se na zakládání cukrovarů na Kouřimsku.\n\nByl poslancem Říšské rady (celostátního parlamentu), kam usedl v doplňovacích volbách v lednu 1874 za kurii venkovských obcí v Čechách, obvod Karlín, Brandýs, Český Brod atd. Uvádí se jako starosta, bytem Kouřim. Z politických důvodů se nedostavil do sněmovny, čímž byl jeho mandát ještě během roku 1874 prohlášen za zaniklý. Mandát obhájil ve volbách roku 1879, nyní za městskou kurii, obvod Kolín, Poděbrady atd. Rezignace byla oznámena na schůzi 30. listopadu 1880. Důvodem pro odchod z parlamentu byla těžká nemoc.\n\nPatřil k Národní straně (staročeské). Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v červnu 1914.\n"}
{"id": "1110658", "url": "https://cs.wikipedia.org/wiki?curid=1110658", "title": "Poškození rostlin zasolením půdy", "text": "Poškození rostlin zasolením půdy\n\nPoškození rostlin zasolením půdy je fyziologické poškození rostlin způsobené působením nevhodné kvality půdy na rostlinu. Pro rostliny jsou zasolené půdy především fyziologicky suché, ačkoliv nadměrné množství sodíku a chloru poškozuje rostliny rovněž a druhotně dochází k blokování příjmu některých živin (fosforu, vápníku).\n\nRůzné druhy rostlin snáší různě zasolení půdy, nejodolnější jsou halofyty, halofilní rostliny (slanomilné rostliny).\n\nZasolené, slané, půdy jsou pro většinu druhů rostlin fyziologicky suché půdy v důsledku zvýšené osmotické vazby vody. Negativně působí i vysoká hladina chloru, který nebývá rostlinami obvykle dobře snášen. Příčinou zasolení, mimo přirozeně vzniklá slaniska, je používání zimních posypů a zavlažování. Zasolení je spojováno se zvyšující se hladinou pH.\n\nPůsobení nadbytku chloridu sodného se u rostlin projevuje omezením růstu, odumřením pletiv listů, a poškozením kořenového systému. Postupně dochází k oslabování rostliny, odumření částí a celé rostliny. Na zasolených půdách bývá nízký obsah draslíku, vápníku a fosforu. Odlišné je rovněž složení rostlin a živočichů. U jehličnanů je typická chloróza a hnědnutí jehlic. u listnáčů se projevují chlorózy a hnědnutí listů. Malé odumřelé výhony jsou po obvodu koruny.\n\nV některých případech se zasolení může kumulovat v oblasti kořenů, například při používání slané vody k závlaze. Zasolená půda je prakticky nepoužitelná k zemědělským účelům.\n"}
{"id": "1110660", "url": "https://cs.wikipedia.org/wiki?curid=1110660", "title": "Judaica Bohemiae", "text": "Judaica Bohemiae\n\nJudaica Bohemiae je odborný impaktovaný časopis, vydávaný Židovským muzeem v Praze. Zaměřuje se na dějiny a současnost Židů v českých zemích (eventuálně ve státních celcích, jichž byly součástí).\n\nStátní židovské muzeum, jehož nástupnickou organizací Židovské muzeum v Praze je, začalo časopis Judaica Bohemiae vydávat roku 1965, v půlročním intervalu. V roce 1994 se časopis přeměnil v ročenku, avšak od roku 2009 opět vychází dvakrát ročně.\n\nV časopise vycházejí jednak odborné studie, jednak recenze publikací s příslušnou tematikou. Články jsou v současnosti publikovány v angličtině nebo němčině. Jsou indexovány a jejich abstrakty lze nalézt v databázích Arts and Humanities Citation Index (Web of Science), Scopus a European Reference Index for the Humanities (ERIH).\n\n"}
{"id": "1110662", "url": "https://cs.wikipedia.org/wiki?curid=1110662", "title": "Hellmut G. Haasis", "text": "Hellmut G. Haasis\n\nHellmut G. Haasis (* 7. ledna 1942 Mühlacker) je německý historik, spisovatel a nakladatel.\n\nNapsal životopisy Georga Elsera, který se v roce 1939 pokusil zavraždit Adolfa Hitlera; Reinharda Heydricha, jednoho z hlavních architektů holokaustu a Josepha Süße Oppenheimera popraveného v roce 1738, který se v roce 1940 stal hrdinou antisemitského propagandistického filmu \"Jud Süß\".\n\nHaasis se narodil ve švábském Mühlackeru a ve švábském dialektu napsal dva romány. Obdržel literární ceny Thaddäus-Troll-Preis, Schubart-Preis a Civis-Medienpreis.\n"}
{"id": "1110663", "url": "https://cs.wikipedia.org/wiki?curid=1110663", "title": "Fthiótida", "text": "Fthiótida\n\nFthiótida (novořecky: Φθιώτιδα) je moderní řecká regionální jednotka, nacházející se ve Středním Řecku v okolí jeho hlavního města Lamie okolo zálivu Malia při ohybu Euboiského průlivu naproti severnímu pobřeží ostrova Euboia. Má rozlohu 4440 km². V roce 2011 ve Fthiótidě žilo 158 231 obyvatel. Z významných míst antiky se ve Fthiótidě nachází např. termální lázně Thermopyly.\n\nRegionální jednotka Fthiótida se od 1. ledna 2011 člení na 7 obcí:\n"}
{"id": "1110672", "url": "https://cs.wikipedia.org/wiki?curid=1110672", "title": "Nedostatek zinku u rostlin", "text": "Nedostatek zinku u rostlin\n\nNedostatek zinku u rostlin je fyziologické poškození rostlin. Je způsobeno nedostatkem příjmu zinku.\nMezi rostlinami se projevují velké druhové rozdíly jak v nárocích, tak i ve schopnosti příjmu Zn z půdy. Hladina zinku v rostlinách je velmi nízká. Zinek se vyskytuje především v kořenech, výhonech, a reprodukční orgány. Podle některých zdrojů se v rostlině transportuje zinek pomalu, ale na pohyblivost zinku v rostlině nejsou jednotné názory. \n\nMimo nedostatku zinku se zvláště v oblastech postižených průmyslovými emisemi, objevuje u rostlin jeho nadbytek.\n\nZinek je rostlinami přijímán kořenovým systémem, převážně jako kationt Zn2+ a také v hydratovaných formách. Může být přijat také ve vhodné chelátové vazbě nebo jako Zn(OH). Rostlinami je zinek přijímán z půdního roztoku. Jeho nedostatek způsobuje odumírání vzrostných vrcholů, nadbytek chlorózu. Kořeny rostlin obsahují více zinku než nadzemní část.\n\nPříjem zinku je blokován některými kovy, například Fe a Mn, Mg, Ca, Sr a Ba.\n\nZinek hraje významnou roli při regulaci metabolismu nukleových kyselin, inhibuje aktivitu ribonukleázy v rostlinných pletivech. Rovněž ovlivňuje metabolismus aminokyselin, bílkovin a cukrů. Hladina zinku má rovněž vliv na tvorbu chlorofylu a giberelinu.\n\nNedostatek zinku se projevuje zakrslým vzrůstem, asymetrickým tvarem listů, bílo-zeleným zbarvením starších listů ve formě mezižilkové chlorózy, nekróz a fialového zbarvení. Listů je málo, jsou růžicovitě nahloučené, opadávají odspodu směrem k vrcholu.\n\nZinek může být doplněn hnojivy - síranem zinečnatým, nebo chelátovými zinečnatými hnojivy.\n"}
{"id": "1110673", "url": "https://cs.wikipedia.org/wiki?curid=1110673", "title": "Vlčí kult", "text": "Vlčí kult\n\nVlčí kult je nepočetná náboženská organizace ryze české provenience, vycházející ze starých legend o vlkodlacích a z inspirace novodobého oživení neošamanismu a novopohanství. Vznikla v roce 2005 jako přímý pokračovatel jiné údajné společnosti Fraternitas Ulfar (Bratrstvo Vlka), které mělo existovat v letech 1998-2005. U zrodu nového společenství stáli tři zakladatelé, jeden z nich byl údajně i zakladatel původního Fraternitas Ulfar vystupující pod pseudonymem \"Adrian Stargard\". Původní bratrstvo mělo být rozpuštěno z důvodu přechodu jeho členů do jiného, již zaniklého spolku Heathen Hearts From Boiohaemum. Nynější bratrstvo má být tvořeno jediným klanem zvaného \"Karpathian Wulfos\". Kult nikdy neměl mnoho členů.\n\nSvou inspiraci nalezl v archaických přírodních náboženstvích šamanismu, zvířecího totemismu a germánskou mytologií, před-křesťanským polyteistickým náboženstvím severní Evropy. Základem je víra v mýtus zaostřený na zbožštění totemického zvířete, v tomto případě vlka, který je členy kultu považován za archetyp a symbol divoké a nespoutané přírodní síly. Vzorem společenstva mají být vlčí smečky, členové se považují za ochránce matky země. Obecně se kult zaměřuje na historii a před-křesťanská náboženství, zejména víru starých Germánů či Seveřanů, to se mimo jiné má vyznačovat i zvýšeným zájmem o starobylé památky, jako je starobylý germánský jazyk (gótština) a písmo tzv. \"runy\" a jejich upotřebení v přírodní magii. Společenstvo se údajně řídí vlastní etikou, která má spočívat v dodržování tzv. \"devatera ctností\", jako jsou čest, odvaha, pravda, věrnost, sebeovládání, pohostinnost, úsilí, nezávislost a vytrvalost.\n\nSmyslem společenstva má být sdružování a organizace neveřejných svátků a rituálů. Podle vlastních slov se členové kultu scházejí ve své sebou vysvěcené „Vlčí svatyni“ v Gabretě (tj. keltské označení pro Šumavu), avšak současné ani dřívější aktivity spolku nejsou ničím prokázány. Doloženy nejsou ani webovými stránkami, které zjevně postrádají aktualizaci. Není ani známo, že by skupina provozovala náboženskou činnost. Spíše se jedná o úzkou skupinu přátel se společnými zájmy a aktivitami, než o opravdovou náboženskou společnost.\n\n\n"}
{"id": "1110675", "url": "https://cs.wikipedia.org/wiki?curid=1110675", "title": "Luisetaines", "text": "Luisetaines\n\nLuisetaines je francouzská obec v departementu Seine-et-Marne v regionu Île-de-France. V roce 2012 zde žilo 240 obyvatel.\n\nLes Ormes-sur-Voulzie, Paroy, Saint-Sauveur-lès-Bray, Sigy, Vimpelles\n\n\"Počet obyvatel\"\n"}
{"id": "1110676", "url": "https://cs.wikipedia.org/wiki?curid=1110676", "title": "Miroslav Kárný (historik)", "text": "Miroslav Kárný (historik)\n\nMiroslav Kárný (9. září 1919 Praha – 9. května 2001 Praha) byl český novinář a historik.\n\nMiroslav Kárný se narodil 9. září 1919 v Praze, kde absolvoval základní školu a gymnázium. Hned ve svých osmnácti letech roku 1937 vstoupil do komunistické strany. Následujícího roku odmaturoval a začal na Filozofická fakulta Univerzity Karlovy studovat český jazyk a historii. Kvůli uzavření vysokých škol roku 1939 však nedostudoval a 11. listopadu 1941 byl jako jeden z prvních deportován transportem do Terezína, aby tam jako člen „Aufbaukommando“ budoval koncentrační tábor. V Terezíně ilegálně organizoval komunistickou stranu. Dne 28. září 1944 byl Kárný deportován do Birkenau, záhy však byl kvůli evakuaci osvětimského koncentračního tábora evakuován do tábora Kaufering a nakonec přežil i pochod smrti v dubnu 1945.\n\nJiž od roku 1945 pracoval v redakci Rudého práva, ovšem v souvislosti s procesem se Slánským musel redakci roku 1951 opustit a následujícího roku byl vyloučen z komunistické strany. Podařilo se mu však dostat se do redakce Kladenského kováka kladenských oceláren, odkud roku 1958 přešel do redakce novin Svoboda, kde nakonec krátce působil i jako šéfredaktor. Roku 1967 Svobodu opustil, protože Alexandr Dubček jej ustanovil vedoucím tiskového oddělení sekretariátu ÚV KSČ. Po okupaci Československa roku 1968 byl Kárný této funkce zbaven a znovu vyloučen z KSČ. Roku 1973 byl nicméně evidován jako spolupracovník Státní bezpečnost v kategorii agent. Do odchodu do důchodu roku 1974 pracoval v reprografickém středisku Institutu poradenství.\n\nPo odchodu do důchodu se začal věnovat historické práci, a přestože studium historie nedokončil, podařilo se mu publikovat v předních odborných časopisech. Roku 1978 publikoval v Československém časopise historickém článek o koncentračních táborech, v dalších letech následovaly práce o „židovské otázce“, politice nacistického Německa vůči Česko-Slovensku a v Protektorátu. Většinu textů o perzekuci Židů během druhé světové války ovšem mohl publikovat až po roce 1989, včetně zásadní monografie \"Konečné řešení. Genocida českých židů v německé protektorátní politice\" (1991). Roku 1994 spoluzakládal odborné periodikum \"Terezínské studie a dokumenty\" a vedl také kolektiv, jenž publikoval \"Terezínskou pamětní knihu\" (seznam židovských obětí deportací z Protektorátu). Odbornou činnost vyvíjel až do své smrti 9. května 2001. Nedávno byla zveřejněno Terezínské Kalendárium - Terezín v Konečném Řešení \"Židovské Otázky\" (Miroslav Kárný a Margita Kárná) \n"}
{"id": "1110681", "url": "https://cs.wikipedia.org/wiki?curid=1110681", "title": "Pitra", "text": "Pitra\n\nPříjmení Pitra nosí více osob:\n"}
{"id": "1110684", "url": "https://cs.wikipedia.org/wiki?curid=1110684", "title": "Mezinárodní společnost pro soudobou hudbu", "text": "Mezinárodní společnost pro soudobou hudbu\n\nMezinárodní společnost pro soudobou hudbu (International Society for Contemporary Music (ISCM), Mezinárodní společnost pro novou hudbu) je nejstarší mezinárodní organizace vzniklá na podporu nové hudby. Patří mezi nejvýznamnější hudebně-kulturní společnosti na světě. V německojazyčném prostředí se můžeme setkat s označením Internationale Gesellschaft für Neue Musik (IGNM).\n\nISCM byla původně iniciativou druhé vídeňské školy během Salzburger Festspiele. Byla založena 11. srpna 1922 na podnět Rudolfa Rétiho a Egona Wellesze za přítomnosti skladatelů Bély Bartóka, Paula Hindemitha, Arthura Honeggera, Zoltána Kodályho, Daria Milhauda a Antona Weberna v Café Bazar v Salcburku. Poté, co předsednictví zakládacího výboru převzal Richard Strauss, byl prvním předsedou spolku zvolen Edward Dent. Sídlem ISCM byl Londýn.\n\nSekretariát organizace se v současné době nachází v Amsterdamu. ISCM se prezentuje jako mezinárodní síť pro podporu soudobé, či tzv. nové hudby.\n\nISCM provozuje téměř 50 mezinárodních oddělení (stav v roce 2008) v jednotlivých zemích. Ty jsou většinou na ústředí nezávislé a vysílají delegáty na valnou hromadu ISCM. Členové oddělení jsou rovněž členy ISCM a v rámci Světových dnů hudby mohou navrhnout až šest skladeb k uvedení. Zemské organizace, které podporují soudobou hudbu, nemají status zemského oddělení ISCM, mohou být vedeny jako přidružení členové. Tento status se přenáší také na členy těchto organizací. Jednotliví profesionální hudebníci jsou vedeni jako čestní členové.\n\nISCM vydává časopis „World New Music Magazine“.\n\nÚstřední úlohou je pořádání Světových dnů hudby (World New Music Days), které se konají jednou ročně na různých místech. V rámci této události se vedle hudebních akcí nové hudby konají také setkání členů organizace.\n\nSvětové dny hudby:\n\n\n\n"}
{"id": "1110685", "url": "https://cs.wikipedia.org/wiki?curid=1110685", "title": "Paul McGann", "text": "Paul McGann\n\nPaul McGann (* 14. listopadu 1959) je anglický herec. Je znám především díky roli 8. doktora v britském sci-fi seriálu Doctor Who a nebo také díky roli v komediálním filmu Withnail and I.\n\nPaul se narodil v Liverpoolu do katolické rodiny, měl staršího bratra Joe McGanna a mladšího bratra Marka McGanna. Už v mládí navštěvoval dramatický kroužek na škole, na které studoval, jelikož ale byl velmi nadaný, rozhodli se jeho učitelé, že ho pošlou do Royal Academy of Dramatic Art. Jeho první průlomová role byla v komediálním pořadu \"Give us a Break\", kde si zahrál roli hráče kulečníku. Přestože byl seriál úspěšný, Paulovi další role stejně nezajistil. Návrat do televize přišel až o tři roky později. Bylo to docela štěstí, že ho BBC pozvala, aby hrál v pořadu \"The Monocled Mutineer\" kriminálníka Percyho Toplise. Za tento počin sklidil velkou kladnou reakci ze strany kritiků, neboť ve své roli – podle nich – přímo exceloval. To mu přineslo možnost se dostat na plátna kin, což se mu podařilo hned o rok později ve snímku \"Withnail & I\", kde ztvárnil jednu z hlavních postav.\n\nV roli Doktora má po válečném doktorovi nejméně odehraných minut, objevil se pouze v Doctor Who filmu v roce 1996 a v roce 2013 v šestiminutovém předspeciále, ale jeho jméno se objevilo na mnoha místech, jelikož měl hrát v roce 1996 v celé sérii Doctor Who, která nebyla natočena. Hrál pouze v úvodním filmu. Otázkou zůstává, proč v roce 2005 při obnovení seriálu nepředstavila BBC konečně McGanna, ale Christophera Ecclestona jako devátého doktora. Sedmý doktor kvůli silným lékům opožděně zregeneruje v márnici v osmého a seznámí se se svou společnicí Grace, se kterou měl strávit i celou obnovenou sérii. I přestože jeho televizní činnost spojená s osmým doktorem skončila, objevuje se na spoustě komiksů a ve spoustě příběhu dá se říci až do teď. Osmý doktor má velmi pozoruhodný charakter - romantický, chápavý, velmi klidný, stranící se boje. Jeho jediný soupeř, který ho potkal byl Master. Jeho kostým není ničím zvláštní - černé sako, košile, kravata a svetr. Jelikož tato regenerace nestihla zregenerovat do nové podoby, protože se v roce 2005 objevil zcela nový doktor, v roce 2013 v malém speciále The Night of The Doctor osmý doktor regeneruje do Válečného doktora.\n\nV roce 1991 si vzal Annie Marii Milner a měl s ní dva syny: Joe a Jake. Rozvedli se v roce 2006. V letech 2006 - 2008 chodil s herečkou Susannah Harker. Nyní žije ve Velké Británii v Cliftonu v Bristolu.\n\n"}
{"id": "1110690", "url": "https://cs.wikipedia.org/wiki?curid=1110690", "title": "Neoaves", "text": "Neoaves\n\nNeoaves je klad ptáků zahrnující všechny moderní ptáky kromě běžců a Galloanserae (hrabaví a vrubozobí). Tato skupina se stala velmi rozšířenou brzy po svém vzniku.\n\n"}
{"id": "1110693", "url": "https://cs.wikipedia.org/wiki?curid=1110693", "title": "Franciszek Dąbrowski", "text": "Franciszek Dąbrowski\n\nFranciszek Dąbrowski (17. dubna 1904 Budapešť, Rakousko-Uhersko – 24. dubna 1962 Krakov, Polsko) byl polský voják. Na počátku druhé světové války působil v hodnosti důstojníka polského námořnictva ve funkci zástupce velitele Henryka Sucharskiho na pevnosti na poloostrově Westerplatte severně od Gdaňsku. Polská posádka zde od 1. do 7. září bojovala s několikanásobnou německou přesilou. Přesto dokázala odolávat sedm dní, po nichž kapitulovala. Následně byl Dąbrowski vězněn v několika německých zajateckých táborech.\n\nO svých zkušenostech z bitvy na Westerplatte napsal dvě knihy, a sice ' (1945) a ' (1957). Je nositelem páté třídy Řádu Virtuti Militari, dále Zlatého kříže za zásluhy a Medaile za Odru, Nisu, Pobaltí.\n"}
{"id": "1110694", "url": "https://cs.wikipedia.org/wiki?curid=1110694", "title": "Anna Hyndráková", "text": "Anna Hyndráková\n\nAnna Hyndráková (roz. Kovanicová, * 25. března 1928 Praha) je česká historička.\n\nAnna Hyndráková se narodila roku 1928 v pražské židovské rodině. Roku 1942 byla deportována do koncentračního tábora Terezín, odtud roku 1944 do Birkenau a po několika týdnech do pracovního tábora Christianstadt. V únoru 1945 prchla z pochodu smrti, brzy však byla dopadena a do počátku května byla vězněna v táboře Görlitz. Po válce Hyndráková bydlela v sirotčinci, protože její nejbližší rodina byla nacisty vyvražděna. Brzy vstoupila do Československého svazu mládeže a později do Komunistické strany Československa.\n\nHyndráková po válce vystudovala grafiku a později se stala vedoucí fotoarchivu v Ústavu dějin socialismu ÚV KSČ. Po roce 1989 se Hyndráková věnovala nahrávání vzpomínek přeživších holokaustu a edici dokumentů Židovské náboženské obce Praha vzniklých v období Protektorátu a dokumentů židovské samosprávy v Terezíně. V roce 2015 se stala jednou ze čtveřice oceněných Cenou Paměti národa.\n\n"}
{"id": "1110695", "url": "https://cs.wikipedia.org/wiki?curid=1110695", "title": "Jussie Smollett", "text": "Jussie Smollett\n\nJussie Langston Mikha Smollett (* 21. června 1983, Santa Rosa, Kalifornie, Spojené státy americké) je americký herec, zpěvák a fotograf. Jako dítě se objevil v několika filmech, včetně \"Šampióni\" (1992) a \"Všude dobře, doma nejlíp\" (1994). Od roku 2015 hraje v seriálu \"Empire na\" stanici FOX . V roce 2017 se objeví ve filmu \"\".\n\nNarodil se v Santa Rose v Kalifornii. Je synem Janet a Joela Smollettových. Má tři bratry a dvě sestry: Jake, Jocqui, Jojo, Jurnee a Jazze. Jeho otec je žid (jeho rodina emigrovala z Ruska a Polska) a jeho matka má africké, indiánské a irské předky.\n\nS hereckou kariérou začal jako dítě, objevil se ve filmech \"Šampióni\" (1992) a \"Všude dobře, doma nejlíp\" (1994). Po boku svých pěti sourozenců hrál v sitcomu \"On Our Own\" (1994-95) na stanici ABC .\n\nV roc 2012 se vrátil k herectví s hlavní rolí v komediálním dramatu \"The Skinny\". Později se objevil v seriálech \"The Mindy Project\" a \"Pomsta.\" V roce 2014 získal roli Jamala Lyona v seriálu \"Empire\" na stanici FOX .\n\nJussie je také zpěvák-textař; v roce 2012 vydal EP \"The Poisoned Hearts Club\". V únoru 2015 bylo potvrzeno, že podepsal smlouvu s nahrávací společností Columbia Records na vydání alba. Podílel se na písničkách \"I Wanna Love You\" a \"You're So Beautiful\", které se objevily v seriálu a na soundtrackovém albu, které bylo vydáno v březnu 2015.\n\nV červnu 2015 bylo oznámeno, že se objeví po boku své mladší sestry Jumee Smollett v televizní show \"Underground\". V roce 2017 se objeví ve filmu \"\".\n\nV červnu 2015 se v show Ellen DeGeneres přiznal, že je gay.\n\n29. ledna 2019 Smollett nahlásil úřadům, že byl napaden dvěma muži, kteří na něj pokřikovali \"rasistické a homofobní urážky\" a \"This is MAGA country\" (MAGA - Make America great again - je slogan Donalda Trumpa), uvázali mu kolem krku smyčku a polili ho neznámou tekutinou.\n\nNicméně později se ukázalo, že celý útok byl sehraný a \"útočníky\" si najal sám Smollett..\n\n21. února byl Smollett zatčen.\n"}
{"id": "1110696", "url": "https://cs.wikipedia.org/wiki?curid=1110696", "title": "Trai Byers", "text": "Trai Byers\n\nTrai Byers (* 19. července 1983, Kansas City, Kansas, USA) je americký herec, který se proslavil rolí Andreho Lyona v seriálu \"Empire\" na stanici FOX .\n\nNarodil se v Kansas City v Kansasu. Maturitu udělal na střední škole v Georgii. Poté navštěvoval University of Kansas. Také navštěvoval American Musical and Dramatic Academy v Los Angeles a Yaleovu univerzitu.\n\nV roce 2011 se poprvé objevil na televizních obrazovkách v telenovele \"All My Children,\" následovala role v teenagerovském seriálu \"\". V roce 2014 si zahrál aktivistu za prává si zahrál ve filmu \"Selma\". Od roku 2015 se objevuje v seriálu \"Empire\" na stanici FOX .\n\nV říjnu 2015 potvrdil, že se zasnoubil s herečkou Grace Gealey, vzali se v roce 2016.\n"}
{"id": "1110698", "url": "https://cs.wikipedia.org/wiki?curid=1110698", "title": "East India Youth", "text": "East India Youth\n\nWilliam Martin Doyle, známější pod pseudonymem East India Youth (* 1991), je elektronický hudebník z Bournemouth v Anglii. Jméno East India Youth pochází z názvu oblasti East India Docks ve východním Londýně, kde Doyle žil během psaní svého prvního alba \"Total Strife Forever\". To bylo vydáno 13. ledna 2014 a nominováno na Barclaycard Mercury Music Prize. 27. ledna 2015 vydal své druhé studiové album, \"Culture of Volume\".\n\n\n"}
{"id": "1110701", "url": "https://cs.wikipedia.org/wiki?curid=1110701", "title": "Jan Suchan", "text": "Jan Suchan\n\nJan Suchan (* 18. ledna 1996 v Příbrami) je český fotbalový záložník a bývalý mládežnický reprezentant, od července 2015 hráč klubu FC Viktoria Plzeň, od července 2017 na hostování v FK Teplice.\n\nSuchan je odchovancem klubu 1. FK Příbram, kde byl v létě 2014 byl zařazen do kádru A-mužstva. V 1. české lize debutoval v dresu Příbrami 25. 10. 2014 proti FC Baník Ostrava (výhra 3:1), dostal se na hřiště v 85. minutě. Svůj první ligový gól vstřelil ve 22. kole proti FC Vysočina Jihlava, když v 54. minutě vyrovnával na konečných 1:1. Podruhé se střelecky prosadil ve 29. kole hraném 23. května 2015 proti FC Zbrojovka Brno (výhra 3:2). Celkem za mužstvo odehrál 15 střetnutí v lize.\n\nPo sezóně 2014/15 ho společně se spoluhráčem Alešem Matějů koupil klub FC Viktoria Plzeň, hráč podepsal smlouvu do léta 2019.\n\nV červenci 2015 byl poslán obratem na hostování zpět do Příbrami. Společně s ním z Viktorie přišli také na hostování Matěj Končal a David Štípek. V lednu 2016 se vrátil na zimní přípravu do Plzně. V klubu se neprosadil a odešel hostovat zpět do Příbrami. Svou jedinou ligovou branku v ročníku vsítil 18. 3. 2016 proti Jihlavě (výhra 3:1), v 78. minutě zvýšil na konečných 3:0. V dresu celku během roku nastoupil k 17 ligovým zápasům.\n\nV lednu 2017 se opět vrátil hostovat do mužstva 1. FK Příbram, kde začal svou fotbalovou kariéru.\n\nV červenci 2017 odešel hostovat z Viktorie Plzeň do FK Teplice.\n\nNastupoval za české mládežnické reprezentace od kategorie U18.\n\n"}
{"id": "1110702", "url": "https://cs.wikipedia.org/wiki?curid=1110702", "title": "Emil Hertzka", "text": "Emil Hertzka\n\nEmil Hertzka (3. srpna 1869 Pešť, Rakousko-Uhersko – 9. května 1932 Vídeň) byl rakouský vydavatel. V letech 1907 až 1932 byl ředitelem vídeňského hudebního nakladatelství Universal Edition.\n\nEmil Hertzka se při svém studiu chemie věnoval také studiu hudby a literatury na Vídeňské univerzitě, až potud, kdy byl nucen ze zdravotních důvodů studium chemie opustit. Roku 1893 nastoupil do hudebního nakladatelství Josef Weinberger, poté se stal ředitelem nakladatelství Gustav Lewy & Co.\n\nRoku 1901 odešel do v témže roce založeného hudebního nakladatelství Universal Edition-AG (UE), akciové společnosti, kde vedle Josefa Weinbergera působil také hudební vydavatel Bernhard Herzmansky (Doblinger). Roku 1907 se Hertzka stal ředitelem a tím zůstal až do své smrti v roce 1932. Nakladatelství UE se v prvních letech činnosti drželo spíše tradičního a klasického repertoáru, avšak za Hertzkova vedení se stalo jedním z nejvýznamnějších nakladatelství pro soudobou evropskou hudbu, čímž firmu prakticky nasměroval dnešním směrem.\n\nRoku 1909 uzavřel první smlouvy se soudobými skladateli, jako např. Gustavem Mahlerem, Franzem Schrekerem, jehož opera \"Vzdálený zvuk\" byla prvním scénickým dílem vydaným UE, a Arnoldem Schönbergem. Mimo to také převzal většinu díla Antona Brucknera z nakladatelství Albert J. Gutmann. Postupně byli s nakladatelstvím spojováni tehdy nejvýznamnější žijící skladatelé, jako Karol Szymanowski, Franz Schmidt, Egon Wellesz, Alban Berg, Anton Webern, Alexander Zemlinsky, Alfredo Casella, Leoš Janáček, Béla Bartók, Zoltán Kodály, Kurt Weill, Hanns Eisler, Ernst Křenek, Josef Matthias Hauer, Darius Milhaud či Gian Francesco Malipiero.\n\nNové směry ovšem vytyčil také u vydávání notových materiálů: od roku 1912 v nakladatelství vycházela exkluzivní edice „Klassiker der Tonkunst“. V letech 1919 až 1938 vydávalo nakladatelství roku 1894 založenou řadu „Denkmäler der Tonkunst in Österreich“ a jeho řízením byl pověřen vydavatel a muzikolog Guido Adler až do sv. č. 83 v roce 1938. Další novinkou byla odborná hudební vydání, kde se vedle jednotlivých hudebně teoretických článků, jako Schönbergova učebnice „Harmonielehre“ nebo analýzy prací Josefa von Wösse a Richarda Spechta, objevila se významená periodika: „Musikblätter des Anbruch“ (1919–1937) nebo „Pult und Taktstock“ (1924–1930).\n\nEmil Hertzka zemřel po krátké těžké nemoci na srdeční selhání. V době jeho smrti, obsahoval katalog nakladatelství okolo deseti tisíc titulů. Jeho hrob se nachází na Döblinském hřbitově (Izraelitské oddělení; skupina I4, řada 3, č. 1A).\n\nPo Emilu Hertzkovi byla pojmenována výroční pamětní cena, Pamětní cena Emila Hertzky (německy Emil-Hertzka-Preis) udělovaná významným soudobým skladatelům v letech 1933 až 1937. Jeho žena Yella Hertzka (1873–1948), roz. Fuchs, pak po jeho smrti řídila nakladatelství až do anšlusu Rakouska roku 1938 a poté, co se vrátila z nuceného exilu po roce 1946 až do své smrti.\n\nV roce 1959 bylo po Emilu Hertkovi něm pojmenováno vídeňské náměstí \"Emil-Hertzka-Platz\" v 10. vídeňském obvodu Favoriten.\n\n\n"}
{"id": "1110705", "url": "https://cs.wikipedia.org/wiki?curid=1110705", "title": "Kabelový most", "text": "Kabelový most\n\nKabelový most, také kabelový přejezd je mechanicky odolný plastový profil, určený k upevnění, zakrytí a ochraně kabelů, které by jinak byly volně uloženy na podlaze nebo v terénu. Kabely jsou uloženy v komorách plastového profilu, který (podle typu) odolává chodcům nebo i vozidlům. Kabelový most je součástí elektroinstalace a představuje svébytnou formu kabelových kanálů. Kabelové mosty jsou přednostně určeny pro zakrytí dočasně budovaných vedení nebo vedení v místech s malou intenzitou dopravy. \n\nKabely, uložené volně na ploše (na podlaze, na zpevněné ploše např. na staveništi) nejsou jen nevzhledné, ale představují bezpečnostní riziko. Volné kabely mohou být mechanicky poškozeny, stejně jako připojené přístroje. Mohou také zapříčinit pád a zranění procházejících osob nebo při poškození pláště a izolace kabelu následně úraz elektrickým proudem.\n\nKabelové mosty drží kabely ve správné poloze a chrání je před poškozením pomačkáním, odřením nebo vlivem povětrnostních podmínek. Díky upevnění ve správné poloze je vyloučeno ohrožení kolemjdoucích osob. Vhodné, správně navržené a instalované kabelové mosty jsou uloženy naplocho na podkladu, jejich horní plocha je drážkovaná nebo s protiskluzovými výstupky. Mosty mohou být v signálních barvách, případně doplněné reflexními prvky, proto jsou snadno rozeznatelné. Lze je snadno instalovat. Mimo elektrické kabely je možno do dutiny mostu umístit také hadice jako dočasné rozvody tekutin. Základním prvkem jsou rovné segmenty pro výstavbu liniových tras, ale mohou být doplněny i rohovými prvky nebo křižovatkami. \nTyto typy kabelových mostů musí ochránit kabely i v extrémních situacích a při těžkém zatížení, jaké je například na staveništích nebo při koncertech pod širým nebem. Především při akcích pod širým nebem musí kabelové mosty (kabelové přejezdy) odolávat i zatížení přejíždějících automobilů. Jsou vyrobeny jako pevné, vzájemně spojovatelné segmenty. Ke spojení jednotlivých segmentů slouží výstupky (zámky). Kabelové mosty jsou často zhotoveny jako dvoudílné. Spodní, širší díl je určen k položení na podklad a jsou v něm podélné drážky pro uložení kabelů. Barva nejčastěji jen černá. Vrchní díl může být jen jako kryt, nasazený, nebo sklopný. Kryt může být v signální barvě nebo s výstražnými pruhy. Hmotnost a rozměry jednotlivých segmentů jsou omezeny tím, aby s nimi bylo možné manipulovat pouze lidskou silou, bez použití zdvihací techniky. Nejpoužívanějšími materiály pro výrobu jsou plasty (plastový recyklát, např. PVC z plášťů recyklovaných elektrických kabelů) tvrdá guma nebo hliník. Improvizovaným řešením může být zhotovení konstrukce ze dřeva.\n\nJsou určeny k použití při dočasných instalacích na výstavách, koncertech, v prodejních prostorách, případně při dodatečné instalaci kabelů v prostorách bez přítomnosti obsluhy. Nevyžaduje se odolnost klimatickým vlivům, ale spíše proti otěru. Vzhledem k uložení na rovnou, pevnou podlahu mohou být k podlaze připevněny přišroubováním nebo lepením. Tvarově může jít o obdobné skládací segmenty jako u mostů pro venkovní použití. Ty bývají vyrobeny z odolného plastu nebo z kovu. Pro ochranu datových (slaboproudých) kabelů jsou dostupné ohebné pásy z plastu, dodávané v několikametrových svitcích. Těmi se kabely uložené na podlaze pouze přiklopí. Takto použité mosty nejsou vhodné tam, kde se přes ně bude přejíždět, mohlo by docházet k nežádoucímu posunutí. \n\n\n\n"}
{"id": "1110706", "url": "https://cs.wikipedia.org/wiki?curid=1110706", "title": "Nedostatek molybdenu u rostlin", "text": "Nedostatek molybdenu u rostlin\n\nNedostatek molybdenu u rostlin je fyziologické poškození rostlin, způsobené nedostatkem příjmu molybdenu.\nMezi rostlinami se projevují velké druhové rozdíly jak v nárocích, tak i ve schopnosti příjmu molybdenu z půdy. Potřeba molybdenu u rostlin je obecně běžně velmi nízká. Nedostatkem molybdenu častěji trpí některé bobovité a brukvovité rostliny, zejména květák a růžičková kapusta (vyslepnutí květáku a vyslepnutí růžičkové kapusty).\n\nMolybden je v rostlině snadno pohyblivý, do rostliny může vstoupit jak kořeny, tak pokožkou nadzemních částí. Hromadí se v podzemních částech rostlin a velké množství molybdenu se nachází v semenech. Rostliny přijímají molybden převážně jako aniont Mo. Molybden se v rostlině účastní procesů fixace dusíku, metabolismu fosforu, příjmu a využití železa a ovlivňuje působení enzymů.\n\nPříjem molybdenu může být omezen vlivem iontů SO. Nedostatkem molybdenu trpí rostliny častěji na půdách kyselých spíše než na půdách zásaditých. Nízké pH půdy napomáhá vzniku těžce rozpustných sloučenin molybdenu. Příjem molybdenu podporují ionty fosforu.\n\nMolybden spolupůsobí při fixaci dusíku, metabolismu fosforu, absorpci a translokaci železa a dalších sloučenin kovů, ale i enzymů. Molybden napomáhá při fixaci elementárního dusíku hlízkovými bakteriemi v rhizosféře bobovitých rostlin. Při nedostatku molybdenu u bobovitých dochází k poruchám výživy dusíkem.\n\nChloróza žilek listů a listových čepelí nebo na starých listech žloutenka, žlutozelené zbarvení. Je omezený růst listové čepele do šířky a objevují se drobné chlorotické skvrny, nekrotické tečky. Odumírání vegetačního vrcholu u květáku se projevuje vyslepnutí květáku - netvoří se květenství (růžice). U bobovitých se nedostatek molybdenu projevuje světlým zbarvením (nedostatek N). U růžičkové kapusty se projevuje lžícovitými listy. \n"}
{"id": "1110714", "url": "https://cs.wikipedia.org/wiki?curid=1110714", "title": "Gambusie komáří", "text": "Gambusie komáří\n\nGambusie komáří (někdy též živorodka komáří nebo živorodka komáří zlatá, \"Gambusia affinis\") je drobná sladkovodní ryba z čeledi živorodkovití. Pochází z jižní části Severní Ameriky a Mexika. Je chována také jako akvarijní ryba.\n\nTato rybka je původem z jihu Spojených států, později byla přenesena do oblastí tropického i mírného pásu. Ve volné přírodě ale například pronikla až k městu Bordeaux.\n\nSamci jsou mnohem menší, mají černé skvrny a mají gonopodium. Samci dorůstají do 3–3,5 cm, samice až do 7 cm. Chová se často jako potrava pro dravé druhy nebo pro mořské ryby, protože vydrží i 5 minut ve slané vodě.\n\nPro chov není příliš atraktivní, ale lze ji chovat v malé až středně velké nádrži. Je nenáročná.\nVyhovuje jí hustá a jemnolistá výsadba rostlin, v akváriu by měly být skalky, kořeny a úkryty. Ryby zvládají teploty v rozsahu 15–30 °C. Potravu tvoří suché krmivo, řasy, občas i komáří larvy. Tvrdost vody postačí 2–30 °DGH a neutrální pH.\n\nNavzájem jsou přátelské, ale vůči ostatním druhům jsou někdy agresivní.\n\nSamička je velmi plodná, stejně jako všechny živorodky, rodí živá mláďata. Rodiče však zůstávají při svém potomstvu velmi blízko.\n\n"}
{"id": "1110719", "url": "https://cs.wikipedia.org/wiki?curid=1110719", "title": "Evropská silnice E74", "text": "Evropská silnice E74\n\nMezinárodní silnice E74 je evropská silnice vedoucí z francouzského města Nice do města Alessandria, v Itálii. V Nice se napojuje na silnici E80 a v Alessandrii na E25 a E70. Její celková délka je 246 km.\n\nNice\n\nBeausoleil – Menton\n\nVentimiglia – Airole\n\nBreil-sur-Roya – Saorge – Tende\n\nBorgo San Damazzo – Cuneo – Fossano – Asti – Alessandria\n"}
{"id": "1110722", "url": "https://cs.wikipedia.org/wiki?curid=1110722", "title": "Karl Daniel Weinrich", "text": "Karl Daniel Weinrich\n\nKarl Daniel Weinrich ( 27. března 1843 Sadská – ???) byl rakouský politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPůsobil jako průmyslník a velkostatkář. Patřilo mu panství Dobřenice a Syrovátka. Od roku 1879 byl členem zemské zemědělské rady, do které ho jmenoval zemský výbor.\n\nZapojil se i do politického života. V zemských volbách v roce 1872 byl zvolen na Český zemský sněm za velkostatkářskou kurii, nesvěřenecké velkostatky. Byl i poslancem Říšské rady (celostátního parlamentu), kam usedl v prvních přímých volbách roku 1873 za velkostatkářskou kurii v Čechách. Rezignace oznámena dopisem 28. února 1878. Zastupoval Stranu ústavověrného velkostatku, která byla provídeňsky a centralisticky orientována.\n\nJeho manželkou byla Gabriele Weinrich, rozená Liebieg (1863–1914).\n"}
{"id": "1110724", "url": "https://cs.wikipedia.org/wiki?curid=1110724", "title": "Weinrich", "text": "Weinrich\n\nPříjmení Weinrich nosí tyto osobnosti:\n\n"}
{"id": "1110726", "url": "https://cs.wikipedia.org/wiki?curid=1110726", "title": "Karl Weinrich", "text": "Karl Weinrich\n\nKarl Weinrich (27. března 1843 Sadská – ???) byl rakouský politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPůsobil jako velkostatkář. Patřilo mu panství Dobřenice a Syrovátka. V roce 1862 založil firmu Karl Weinrich's Söhne a roku 1868 získal od barona Dobřenského cukrovar v Syrovátce. Choval ovce plemena Shortshire. Byl členem zemské zemědělské rady. V roce 1884 se stal členem sekce pro legislativu a národní hospodářství zemědělské rady.\n\nZapojil se i do politického života. V zemských volbách v roce 1878 byl zvolen na Český zemský sněm za velkostatkářskou kurii, nesvěřenecké velkostatky. Zastupoval Stranu ústavověrného velkostatku, která byla provídeňsky a centralisticky orientována. Do sněmu se vrátil v zemských volbách v roce 1901.\n"}
{"id": "1110727", "url": "https://cs.wikipedia.org/wiki?curid=1110727", "title": "Vlastislav Žuk", "text": "Vlastislav Žuk\n\nVlastislav Žuk (28. dubna 1924, Praha – 1994, ? USA) byl československý voják a příslušník výsadku Cottage vyslaného do Protektorátu Čechy a Morava americkou zpravodajskou službou OSS.\n\nNarodil se v Praze 28. dubna 1924. Otec Antonín Šedivý, matka Anežka, rozená Janovská se znovu provdala za MUDr. Žuka, po němž si Vlastimil vzal jméno. V roce 1942 ukončil maturitou reálné gymnázium. Tentýž rok se neúspěšně pokusil o odchod přes Maďarsko do československé zahraniční armády. Nevyšel ani pokus odejít do zahraničí přes Švýcarsko. V roce 1944 se jako zaměstnanec brněnské stavební firmy do Itálie. Pracoviště se nacházelo v blízkosti fronty, čehož využil a nechal se tzv. \"převalit frontou\". Americké vojenské jednotky, ke kterým se dostal ho předaly do čs. sběrného tábora, kde přijal nabídku na vyslání zpět do protektorátu.\n\nVýcvik prodělal u 2677 pluku OSS v Bari s výjimkou parašutistického kurzu, který prodělal v britské parašutistické škole v Brindisi v Itálii.\n\n19. února 1945 byl vysazen poblíž Červené nad Vltavou, odkud se začátkem května 1945 přesunul do Prahy, kde se účastnil osvobozovacích bojů.\n\n18. listopadu 1945 odešel v hodnosti podporučíka pěchoty v záloze z armády. Nechal se zapsat na lékařskou fakultu Univerzity Karlovy, kde studoval do roku 1948. V témže roce opustil Československo a odešel nejprve do Německa, kde pracoval ve zpravodajské organizaci Okapi řízené Františkem Moravcem. Odtud později odešel do USA. V roce 1949 mu byla odňata vojenská hodnost a byl veden jako pohřešovaný. V USA žil pod jménem Richard Gray.\n\nZemřel v roce 1994 v USA. Pohřben je na Olšanských hřbitovech v Praze.\n\n"}
{"id": "1110728", "url": "https://cs.wikipedia.org/wiki?curid=1110728", "title": "GZR", "text": "GZR\n\nGZR (na albech uváděná i jako g//z/r nebo geezer) je heavymetalová hudební skupina založená roku 1995 jako vlastní projekt baskytaristou Black Sabbath Geezerem Butlerem v texaském Houstonu v USA. Název vychází z pseudonymu svého zakladatele. Databáze Allmusic popsala hudební styl GZR jako ultra-heavy aggro thrash metal.\n\nPrvní studiové album \"Plastic Planet\" vyšlo v roce 1995.\n\n\n\n"}
{"id": "1110765", "url": "https://cs.wikipedia.org/wiki?curid=1110765", "title": "Fazol šarlatový", "text": "Fazol šarlatový\n\nFazol šarlatový (\"Phaseolus coccineus\") je levotočivá liána, jeden z asi padesáti druhů rodu fazol. Je počítán mezi základní luštěniny a využívá se nejen jako jednoletá zelenina, ale i okrasná, výrazně červeně kvetoucí, ovíjivá letnička.\n\nDruh pochází z oblastí Střední Ameriky, z Mexika a Guatemaly. Dosud tam planě roste v horských údolích, v částečném zastínění ve smíšených lesích mezi borovicemi a duby. Do zbytku světa, včetně Jižní Ameriky, se začal dostávat počátkem 16. století.\n\nPůvodní rostliny byly dvouleté, kvetly až druhým rokem. Po více než 2000 let šlechtění původními obyvateli Střední Ameriky byly získány rostliny, které během jednoho roku vyrostou do výše až 4 m, vykvetou a vytvoří semena. Brzy po vzejití mladé rostlinky žádají vhodnou tyčovitou oporu kolem které se samy ovíjejí. Koncem září nebo s příchodem prvních mrazíků rostlina usychá. Z liány byl obdobně vyšlechtěn i fazol obecný.\n\nRostliny nejsou odolné vůči chladu, v podmínkách České republiky začínají semena klíčit až po prohřátí půdy, nejdříve v druhé polovině května. Je výhodné je sázet na stanoviště s plným osluněním a s neutrální, až mírně alkalickou půdu, která je hluboká, hlinitá, dostatečně vlhká a přitom dobře odvodněná. Během kvetení a tvorby plodů potřebuje hodně vláhy. Jako bobovitá rostlina dokáže za pomoci symbiotických bakterií na kořenech získávat vzdušný dusík a ten vpravovat do půdy.\n\nJednoletá rostlina s až 4 m dlouhou lodyhou, od spodu větvenou, která roste z kuželovitého kořene. Listy s kopinatými palisty vyrůstají střídavě, mají dlouhé řapíky, jsou trojčetné, drsně chlupaté až holé a živě zelené. Lístky s kopinatými palisty a kratičkými řapíky jsou velké 6 až 14 × 4 až 10 cm, mírně asymetricky vejčité, u báze okrouhlé a na vrcholech zašpičatělé.\n\nOboupohlavné květy, 2 až 3 cm velké, vytvářejí v počtu 10 až 20 řídká hroznovitá květenství, jež vyrůstají na dlouhých stopkách z úžlabí listů. Jejich dvoupyský kalich je široce zvonkovitý a zuby má kratší než trubku. Koruna bývá nejčastěji šarlatově červená, méně často je bílá, fialová, modrofialová, smetanově bílá nebo narůžovělá, jednobarevná či dvoubarevná a má okrouhlou pavézu nazpět ohnutou, křídla obvejčitá a člunek s dlouhým spirálovitým zobáčkem.\n\nRostliny jsou dlouhodenní, květy opylují včely a čmeláci, v domovině i kolibříci. V případě nedostatku opylovačů jsou schopné se opylit samosprašně. Ploidie druhu je 2n = 22.\n\nPlody jsou mírně srpovité, podlouhlé lusky 10 až 30 cm dlouhé a 1,5 cm široké, nezralé mají drsný povrch. Ve zralosti pukavý lusk obsahuje 6 až 10 oválných semen dlouhých 10 až 25 mm. Semena někdy mají naznačené prohnutí nebo nesouměrnou přední a zadní části, bývají zbarvená buď jednobarevně bíle, černě, hnědě či šedě, nebo jsou na těchto podkladech skvrny v barvě šedé, rezavé neb tmavohnědé.\n\nTento druh lze s úspěchem rozmnožovat pouze semeny, která se do venkovních záhonů vysévají až v polovině května, potřebují k probuzení teplotu nejméně 10 °C. Klíčí na rozdíl od fazolu obecného hypogeicky (děložní lístky se vyvíjejí již pod zemí).\n\nPodobně jako u mnoha dalších rostlin tohoto rodu jsou významnou potravinou semena, obsahují nejméně dvojnásobně více bílkoviny než obiloviny. Velmi mladé lusky, ještě bez semen, se také dají použít jako přílohová zelenina a o něco starší lusky, s již počínajícími semeny, se sterilizují a používají jako tzv. zelené fazole na omáčky i saláty. Jeho pěstování je ve srovnání s fazolem obecným složitější, má větší prostorové nároky a je náročnější na práci (sklízí se průběžně); celkově však dává větší úrodu. Suché prázdné lusky se používají do bylinných čajů pro snížení hladiny glukózy při diabetes mellitus.\n\nČastěji je fazol šarlatový pěstován jako ozdobná letnička používána k rychlému a dočasnému popnutí různých konstrukcí, mříží, stěn i zakrytí neestetických zákoutí. Pro prodloužení doby kvetení je nutno otrhávat zrající lusky. Při dostatečně velké nádobě i péči může růst i na balkoně.\n\nNejrozšířenější je dvoubarevný kultivar 'Bicolor', který má křídla v květech bílá a pavézu šarlatově červenou. Koncem léta má tato liána dlouhé, široké lusky obsahující skvrnitá ledvinovitá semena. Teoreticky by bylo možno před uschnutím rostlinu sestřihnout, vyrýt a kořenový bal uložit do vlhké a nemrznoucí místnosti a na jaře ji opět vysadit, vyrostla by rychleji než ze semene.\n\nLusky a zralá i nezralá semena fazolu šarlatového se nemají jíst syrová. Obsahují mírně toxickou bílkovinu phaseolin, kterou si rostlina vytváří na ochranu proti škůdcům. U citlivých lidí může po požití vyvolat nevolnost, zvrácení, průjem nebo zažívací potíže; tepelnou úpravou se její škodlivé účinky eliminují.\n\n"}
{"id": "1110769", "url": "https://cs.wikipedia.org/wiki?curid=1110769", "title": "Oregonské pobřežní pásmo", "text": "Oregonské pobřežní pásmo\n\nOregonské pobřežní pásmo () je pohoří ve státě Oregon, na severozápadě Spojených států amerických. Rozkládá se podél pobřeží Tichého oceánu. Na severu tvoří jeho hranici řeka Columbia, na jihu řeka Coquille. Pohoří má délku ze severu k jihu okolo 400 km a šířku 50 až 100 km. Nejvyšší hora \"Marys Peak\" má 1 248 m.\n\nPrůměrná nadmořská výška Oregonského pobřežního pásma je 460 m. Na severu, směrem ke státu Washington, dosahují nejvyšší vrcholy pouze k 900 m. Směr pohoří sever-jih narušují hluboká, kaňonovitá údolí velkých řek jako je Columbia, Chehalis nebo Willapa. Za hornatým pobřežním pásmem písečných dun se na východě nachází nížina.\n\n"}
{"id": "1110772", "url": "https://cs.wikipedia.org/wiki?curid=1110772", "title": "Křížová cesta (Byšičky)", "text": "Křížová cesta (Byšičky)\n\nKřížová cesta na Byšičkách u Lázní Bělohrad se nachází na vrchu Byšice u kostela svatého Petra a Pavla, který je pozůstatkem zaniklé obce Byšičky. Cesta začíná u kostela, vede z kopce dolů, obejde jej a vrací se zpět na vršek ke kostelu.\n\nKřížová cesta v Byšičkách vznikla v 60. letech 19. století, kdy ji na vlastní náklady zřídil poustevník Petr Regulatus, zvaný Augustínek. Tvořilo ji 14 kamenných sloupků s pašijovým obrázkem v malé kapličce na vrcholu sloupu. Cesta sloužila k pravidelným pobožnostem až do roku 1930.\nZa druhé světové války zde organizace Hitlerjugend sportovala a areál poničila. Po válce areál dál chátral, jednotlivé sloupy byly vyvráceny a kapličky zničeny. Zůstalo pouze 11 pískovcových sloupů a pouze na třech z nich byly malé kapličky s pašijovým obrázkem, i ty byly hodně zničené.\n\nV roce 1998 bylo rozhodnuto o obnově křížové cesty. V roce 2001 byly kapličky odvezeny ke klempíři, sloupky opravil František Žoček z lomu v Lázních Bělohradě. Tři sloupky byly zhotoveny nové. Čtrnáct biblických výjevů namaloval místní výtvarník a učitel František Koubek. Technika byla zvolena olejomalba spojená s řezbou do polyuretanu, vše je pokryto fólií s UV filtrem.\n\nObnovenou křížovou cestu na velký pátek 29. března 2002 vysvětil královéhradecký světící biskup Josef Kajnek.\n\n\n"}
{"id": "1110774", "url": "https://cs.wikipedia.org/wiki?curid=1110774", "title": "Dějiny Kragujevace", "text": "Dějiny Kragujevace\n\nKragujevac je město s historií sahající až do dob před příchodem Turků.\n\nPoprvé je město zmiňované ve středověku, z tureckých zdrojů. Pod názvem \"Kragujofça\" již bylo tedy známo v roce 1476 – tehdy jako malá osada s počtem cca 30 domů. Podle archeologických nálezů však celá Šumadija byla osídlena již před 40 000 lety, v době paleolitu. Kragujevac existoval jako osada pravděpodobně ještě před příchodem Turků, nikdy ale nedosáhl statusu skutečného města až do jejich příchodu.\n\nBěhem turecké správy spadalo město do kategorie tzv. kasaby a postupně se rozvíjelo na levém břehu řeky Lepenica. V 17. století mělo také i dva zájezdní hostince (karavanseráje). Většina obyvatel byli Turci, kteří zde žili až do etnických nepokojů, které následovaly během prvního srbského povstání.\n\nV 18. století město změnilo svého mocipána. Po staletí dlouhé turecké nadvládě se správcem města na 21 let (1718-1739) stalo Rakousko.\n\nRozvíjet se město začalo až po osvobození od Osmanské nadvlády v roce 1818, když ho Miloš Obrenović ustanovil hlavním městem nového srbského státu. Tento titul si město udrželo v letech 1818-1841. Moderní město se rozvíjelo směrem od místního Malého parku. Byl vybudován palácový komplex knížete, budova parlamentu, kostel, sídlo církve, škola, kasárna aj. Roku 1835 tu také byla prohlášena nová srbská ústava. V roce 1833 bylo v Kragujevaci zřízeno první srbské gymnázium, první soud (1820) i první divadlo.\n\nV 2. polovině 19. století pokračoval růst Kragujevace jako významného srbského města. Kromě stále nemalého politického vlivu na celé Srbsko byl také důležitý jako kulturní centrum země; vznikla zde první střední škola v zemi (Prva kragujevačka gimnazija), první nemocnice a první tiskárna. Z města pocházeli, či v něm studovali a žili mnozí učenci, vědci i politici (Jovan Ristić, Mirko Jovanović, Đorđe Dimitrijević a další). V souvislosti s vznikem gymnázia bylo, stejně jako v případě řady dalších srbských měst, rozhodnuto o prvním územním plánu pro Kragujevac.\n\nRoku 1851 tu byla úspěšně otevřena továrna na zbrojní výrobu (především odlévání děl); ta tak utvářela charakter výroby po celý konec 19. století i pro začátek století minulého. Jednalo se o druhou továrnu tohoto typu v zemi (po Bělehradu). Po napojení města na železnici s Bělehradem a Niší v roce 1886 začal růst i vývoz do zahraničí. V roce 1891 získal Kragujevac urbanistický plán a roce 1905 získal i vodovodní řad.\n\nPočátek 20. století je v srbské historiografii vnímán jako zlatý věk. Celá řada měst balkánského státu procházela dynamickým rozvojem. Nejinak tomu bylo i v případě Kragujevace, kde byl roku 1910 vypracován program \"Pro modernizaci Kragujevace\", který počítal nejen s rozsáhlejší infrastrukturní sítí, ale třeba i s tramvajovým systémem. K realizaci velkolepého plánu nedošlo, neboť již o dva roky později vypukla první z balkánských válek. Vybudován byl nicméně nový vodovod, který zajišťoval dostatek pitné vody ve městě a budova soudu. Další významnou ranou pro město byla 1. světová válka. Do Kragujevace byly přesunuty některé důležité státní instituce, včetně velitelství armády, město ztratilo 15 % svých obyvatel.\n\nMěsto bylo osvobozeno dne 26. října 1918.\n\nV meziválečné Jugoslávii dostalo město nový urbanistický plán, který zpracoval architekt Mihailo Radovanović z Bělehradu v letech 1931-1936. Podle něho mělo mít rozlohu až 690 ha. Podstatně byl rozšířen také vojensko-technický závod, který se stal největším zaměstnavatelem ve městě. Před vypuknutím druhé světové války v roce 1941 dával práci okolo dvanácti tisícům lidí.\n\nNedlouho po obsazení Jugoslávie fašistickými vojsky sousedních států došlo k ozbrojenému povstání. Tzv. Užická republika zasahovala až ke Kragujevaci, nicméně město Němci dokázali rychle obsadit. Místní obyvatelstvo však poskytovalo podporu vzbouřencům. To se nicméně nelíbilo okupačním silám, které se rozhodly pro rázný a odstrašující krok. Dne 21. října roku 1941 fašisté zabili přibližně 2 300 obyvatel. Mezi oběťmi masakru byla řada studentů gymnázia, jakož i obyčejných obyvatel města. Po skončení konfliktu byl v blízkosti Kragujevace vybudován na jejich počet pamětní komplex s řadou soch.\n\nBěhem společné vojenské operace ve dnech 15.-21. října 1944 Kragujevac osvobodily společně jednotky jugoslávských partyzánů (Šestá úderná brigáda) a Rudé armády. Německé vojsko se stáhlo po prohrané bitvě ve směru ke Kraljevu.\n\nPo válce byla nutná obnova a město se rovněž začalo modernizovat. První pětiletka nicméně nepřinesla Kragujevaci velký ekonomický úspěch; roztržka mezi Josipem Brozem Titem a Stalinem vedla k zastavení vzájemné hospodářské spolupráce, což mělo značný dopad na vojenský průmysl, budovaný právě v Kragujevaci. Došlo k rychlému propadu počtu zaměstnaných a odlivu lidí do dalších měst v zemi, kde hledali pracovní příležitosti.\nV roce 1976 získalo vlastní univerzitní kampus. Kragujevac tak následoval regionální metropole Srbska (Novi Sad a Prištinu). V rámci místní univerzity fungovala strojní a technická fakulta, která zajišťovala odborníky pro místní podniky. Mezi ty patřila především automobilka (moderní byla dokončena roku 1953), textilní a kožedělné závody; velká část výroby z nich šla opět na vývoz (proslulé automobily Yugo). V době své největší slávy, automobilka Zastava zaměstnávala desetitisíce lidí. V roce 1989 dosahoval průměrný domácí produkt na hlavu 3389 USD, který se během krize v 90. letech snížil na pouhých několik stovek.\n\nÚtlum přinesla až občanská válka v 90. letech a následné hospodářské sankce. Nejtěžší ránu automobilovému průmyslu zasadilo bombardování letectvem NATO v roce 1999. Přestože automobilka prochází rekonstrukcí a modernizací pod vedením italského koncernu Fiat, město stále trápí ohromná nezaměstnanost.\n\n"}
{"id": "1110776", "url": "https://cs.wikipedia.org/wiki?curid=1110776", "title": "Total Strife Forever", "text": "Total Strife Forever\n\nTotal Strife Forever je debutové album elektronického hudebníka East India Youth. Bylo vydáno 13. ledna 2013 společností Stolen Recordings. V roce 2014 bylo nominováno na Mercury Prize.\n"}
{"id": "1110780", "url": "https://cs.wikipedia.org/wiki?curid=1110780", "title": "Deterministický bezkontextový jazyk", "text": "Deterministický bezkontextový jazyk\n\nDeterministický bezkontextový jazyk ( ) je v teorii formálních jazyků každý bezkontextový jazyk, který lze přijímat deterministickým zásobníkovým automatem. Každý deterministický bezkontextový jazyk je jednoznačný, což znamená, že pro něj existuje jednoznačná gramatika, ale pro libovolný (neprázdný) deterministický bezkontextový jazyk existují i nejednoznačné gramatiky. Protože existují nedeterministické jednoznačné bezkontextové jazyky, je třída deterministických bezkontextových jazyků vlastní podtřídou třídy bezkontextových jazyků.\n\nDeterministické bezkontextové jazyky mají velký praktický význam a jsou často používány v matematické informatice, protože je lze analyzovat v čase přímo úměrném délce vstupní věty a různé omezené tvary deterministických bezkontextových gramatik umožňují sestrojení jednoduchých praktických analyzátorů. Přirozené jazyky jsou ze své podstaty nejednoznačné a jejich analýza je mnohem pomalejší než analýza programovacích jazyků.\n\nPojem deterministického bezkontextového jazyka má těsnou souvislost s deterministickým zásobníkovým automatem. Je to zásobníkový automat, jehož výkon je snížený, protože je deterministický; takový automat nesmí mít v žádné situaci více než jednu možnost, jakou provést akci, a proto nemůže rozpoznávat všechny bezkontextové jazyky. Jednoznačná gramatika nemusí vždy generovat deterministický bezkontextový jazyk. Například jazyk palindromů sudé délky nad abecedou {0, 1} má jednoznačnou bezkontextovou gramatiku S → 0S0 | 1S1 | ε. Není možné analyzovat libovolný řetězec z tohoto jazyka bez toho, že by se nejdříve načetly všechny znaky řetězce, což znamená, že zásobníkový automat musí vyzkoušet alternativní přechody mezi stavy, aby dovoloval přijetí slov všech možných délek částečně analyzovaného řetězce.\n\nDeterministické bezkontextové jazyky mohou být rozpoznávány deterministickým Turingovým strojem s pamětí velikosti O(log \"n\") v polynomiálním čase; v důsledku toho je třída deterministických bezkontextových jazyků podtřídou třídy složitosti SC. Třída deterministických bezkontextových jazyků není uzavřená vůči operaci sjednocení, ale je uzavřená vůči operaci doplňku.\n\nDeterministické bezkontextové jazyky mají velký praktický význam v matematické informatice, protože mohou být analyzovány mnohem efektivněji než nedeterministické bezkontextové jazyky. Složitost a čas běhu programové realizace analyzátoru, který využívá deterministický zásobníkový automat, je podstatně menší než analyzátoru nedeterministických jazyků. Při naivní implementaci nedeterministického automatu se při provedení každého nedeterministického kroku provede kopie zásobníku; nejznámější algoritmus pro zjišťování příslušnosti k libovolnému bezkontextovému jazyku je Algoritmus CYK, který pracuje v čase řádově O(\"n\"), kde n je délka vstupního řetězce. Naproti tomu deterministické bezkontextové jazyky mohou být přijímány v čase řádu O(\"n\") pomocí LR(k) analyzátorů. To je velmi důležité pro překlad programovacích jazyků, protože programy bývají mnohem delší než věty v přirozeném jazyce. Proto definice většiny programovacích jazyků využívá deterministické jazyky.\n\n"}
{"id": "1110781", "url": "https://cs.wikipedia.org/wiki?curid=1110781", "title": "Kostel Zvěstování Panny Marie (Cheb)", "text": "Kostel Zvěstování Panny Marie (Cheb)\n\nKostel Zvěstování Panny Marie se nachází v areálu františkánského kláštera na Františkánském náměstí v Chebu. Řadí se mezi nejstarší halové kostely v českých zemích. V roce 1991 byl zchátralý areál františkánského kostela vrácen církvi a po čase také postupně zpřístupňován veřejnosti. Klášter s kostelem je od roku 1958 chráněn jako kulturní památka České republiky.\n\nAreál kláštera a kostel byly založeny před rokem 1247 měšťany Hechtem z Podhradu a Honnigarem ze Seeberku. Klášter i kostel byly zničeny během velkého požáru v roce 1270. Kostel byl vysvěcen roku 1285, i když ještě nebyl po požáru zcela opraven. Prvním kvardiánem chebské minoritské komunity byl bratr Eberhard. O devět let později pobýval v klášteře řezenský biskup Albrecht. Ihned začala obnova celého města, čímž získal kostel gotickou podobu. V této podobě se nám dochoval kostel dodnes, došlo jen na několik malých přístaveb a nástaveb. V roce 1285 byl kostel vysvěcen. O čtyři dny později zde proběhla svatba českého krále Václava II. s dcerou Rudolfa Habsburského Guttou.\n\nCelý areál byl obnoven na počátku 14. století. Později byla dostavěna 60metrová věž, dominující celé stavbě, mezi lodí a presbytářem. Štíhlá kamenná věž má čtvercový půdorys a nad druhým patrem přechází v osmihran, který má další dvě podlaží. Tato přístavba byla dokončena kolem roku 1330. K severní chrámové lodi byla dostavěna kaple. Sloužila jako oratoř klariskám až do roku 1456. V západním čele kaple proto vznikla tři okna. V tomto období je možné hovořit o fungování mužského a ženského dvojkláštera.\n\nKlíčovým rokem byl rok 1464, kdy byl papežem Piem II. vydán příkaz, aby byl klášter předán řádu františkánů. Podle informací žili minorité popudivý a pohoršlivý život. Proto byl klášter s kostelem předán do rukou františkánům observantům, kteří tvořili přísnější odnož stejného řádu.\n\nMinorité jsou žebravým řádem, který byl založený roku 1209 sv. Františkem z Assisi, proto se nazývají i františkány. Jeho členové přijali za své žít podle evangelia a v chudobě, která se měla týkat jak mnichů, tak i klášterů.\n\nVe střední Evropě začal vlivem luteránství upadat klášterní život. Tomuto vlivu se nevyhnul ani klášter v Chebu. Rok 1550 se označuje za rok úpadku a roku 1555 františkáni opouštějí konvent. Klášter zůstal prázdný až do roku 1607, kdy začal znovu ožívat. \n\nVýraznější stavební úpravy byly realizovány v období baroka. Roku 1707 byl vchod do kostela z Hradební ulice zazděn a zpřístupnil se vchod z původně uzavřeného Františkánského náměstí. Roku 1733 klášter obývalo 55 konventuálů. Chebské řádové společenství tak patřilo mezi největší v českých zemích. V 19. století došlo k obměně zařízení interiéru.\n\nNa začátku 19. století byly nad západní emporu instalovány varhany (pocházející z roku 1754). Hlavní oltář z roku 1676 byl přemístěn k severní stěně lodi a nahrazen novogotickým oltářem. Původní oltář byl dílem řezbáře Sebastiana Kaisera a malíře Davida Angermanna.\nFrantiškáni přečkali pro kláštery nepříznivou dobu josefínských reforem a působili zde až do roku 1951, kdy začaly být za komunistického režimu zavírány kláštery. Kostel poté nebyl využíván, čímž začal značně chátrat.\n\nDo počátku 70. let zůstal celý interiér kostela neporušen včetně čtyř rokokových oltářů. V následujících asi 15 letech byl kostel zdevastován a historický mobiliář byl rozkraden.\n\nV roce 1991 byl klášter navrácen církvi. Dnes klášter patří městu Cheb. Po několika rekonstrukcích je kostel otevřen veřejnosti a slouží příležitostně jako koncertní síň.\n\n\nV hlavní lodi jsou 2 řady pilířů křížového tvaru, které hlavní loď oddělují od bočních lodí. Obdélný půdorys bočních lodí není zcela souměrný, pravá boční loď je širší než levá. Střední část hlavní lodi má stejnou šířku jako je délka kůru. Jedná se tedy o halové stupnicové trojlodí..\n\nPresbytář je zakončen polygonálně. V půdoryse je zvýrazněn vnější opěrný systém, typický pro gotické stavby.\n\nNa severovýchodní straně kostela je umístěn opěrný systém – opěrné pilíře, které zachycují příčné síly vyvolané roztlakem zděných kleneb interiéru. Okna jsou zakončena lomeným obloukem a vyplněna vitrážemi, které se však nedochovaly v jižní části kostela.\n\nKostel má velice strmou a vysokou střechu, čímž se zdůrazňuje vertikalita kostela.\n\nDominantní hranolová věž u jihovýchodního třetího pole presbytáře přechází nad druhým patrem v osmibokou. Lomená okna nejvyššího poschodí jsou dvojdílná. Na jihovýchodní straně věže se nachází zazděný vchod, jenž sloužil až do roku 1707. Byl zakončen lomeným obloukem.\n\nVstup do kostela je z Františkánského náměstí a vede nejprve do křížové chodby františkánského kláštera, kterou se dojde ke vchodu do kostela. Vchod je zakončen nelomeným obloukem, jelikož sloužil původně pouze mnichům. \n\nPresbytář je orientován na severovýchod. Skládá se ze tří obdélných křížových polích a je zakončen pětibokým závěrem s šestipaprskovým žebrovým zaklenutím. Ve zdech jsou vložena vysoká okna zakončena lomeným obloukem. Výplň tvoří vitráže. Kružby Prostřední okno má čtyřlaločnou kružbu a pod ním jsou umístěny tři jeptišky. U levého a pravého okna je vrcholová pětilaločná kružba doplněná trojlisty. Další okna v této části jsou zakončena pětilaločnou kružbou a jeptiškami. \n\nNa severní straně presbytáře je vložen sedlový pozdně gotický portál vedoucí do sakristie.\n\nNa stěně se dochovaly zbytky původních nástěnných maleb. Stropní malba symbolizuje hvězdné nebe. V zaklenutí je použita křížová klenba, jejíž žebra jsou spojena svorníkem s vegetabilním ornamentem. Žebra jsou svedena na kusé svazkové přípory ukončené konzolami. Přípory mají hlavici, na níž nasedají žebra a prut nasedající na konzolu. V polygonálním zakončení presbyteria žebra opět sedají na přípory, které jsou ale usazeny na podokenní římsu, nikoli na konzolu.\n\nV místě, kde presbytář přechází v hlavní loď, jsou žebra nasazena na příporu, jejíž hlavice má výrazný abakus a prstenec.\n\nSakristie přiléhá jihovýchodní zdi presbytáře. Částečně na jejím místě a na místě dnešního presbyteria stál původní kostel, jenž vyhořel v roce 1270.\n\nSakristie je zaklenuta křížovou klenbou. Žebra jsou spojena svorníkem květinového vzoru. Dochovaly se zde i fresky. Na jižní straně sakristie se nachází vysoké okno zakončené lomeným obloukem s vitrážemi. Na jihovýchodní straně je částečně zazděné okno opět zakončené lomeným obloukem. Do sakristie vedou dva vchody – jeden ze severozápadní části kostela (nelomený oblouk) a druhý z jihozápadní části (nízký nelomený oblouk a nad ním vyzděný lomený oblouk). \n\nV hlavní lodi jsou dvě řady pilířů křížového tvaru, které oddělují hlavní loď od bočních lodí. Půdorys není zcela souměrný, pravá boční loď je širší než levá. Střední část hlavní lodi má stejnou šířku jako je délka kůru. Jedná se tedy o halové stupnicové trojlodí, které má téměř čtvercový obrys deformovaným okoseným jižním rohem. Klenba je opět křížová. \n\nVyžlabená žebra v hlavní lodi jsou svedena na pilíře, ve vedlejších lodích jsou žebra spojena svorníky s vegetabilním motivem a svedena na konzoly s polygonální krycí deskou a kuželovým tvarem.\n\nVe východní lodi se nachází poměrně zachovalá kazatelna. \n\nV jihozápadní části je vestavěn kůr, jemuž dominují křížová klenba a okna, která jsou zdůrazněna lomeným obloukem. Jsou zde umístěny původní varhany, které jsou pouze dekorační. Nyní jsou v hlavní lodi umístěny nové lavice, které jsou využívány při koncertech. Kostel a klášter jsou volně přístupné veřejnosti.\n\n\n"}
{"id": "1110783", "url": "https://cs.wikipedia.org/wiki?curid=1110783", "title": "Bryshere Y. Gray", "text": "Bryshere Y. Gray\n\nBryshere Yazshawn \"Yazz\" Gray (* 28. listopadu 1993, Filadelfie, Pensylvánie, Spojené státy americké), známý pod svým pódiovým jménem Yazz the Greatest je americký herec a rapper, známý díky roli Hakeema Lyona v seriálu \"Empire\" stanice FOX.\n\nNarodil se ve Filadelfii v Pensylvánii. Poté co se zranil při hraní fotbalu za středoškolský tým, objevil svou novou vášeň v hudbě a začal vystupovat na ulicích, přičemž pomáhal své svobodné matce s penězi na živobytí. Následně začal spolupracovat s manažerem Charlie Mackem.\n\nOd roku 2013 vystupoval na několika festivalech v okolí Filadelfie, včetně Jay-zho festival Made in America, The Roots Picnic Festival a konertu rádiové stanice Power 99FM. Stal se předzpěvákem raperů jako Fabolous a 2 Chainz. V roce 2015 se poprvé objevil na televizních obrazovkách jako Hakeem Lyon v seriálu \"Empire na\" stanici FOX . V březnu 2015 bylo potvrzeno, že podepsal smlouvu s nahrávací společností Columbia Records na vydání alba.\n\nV dubnu 2016 bylo potvrzeno, že se připojí k obsazení seriálu New Edition: The Movie, krátkému seriálu u R&B chlapecké kapele \"New Edition\". Premiéra je naplánovaná na rok 2017.\n"}
{"id": "1110784", "url": "https://cs.wikipedia.org/wiki?curid=1110784", "title": "Mistresses", "text": "Mistresses\n\nMistresses je americký dramatický seriál, inspirovaným britským stejnojmenným seriálem z let 2008-10, který sleduje život čtyř kamarádek. Hlavními hvězdami jsou Alyssa Milano, Rochelle Aytes, Yunjin Kim a Jes Macallan. Tvůrcem seriálu je K. J. Steinberg. Seriál měl mít původně premiéru na stanici ABC 27. března 2013, ale premiéra byla posunuta na 3. června 2013.\n\n30. září 2014 byl seriál prodloužen o třetí řadu, která měla premiéru 18. června 2015. Vysílání čtvrté řady bylo zahájeno 30. května 2016. Seriál byl ukončen po čtvrté řadě, poslední díl byl odvysílán 6. září 2016.\n\n\n\nV únoru 2015 stanice ABC oficiálně vybrala seriál do svého letního vysílaní a bylo objednáno 13 epizod. Tohle je druhý pokus o importování britského seriálu do amerických televiz9. V roce 2008 stanice Lifetime vyvíjela seriál, ale nakonec se seriál na obrazovky nedostal. V Lifetime verzi měla hrát Holly Marie Combs.\n\n25. září 2013 byl seriál prodloužen o druhou sérii, která měla premiéru 2. června 2014. 30. září 2013 bylo oznámeno, že Alyssa Milano se již do seriálu nevrátí, protože se produkce seriálu přesunula z Los Angeles do Vancouveru. 10. února 2015 bylo oznámeno, že herečka Jennifer Esposito se připojí k seriálu jako Calista Raines.\n\n3. června 2013 měl seriál premiéru na kanadské stanici CTV. 25. července 2013 seriál začala vysílat stanice TLC v Britském království. V Austrálii měl seriál premiéru 30. září 2013 na stanici Seven Network.\n"}
{"id": "1110785", "url": "https://cs.wikipedia.org/wiki?curid=1110785", "title": "Kratiknot", "text": "Kratiknot\n\nKratiknot neboli štipec jsou speciální nůžky určené ke zkracování hořícího knotu u svíček, případně i petrolejových lamp. Pro ten účel mívají především na jedné z čepelí krabičku, do které se zachytí odstřižený kousek hořícího knotu. Kromě toho mívají také malé nožičky, aby je bylo možno odkládat, aniž by čepele špinavé od sazí ušpinily místo, kam jsou pokládány.\n\nKratiknoty patřily mezi standardní vybavení místností a domácností osvětlovaných svíčkami či lampami. Jednoduché knoty obvyklé v době největší rozkvětu svícení svíčkami totiž samy neodhořívaly a jak vosku ubývalo, stále delší knot by měl za následek zvyšující se spotřebu vosku (či v případě lamp oleje). V rámci hospodárnosti provozu tedy bylo nutné vždy po několika minutách, kdy se knot prodloužil, provést jeho přistřižení. Moderní knoty jsou vyrobeny takovým způsobem, aby se současně s prodlužováním ohýbaly a tím odhořívaly. S jejich rozšiřováním od konce 19. století se tedy naopak kratiknoty vytratily a dnes se nepoužívají ani tam, kde je běžné používání svíček (například z liturgických důvodů).\n\n"}
{"id": "1110790", "url": "https://cs.wikipedia.org/wiki?curid=1110790", "title": "Haylie Duff", "text": "Haylie Duff\n\nHaylie Katherine Duff (* 19. února 1985, Houston, Texas, Spojené státy americké) je americká herečka, moderátorka, autorka, zpěvačka, textařka, filmová producentka, businessmenka a bloggerka. Je starší sestra herečky a zpěvačky Hilary Duff. Nejvíce se proslavila rolí Sandy Jameson v televizním seriálu \"Sedmé nebe\" (2005-07), Summer v \"Napaleon Dynamit\" (2014) a jako Annie Nelson v TV filmu \"Na křídlech lásky\" a jeho sequelu \"Tam,\" \"kde je láska\"(2009).\n\nNarodila se v Houstonu v Texasu. Je o dva a půl roku starší, než její sestra Hilary. Její matka Susan Colleen (rozená Cobb) je ženou v domácnosti a filmovou producentkou. Produkovala filmy \"Moderní Popelka\" (2004), \"Pan Božský\" (2005) a \"Holky v balíku\" (2006 Její otec se jmenuje Robert Erhard \"Bob\" Duff a je majitelem obchodu. Jako malá dělala balet. V osmi letech získala roli v produkci \"Louskáček\" taneční společnosti Houston Metropolitan Dance Company.\n\nSvojí kariéru zahájila v televizních filmech jako \"Pravé ženy\" a v televizních seriálech jako \"The Amanda Show\". Známou tváří se stala se seriálem \"Lizzie McGuire\", kde si zahrála roli Amy Saunders, po boku své sestry Hilary Duff. V roce 2004 si zahrála v seriálu \"That's So Raven\" roli Katiny Jones. Byla obsazena do filmu \"Napoleon Dynamit\". Za roli ve filmu získala cenu Teen Choice Award. Svůj hlas propůjčila do animovaného vánočního filmu \"Cesta za Ježíškem\". V roce 2005 byla obsazena do role Sandy Jameson v seriálu \"Sedmé nebe\".\n\nV červnu 2006 se připojila k obsazení Broadwayské produkce \"Hairspray\", kde hrála protivnou dívku Amber Von Tussie. Show opustila na začátku října 2006.\n\nPo boku své sestry se objevila ve filmu \"Holky v balíku\", ve filmu sloužila také jako producentka, stejně tak její sestra a matka.\n\nMezi lety 2008-15 se objevila v různých filmových a televizních rolích, včetně \"Fear Island\", \"Tug\" a \"Slightly Single in L.A..\" Svůj hlas znovu propůjčila do animovaného filmu \"Foodfight!\", ale kvůli distribučním problémům, film nebyl ještě vydán. Moderovala reality show \"Legally Blonde The Musical: The Search for Elle Woods\", ve které se hledala herečka, která může převzít roli v muzikálu \"Legally Blonde: The Musical\".\n\nBěhem let 2004 až 2005 chodila s Erikem von Dettenem. Od listopadu 2006 do ledna 2007 chodila s hercem Kevinem Connollym. Tří měsíční románek si prožila s americkým režisérem Charliem McDowellem. Během let 2008 až 2011 chodila s hercem Nickem Zanou.\n\nV květnu roku 2013 začala chodit s americkým designérem Mattem Rosenbergem: Po roce vztahu se 1. dubna 2014 zasnoubili. Dceru Ryan Ava Erhard porodila 11. května 2015. Druhá dcera Lulu Gray se jim narodila 5. června 2018.\n"}
{"id": "1110798", "url": "https://cs.wikipedia.org/wiki?curid=1110798", "title": "DVBBS", "text": "DVBBS\n\nDVBBS (vyslovuje se jako „dabs“) je kanadské hudební duo vytvořené v roce 2012 složené z bratrů Chrise Chroniclese (rozený Christopher van den Hoef, 1. ledna 1990) a Alexe Andrese (rozený Alexandre van den Hoef, 17. října 1991). Nejvíce jsou známi pro jejich společný mezinárodní hit s Borgeous s názvem „Tsunami“. Vokální remix „Tsunami“ nazvaný „Tsunami (Jump)“ uveden společně s Tinie Tempah dosáhl první místo v žebříčcích ve Spojeném království. Jsou známí svými tvrdými beaty a téměř každý rok se objeví na nějakém českém festivalu. V roce 2016 to byl festival Mácháč a v roce 2015 to byl Magnetic Festival. V roce 2016 vydali již druhé EP Beautiful Disasters.. Pro rok 2017 mají nachystané další EP, který nese název Blood of My Blood. Toto EP vyšlo 22. října a obsahuje celkem 10 skladeb mezi kterými můžeme najít kolaborace například s GTA, nebo také s NERVO. Pro rok 2019 chystají své debutové album, ve kterém by se měly objevit navazující skladby k jejich největším hitům a to zejména u Tsunami (part III.) a u Gold Skies (part II.)\n\n\n\n\n\n\n\n\n\n\n\n\n"}
{"id": "1110800", "url": "https://cs.wikipedia.org/wiki?curid=1110800", "title": "Zákon o mimořádné moci nařizovací", "text": "Zákon o mimořádné moci nařizovací\n\nZákon o mimořádné moci nařizovací byl zákon č. 95/1933 Sb. ze dne 9. června 1933, jenž zmocňoval československou vládu vydávat nařízení, jimiž mohla měnit zákony týkající se hospodářských záležitostí. Tato nařízení musela být zpětně schválena Národním shromážděním.\n\nZákonem o mimořádné moci nařizovací zmocnilo Národní shromáždění Československou vládu vydávat po dobu trvání hospodářské krize nařízení upravující celní sazebník, ceny a další hospodářské záležitosti (§ 1). Samotné zmocnění spočívalo ve skutečnosti, že vládní nařízení vydaná podle tohoto zákona mohla měnit platné zákony (§ 2) a Národní shromáždění teprve zpětně (do 14 dnů) dané vládní nařízení potvrdilo či zrušilo (§ 5). Na rozdíl od jiných vládních nařízení musel nařízení vydávané podle tohoto zákona spolupodepisovat také prezident (§ 3). Zákon také upravoval otázku trestů za přestoupení nařízení vydaných podle tohoto zákona (§ 4).\n\nPůvodně mělo zmocnění trvat pouze do 15. listopadu 1933 (§ 1), ovšem právě tohoto dne Národní shromáždění prodloužilo platnost zákona do 30. června 1934. V následujících letech pak Národní shromáždění platnost zákona vždy o rok prodloužilo, případně upřesnilo některá ustanovení zákona. Teprve roku 1937 platnost zákona nebyla prodloužena, takže 30. června 1937 jeho platnost vypršela.\n\n\n"}
{"id": "1110805", "url": "https://cs.wikipedia.org/wiki?curid=1110805", "title": "Alexander Bínovský", "text": "Alexander Bínovský\n\nMUDr. Alexander Bínovský (* 12. září 1944) je bývalý slovenský fotbalista.\n\nV československé lize hrál za Inter Bratislava. Gól v lize nedal.\n\n"}
{"id": "1110809", "url": "https://cs.wikipedia.org/wiki?curid=1110809", "title": "Euboia (regionální jednotka)", "text": "Euboia (regionální jednotka)\n\nEuboia, Euboea nebo Evvia (řecky \"Εύβοιας\") je regionální jednotka ve Středním Řecku o rozloze 4167 km². Zahrnuje stejnojmenný ostrov, který se táhne až k východnímu pobřeží Attiky, okolní ostrůvky (Megalonisis, Chersonisi), ostrov Skyros a část území historické Bojótie na pevnině v okolí antických měst Anthedon a Aulis. V roce 2011 v Euboii žilo 210 815 obyvatel. Centrem regionální jednotky je Chalkis.\n\nRegionální jednotka Euboia se od 1. ledna 2011 člení na 8 obcí:\n"}
{"id": "1110824", "url": "https://cs.wikipedia.org/wiki?curid=1110824", "title": "Rájovský javor", "text": "Rájovský javor\n\nRájovský javor je solitérní, rozložitý, zdaleka viditelný památný strom javor klen (\"Acer pseudoplatanus\"). Roste na malé kamenité vyvýšenině na pastvině, přibližně 750 m jihovýchodně od Rájova v okrese Cheb.\nStrom má mohutné kořenové náběhy, dutý kmen a propletenec silných větví, když nejspodnější větve sahají až k zemi a tak strom vytváří vzhled obří bonsaje. Koruna stromu sahá do výšky 17 m, obvod kmene měří 485 cm (měření 1984). Od stromu je hezký výhled na Podhorní vrch, nejvyšší horu Tepelské vrchoviny. Strom je chráněn od roku 1985 jako historicky důležitý, esteticky zajímavý strom, významný stářím a vzrůstem.\n\n\n"}
{"id": "1110826", "url": "https://cs.wikipedia.org/wiki?curid=1110826", "title": "Karel Vojáček (fotbalista)", "text": "Karel Vojáček (fotbalista)\n\nKarel Vojáček (* 27. června 1947) je bývalý český fotbalista.\n\nV československé lize hrál za Spartu Praha a Škodu Plzeň. Dal 7 ligových gólů.\n\n"}
{"id": "1110835", "url": "https://cs.wikipedia.org/wiki?curid=1110835", "title": "Ho voglia di te", "text": "Ho voglia di te\n\nHo voglia di te je italský romantický film z roku 2007 od režiséra Luise Pietra. Postavený na knize Federica Moccia. V hlavních rolích vystoupili Riccardo Scamarcio, Laura Chiatti, Claudio Ammendola, Claudio Bigagli, Xhilda Lapardhaja, Filippo Nigro a další. Scéna, kdy zamilovaní přicvaknou visací zámek na most a hodí klíče do vody, se stala předlohou pro masový zvyk zamilovaných věšet na památky svůj zámeček.\n"}
{"id": "1110836", "url": "https://cs.wikipedia.org/wiki?curid=1110836", "title": "Muzeum varšavského povstání", "text": "Muzeum varšavského povstání\n\nMuzeum varšavského povstání (v polském originále \"\") je kulturní instituce ve Varšavě věnující se Varšavskému povstání založená v roce 1983 pod názvem Muzeum a archiv Varšavského povstání. Bylo zpřístupněno veřejnosti 31. července 2004, den před 60. výročím začátku povstání. Jejím sídlem je objekt někdejší tramvajové elektrárny na křižovatce ulic a ve čtvrti Wola. Instituce ale provádí i vědecko-výzkumnou a vzdělávací činnost a to se zaměřením jak na povstání samotné, tak i na polský odboj během 2. světové války. Má být památkou a uctěním všech, kteří válčili a umírali za svobodné Polsko a její hlavní město, aby následujícím pokolením dali možnost žít ve svobodě.\n\nMuzeu se za tímto účelem podařilo nashromáždit 30 tisíc exponátů.. Jeho knihovna obsahuje přes 11 tisíc svazků. Další publikace vydává muzeum samo. Současně pořizuje rozhovory se žijícími účastníky povstání. Při prohlídce muzea je možné si zapůjčit audioprůvodce, který obsahuje i českou jazykovou verzi.\n\nExpozice se zaměřuje na boje i rutinu povstání na pozadí okupace, kdy poukazuje na složitou mezinárodní situaci i poválečný komunistický teror v Polské lidové republice. Muzeum využívá pro bližší kontakt návštěvníka s expozicí i moderní audiovizuální techniku.. Za prvních 10 let od otevření muzeum navštívilo na 4,6 milionu návštěvníků.\n\nPo mnoho let nebyla stavba muzea z politických důvodů možná. O potřebě jeho vytvoření se vedly diskuze již v roce 1956, v době uvolnění poměrů po Stalinově smrti, avšak žádné nedospěly k jakýmkoliv závěrům. Tehdy byla vytvořena Společná komise muzejní budovy varšavského povstání a skoro ihned začala vytvářet sbírku exponátů pro budoucí muzeum. Vyhlášení vojenského stavu v prosinci 1981 ale tyto snahy na delší čas paralyzovalo.\n\nTeprve v roce 1983 se tehdejší komisař pro Varšavu, generál Mieczysław Dębicki, rozhodl při Historickém muzeu města Varšavy založit oddělení Muzea varšavského povstání. Jeho hlavním úkolem bylo shromažďování povstaleckých památek. Během 20 let se jich tak podařilo nashromáždit na několik desítek tisíc.\n\nMezi lety 1984 až 1994 probíhaly přípravy pro stavbu muzejní budovy na ruinách reduty, která byla povstalci zbudována v budově Polské banky. V roce 1984 ředitel Historického muzea města Varšavy Janusz Durko inicioval ve spolupráci s Polským sdružením architektů konkurs na návrh muzea. O dva roky později zvítězil návrh Konrada Kuczy-Kuczyńského, Andrzeje Miklaszewského a Zbigniewa Pawłowského. V roce 1994 proběhla ceremonie pokládání základního kamene, ale z důvodu pře ohledně vlastnických práv pozemku stavba nebyla započata.\n\nExistovaly taktéž plány na umístění výstavy o Varšavském povstání v jedné ze dvou úschoven plynu, které se nacházely na pozemcích Varšavské plynárny.\n\nSituace se změnila v roce 2002, kdy se starostou Varšavy stal Lech Kaczyński. Ten slíbil, že muzeum bude dokončené před 60. výročím povstání. V roce 2003 vypracoval Jan Ołdakowski společně s Pawłem Kowalem, Lenou Dąbkowskou-Cichockou a Joannou Bojarskou koncepci budoucího muzea. V červenci toho roku byl Jan Ołdakowski určen zplnomocněncem pro stavbu muzea, a jako místo pro muzeum byly vyhrazeny prostory bývalé tramvajové elektrárny. V prosinci 2003 pak Rada Varšavy schválila rezoluci týkající se ustanovení nové kulturní instituce – Muzea varšavského povstání.\n\nArchitektonickou soutěž vyhrál v srpnu 2003 projekt architekta Wojciecha Obtułowicze, který mimo jiné navrhoval polský pavilon pro Expo 2000 v Hanoveru. V soutěži o koncepci stálé expozice zvítězil tým ve složení: Jarosław Kłaput, Dariusz Kunowski, Mirosław Nizio. Práce na výstavbě budovy začaly v dubnu 2004 a během následujících čtyř měsíců se na nich střídaly tři směny sedm dní v týdnu. Díky velkému úsilí všech zúčastněných se podařilo projekt stavby spolu s vytvořením stálé výstavy dokončit 31. července 2004, kdy muzeum den před 60. výročím varšavského povstání otevřel tehdejší starosta Varšavy Lech Kaczyński.\n\nV lednu roku 2005 se hlavní výkladní síň dočkala názvu Auditorium Jana Nowaka-Jeziorańského.\n\n8. dubna 2011 byla na fasádě hlavní muzejní budovy odkryta pamětní deska věnovaná Lechu Kaczyńskému z černého, glazovaného granitu s bronzovou podobiznou zemřelého prezidenta. Autorem projektu desky byl Andrzej Renes.\n\nZ rozhodnutí tehdejšího starosty Varšavy Lecha Kaczyńského byly pro účely Muzea varšavského povstání poskytnuty prostory bývalé tramvajové elektrárny. Komplex budov je jednou z nejlépe zachovalých památek průmyslové architektury ve Varšavě.\n\nElektrárna byla postavená mezi lety 1904 až 1908 a na jejím rozlehlém prostoru byla zbudována i vlečka, artéská studna, správní budova a v roce 1917 byla dodatečně vybudována i kotelna. O rok později začala budova stavby hlavní budovy, která trvala až do roku 1923.\n\nPočátekem války v září 1939 byla budova elektrárny vážně poškozena. 1. srpna 1944 zde skupina zaměstnanců elektrárny - bojovníků „Kedywu” - odrazila útoky Wehrmachtu. Povstalcům se elektrárnu podařilo udržet až do 6. srpna, kdy znovu zaútočili Němci a celou zde umístěnou zálohu postříleli. „O budovu elektrárny se tak usilovně bojovalo, jelikož byla součástí takzvané „tvrdé fronty”, tedy pásu strategické výhody. Spolu s potlačením povstání Němci území, na kterém elektrárna stála, spolu s okolním územím vybombardovali a zbytky zdí vyhodili do povětří.\n\nPo válce bylo rozhodnuto, že na místě elektrárny má být vybudována teplárna. Budova několikrát měnila vlastníka. V sedmdesátých letech jeho typicky cihlovou fasádu pokryla šedá omítka polsky přezdívaná „baranek”, která byla typická pro socialistický realismus v architektuře. Roku 2004 získala budova díky práci konzervátorů a restaurátorů zapojených muzeem dávnou podobu. Tato restaurace by nebyla možná bez Bogusława Korneckého, který pro ni vynalezl metodu ohřevu omítky hořákem. V roce 2006 na 34. Mezinárodní výstavě vynálezů v Ženevě převzal zlatou medaili s vyznamenáním a sošku „Géniuse”.\n\nV polovině dubna 2004, po demontáži kotlů a jiných těžkých částí, započaly namáhavé a neustávající remontážně-stavební práce, které muzeum připravovaly na jeho srpnové otevření.\n\nRoku 2005 se muzeum angažovalo na revitalizaci pomníku Piotra Lędziakowského, který zemřel 13. dubna 1917 následkem výbuchu kotle. K tomuto účelu byly použity části krovu z elektrárenské haly a sloupky ze zabetonovaných tramvajových kolejí. Konzervátorské práce prováděli Bogusław Kornecki (hlavní konzervátor Powązkowského hřbitova ve Varšavě) a Jerzy Niewiadomski (specialista na renovace památek z kovu).\n\nI přesto, že historická adresa komplexu tramvajové elektrárny byla Przyokopowa 28, muzeum dostalo oficiální adresu Grzybowska 79, což je ulice po jeho severní straně.\n\nExpozice je umístěna na třech podlažích (přízemí, mezipatro a patro), na povrchu o rozloze více než 3000 m². Obsahuje okolo tisíce z více než třiceti tisíc shromážděných exponátů, tedy ze zbraní, dokumentů, dopisů, osobního majetku povstalců, 1500 fotografií, historické mapy, filmový materiál a více než 200 biografických a historických informací. Všechny nápisy na exponátech jsou psány polsky a anglicky. Úseky a části expozice obsahující drastické scény (například Masakr v Palmirach a povstalecká nemocnice) byly speciálně označeny. Je zde po zakoupení dodatkové vstupenky možné vidět i krátkometrážní film Miasto ruin a to i v neděli, kdy je vstup volný.\n\nMuzeum má interaktivní a vypravěčský charakter: části expozice od sebe odděluje obrazem, světlem a zvukem. Interiér a využívání multimediálních efektů mají za cíl přiblížit skutečný život v povstalecké Varšavě. Mnoho částí expozice líčí dějiny povstání jako boj o přežití a následné osudy účastníků. Trasa prochází celou historii Varšavského povstání chronologicky a rozděluje ji na tematické sály. Návštěvníci se pohybují v prostředí před více než 60 lety.\n\nStálá expozice se skládá ze třech hlavních, chronologicky uspořádaných, částí. V přízemí se nachází výstava popisující 2. světovou válku od září 1939 do konce akce Bouře s důrazem na situaci ve Varšavě (německý teror a přípravy vedoucí k povstání). Následuje výstup výtahem na mezipatro, kde se výstava soustřeďuje na osudy povstání v srpnu 1944 a život v povstalecké Varšavě. Dále trasa vede na patro (které je umístěné pod mezipatrem), kde je představena situace ve Varšavě až do kapitulace a následně životní podmínky povstalců v zajateckých táborech a také mezinárodní situace a vytvoření komunistické vlády v Lublinu. Expozici doplňují dočasné výstavy, které jsou umístěné v sále pod Liberátorem.\n\nV přízemí je představen časový úsek okupace a začátek povstání – hodina „W”. V této části expozice je vystaveno takzvané kalendárium událostí od 1. září 1939 do 8. května 1945. Je zde popsán každodenní život v okupovaném hlavním městě a všudypřítomný německý teror, který je symbolizován růžovými plakáty, které informují o popravách. Části výstavy v přízemí se věnují i masakru v Palmirach, varšavskému ghettu, fungování Polského podzemního státu a akci Bouře.\n\nIhned při vstupu je možné si z předválečných telefonů poslechnout vzpomínky pěti povstalců, které byly nahrány den před 60. výročím povstání. Naproti telefonům je malé lapidárium, kde je umístěno několik desítek fragmentů říms a portálů z přelomu 18. a 19. století, které pocházejí z Němci zbořeného Královského hradu. V pozadí je fotografie budovy \"Pinkusa Lothego\", pocházející z období před rokem 1939 a představující křižovatku ulic Marszałkowska a Alejí Jerozolimských.\n\nV Sálu malého povstalce vyhrazeném speciálně pro děti, se mohou mladší návštěvníci učit hrou. Respektive zde mají možnost vidět divadlo a vyzkoušet si práci harcerských listonošů a zdravotních sester. Mají zde také k dispozici repliky tehdejších hraček, se kterými si hrály v povstalecké Varšavě děti, které jsou ve stejném věku, jako dnes ony. Jedná se vesměs o stolní hry, puzzle, medvídky a hadrové panenky. Nejsou zde vystavené žádné hračky s vojenskou tematikou. V sálu se nachází i replika Pomníku malého povstalce vyprojektovaného Jerzym Jarnuszkiewiczem.\n\nUprostřed přízemí se nachází ocelový monument oddělující dva stupně expozice. Jeho stěny pokrývají data následných dní povstání a známky o střelbě. Monumentu se přezdívá „bijící srdce bojující Varšavy”.\n\nDalší část expozice je zaměřená na akci Bouře. Symbolem přibližující se hodiny „W” jsou hodiny nastavené na 17:00. Atmosféru varšavské ulice té doby zdůrazňují polské vlajky na replice jednoho z německých bunkrů a fotografie Eugeniusze Lokajského. Při přechodu do Sálu pod Liberátorem je vystaven motocykl BMW R 12 používaný Wehrmachtem. Na výtahu jsou umístěné povstalecké nárameníky.\n\nV odděleném prostoru jsou vystavené tiskařské stroje ze 40. let. Všechny jsou funkční a mimo jiné tisknou repliky historických oznámení ze 3. srpna 1944 (takzvaný „Biuletyn Informacyjny”) a dobové letáčky.\n\nNa mezipatro je možné vyjet proskleným výtahem. Během jízdy v něm hraje povstalecká píseň Krystyny Krahelské \"Hej, chłopcy, bagnet na broń\".\n\nNa mezipatře je prezentován průběh bojů v srpnu 1944 a každodenní život v povstalecké Varšavě. U výtahu se nachází část expozice zasvěcená Krystyně Krahelské spolu s maketou sochy Syrenki na Powiślu (česky: Mořské panny nad Vislou), pro jejíž tvorbu básnířka pózovala Ludwice Nitschowé. Vedle Syrenki se nachází výkladní skříň s uniformami povstalců.\n\nJsou zde mimo jiné prezentovány Masakry ve varšavské čtvrti Wola (protokoly Polského červeného kříže z exhumace těl obětí), dobytí koncentračního tábora Gęsiówky, náboženský a kulturní život ve Varšavě za doby povstání a ukázka podmínek povstalecké nemocnice. Ve vitrínách byly umístěné různé druhy zbraní používané oběma válčícími stranami. Část expozice je určena i zásobování povstání (mimo jiné je zde vitrína se zrny ječmene z dobitého pivovaru Haberbusch i Schiele). V replice kina „Palladium” je promítána filmová kronika sestříhaná z materiálů Úřadu informací a propagandy Zemské armády, natočených v době povstání.\n\nNa návštěvní trase se nachází i replika části vysokého varšavského kanálu z červených cihel, kde je možné vidět historické fotografie a nápis při vchodu \"Uwaga, Niemcy!\" (česky: \"Pozor, Němci!\").\n\nKanál a na něj navazující schody vedou návštěvníka dolů na patro. Tato část expozice představuje boje, které probíhaly v září ve čtvrtích Czerniaków, Mokotow a Żoliborz a podíl bojovníků Národních ozbrojených sil a Lidové armády na povstání. Je zde představen pád povstání, rozhodnutí Velké trojky, útěk civilního obyvatelstva a následná činnost Polské komise národního osvobození. Jsou zde také představeny osudy povstalců samotných. Speciální částí je takzvané Místo paměti, ve kterém se nachází mohyly povstalců. Jako součást prohlídky jsou zpřístupněny i tři menší sekce - „Radiostacja” (kde je možné vidět repliku radiostanice „Błyskawica”), „Poczta polowa” (kde je vysvětleno fungování polní pošty povstalců) a část věnující se Němcům v Polsku a Varšavě.\n\nJižní a severní části prostoru na patře přiléhající Sálu pod Liberátorem jsou určeny pro dočasné výstavy. Je tu možné vidět kopii miny Goliath, používané Němci k ničení povstaleckých barikád.\n\nNa patře se nachází i kavárna „Pół Czarnej” vybavením stylizovaná do meziválečných let.\n\nDruhá část expozice, nazývaná Sál pod Liberátorem, je zrealizována v naprosto odlišném prostoru - někdejší kotelní hale, tedy velice prostorné místnosti. Její centrálním bodem je replika letounu Consolidated B-24 Liberator, pilotovaného kapitánem Zbigniewem Szostakem, který byl sestřelen stíhači Luftwaffe nedaleko Bochně. Replika obsahuje originální části letounu, které byly nalezeny v místě pádu. Replika je provedená v poměru 1:1. Je jedinou konstrukcí svého typu na světě, vytvořena podle originální technické dokumentace, dobových fotografií a ze vzpomínek leteckých mechaniků. Pod letounem se nachází expozice zasvěcená spojeneckým výsadkům a shozům proviantu a zbraní do povstalecké Varšavy.\n\nK dalším exponátům muzea patří i jeden ze zrekonstruovaných kotlů bývalé elektrárny a všem přístupný kinosál, kde je promítán propagandistický film Warszawa walczy, vytvořený během povstání a promítaný v srpnu a září v kině „Palladium”.\n\nOd 1. srpna 2010 je ve zvláštním sále možno zhlédnout film Miasto ruin, který je první digitální rekonstrukcí poničené Varšavy v 3D. Pětiminutový film promítaný v nevelkém sále o 24 místech k sezení představuje město v březnu 1945 z pohledu spojeneckého letounu Liberátor.\n\nJednou z atrakcí muzea je 32metrová vyhlídková věž, na níž je umístěn symbol „Polski Walczącej” (kotwice) a na ní umístěném stožáru vlaje polská vlajka. V horní části věže se nachází vyhlídková terasa, ze které je možné vidět panorama Woli a centra Varšavy. Je zde na speciálních tabulích vyznačena poloha předválečných budov, které se v okolí před válkou nacházely. Vyhlídková věž je ovšem dostupná pouze za dobrého počasí.\n\nV podzemí pod „Sálem pod Liberátorem” se nachází výstava „Niemcy w okupowanej Warszawie” (česky: Němci v okupované Varšavě) popisující dějiny z let 1939 až 1944 z pohledu těch, proti kterým povstání vypuklo. Návštěvníci mohou projít replikou kanálu, která je užší a nižší než ta na mezipatře.\n\nPatronem kaple Muzea varšavského povstání je jeden ze 108 blahoslavených, kněz Józef Stanek, který byl zajat německými jednotkami a následně pověšený na vlastní štóle během pacifikace Czerniakowa 23. září 1944. V roce 2004 byly jeho relikvie, do té doby přechovávané ve svatyni Otců pallotinů v Provincii krále Krista ve Varšavě, pallotiny darovány muzejní kapli. Kněz Józef Stanek byl blahořečen roku 1999 Janem Pavlem II..\n\nKapli, v souladu s liturgickými požadavky kurie, vyprojektoval architekt Wojciech Obtułowicz. Stěny jsou pokryté šedým španělským vápnem a podlaha je z březových desek. Nachází se v ní 50 míst k sezení. Každou neděli v 12:30 se zde konají mše.\n\n31. července 2004, téhož dne kdy se otevíralo muzeum, proběhla v přilehlém parku Wolności (česky: parku Svobody) mše vedená primasem Polska, kardinálem Józefem Glempem.\n\nCentrální součástí parku Wolności je takzvaná Zeď paměti dlouhá 156 metrů, na které je vyryto více než 11 tisíc příjmení vojáků Zemské armády padlých během povstání. Seznam je neustále doplňovaný, jelikož jsou neustále přijímány nová oznámení. Příjmení jsou ověřována na základě archivních dokumentů, seznamu Červeného kříže a dalších zdrojů. Jsou seřazena takzvaným holandským systémem, tedy v očíslovaných sloupcích a v alfabetickém pořádku. Seznamy příjmení jsou publikovány i na internetové stránce muzea.\n\nV centrální části zdi je zavěšen 230 kg vážící zvon „Monter”, který je památkou na brigádního generála Antoniho Chruściela – velitele varšavského povstání, třínásobného držitele řádu Virtuti Militari a nositele Kříže za chrabrost. Zvon bije 1. srpna o hodině „W”, tedy v 17:00 – hodině výbuchu varšavského povstání.\n\nZa Zdí paměti se nachází zahrada Różany, místo výstav pod širým nebem. Je zde možné vidět takzvanou „Zeď umění”, kde své práce prezentují umělci z celého Polska a ze zahraničí. Své nástěnné malby zde mají mimo jiné Edward Dwurnik, Wilhelm Sasnal, Stasys Eidrigevicius, Papcio Chmiel, Andrzej Pągowski, Grupa Twożywo, Bartek Materka, Przemysław Truściński, Galeria Rusz, Rafał Roskowiński, Wojtek Jaruszewski, Jakub Rebelka, Anna Czarnota, Wojciech Jaruszewski a Piotr Janowczyk.\n\nV parku Wolności se nachází několik památníků:\n\nJe zde také možné vidět část pravého pomníku knížete Józefa Poniatowského, zničeného Němci v prosinci 1944.\n\nMezi budovou muzea a Zdí paměti se nachází replika povstaleckého obrněného vozu „Kubuś” z roku 2004.\n\nMimo hlavní návštěvní trasu je mezi správní budovou a zdí oddělující muzeum od ulice Grzybowské možné vidět originál železobetonového německého bunkru Ringstand 58c (tzv. Tobruk). Bunkr byl znovunalezen při stavbě kancelářské budovy Zaułek Piękna na křižovatce ulic: Krucza, Mokotowska a Piękna. Je jedním z okolo šedesáti „tobruků” vybudovaných Němci v roce 1944 pro účely obrany tvrzi Varšava (německy: Festung Warschau). Byl elementem jižního pásu opevnění okolo centra Varšavy, který procházel nádražní stanicí Warszawa Zachodnia k Narutowiczovu náměstí a dále ulicemi: Filtrowa, Nowowiejska a náměstím Zbawiciela a ulicí Piękna ve směru Sejmu a Visly.\n\nRingstand byl předaný muzeu a převezený na své dnešní místo v srpnu 2004. Nebyl ovšem již znovu zakopaný do země, díky čemu je možné ho vidět i zevnitř.\n\nV říjnu 2004 byl započat projekt Archivu mluvené historie. Jeho hlavním cílem je zvěčnění relací několika tisíců vojáků Zemské armády - účastníků povstání žijících jak v Polsku, tak i za hranicemi.\n\nAnketa společnosti historiků a sociologů se nezaměřuje jen na Varšavské povstání, ale i na životy povstalců před, během a po 2. světové válce.\n\nShromážděné materiály jsou nápomocné jak pro historiky, tak i výzkumníky Polského podzemního státu a organizátory vzdělávacích programů.\n\nDo roku 2014 archiv pořídil více než 3500 nahrávek rozhovorů s účastníky povstání. Všechny relace jsou uchovávány v elektronické podobě. Videonahrávky rozhovorů jsou následně zpřístupňované v muzejní čítárně a část z nich je možné zhlédnout i na YouTube.\n\nCílem projektu povstaleckých medailonků je zpracování medailonku každého účastníka povstání. medailonky jsou samy o sobě internetovou „encyklopedií”, která je zasvěcena povstalcům, a kterou může každý volně číst a editovat. Díky angažovanosti žijících povstalců, jejich rodin a dalších zainteresovaných takto existuje možnost snadného přístupu k nedocenitelným informacím, fotografiím a dokumentům. Všechny materiály jsou následně kontrolovány historiky.\n\nDidaktická sekce muzea zřizuje lekce z historie a polského jazyka na různých úrovních výuky. Od základní školy po lycea. Hodiny jsou uzpůsobené věku účastníků a dávají studentům možnost rozšířit své znalosti na téma povstání a 2. světové války v Polsku.\n\nTato sekce také organizuje certifikovaná školení, veřejně přístupné přednášky a semináře a varšavské a celopolské vzdělávací projekty, které překračují hranici tradičního přístupu ke vzdělávání. Velká část z nich probíhá v největším přednáškovém sálu muzea, Audytoriu Jana Nowaka-Jeziorańského.\n\nK výuce jsou použity i exponáty ze Sálu malého povstalce. Nejmladší zde mohou prožít příběh zasazený do doby povstání a to v prostředí přizpůsobeném fyzickým i psychickým potřebám dítěte.\n\nČinnost muzea se ve velké míře opírá o práci dobrovolníků. S institucí jich takto spolupracuje okolo 500. Mezi nimi jsou studenti gymnázií, lyceí, vysokých škol, zaměstnaní lidé, ale i důchodci a samotní povstalci, kteří v muzeu obvykle působí jako průvodci.\n\nInstitut Stefana Starzyńského je oddělením Muzea varšavského povstání, které má za úkol skrze vzdělávací, výzkumné a vydavatelské programy propagovat poznávání Varšavy se zaměřením na její moderní dějiny a rozvoj\n\n\n\n\n\n\n\n\n\n\n\n"}
{"id": "1110837", "url": "https://cs.wikipedia.org/wiki?curid=1110837", "title": "Antonín Kolek", "text": "Antonín Kolek\n\nAntonín Kolek (8. července 1895 Bohumilice – 19. července 1983 Rosice) byl český pedagog, historický beletrista, fejetonista a autor historických pojednání zaměřený tematicky zejména na dějiny jižní Moravy s velkým důrazem na kartografii.\n\nPůsobil jako učitel na měšťanských školách v Charvátské Nové Vsi u Břeclavi (1919–1923), Ždánicích u Kyjova (1923–1927), Zlechově u Uherského Hradiště (1927–1933), Mokré u Brna (1933–1935) a Rosicích (1935–1949). Napsal mnoho novinových a časopiseckých článků (Akord, Archa, Břeclavsko, Časopis pro dějiny českého venkova, Časopis Vlasteneckého spolku muzejního v Olomouci, Den, Kolo, Lidové listy, Národní politika, Nový národ, Od Hradské cesty, Rozsévač, Svoboda, Selský archiv, Slovácké noviny, Život, etc.). Významné jsou jeho studie o obcích Bošovice, Čejkovice, Mutěnice, Žarošice aj.\n\n\n\n"}
{"id": "1110838", "url": "https://cs.wikipedia.org/wiki?curid=1110838", "title": "Kyperská pravoslavná církev", "text": "Kyperská pravoslavná církev\n\nKyperská pravoslavná církev (řecky Ορθόδοξη Εκκλησία της Κύπρου) je autokefální pravoslavné společenství na území Kypru. Jejím nejvyšším představitelem je arcibiskup Nové Justiniany a celého Kypru Chrysostomos II.\n\nPodle legendy byla založena svatým apoštolem Barnabášem roku 47. Zpočátku patřila pod jurisdikci Antiochijské pravoslavné církve. Od roku 431 je autokefální církví. V 7. století se dostala pod arabskou moc a osamostatněla až roku 965. Roku 1191 byl ostrov Kypr zabrán křižáky, následně vzniklo Kyperské království (dynastie Lusignanů, 1192-1489) a v l.1489 až 1571 patřil Benátkám.\n\nS okupací ostrova Turky roku 1571 měli někteří pravoslavní výhody, ale jejich pozice byla nejistá a majetek byl v držení Osmanské říše. Roku 1660 Turci pověřili kyperského arcibiskupa Nikefora odpovědností za výběr daní.\n\nRůst národně osvobozeneckého cítění vyvrcholil na počátku 19. století. Po začátku Řecké osvobozenecké války roku 1821, kyperští obyvatelé také bojovali za osvobození území pod Osmanskou říší. V reakci se guvernér ostrova Mehmed Kuču pustil do krutého pronásledování kyperských pravoslavných: všichni tři metropolité (Pafoský Chrysanthos, Kitijský Meletios a Kyrenijský Lavrentios) byli popraveni a arcibiskup Kypru Kyprianos byl oběšen v Nikósii. Za pouhých pět dní od 9. do 14. července 1821 bylo zabito 486 igumenů (opatů), kněžích a starců. Téměř všechny chrámy byly přeměněny na mešity. Ve stejném roce pravoslavný antiochijský patriarcha Serafim poslal na Kypr biskupy jako nové tři metropolity a arcibiskupa Kypru.\n\nOsmanská éra skončila roku 1878 kdy Turky porazili Britové. Příchod nové nadvlády potěšil mnoho lidí a církev, ale jejich naděje byly zmařené. Roku 1925 britská vláda prohlásila Kypr za svou kolonii. Církev se zapojila do boje za osvobození Kypru.\n\nRoku 1960 získal Kypr nezávislost a prohlásil se republikou. Prvním prezidentem nové republiky se stal arcibiskup Makarios III..\n\nRoku 1973 byly vytvořeny dvě nové metropolie: Morfu a Lemesos.\n\nPo smrti arcibiskupa prezidenta Makariose se novým prezidentem stal Spyros Kyprianou a novým kyperským arcibiskupem byl jmenován Chrysostomos I. Roku 1979 byl přijat nový zákon o Kyperské pravoslavné církvi.\n\nDne 11. května 2007 přijal Svatý synod Kyperské církve nové rozhodnutí o zvýšení počtu biskupů na 14, jak to také bylo dříve v minulosti.\n\nDne 13. září 2010 schválil synod novou ústavu církve.\n\nSoučasnou hlavou církve je arcibiskup Nové Justiniany a celého Kypru - od roku 2006 Chrysostomos II., který byl zvolen zvláštní \"Radou starších\" které předsedá konstantinopolský patriarcha Bartoloměj I.\n\nAdministrativně se skládá z 9 devítí eparchií s titulem metropolie:\n\nPoté se rozděluje do 3 eparchií:\n\n"}
{"id": "1110839", "url": "https://cs.wikipedia.org/wiki?curid=1110839", "title": "Stejnolehlost", "text": "Stejnolehlost\n\nStejnolehlost je homotetie, která má jediný samodružný bod, střed stejnolehlosti.\n\nVšechny přímky spojující vzory a jejich obrazy se protínají v jediném bodě - středu stejnolehlosti. Kromě něj je určena reálným číslem různým od nuly a jedné, tzv. koeficientem stejnolehlosti. Je-li \"S\" střed stejnolehlosti a \"λ\" její koeficient, pak pro každý vzor \"X\" a jeho obraz \"X´ platí:\"\n\nformula_1.\n\nPro koeficient stejnolehlosti rovný −1 se jedná o středovou souměrnost.\n\n\n"}
{"id": "1110842", "url": "https://cs.wikipedia.org/wiki?curid=1110842", "title": "Seznam současných nejvyšších představitelů pravoslavných církví", "text": "Seznam současných nejvyšších představitelů pravoslavných církví\n\nToto je seznam současných nejvyšších představitelů pravoslavných církví.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1110856", "url": "https://cs.wikipedia.org/wiki?curid=1110856", "title": "DomainKeys Identified Mail", "text": "DomainKeys Identified Mail\n\nDomainKeys Identified Mail (zkratka DKIM, v překladu \"e-mail podepsaný doménovým klíčem\") je v informatice nástroj umožňující elektronicky podepsat hlavičky odcházejících e-mailů. DKIM takto umožňuje, aby příjemce mohl zjistit, zda e-mail skutečně pochází ze zdroje, který je uveden jako adresa odesílatele. Ověření DKIM podpisu v přijatém e-mailu je možné pomocí veřejného klíče uvedeného v internetové doméně odesílatele. DKIM spolupracuje s DMARC.\n\nDKIM je podporován velkými freemailovými službami jako je Yahoo!, Gmail, AOL, FastMail, ale i český Seznam.cz.\n\nPůvodní DomainKeys vyvíjel Mark Delany ve firmě Yahoo! od roku 2004 a na základě mnoha připomínek jej publikoval v roce 2007 v . Ve stejném roce pak došlo ke spojení DomainKeys a \"Identified Internet Mail\" podle pod označením DKIM (\"DomainKeys Identified Mail\"). V srpnu 2009 vyšlo , kde došlo k upřesnění standardu. V září 2011 byly obě RFC sjednoceny do (kompatibilita s původními DomainKeys byla zachována). Spojení těchto dvou specifikací byl základ pro sérii IETF dokumentů, které daly vzniknout Internetovému standardu STD 76.\n\n\n"}
{"id": "1110860", "url": "https://cs.wikipedia.org/wiki?curid=1110860", "title": "Park Rudolfa Bednara", "text": "Park Rudolfa Bednara\n\nPark Rudolfa Bednara ( \"Rudolf-Bednar-Park\") byl založen v roce 2008 ve vídeňské městské části Leopoldstadt a je největším vídeňským parkem postaveným od roku 1974. Park z části leží v areálu bývalé železniční stanice. Na jihozápadě jeho prostory hraničí s Campus Gertrude Fröhlich-Sandner, na severozápadě s ulicí Krakauer Straße, na severovýchodě s novými bytovými domy na Vorgartenstraße a v jihovýchodní části sousedí s Jakov-Lind-Straße.\nProstor sloužil po celá desetiletí jako nákladní nádraží (se zaměřením na dodávky uhlí) v části Nordbahnhofs, do roku 1918 byl hlavním nádraží ve Vídni. Celá oblast je stále ve vlastnictví ÖBB-Infrastruktur AG. Ve spolupráci s městem Vídeň a bytovým fondem ve Vídni zde vybuduje do roku 2025 domy pro 22.000 obyvatel a zaměstnání s 22.000 pracovními místy. Část prostoru je určena jako \"\"zelené plíce\"\" města, součástí tohoto prostoru je i Rudolf Bednar Park o rozloze 3,1 ha. Velikost plochy je srovnatelná s asi pěti fotbalovými hřišti. Park je pojmenován po sociálně demokratickém starostovi městské části Leopoldstadt Rudolfu Bednarovi, jenž ji vedl v letech 1977-1984.\n\nV roce 2005 byla vyhlášena za podpory EU, mezinárodní soutěž na projekt zeleně, vídeňské oblasti parků a zahrad (MA 42). Vítězný projekt pochází z Hager Landschaftsarchitektur, se sídlem v Curychu. Rozhodnutí poroty bylo jednomyslné. Symbolické otevření parku se konalo v červenci 2007, místo v září 2008.\nCharakteristickým rysem parku jsou vysoké oranžové kovové sloupy a souvislý \"závoj stromoví\" z 280 převážně nově vysazených stromů. Orientace zapojeného pásu stromů je orientována ve směru tratí bývalého nákladového nádraží, která probíhala souběžně s nedalekým Dunajem.\n\nJižní část parku nabízí sportovní zázemí pro mladé (bruslení a fotbal). Výrazným prvkem jsou nádrže s rákosem. Oblast v přední části bytového komplexu „Wohnen am Park“ (bydlení v parku) a tzv. zahradní čtvrti ve východní části parku jsou pro tišší bydlení.\n\nPlánování a výstavba parku byla v rámci programu EU „Ziel 2 Wien“ financována z Evropského fondu pro regionální rozvoj.\n\nV parku jsou vysazeny topoly bílé, dřezovce trojtrnné, javory červené a tisovce dvouřadé, uspořádané do skupin. Park má sloužit také jako místo k rozjímání.\n"}
{"id": "1110863", "url": "https://cs.wikipedia.org/wiki?curid=1110863", "title": "Lípa v Ovesných Kladrubech", "text": "Lípa v Ovesných Kladrubech\n\nLípa v Ovesných Kladrubech je památný strom lípa velkolistá (\"Tilia platyphyllos\"), který roste v travnaté ploše na návsi v Ovesných Kladrubech u Mariánských Lázní. Společně s přiléhající farou a kostelem svatého Vavřince tvoří dominantu obce. Původně zde rostla dvojice lip, které mezi sebou chránily pomník se sochou sedícího Krista Trpitele. Druhá lípa musela být z důvodu zdravotního a havarijního stavu v roce 2009 pokácena. Zůstal po ní pouze pařez. Dutý kmen se ve třímetrové výšce dělí do dvou kosterních větví. Obvod kmene měří 427 cm, výška stromu dosahuje 24 m (měření 2014). Strom je chráněn od roku 2012 pro svůj vzrůst a stáří. \n\n"}
{"id": "1110866", "url": "https://cs.wikipedia.org/wiki?curid=1110866", "title": "Roanoke", "text": "Roanoke\n\nSlovo Roanoke má více významů:\n"}
{"id": "1110867", "url": "https://cs.wikipedia.org/wiki?curid=1110867", "title": "Okžetpes FK", "text": "Okžetpes FK\n\nOkžetpes FK, kazašsky Оқжетпес Футбол Клубы, je kazašský fotbalový klub z města Kokčetau založený roku 1957. Letopočet založení je i v klubovém logu, mimo něj je v něm i hlava koně.\n\nSeznam českých hráčů, kteří ve své kariéře působili v klubu Okžetpes FK:\n\n"}
{"id": "1110871", "url": "https://cs.wikipedia.org/wiki?curid=1110871", "title": "Archimedov zákon", "text": "Archimedov zákon\n\nArchimedov zákon (česky Archimédův zákon) je československý černobílý film z roku 1964.\n\nSatira pranýřuje kariérismus, diktátorské způsoby, podlézání a servilnost.\n\nÚředník Javorník předstírá, že zachránil ředitele podniku Petrušku. Javorník se díky své servilnosti dostává do pracovního postavení, na které nemá odpovídající schopnosti. V Petruškově okolí se však objeví další nenápadný úředník a tak to vypadá, že se kolotoč událostí bude znovu opakovat.\n\n"}
{"id": "1110882", "url": "https://cs.wikipedia.org/wiki?curid=1110882", "title": "Karel Juliš (cukrář)", "text": "Karel Juliš (cukrář)\n\nKarel Juliš (17. března 1879, Česká Skalice – 30. května 1964, ?) byl český cukrář, hoteliér a podnikatel. Patřil mezi průkopníky moderního cukrářství. Vlastnil hotel na Václavském náměstí, v současnosti hotel Juliš. \n\nCukrářem se vyučil v letech 1892 až 1897 u J. Sigla v Praze, poté odešel na dva roky do Vídně, kde pracoval ve firmě Pischinger. V následujících letech si v Praze otevřel vlastní obchod s cukrovinkami. Na počátku první světové války narukoval na frontu ze které se vrátil v roce 1917 zpět do Prahy. V té době se rozhodl koupit dům na \"U Božího oka\" na Václavském náměstí. V prvních letech mu nebyla umožněna rozsáhla přestavba domu a tak provedl jen drobné úpravy. Teprve později získal povolení k přestavbě a nechal dům přestavět architektem Pavlem Janákem. Ten v letech 1919 až 1920 změnil průčelí budovy ve stylu funkcionalismu. Základní vzhled stavby zachoval. V prvním a druhém patře však vybudoval balkony a fasáda dostala moderní ráz. Později došlo k přestavbě budovy do funkcionalistického stylu. Z malé cukrárny vznikl známý hotel Juliš. Julišova cukrárna byla vyhledávaným místem pro konzumaci sladkých dobrot.\nJeho cukrárna i hotel byl znárodněn a přejmenován na hotel Tetran. \n\nPo sametové revoluci byl v roce 1991 v rámci restitucí hotel vrácen rodině Julišových a ta jej prodala v roce 2002 společnosti Eltima.\n\n\n"}
{"id": "1110890", "url": "https://cs.wikipedia.org/wiki?curid=1110890", "title": "Počátky spodně kvašených piv v českých zemích", "text": "Počátky spodně kvašených piv v českých zemích\n\nPočátky spodně kvašených piv v českých zemích spadají do konce 1. poloviny 19. století. Do té doby na území českých zemí převládala výroba svrchně kvašených, tzv. nadkvasných piv. Ve 30. letech 19. století se ještě většina pivovarů bránila zavádění spodního kvašení. Vaření \"\"podkvasných\"\" piv se ve větší míře začalo rozšiřovat až po roce 1840, kdy spodně kvašené pivo začal vařit sládek Vojtěch Wanka v pražském pivovaru U Primasů. Již v roce 1841 vařila desetina pivovarů v českých zemích spodně kvašené pivo. V roce 1842 se toto pivo začalo vařit v Měšťanském pivovaru v Plzni - první várka byla připravena 5. října 1842 sládkem Josefem Grollem z Vilshofenu v Bavorsku. Roku 1852 vydal český sládek a obrozenec Josef Daněk spis \"Popis pivovarství na spodní kvasnice\", který na základě svých zkušeností získaných v Bavorsku, napsal již v roce 1843. K velkému rozšíření tohoto způsobu vaření piva došlo především po roce 1850. Přispěla k tomu jeho stále větší obliba u konzumentů a hlavně jeho stálost. Jeho příprava však byla nákladnější (vybavení spilek a sklepů).\n\nJiž od 19. století byl rozšířen mylný názor, že spodní kvašení bylo do Čech dovezeno z Bavorska. V českých zemích se však podkvasná piva vyráběla vždy, i když jen v nepatrném množství. V 15. století například proslulo podkvasné žatecké pivo \"Samec\" a pivo, které se nazývalo \"Popeněžní\". Toto silné, více hořké pivo se připravovalo z ječného sladu spodním kvašením při nižších teplotách. Jihlavský pivovar ho v roce 1452 dodával císaři Fridrichu III. Habsburskému. Další zmínky o spodním kvašení nacházíme v prvním česky vydaném pivovarském spisku sládka - reformátora Františka Ondřeje Poupěte \"Počátkové základného naučení o Waření piwa pro učedníky, towaryše, sládky a pro každého hospodáře, kterýž té wěcy dokonale wyučen býti žádá\". Zde Poupě na stranách 30 - 35 uvádí, co by měl sládek ovládat: V bodu 10) píše: \"\"ponewádž kwašení\" \"jest podstatná částka sladownického umění, tedy on má je\" a) \"každého času w roce po wychládnutí piwa, a podlé jisté určité wáhy kwasnic umět mírně řídit, y\" b) \"má znát, že dwojím způsobem t.j. mimo hornich, taky na dolni kwasnice kwašeno býti může\"\". Dále na stranách 192 - 194 uvádí, kde se již v jeho době (konec 18. století) spodně kvašené pivo vařilo: \"\"Otázka Kde se waři pivo na spodni kwasnice? Odpověď Po celé baworské a Englické zemi, y na některých místech w Čechách k.p. w Girkowě\" (Jirkově)\", Petersburku\" (Petrohradu na Lounsku)\", w Rakownice a před časy take w Žatci tak nazvané piwo Samec, neb ležák na týž způsob se wařil\"\". \n\nZe všech těchto pramenů je zřejmé, že spodně kvašené pivo bylo v českých zemích známo dříve než se od druhé poloviny 19. století rozšířilo ve většině pivovarů v zemích Koruny české.\n\n"}
{"id": "1110891", "url": "https://cs.wikipedia.org/wiki?curid=1110891", "title": "Jaroslav Dejmal", "text": "Jaroslav Dejmal\n\nJaroslav Dejmal (2. května 1892, Jihlava, Rakousko-Uhersko – 3. října 1975, Olomouc, Československo) byl český cukrář a podnikatel. \n\nPo vyučení odešel do Vídně získat další zkušenosti k renomovaným cukrářským firmám \"Louis Lehmann\" a \"Julius Menschl\". V roce 1913 nastoupil vojenskou službu u letectva byl převelen do Olomouce. Díky jeho cvičení v olomouckém Sokole, získal práci ve společnosti \"Hrachovina a Večerka\", která se zabývala výrobou cukrovinek. Práce ve společnosti mu nepřinášela uspokojení a tak se rozhodl osamostatnit a otevřít si vlastní cukrárnu, kterou otevřel v ulici 28. října v roce 1920. Zpočátku sice část sortimentu přebíral od jiných cukrářských továren, ale brzy se soustředil na svůj sotirment zboží, kde kladl důraz na kvalitu. Pro vytvoření svého loga spolupracoval s pražským reklamním ateliérem J. Solara a vznikl reklamní slogan \"„Bonbon Dejmal – báseň chuti“\". \n\nPo odeznění počáteční krize nastal v jeho firmě rozkvět. Musel rozširovat výrobu, protože po výrobcích firmy byla vysoká poptávka. Jeho cukrárna byla oblíbená i mezi významnými osobnostmi jako byl Eduard Haken, Beno Blachut, Jára Pospíšil, Oldřich Nový, nebo Slávka Budínová. Jeho výrobky získaly ceny a plakety v Bruselu, Paříži, nebo v Athénách. \n\nDruhá světová válka způsobila nedostatek surovin a tím se negativně projevovila na produkci firmy. \n\nJeho cukrárna byla znárodněna. Po znárodnění se již nepodařilo obnovit někdejší slávu cukrárny, která byla připojena k národnímu podniku \"Československé hotely\". Tento národní podnik zaměstnal Jaroslava Dejmala jako vedoucího do roku 1960. Cukrárna dostala později souhlas používat jméno \"Dejmal\" jako název cukrárny.\n\n"}
{"id": "1110893", "url": "https://cs.wikipedia.org/wiki?curid=1110893", "title": "Pietro Auletta", "text": "Pietro Auletta\n\nPietro Auletta (1698 Sant'Angelo Scala v Kampánii – září 1771 Neapol) byl italský hudební skladatel.\n\nPietro Auletta získal hudební vzdělání na neapolské konzervatoři \"Conservatorio di Sant'Onofrio Porta Capuana\". Jedním z jeho učitelů byl Nicola Porpora. Kolem 1724 byl jmenován dirigentem v kostele \"Santa Maria la Nova\", v jednom z nejvýznamnějších kostelů v centru města. V roce 1725 uvedl na scénu svou první komickou operu \"Il Trionfo dell'Amore, ovvero Le nozze tra amici\". Pro Řím zkomponoval operu \"Ezio\", ve stylu opera seria. Jeho díla se stala značně populární a byla hrána i v Německu a v Rusku.\n\nJeho syn \"Domenico Auletta\" (1723-1753) se stal známým jako varhaník a skladatel chrámové hudby. Zkomponoval řadu žalmů a dochovaly se i tři cembalové koncerty.\n\nCelkově Pietro Auletta vytvořil 17 oper. Kromě oper se dochovala i dvě oratoria: \"Il Martirio di S Ferma Vergine\" (1722) a \"Oratorio Sacro\" (1745). Komponoval také chrámovou, ale i světskou hudbu. Dochovala se třívětá symfonie psaná pro smyčcový orchestr se dvěma hoboji a dvěma lesními rohy.\n\n\n\n"}
{"id": "1110903", "url": "https://cs.wikipedia.org/wiki?curid=1110903", "title": "Paysandú", "text": "Paysandú\n\nPaysandú je město v západní části Uruguaye. Je to hlavní město stejnojmenného departementu. Leží na březích řeky Uruguay, která tvoří hranici s Argentinou. Nachází se 378 kilometrů severozápadně od Montevidea, hlavního města země. Podle sčítání z roku 2011, je Paysandú 4. největší město v Uruguayi. Severně od města stojí Most generála Artigase, spojující Uruguay s argentinskou provincií Entre Ríos.\n\nMěsto bylo založeno v říjnu 1756 a dostalo status \"Villa\" ještě před získáním nezávislosti Uruguaye. 8. července 1863, bylo Paysandú povýšeno na \"Ciudad\" (velkoměsto).\n\nMezi hlavní průmyslové podniky ve městě patří pivovar Norteña, cukrovar Azucarlito, dále továrny na zpracování vlny a kůže. Paysandú je také centrem pro pěstování eukalyptu.\n\n\n"}
{"id": "1110905", "url": "https://cs.wikipedia.org/wiki?curid=1110905", "title": "Juliš", "text": "Juliš\n\nJuliš je české příjmení.\n\n"}
{"id": "1110906", "url": "https://cs.wikipedia.org/wiki?curid=1110906", "title": "Ideogram", "text": "Ideogram\n\nIdeogram může označovat:\n"}
{"id": "1110909", "url": "https://cs.wikipedia.org/wiki?curid=1110909", "title": "Leopold von Wolkenstein-Trostburg", "text": "Leopold von Wolkenstein-Trostburg\n\nHrabě Leopold von Wolkenstein-Trostburg (8. července 1800 Pasov – 30. ledna 1882 Trento) byl rakouský šlechtic z rodu Wolkenstein-Trostburgů a politik z Tyrolska, počátkem 60. let 19. století Zemský hejtman Tyrolska.\n\nPocházel ze starobylého rodu, jenž byl po staletí usazen v Tyrolsku. V roce 1848 se stal prezidentem Tyrolského zemského sněmu a tuto funkci zastával do roku 1852. Roku 1860 ho císař povolal v rámci počínajících politických změn do Rozmnožené Říšské rady. Na jejích poradách se ale neúčastnil. Byl tehdy rovněž v listopadu 1860 jmenován za zemského hejtmana Tyrolska. Zůstal jím do března 1861. Pak se stal doživotním členem Panské sněmovny (horní, nevolená komora Říšské rady). V roce 1862 se ale dopisem odmítl účastnit jednání Panské sněmovny o rozpočtu, protože podle něj šlo o věc mimo kompetenci této komory. Následně na členství v Panské sněmovně rezignoval. V seznamu členů Panské sněmovny z roku 1867 ovšem jeho jméno nadále figuruje.\n\nZemřel v lednu 1882.\n"}
{"id": "1110910", "url": "https://cs.wikipedia.org/wiki?curid=1110910", "title": "Evropská silnice E76", "text": "Evropská silnice E76\n\nMezinárodní silnice E76 je evropská silnice , která se nachází pouze v Itálii, vede mezi městy Migliarino a Florencie. Její celková délka je 88 km.\n\nPřed přečíslováním evropských silnic v roce 1992 bylo označení E76 používáno pro silnici v Norsku nyní označovanou jako E134.\n\nMigliarino – Pisa – Lucca – Pistoia – Prato – Florencie\n"}
{"id": "1110911", "url": "https://cs.wikipedia.org/wiki?curid=1110911", "title": "Sbor Mistra Jakoubka ze Stříbra", "text": "Sbor Mistra Jakoubka ze Stříbra\n\nSbor Mistra Jakoubka ze Stříbra je jedním ze sborů Církve československé husitské. Tato funkcionalistická stavba se nachází na Březových Horách v Příbrami VI, v Prokopské ul. 314.\n\nBřezohorský sbor byl pojmenován podle spolupracovníka a pokračovatele učení Mistra Jana Husa, který se zasazoval a prosadil přijímání pod obojí způsobou, t.j. chlebem a vínem. Iniciátorem tohoto pojmenování byl prof. František Kalous, první duchovní zdejšího sboru, který se též význačnou měrou zasloužil o výstavbu chrámu. Budova sboru se nachází v tiché části Březových Hor, uprostřed zeleně vzrostlých stromů. Celý komplex je ukázkou funkcionalistické sakrální stavby s vkusně upraveným okolím.\n\nBudova sboru je postavena ve funkcionalistickém a konstruktivistickém slohu dle návrhu architekta Stanislava Vachaty. Slavnostní výkop základů byl proveden 11. května 1936 za přítomnosti četných věřících, duchovních a prof. Františka Kalouse význačného duchovního a jednoho ze zakladatelů Církve československé (husitské). Základní kameny sboru pak byly slavnostně položeny 24. května 1936 a již o dva měsíce později 26. července poprvé zazněly tři zvony od firmy Herold, pojmenované Hus, Masaryk a Farský na počest padlých v první světové válce. Dominantou sboru je bílá třicetimetrová věž zakončená dvouramenným křížem a ochozem s vyhlídkou. Byla dokončena v září téhož roku a o necelý měsíc později byl Sbor Mistra Jakoubka ze Stříbra za přítomnosti patriarchy Církve československé (husitské) dr. Gustava Adolfa Procházky 25. října slavnostně otevřen. Během druhé světové války byly dva z původních tří zvonů Hus a Masaryk násilně zabaveny pro potřeby zbrojního průmyslu nacistických okupantů a nenávratně zničeny. Zůstal jen zvon pojmenovaný po dr. Karlu Farském, který slouží svému účelu dodnes.\n\nInteriér sboru zachovává prvky funkcionalistické stavby. V průčelí se nachází obřadní prostor s kněžištěm a velkým světelným křížem. Ten spočívá symbolicky na základních kamenech dovezených z husitského města Tábora, horního města Stříbra a příbramského Vojtěšského dolu z hloubky 1000 m. Na bohoslužebném stole je svícen v podobě sepjatých rukou nad horou Říp s nápisem: „Modlitba za vlast“. Průčelí po stranách kněžiště zdobí reliefy akademického sochaře Václava Šáry a představují \"Přijímání\" s kalichem Mistra Jakoubka ze Stříbra a \"Večeři páně\" s podobami prof. Františka Kalouse a jeho blízkých z církve. Pod zmíněnými reliefy jsou další dva od sochaře a malíře Václava Antoše, a to \"Pláč exulantů po Bílé hoře\" s Janem Ámosem Komenským a \"Radost z osvobození 28.10.1918\" s Tomášem Garrigue Masarykem. Pod tím čteme Komenského proroctví „Věřím Bohu, že po přejití vichřic hněvu vláda věcí tvých se k tobě navrátí, o lide český\". V rozích sboru se nacházejí sousoší \"Práce\", které představuje horník a legionář. \"Láska\", kterou představuje student a studentka z díla Aloise Jiráska a \"Svoboda\", kterou představují českoslovenští prezidenti Tomáš Garrigue Masaryk a Eduard Beneš. Všechny tyto symboly přežily bez úhony dobu nacistické okupace i komunistický režim a jsou původní. Sbor Mistra Jakoubka ze Stříbra na Březových Horách svým pojetím, tak jako řada dalších sborů Církve československé husitské naplňuje ideje zakladatelů této církve: „Sbor je vlastně rozšířená místnost pro rodinu - má vynikat útulností, ke které přispívá krásný obraz\" (prof. František Kalous), nepřezdobený a bez tísně posvátnosti a kde „Kněz je bratrem všech přítomných“ (dr. Karel Farský).\n\nKromě bohoslužeb, duchovní péče a náboženské výchovy dětí je sbor také zázemím pro bohatý kulturní život, výstavy a různé sociální a vzdělávací aktivity. Při sboru působí Komorní sbor Mistra Jakoubka ze Stříbra (\"Jakoubci\") s repertoárem současných i středověkých náboženských písní a chorálů. V kostele je celoročně vystaven hornický betlém. Součástí budovy je též kolumbárium s popelem zemřelých bez ohledu na jejich dřívější náboženské přesvědčení..\n\n\n"}
{"id": "1110918", "url": "https://cs.wikipedia.org/wiki?curid=1110918", "title": "Jan Brandejs", "text": "Jan Brandejs\n\nJan Brandejs (* 13. prosince 1945 Praha) byl v letech 2005 až 2011 a opět v letech 2012 až 2018 členem Rady České televize.\n\nVystudoval Filozofickou fakultu Univerzity Karlovy v Praze.\n\nPracoval na tiskovém odboru Ministerstva průmyslu a obchodu ČR. Později působil jako poradce sociálnědemokratických premiérů Vladimíra Špidly, Stanislava Grosse a Jiřího Paroubka, radil jim v oblastech průmyslu a obchodu, dopravy a stavebnictví.\n\nV říjnu 2005 byl zvolen členem Rady České televize, kvůli jeho úzké vazbě na ČSSD protestovala proti Brandejsově volbě zejména ODS. Do Rady ČT jej navrhlo pražské Občanské sdružení NIKA. V lednu 2009 byl zvolen místopředsedou rady, u příležitosti svého zvolení prohlásil, že by Rada ČT měla pěstovat \"\"standardní a pozitivní vztah k zákonodárcům\"\". Podle serveru Lidovky.cz doslova uvedl: \"\"Oni nás sem vyslali do rady a my k nim máme určité povinnosti.\"\" Funkci místopředsedy zastával do ledna 2011, mandát radního ČT mu vypršel v říjnu 2011.\n\nZnovu byl zvolen členem Rady České televize v červnu 2012, tentokrát jej navrhly Konfederace zaměstnavatelských a podnikatelských svazů ČR a Asociace zaměstnavatelů zdravotně postižených ČR. Mandát vykonával do června 2018.\n"}
{"id": "1110920", "url": "https://cs.wikipedia.org/wiki?curid=1110920", "title": "Leopold von Wolkenstein-Trostburg (český politik)", "text": "Leopold von Wolkenstein-Trostburg (český politik)\n\nHrabě Leopold Karl Anton von Wolkenstein-Trostburg (8. nebo 9. dubna 1831 – 14. června 1893) byl rakouský šlechtic z rodu Wolkenstein-Trostburgů a politik německé národnosti z Čech, v 2. polovině 19. století poslanec Říšské rady a Českého zemského sněmu.\n\nPocházel z lednické větve rodu Wolkenstein-Trostburgů. Byl nejstarším synem Karl Karla Friedricha Otty von Wolkenstein-Trostburg.\n\nZapojil se do politického života. V zemských volbách v lednu 1867 byl zvolen na Český zemský sněm za velkostatkářskou kurii, nesvěřenecké velkostatky. Byl i poslancem Říšské rady (celostátního parlamentu), kam usedl v doplňovacích volbách v roce 1878 za velkostatkářskou kurii v Čechách. Slib složil 22. října 1878. Ve volbách roku 1879 mandát obhájil. V roce 1878 se uvádí jako statkář, bytem Prunéřov. V následujícím funkčním období je uváděn jako statkář, bytem na zámku Ivano tyrolském Trentu.\n\nZastupoval Stranu ústavověrného velkostatku, která byla provídeňsky a centralisticky orientována. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Ve volbách roku 1885 neuspěl.\n"}
{"id": "1110921", "url": "https://cs.wikipedia.org/wiki?curid=1110921", "title": "Tereza Rodshtein", "text": "Tereza Rodshtein\n\nTereza Rodshtein, rozená Olšarová (* 16. května 1991), je česká šachová mezinárodní velmistryně (WGM). V dětském věku se nejprve věnovala krasobruslení, k šachům ji přivedl její otec. Její sestrou je mezinárodní šachová mistryně Karolína Olšarová. 7. srpna 2015 se vdala za druhého hráče izraelského žebříčku Maxima Rodshteina. Byla členkou oddílu SK Slavia Orlová, nyní hraje za extraligový klub ŠK ZIKUDA Turnov.\n\nV roce 2010 získala titul WIM a mezi lety 2012 až 2015 splnila normu pro udělení titulu WGM, který by jí měl být udělen na kongresu FIDE v Abú Zabí.\n\nV letech 2012 a 2015 se stala mistryní České republiky v šachu. Je trojnásobnou mistryní České republiky v bleskovém šachu z let 2011, 2012 a 2014 a navíc získala bronz v roce 2010.\n\nTřikrát (2010, 2012 a 2014) reprezentovala Českou republiku na šachových olympiádách žen, dvakrát (2011 a 2013) na Mistrovství Evropy družstev žen a roku 2011 na Mitropa Cupu žen.\n\nNa čtyrech šachových olympiádách žen získala celkem 15,5 bodů z 25 partií.\nV České šachové extralize odehrála celkem 3 partie v sezóně 2013/14 v družstvu Agentura 64 Grygov.\nČtyřikrát hrála v Československé extralize družstev žen za družstvo SK Slavia Orlová vždy na 3. šachovnici a získala tři zlaté a jednu stříbrnou medaili.\n"}
{"id": "1110923", "url": "https://cs.wikipedia.org/wiki?curid=1110923", "title": "Parc du Vallon", "text": "Parc du Vallon\n\nParc du Vallon je městský park, který se nachází v 9. okrsku Lyonu, v blízkosti města Ecully, v jižní části čtvrti La Duchère. Jak již název napovídá, tento park se nachází v údolí. Oblast o velikosti jednoho hektaru byla částečně otevřena od dubna 2013. Celý parku má po otevření rozlohu 11 ha. Je tak čtvrtým největším parkem v Lyonu. Podle jiných zdrojů je druhým největším parkem Lyonu po Tete d'Or. Parc du Vallon byl rekonstruován v roce 2014 Lyonem, úpravy byly konzultovány s místními obyvateli (a Duchère Ecully).\n\nProjekt parku obnovil přírodní charakter krajiny a revitalizoval potok. Střídající se \"přírodní krajina\", \"romantizující části\" a \"okrasná zahrada\" je ve své formě moderní estetickou úpravou stávající úpravy, výsadeb a veřejné travnaté plochy.\n\nPark zahrnuje adventurní hřiště v lese a zbytky hradu, dvě hřiště na každém konci parku. Široké cesty jsou osvětlené i ve večerních hodinách, vhodné nejne pro procházjky, ale i pro jízdu na koloběžkách, kolečkových bruslích anebo malých kolech. Lavičky a sedadla jsou umístěny podél cest u odpočívadel. Tři velké louky jsou používány k relaxaci a piknikům. Historii místa, jeho fauny a flóru popisují vzdělávací tabule.\n\nTrávníky jsou udržovány pokosem jako květnaté louky.\nV parku jsou instalovány tři suché toalety.\n\n"}
{"id": "1110926", "url": "https://cs.wikipedia.org/wiki?curid=1110926", "title": "Josef Aresin-Fatton", "text": "Josef Aresin-Fatton\n\nJosef Maria Aresin-Fatton (15. srpna 1833 – 5. září 1899 Bartošovice) byl rakouský šlechtic a politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nDo roku 1866 sloužil v rakouské armádě. Patřily mu statky Šenov s Bartovicemi, Venclovice a Dolní Datyně ve Slezsku a Bartošovice, Dědičné Sedlnice a Petrovice na Moravě.\n\nPočátkem 70. let se zapojil do politiky V druhých zemských volbách roku 1871 byl zvolen na Moravský zemský sněm za kurii velkostatkářskou, II. sbor. Mandát obhájil v zemských volbách v roce 1878, zemských volbách v roce 1884 i zemských volbách v roce 1890.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za velkostatkářskou kurii na Moravě. Do parlamentu se vrátil ve volbách roku 1885 a mandát obhájil i ve volbách roku 1891. V roce 1873 se uvádí jako statkář, bytem Prunéřov. V následujícím funkčním období je uváděn jako statkář, bytem Bartošovice.\n\nZastupoval Stranu ústavověrného velkostatku, která byla provídeňsky a centralisticky orientována. Po volbách roku 1885 patřil na Říšské radě do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen opět za klub Sjednocené německé levice.\n\nZemřel ve věku 67 let na svém zámku v Bartošovicích v září 1899.\n"}
{"id": "1110929", "url": "https://cs.wikipedia.org/wiki?curid=1110929", "title": "Vláčil", "text": "Vláčil\n\nPříjmení Vláčil nosí více významných osobností:\n\n"}
{"id": "1110933", "url": "https://cs.wikipedia.org/wiki?curid=1110933", "title": "Panamský proud", "text": "Panamský proud\n\nPanamský proud je teplý proud Tichého oceánu. Je to malý mořský proud, který se nachází u Galapážských ostrovů. Zde se mísí se studeným Humboldtovým proudem a studeným Cromweltovým proudem. Ovlivňuje i klima; jestliže jeho teplejší voda v některém roce převáží nad Humboldtovým proudem, přispívá to ke vzniku jevu El Niño.\n"}
{"id": "1110934", "url": "https://cs.wikipedia.org/wiki?curid=1110934", "title": "František Chaloupka (skladatel)", "text": "František Chaloupka (skladatel)\n\nFrantišek Chaloupka (* 1981 Frýdek-Místek) je český hudební skladatel, kytarista, zpěvák, organizátor a vedoucí souboru \"Dunami Ensemble\". Působí jako ředitel \"Kytarového institutu\" v Brně a skladatel na volné noze. Též vystupuje pod pseudonymem Iszek Baraque.\n\nFrantišek Chaloupka patří mezi nejčelnější představitele mladší střední generace současných českých skladatelů. V jeho tvorbě dochází k syntéze různých hudebně-inspiračních (minimalismus, aleatorika, neartificiální hudba) i intelektuálních zdrojů, hudba je vždy konceptuálně zakotvena nebo sleduje racionální organizační princip. Autor je známý svým zájmem o grafické partitury a improvizovanou hudbu. Jeho skladby provedly domácí, evropské i zámořské ansámbly jako \"Janáčkova filharmonie Ostrava\", \"Orchestr BERG\", \"Trio Accanto\", \"VENI Ensemble\", \"Ensemble Modern\", či \"New Century Players\". Domovským ansámblem je soubor \"Dunami Ensemble\", jehož je zakladatelem a uměleckým vedoucím.\n\nFrantišek Chaloupka se narodil v roce 1981, do rodiny provozující zábavní atrakce. Od raného dětství projevoval zájem o hudbu a hudební talent, ve 13 letech začal hrát na kytaru a poté založil první kapelu. Zlom v zájmu o klasickou hudbu přišel údajně po vyslechnutí Stravinského \"Svěcení jara\". Chaloupka se nejprve vyučil v oborech kuchař-číšník a v roce 2000 nastoupil na \"Janáčkovu konzervatoř v Ostravě\". Zde roku 2004 odmaturoval v oborech operní zpěv a kompozice, za současného ocenění své absolventské skladby. V témže roce byl přijat na \"Janáčkovu akademii múzických umění v Brně\" (JAMU).\n\nNa JAMU nastoupil František Chaloupka do kompoziční třídy Martina Smolky, a zde v letech 2004 - 2009 vystudoval bakalářské (absolventská orchestrální skladba An Ancient Calligraphy; 2007) a magisterské studium (skladba Naklonit si nebesa pro orchestr; 2009). V roce 2004 a 2005 se zúčastnil \"Mezinárodních kurzů pro skladatele a perkusionisty v Trstěnicích\". Během studií se rovněž dvakrát (2005, 2007) stal stipendistou letního institutu \"Ostravské dny nové hudby\", kde mu byly provedeny skladby. V letech 2007 a 2012 se stal také stipendistou \"Nadace Český hudební fond\". Po magisterském studiu pokračoval v doktorském studijním programu na \"Janáčkově akademii\" v oboru Kompozice a teorie kompozice u školitele Martina Smolky. Studium doplnil mnohačetnými domácími i zahraničními aktivitami a přípravou několika samostatných hudebních projektů. V roce 2014 pak prezentoval skladby na \"Mezinárodních kurzech pro skladatele a perkusionisty v Trstěnicích\". Doktorské studium v roce 2014 zakončil obhajobou disertační práce \"Teorie a praxe současných hudebních ansámblů s vlivy autorských osobností\". V témže roce se autor oženil, jeho manželkou je zakladatelka a umělecká vedoucí brněnské baletní školy.\n\nAutor již od dob raných studií udržuje kontakt s mezinárodní hudební scénou - v roce 2006 absolvoval stáž na \"Královské konzervatoři v Haagu\" u Louise Andriessena, Clarence Barlowa, Martijna Paddinga a Richarda Ayresa. V květnu 2011 se ve Frankfurtu nad Mohanem účastnil projektu \"Where from? Where to?– Myths. Nation. Identities\" pořádaného německým \"Ensemble Modern\" (dir. Peter Eötvös). V akademickém roce 2011 - 2012 působil na \"Akademii umění\" v Bánské Bystrici jako lektor teorie kompozice a instrumentace. V roce 2012 na to navázal pobytem na vídeňské \"Universität für Musik und darstellende Kunst\". V roce 2014 absolvoval stáž na \"California Institute Of The Arts\" v Los Angeles, kde studoval pod vedením Davida Rosenbooma.\n\nChaloupka je činný i jako organizátor hudebního života a interpret. V letech 2006 - 2012 vystupoval s kapelou Koistinen pod pseudonymem Iszek Baraque, kde působil jako kytarista, zpěvák a autor písní a textů (dalšími členy byli skladatelé Edgar Mojdl, Vojtěch Dlask a perkusista Vladimír Třebický). V roce 2011 založil soubor Dunami Ensemble, který je zaměřený na uvádění děl současných autorů, svých členů i improvizacemi (obsazení je proměnlivé kolem středu základních členů: Lucie Páchová – vokál, saxofon, Lucie Vítková – vokál, akordeon, klavír. Radim Hanousek – soprán saxofon, baryton saxofon, Pavel Zlámal – klarinet, tenor saxofon, Edgar Mojdl - flétny, perkuse, klávesové nástroje, baskytara).Se souborem vystoupil František Chaloupka např. na ostravském festivalu NODO \"New Opera Day\", kde provedl svou kompozici, komorní operu \"Eva a Lilith\".V roce 2014 založil v Brně Kytarový institut, který vede a pedagogicky zde působí do současnosti. Vedle svých skladatelských projektů se František Chaloupka angažuje i v oblasti neartificiální hudby, má za sebou sólová vystoupení jako zpěvák a kytarista.\n\nChaloupkův hudební jazyk je charakteristický nápaditou barevností, originální instrumentací (často spojuje nástroje klasického instrumentáře s rozličnými perkusemi, či elektrickou kytarou, a to i na úrovni orchestru), specifickým zvukovým světem použitých intervalů i jemnou akordikou, v kontrastu k často tezovité a široké sazbě. Hudební vyjadřování je osobité a podle poslechu identifikovatelné. Forma a inspirační záhlaví skladeb bývá často podepřeno konceptem, který má důsledky i pro architekturu díla. Autor často pracuje na bázi variačního principu, příznačná je organizace v blocích. Zde autor vychází z minimalismu, který osobitě přetváří. Proti celku mívá specifickou roli sólista (často el. kytara, případně vokál), který z blokové faktury promyšleně vystupuje, či dění komentuje. Zde se patrně uplatňuje vliv autorovy písňové tvorby.\n\nS barvou autor pracuje na úrovni harmonického a melodického elementu, uvažuje i její dopady na hudební čas (skladba Mašín Gun). Tomu autor podřizuje a ladí dynamiku, s jejíž pomocí odměřuje plasticitu díla. Prostorovost v hudebním myšlení autora má dvojí charakter - Chaloupka prostor komponuje, zároveň prostorový aspekt interguje i v provedeních (Eva a Lilith jako opera-instalace; echo efekty). Významným prvkem orchestrálního jazyka je organizace ve větších celcích vyvažovaná pečlivým řešením detailu, které mohou mít mít pro celek zásadní význam. Skladby zapsané grafickými partiturami tento vztah celku a detailu aktivně zkoumají.\n\nVyjadřovací prostředky Františka Chaloupky lze označit za postmoderní, jak v rovině konceptu, tak výrazu. Autor však není eklektikem, z kontrastů a rozličných abstraktních principů sestavuje barevná pásma s občasnými názvuky jejich východisek.\n"}
{"id": "1110935", "url": "https://cs.wikipedia.org/wiki?curid=1110935", "title": "Klonální selekce", "text": "Klonální selekce\n\nKlonální selekční teorie je vědecká teorie v imunologii, která objasňuje úlohu buněk imunitního systému (lymfocytů) při reakci na specifické antigeny, které napadají organismus. Tato teorie byla uvedena v roce 1957 australským lékařem Frankem Macfarlanem Burnetem, jako vysvětlení utváření diverzity protilátek při zahájení imunitní odpovědi. Teorie se stala obecně uznávaným modelem pro vysvětlení, jak imunitní systém odpovídá na infekci a jakým způsobem jsou vybírány určité druhy B lymfocytů a T lymfocytů ke zničení specifických antigenů.\n\nTeorie uvádí, že specifický antigen aktivuje již existující lymfocyty (konkrétně B buňky) tak, aby došlo ke znásobení tvorby protilátek a tím vysvětluje generování rozmanitosti specificity protilátek. První experimentální důkaz pochází z roku 1958, kdy Gustav Nossal a Joshua Lederberg předvedli, že jedna B buňka produkuje vždy pouze jednu protilátku. Následně se stala tato myšlenka základem molekulární imunologie, především adaptivní imunity.\n\nKlonální selekční teorii lze shrnout následujícími čtyřmi zásadami:\n\nV roce 1900 navrhl Paul Ehrlich (1854-1915) německý lékař, imunolog, mikrobiolog, chemik a jeden z největších géniů svého období tak zvanou teorii postranního řetězce produkce protilátek. Podle této teorie, určité buňky vystavují na svém povrchu různé „postranní řetězce“ (to jest membránou vázané protilátky), které mohou reagovat s různými antigeny. Když antigen dorazí, váže se na odpovídající postranní řetězec. Poté buňky zastaví produkci všech ostatních postranních řetězců a začnou intenzivně produkovat a sekretovat antigen vázající postranní řetězec jako rozpustnou protilátku. V tomto případě se jedná o selekci (ale nikoliv klonální selekci). Tato teorie byla po několik následujících desetiletí mnohem přesnější než jiné teorie, které v imunologii dominovaly.\nPaul Ehrlich je také původcem hojně užívaných termínů jako jsou „protilátky“ a „receptory“, ale je považován i za průkopníka v oblasti chemoterapie. Připravil a do léčebné praxe zavedl první syntetické léčivo – salvarsan a neosalvarsan pro léčbu pohlavní choroby syfilis.\n\nV roce 1955 dánský imunolog Niels Jerne předložil hypotézu, že v séru se nachází obrovské množství solubilních protilátek již před jakoukoliv infekcí. Jestliže antigen pronikne do těla, dojde k výběru pouze jednoho souhlasného typu protilátky, k tomuto antigenu.\n\nV roce 1957 americký imunolog David W. Talmage předpokládal, že antigeny váží protilátky na povrchu buněk produkujících protilátky a pouze tyto buňky několikanásobně mohou zvýšit množství syntetizovaného produktu s afinitou k antigenu. Klíčový rozdíl od Ehrlichovy teorie bylo to, že každá buňka pravděpodobně syntetizuje pouze jeden druh protilátky. Po navázání antigenu buňka proliferuje a klony produkují stejnou protilátku.\n\nAustralský imunolog Frank Macfarlane Burnet publikoval v roce 1957 článek s názvem „Modifikace Jerneho teorie tvorby protilátek pomocí konceptu klonální selekce“ v Australian Journal of Science. V tomto článku Burnet rozšířil myšlenky D. W. Talmage a pojmenoval je „klonální selekční teorie.“ Následně tuto svoji teorii formálně uveřejnil roku 1959 v knize Klonální selekční teorie získané imunity. Vysvětlil imunologickou paměť jako klonování dvou typů lymfocytů. Jeden klon ihned bojuje s infekcí, zatímco ten druhý má dlouhou životnost, zůstává v imunitním systému po dlouhou dobu, což má za následek vznik odolnosti vůči tomuto antigenu.\nPodle Burnetovy hypotézy jsou mezi protilátkami také molekuly, které mohou pravděpodobně komunikovat s různým stupněm přesnosti se všemi, nebo v podstatě se všemi antigenními determinantami, které se vyskytují v biologickém materiálu odlišném od toho, který je charakteristický pro daný organismus. Podstatou hypotézy je, že každý typ vzoru je specifickým produktem klonu lymfocytů. Když antigen pronikne do krve či do tkáně, jedna z antigenních determinant se naváže na odpovídající reaktivní místo na povrchu lymfocytu. Tím je buňka aktivována a dojde k její proliferaci. K proliferaci dochází přednostně u těch klonů lymfocytů, jejichž reaktivní místa se váží s antigenní determinantou daného antigenu. Buňky, které vznikly proliferací z mateřské buňky, mohou plnit ty samé funkce jako sama buňka mateřská.\n\nV roce 1958 Gustav Nossal a Joshua Lederberg prokázali, že jedna B buňka produkuje pouze jednu protilátku – to byl první důkaz klonální selekční teorie.\n\nF. M. Burnet a Peter Medawar společně pracovali na pochopení jevu imunologické tolerance. Tento jev také následně vysvětlili – klonální selekcí. Jedná se o schopnost organismu tolerovat cizí buňky (popřípadě tkáň) – bez přítomnosti imunitní odpovědi, pokud se tyto buňky nachází v organismu při jeho časném vývoji. Budou se vyvíjet lymfocyty, které tyto buňky (tkáň) považují za tělu vlastní. V imunitním systému se nachází velké množství lymfocytů, které jsou tolerantní k vlastním tkáním, ale také těch lymfocytů, které k vlastním tkáním tolerantní nejsou. Embryonální vývoj přežijí pouze ty buňky, které jsou tolerantní k vlastním tkáním.\n\nV roce 1959 Burnet navrhuje, že za určitých podmínek budou moci být tkáně úspěšně transplantovány mezi sobě cizími příjemci. Tato práce měla velký přínos pro pochopení fungování imunitního systému a pro pokroky v transplantaci tkání. Burnet a Medawar obdrželi Nobelovu cenu za fyziologii a medicínu v roce 1960.\n\nV roce 1974 Niels Kaj Jerne zamýšlel, že imunitní systém funguje jako síť, která je regulovaná prostřednictvím vzájemné komunikace mezi variabilní částí lymfocytů a jejich sekretorovanými molekulami. Teorie imunitní sítě je založena na konceptu klonální selekce. Jerne obdržel Nobelovu cenu za fyziologii a medicínu v roce 1984.\n\n"}
{"id": "1110936", "url": "https://cs.wikipedia.org/wiki?curid=1110936", "title": "Fritz Mauthner", "text": "Fritz Mauthner\n\nFritz Mauthner (22. listopadu 1849 Hořice – 29. června 1923 Meersburg), byl německý novinář, filozof a kritik jazyka, básník a spisovatel.\n\nFritz Mauthner se narodil 22. listopadu 1849 ve východočeských Hořicích v liberální židovské rodině textilního průmyslníka Emmanuela Mauthnera. V roce 1855 rodina přesídlila do Prahy. Mladý Fritz navštěvoval několik tříd židovské přípravné školy. Následně maturoval na malostranském gymnáziu. Po maturitě studoval na právnické fakultě pražské univerzity, studium ale nedokončil. V létě roku 1871 putoval jako student Šumavou a tam se prý rozhodl stát se spisovatelem. Roku 1876 se z obdivu k bismarckovskému Německu přestěhoval do Berlína, kde psal divadelní kritiky a od roku 1895 byl šéfredaktorem deníku \"Berliner Tagblatt\". Byl jedním z prvních kritiků nedostatečnosti jazyka, čímž ovlivnil pozdější Vídeňský kruh a zejména L. Wittgensteina. Spolu s M. Buberem se zabýval také západní i východní mystikou a atheismem. Roku 1911 se oženil s lékařkou H. Straubovou a vydával \"Knihovnu filosofů\", ale brzy se stáhl z veřejného života. Fritz Mauthner zemřel deset let před nástupem nacismu 29. června 1923 v Meersburgu u Bodamského jezera, kde žil od roku 1909.\n\n\n\n"}
{"id": "1110937", "url": "https://cs.wikipedia.org/wiki?curid=1110937", "title": "Křížová cesta (Rokole)", "text": "Křížová cesta (Rokole)\n\nKřížová cesta v Rokoli u Bohdašína na Rychnovsku se nachází poblíž kaple Panny Marie na protějším zalesněném návrší. Poutní místo Rokole stojí na samotě v katastru obce Bohdašín blízko levého břehu říčky Olešenky v Podorlické pahorkatině 6 km východně od Nového Města nad Metují.\n\nKřížová cesta byla postavena roku 1874. Tvoří ji čtrnáct zastavení v podobě litinových reliéfů s pašijovými obrazy na nevysokých kamenných sloupcích. Reliéfy byly natřené na bílo se zlatými svatozářemi. Přibližně 500 metrů dlouhá cesta vede lesem a obchází vrch naproti kapli Panny Marie. Bývala zakončena Božím hrobem, který byl zbořen.\n\nCesta vznikla díky finančním darům rodin a obcí z okolí, jejichž jména jsou na některých zastaveních ze strany vyryta.\n\nKromě Křížové cesty je součástí rokolského poutního místa kaple Panny Marie, kaplička u studánky s údajně zázračnou vodou a první originální svatyňka v Čechách – kopie původní kapličky v Schönstattě.\n\nStejné litinové reliéfy se nacházejí v poutním místě Studánka u Dobrušky, kde mají namodralé pozadí a postavy barvy bronzové, a v Suchém Dole u Police nad Metují, kde jsou reliéfy natřené nahnědo.\n\n\n"}
{"id": "1110938", "url": "https://cs.wikipedia.org/wiki?curid=1110938", "title": "Hořavka hořká", "text": "Hořavka hořká\n\nHořavka hořká (\"Rhodeus amarus\") je druh ryby z čeledi kaprovití. Často bývá zaměňována z druhem hořavka duhová, od které byla oddělena.\n\nJde o drobnou rybku dosahující délky do 10 cm. Má velmi vysoké a zploštělé tělo. Postranní čára není úplná. Hřbetní ploutev je zakulacená. Má tmavé zbarvení zad, boky jsou stříbřité s modravým pruhem. Břicho je bílé. Samice mají žlutozelenou duhovku oka, samci oranžovou. Samci jsou vždy větší.\n\nHořavka hořká se objevuje v stojatých a mírně proudících vodách, téměř v celé Evropě, kromě Skandinávie a Finska. Její výskyt je podmíněn výskytem mlžů, kteří jí slouží k rozmnožování. Proto je velmi ohrožena znečišťováním životního prostředí.\n\nŽiví se rostlinným i živočišným planktonem, drobnými živočichy a částmi rostlin. Potravu přijímá i v zimě.\n\nSamec si vytvoří vhodné teritorium, které si následně chrání a láká do něj samičku ke tření. V době dozrávání jiker naroste samičce kladélko, které může dosáhnout až pěti centimetrů. Tím dopravuje dozrálé jikry do prostoru vnitřních žaber škeble (míněno obecně, v CHKO Poodří to jsou třeba velevrubové). Pak sameček nad dýchacím otvorem škeble vypustí mlíčí a jikry oplodní. Plod se líhne přibližně za 2-3 dny. Poté žije uvnitř škeble. Po zhruba čtyřech týdnech škeble vyvrhne plod z útrob ven. Mladé hořavky jsou pak nuceny hledat si potravu samy.\n\nRozmnožují se až dvakrát do roka. První výtěr je většinou v březnu a druhý v dubnu nebo v srpnu.\n\nVzhledem ke své velikosti nemá hořavka žádný hospodářský význam. Naproti tomu je pro své zbarvení velmi oblíbená mezi akvaristy, kteří ji chovají v studeno-vodních akváriích.\n\n"}
{"id": "1110944", "url": "https://cs.wikipedia.org/wiki?curid=1110944", "title": "Chrpa latnatá", "text": "Chrpa latnatá\n\nChrpa latnatá (\"Centaurea stoebe\") je středně vysoká, nafialověle kvetoucí, planě rostoucí rostlina. Často vyrůstá na sušších travnatých stráních. Je původní rostlinou české přírody, jeden z více než dvaceti druhů rodu chrpa, které v Česku vyrůstají.\n\nRostliny tohoto druhu jsou původní a rostou převážně v Evropě, hlavně ve střední a ve východní až po Ural. Druhotně byly zavlečeny do Severní Ameriky, Austrálie i do Tichomoří. V České republice se vyskytují od nížin až do podhůří, v teplých oblastech je lze nalézt roztroušeně až hojně, v chladnějších jen na antropogenních stanovištích.\n\nChrpa latnatá se velmi rozšířila ve Spojených státech, v mnoha tamních státech je považována za významný invazní druh a byla přijata opatření na její potlačení.\n\nSvětlomilný a teplomilný druh rostoucí na lesostepních loukách, skalách, sutích, v lomech i pískovnách a na silničních i železničních náspech. Vyhledává stanoviště s nepříliš hustou vegetaci a s propustnou zeminou na zásaditém podloží. Svým dlouhým kořenem dokáže získávat vodu a ostatní potřebné živiny, uložené hluboko pod povrchem. Uspokojivě proto roste i na půdách chudých na vláhu a živiny.\n\nDvouletá nebo krátce víceletá bylina s hranatou, tuhou, pavučinatě chlupatou lodyhou vysokou okolo 0,3 až 0,6 m, která se zpravidla již odspodu větví. Z hlubokého a rozvětveného vřetenovitého kořene vyrůstá prvým rokem růžice přízemních listů, které bývají v době kvetení již suché. Teprve druhým rokem se objevují hustě olistěné květné lodyhy. Přízemní listy s krátkými řapíky bývají dlouhé 6 až 15 cm, v obryse eliptické až obkopinaté, dvakrát peřenosečné a mají úzké, kopinaté úkrojky. Lodyžní listy jsou přisedlé, šedě zelené a porostlé drsnými nebo pavučinatými chlupy. Jejich úkrojky jsou čárkovité, po obvodě podvinuté a na konci špičaté.\n\nNa koncích lodyžních větví vyrůstají drobnější květní úbory, skládající latovité nebo hroznovité květenství. Úbory mívají v průměru 2 až 2,5 cm a bývají světle růžové, růžové, světle fialové, nachové nebo zřídka bílé. Na květním lůžku vyrůstají jak středové, tak okrajové trubkovité květy s paprskující korunou. Zákrov je okrouhle vejčitý, jeho světle zelené, vejčité listeny mají pět podélných žilek a v horní části třepenitý přívěsek s tmavou skvrnou. Kvete v červnu až srpnu, opylování zajišťuje hmyz. Plody jsou obvejčité nažky s krátkým, víceřadým chmýrem.\n\nRostlina se rozmnožuje výhradně semeny (nažkami), kterých vyprodukuje velké množství. Semena jsou odnášena větrem na velkou vzdálenost, mohou se šířit i v srsti živočichů, na zemědělských strojích nebo v seně. Po dozrání jsou schopná ihned vyklíčit, uložená v půdě si podržují životaschopnost i sedm let.\n\nChrpa latnatá se vyskytuje ve dvou variantách lišících se úrovni ploidie. Diploidní rostliny jsou dvouleté, kvetou jen jednou za život a vyskytují se nejčastěji na přirozených stanovištích, kdežto tetraploidní jedinci jsou krátce vytrvalí, kvetou vícekrát a osídlují převážně sekundární stanoviště.\n\n"}
{"id": "1110947", "url": "https://cs.wikipedia.org/wiki?curid=1110947", "title": "Johann Bažant", "text": "Johann Bažant\n\nJohann Nepomuk von Bažant-Hegemark, též Bazant, česky Jan Nepomuk Bažant z Hegemarku (13. června 1831 Praha – 27. února 1911 Brno), byl rakouský politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nPůsobil ve veřejném a politickém životě. Nejprve zastával funkci tajemníka moravského zemského výboru. V roce 1868 byl jmenován do funkce okresního hejtmana v Prostějově, kterou opustil po nástupu vlády Karla von Hohenwarta. O tři roky později nastoupil jako tajemník obchodní a živnostenské komory v Brně.\n\nV doplňovacích zemských volbách roku 1872 byl zvolen na Moravský zemský sněm za kurii měst, obvod Třebíč, Velké Meziříčí.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za městskou kurii, obvod Moravská Třebová, Svitavy, Úsov atd. Do parlamentu se vrátil ještě v doplňovacích volbách roku 1895, v kurii obchodních a živnostenských komor, obvod Brno. Vystřídal zde zesnulého Josefa Neuwirtha. V roce 1873 se uvádí jako tajemník obchodní komory, bytem Brno. Zastupoval tzv. Ústavní stranu, která byla liberálně, provídeňsky a centralisticky orientována. Po volbách v roce 1873 se uvádí coby jeden z 67 členů staroliberálního Klubu levice, vedeného Eduardem Herbstem.\n\nZabýval se zejména otázkami celních tarifů v obchodu. Roku 1876 nastoupil na ministerstvo obchodu jako ministerský rada. Vedl agendu obchodní politiky.\n\nZemřel v únoru 1911.\n\n"}
{"id": "1110959", "url": "https://cs.wikipedia.org/wiki?curid=1110959", "title": "Agatangel Savvin", "text": "Agatangel Savvin\n\nAgatangel (vlastním jménem: \"Alexej Michajlovič Savvin\"; 2. září 1938, Burdino) je kněz Ukrajinské pravoslavné církve Moskevského patriarchátu a metropolita Oděsy a Izmajilu.\n\nNarodil se 2. září 1938 v Burdino v křesťanské rodině. Roku 1965 vstoupil k bratrům Trojicko-sergijevské lávry. Dne 2. dubna 1965 byl postřižen na monacha se jménem Agatangel. Dne 18. dubna 1965 jej arcibiskup Minsku a Běloruska Sergius vysvětil na hierodiakona a 22. dubna 1965 na jeromonacha.\n\nRoku 1966 se stal asistentem inspektora a přednášejícím v Oděském kněžském semináři, úředníkem Oděské eparchiální správy.\n\nDne 7. dubna 1967 byl povýšen na igumena. V letech 1967-1975 byl rektorem Oděského kněžského semináře. Dne 1. června 1967 byl povýšen na archimandritu a od ledna 1968 byl členem eparchiální rady Oděsy. Aktivně se podílel na mnoha mezinárodních fórech.\n\nV září 1969 se účastnil čtyř debaty teologů Ruské pravoslavné církve a Evangelické církve v Německu. V letech 1987až 1989 byl členem mezinárodní delegace \"Světová plavba na Dněpru\". Roku 1988 se stal členem delegace \"Plavba světa\" aj.\n\nRoku 1971 se stal členem místní rady Ruské pravoslavné církve a poté také členem archijerejské rady Ruské pravoslavné církve.\n\nDne 11. listopadu 1975 jej Svatý synod Ruské pravoslavné církve jmenoval biskupem Vinnycje a Braclavy. Dne 16. listopadu 1975 proběhla jeho biskupská chirotonie.\n\nDne 7. září 1981 byl povýšen na arcibiskupa a 10. března 1989 na metropolitu.\n\nDne 7. srpna 1991 byl převeden do eparchie Ivano-Frankivsk a Kolomyja ale 5. dubna 1992 byl vrácen na své předchozí místo biskupa Vinnycje a Braclavy.\n\nDne 20. června 1992 byl Svatým synodem Ukrajinské pravoslavné církve Moskevského patriarchátu ustanoven metropolitou Oděsy a Izmajilu.\n\nV letech 1995-1997 byli na jeho návrh s rozhodnutím Svatého synodu UPC svatořečeni přepodobný Kukša Oděský, přepodobný Gabriel Athoský, spravedlivý Jonáš Oděský, arcibiskup Inocent Borisov a hieromučedník Anatolij Grisjuk.\n\nCírkevní\n\nSvětské\n\n"}
{"id": "1110961", "url": "https://cs.wikipedia.org/wiki?curid=1110961", "title": "Arc (přítok Isère)", "text": "Arc (přítok Isère)\n\nArc je 128 km dlouhá řeka v departementu Savoie (departement) v jihovýchodní Francii. Je levým přítokem řeky Isère, do které ústí u města Chamousset, přibližně 15 km po proudu od Albertville. Pramení nedaleko hranice s Itálií v Grajských Alpách, severovýchodně od Bonneval-sur-Arc. Údolí řeky, zvané Maurienne, tvoří důležitou dopravní tepnu mezi Francií a Itálií.\n\n"}
{"id": "1110966", "url": "https://cs.wikipedia.org/wiki?curid=1110966", "title": "Petr rytíř Chlumecký", "text": "Petr rytíř Chlumecký\n\nPetr rytíř Chlumecký (), (30. března 1825 Terst – 29. března 1863 Brno) byl moravský archivář, historik a politik. \n\nNarodil se v Terstu. Jeho otcem byl Antonín Chlumecký. Studoval filosofii v Brně a poté na právnické fakultě v Olomouci. \n\nV letech 1855 až 1863 byl ředitelem Moravského stavovského zemského archivu v Brně, kromě toho byl od roku 1858 členem Pruské akademie věd.\n\nV roce 1846 se stal členem stavovského Moravského zemského sněmu. Ve sněmu podal návrh o zrovnoprávnění moravského jazyka s německým jazykem a usiloval o maximální identitu kultury na Moravě. Od roku 1848 do roku 1849 zasedal také jako poslanec voleného Moravského zemského sněmu. Nastoupil sem po zemských volbách roku 1848 za kurii virilistů a velkostatků.\n\nZemřel v Brně na plicní chorobu.\n\n"}
{"id": "1110968", "url": "https://cs.wikipedia.org/wiki?curid=1110968", "title": "San Rafael Mountains", "text": "San Rafael Mountains\n\nSan Rafael Mountains je pohoří v okrese Santa Barbara County, v Kalifornii, ve Spojených státech amerických. Leží v jihozápadní části Kalifornie, v blízkosti měst Santa Barbara a Los Angeles.\nJe součástí horského pásma Transverse Ranges, vyšší jednotkou je pak Pacifické pobřežní pásmo. Nejvyšším vrcholem je \"Big Pine Mountain\" s 2 080 m.\n\nSan Rafael Mountains má z východu na západ největší délku 90 až 100 kilometrů, ze severu k jihu má šířku okolo 25 kilometrů.\nHory jsou strmé a v nižších oblastech se často nachází neproniknutelné keře a křoviska. Ve vlhkých a stinných údolích rostou především dubové lesy a borovice Pinus sabiniana. Většina pohoří je součástí chráněné přírodní oblasti \"San Rafael Wilderness\". Dominantní vrcholy horského pásma tvoří San Rafael Mountain a Big Pine Mountain. Na západě pohoří se nachází chráněné území \"Sisquoc condor sanctuary\", jedno z posledních míst, kde hnízdí vzácní kondoři kalifornští.\n\nPohoří je tvořeno především sedimentárními a metamorfovanými horninami z období jury (a mladších období).\n\n"}
{"id": "1110971", "url": "https://cs.wikipedia.org/wiki?curid=1110971", "title": "Akční veličina", "text": "Akční veličina\n\nAkční veličina ( , ) je výstupní veličina akčního členu a současně vstupní veličina řízené soustavy. Řízení se uskutečňuje jejím působením na řízenou soustavu. Okamžitá hodnota akční veličiny sa nazývá amplituda.\n\nPři ovládání je vstupní veličinou akčního členu přímo referenční veličina ( ), zatímco při regulaci je referenční veličina jednou z porovnávaných veličin na vstupu centrálního členu regulátoru, jehož výstup je jako řídicí veličina ( ) veden na akční člen.\n\nPříkladem akční veličiny je otevřený stav ventilu. Jeho referenční hodnotou je například natočení ovládacího knoflíku (kolečka). Při regulaci se používá ovládací ventil; jeho řídicí veličinou je při pneumatickém řízení tlak na membránu, který je výstupem z pneumatického regulátoru.\n\n"}
{"id": "1110972", "url": "https://cs.wikipedia.org/wiki?curid=1110972", "title": "Regulační odchylka", "text": "Regulační odchylka\n\nRegulační ochylka ( , )\nje v regulační technice rozdíl mezi požadovanou referenční hodnotou a skutečnou (změřenou) hodnotou regulované veličiny. U NC strojů se může jednat o rozdíl mezi požadovanou a skutečnou pozicí ( ).\n\nPokud například požadovaná teplota ve skleníku je 20 °C, a skutečná (změřená) teplota 19 °C, je regulační odchylka 1 K.\n\nÚlohou regulace je zmenšovat regulační odchylku, v ideálním případě na nulu.\n"}
{"id": "1110991", "url": "https://cs.wikipedia.org/wiki?curid=1110991", "title": "Visual Basic for Applications", "text": "Visual Basic for Applications\n\nVisual Basic for Applications (neboli VBA) je programovací jazyk od firmy Microsoft, který je používán v jeho balíčku Microsoft Office. VBA umožňuje vytváření uživatelsky definovaných funkcí, automatizaci procesů, přístup k Windows API a ostatní nízkoúrovňové funkce prostřednictvím dynamicky linkovaných knihoven (DLL). VBA zároveň rozšiřuje možnosti dřívějších programovacích jazyků, které ovšem byly specifické pro různé aplikace, například pro textový procesor Microsoft Word existoval jazyk WordBasic. Program v jazyce VBA může být použit pro kontrolu mnoho aspektů hostující aplikace, včetně manipulace s funkcemi uživatelského rozhraní, například menu, nebo také dovoluje pracovat s vlastními uživatelskými formuláři nebo dialogy.\n\nJak již název tohoto jazyka napovídá, VBA je velmi úzce příbuzné s Visual Basic a používá stejnou běhovou knihovnu Visual Basic Runtime Library, avšak program napsaný v tomto jazyce dokáže běžet pouze spolu s hostující aplikací, nikoliv jako samostatný program. Program napsaný v tomto jazyce může ovládat jednu aplikaci z jiné prostřednictvím protokolu OLE Automation. Pomocí programu v jazyce VBA tak například lze automaticky generovat report do Wordu z dat uložených v Excelu.\n\nProstředí VBA je k dispozici ve většině aplikací v sadě Microsoft Office, včetně verzí pro macOS (od verze 2008) a ostatních aplikací od Microsoftu (například Microsoft MapPoint nebo Microsoft Visio).\n\nKód, který je napsán ve VBA je přeložen do proprietárního prováděcího kódu, který se jmenuje \"Microsoft P-code\" (z anglického \"packed code\", což znamená \"zabalený kód\"). Tento kód hostující aplikace (například Microsoft Access, Microsoft Excel, Microsoft Word, Microsoft Outlook nebo Microsoft PowerPoint) ukládá jako samostatný stream v samotném dokumentu (například codice_1 soubor nebo codice_2 soubor). Kód je poté spuštěn ve virtuálním stroji, který hostuje hostující aplikace.\n\nAplikace ve VBA, které jsou psané tak, aby používaly rozhraní OLE Automation jedné aplikace nemohou být použity k automatizaci jiné aplikace i přes to, že také obsahuje prostředí pro běh aplikací VBA, protože rozhraní je v obou aplikacích odlišné. Například aplikace napsané pro automatizaci Microsoft Wordu nemohou automatizovat jiný textový procesor, i přes to, že také hostuje prostředí pro běh VBA.\n\nMůže být automatizováno více aplikací z jednoho hosta prostřednictvím vytváření objektů aplikací v kódu VBA. VBA kód psaný v aplikaci Microsoft Access může vytvořit spojení s Excelem, formátovat text, spojit e-maily z Outlooku.\n\nVBA programy mohou reagovat na stisknutí tlačítka v menu, na makro, na klávesovou zkratku nebo na OLE/COM událost, například otevření dokumentu v aplikaci nebo jeho zavření.\n\nStejně, jako programy vytvořené v jiných programovacích jazycích mohou být vytvořena se zlým úmyslem, mohou existovat i viry napsané ve VBA. V okamžiku použití skriptu v jazyce VBA, je většina z bezpečnostních funkcí v rukou uživatele, nikoliv autora makra. Koncový uživatel makra se může chránit například tím, že deaktivuje všechna makra, kromě těch, kterým explicitně dovolil spuštění.\n"}
{"id": "1110996", "url": "https://cs.wikipedia.org/wiki?curid=1110996", "title": "Karel Pěnek", "text": "Karel Pěnek\n\nKarel Pěnek (13. září 1948 - 24. června 2014) byl český fotbalista, útočník.\n\nV československé lize hrál za Spartu Praha a LIAZ Jablonec. Nastooupil ve 4 ligových utkáních. Gól v lize nedal. V nižších soutěžích hrál i za Duklu Tábor, Spolanu Neratovice a Frutu Vojkovice.\n\n\n"}
{"id": "1111006", "url": "https://cs.wikipedia.org/wiki?curid=1111006", "title": "Pavel Konvalinka", "text": "Pavel Konvalinka\n\nPavel Konvalinka (* 22. června 1955) je bývalý český fotbalista, záložník.\n\nV československé lize hrál za Spartu Praha a RH Cheb. Nastoupil ve 27 ligových utkáních. Gól v lize nedal. Do Sparty přišel na jaře 1974 z Tesly Žižkov.\n\n\n"}
{"id": "1111018", "url": "https://cs.wikipedia.org/wiki?curid=1111018", "title": "Miloslav Pohunek", "text": "Miloslav Pohunek\n\nMiloslav Pohunek (* 14. června 1955) je bývalý český fotbalista, obránce.\n\nV československé lize hrál za Spartu Praha. Nastoupil v 9 ligových utkáních, gól v lize nedal. Ve druhé nejvyšší soutěži hrál i za SU Teplice a DP Xaverov Horní Počernice.\n\n\n"}
{"id": "1111020", "url": "https://cs.wikipedia.org/wiki?curid=1111020", "title": "Karel Chlad", "text": "Karel Chlad\n\nKarel Chlad (* 20. května 1948) je bývalý český fotbalista. Po skončení aktivní kariéry působil jako trenér.\n\nV československé lize hrál za TJ SU Teplice. Nastoupil ve 2 ligových utkáních. Gól nedal.\n\n"}
{"id": "1111027", "url": "https://cs.wikipedia.org/wiki?curid=1111027", "title": "Václav Hastík", "text": "Václav Hastík\n\nVáclav Hastík (* 21. října 1947) je bývalý český fotbalový brankář. Po skončení aktivní kariéry působil jako trenér, v letech 1993–1995 byl asistentem v ligovém týmu FC Svit Zlín.\n\nV československé lize hrál za TJ Gottwaldov. Nastoupil ve 20 ligových utkáních. V Poháru vítězů pohárů nastoupil ve 2 utkáních.\n\n\n"}
{"id": "1111050", "url": "https://cs.wikipedia.org/wiki?curid=1111050", "title": "Českobratrský kostel v Kralovicích", "text": "Českobratrský kostel v Kralovicích\n\nČeskobratrský kostel v Kralovicích je sborovým domem Českobratrské církve evangelické. Je chráněn jako nemovitá kulturní památka ČR.\n\nČeskobratrská církev evangelická zahájila svou činnost v Kralovicích v roce 1921 a současně započala i sbírka na postavení sborového domu. V roce 1927 bylo zakoupeno stavební místo v Žatecké ulici. Z několika architektonických návrhů stavby budoucího kostela byl vybrán návrh architekta Hanuše Zápala. Slavnostní výkop provedli nejstarší členové sboru 13. června 1934 a 24. června téhož roku byl položen základní kámen. Stavba byla financována z darů z domova i zahraničí a na vlastní stavbě se podíleli i členové sboru. 21. října 1934 se konalo slavnostní otevření a posvěcení sborového domu.\n\nNa prostranství před kostelem byl 5. července 1946 umístěn pomníček Mistra Jana Husa, zhotovený z kamenů pocházejících z hradu Krakovce. Jeden z kamenů byl přivezen z obce Lidice. Na pomníčku je upevněna Husova plaketa.\n\nV roce 1994 byl kostelu přiznán status kulturní památky ČR. V současné době kostel slouží jako místo bohoslužeb evangelické a husitské církve a konají se zde i koncerty a přednášky.\n\nKostel byl podle Zápalova návrhu postaven ve stylu severské architektury. Stavba má půdorys tvaru T, na ústřední budovu modlitebny vzadu navazují křídla s bytem faráře a učebnou. Objekt je přízemní, částečně podsklepený. Modlitebna se sedlovou střechou je obrácena směrem k silnici, v jejím průčelí je hlavní vchod umístěný mezi pilíři z pískovcových kvádrů. V nároží kostela je viditelný základní kámen s vytesaným datem 24. června 1934. Modlitebnu tvoří prosvětlený válcovitě zaklenutý prostor s dominantní kazatelnou. Podlaha, kostelní lavice i kazatelna jsou ze dřeva. Dominantou stavby je hranolová věž s pláštěm z červených pálených cihel zakončená zvonicí se střechou stanového tvaru z měděného plechu.\n\n\n"}
{"id": "1111054", "url": "https://cs.wikipedia.org/wiki?curid=1111054", "title": "Výhrada vlastnického práva", "text": "Výhrada vlastnického práva\n\nVýhrada vlastnického práva (lat. \"pactum reservati dominii\") je ujednání v kupní smlouvě, kterým si prodávající zajišťuje zaplacení kupní ceny. Toto ujednání spočívá v tom, že kupující se stane vlastníkem až od okamžiku, kdy plně zaplatí kupní cenu. Dokud tedy není uhrazena úplná kupní cena zboží, může s ním kupující zacházet pouze v rozsahu dohodnutém s prodávajícím a je pouze držitelem daného zboží, vlastníkem se stává až po zaplacení celé částky. \n\nPokud kupující ztratí svou schopnost splácet, musí se zboží vydat zpět prodávajícímu, nebo kupní cenu doplatí insolvenční správce. Zboží se tak stane součástí konkursní podstaty.\n\nDle staré terminologie dřívějšího občanského zákoníku se jednalo o výhradu vlastnictví, podle nové úpravy v § 2132–2134 novém občanském zákoníku došlo od roku 2014 k několika změnám.\n\nVýhrada vlastnického práva byla dříve upravována jak občanským zákoníkem v § 601, tak i zákoníkem obchodním v § 445. \n\nJednou ze změn je ustanovení § 2133 nového občanského zákoníku, kde se řeší postup v případě prodlení ve splátkách kupujícího, který je splácením zavázán. V takovém případě při prodlení se splátkou, která převyšuje desetinu kupní ceny, prodávající má právo od kupní smlouvy odstoupit. Také pokud splátka nepřevyšuje desetinu ceny zboží, má prodávající právo odstoupit od smlouvy, pokud kupující zbývající částku nevyrovná nejbližší následující splátkou. Dané ustanovení zákona tak řeší doposud právně neupravené situace prodeje na splátky.\n\nDalší změnou je, že lze tuto výhradu ujednat i ústně. Dřívější občanský zákoník vyžadoval uplatnění jednoznačně pouze písemnou formu. Obchodní zákoník písemnou formu nevyžadoval.\n\nVýhradu vlastnického práva lze také uplatňovat v souvislosti s koupí nemovitosti. Tato možnost je zásadní novinkou této právní úpravy. Nicméně pro zachování maximální možné míry efektivity však musí být tato výhrada zapsána do katastru nemovitostí. Proti věřitelům výhrada vlastnického práva jinak působí jen tehdy, byla-li ujednána ve formě veřejné listiny, resp. alespoň s úředně ověřenými podpisy. \n\nU movitých věcí, které se zapisují do veřejného seznamu, existuje možnost, aby mohla třetí osoba nabýt výhradu vlastnického práva od kupujícího, který na věc sjednal také výhradu vlastnického práva - podle § 1109 písm. c).\n\nV případě výhrady vlastnického práva u nemovitostí se toto právo odnímá třetím osobám, které by od kupujícího nabyly věc. Není tedy možné, aby došlo k nabytí věci od neoprávněného dle § 1109.\n\nDalším rozdílem oproti staré legislativě je vyjasnění okamžiku, kdy může být vlastnické právo vyhrazeno. Obchodní zákoník totiž stanovoval vyvratitelnou domněnku, že se vlastnického práva nabývá až zaplacením plné kupní ceny. Nebylo tedy pevně stanoveno, kdy se toto právo nabývá, a mohl být tedy stanoven i jiný okamžik nabytí vlastnického práva. \n\nV případě škody na věci nerozhoduje, kdy kupující nabude vlastnické právo, protože nebezpečí škody na věci přechází na kupujícího již samotným převzetím věci. Tato úprava odpovídá úpravě nebezpečí škody na věci movité § 2121 a nemovité § 2130.\n\nPokud jde o movitou věc s výhradou vlastnického práva, pak se po dobu trvání sjednané výhrady vztahují veškeré plody a užitky věci na prodávajícího. Strany si však ve smlouvě mohou dohodnout i jiný postup. Pokud se jedná o výhradu vlastnického práva u věci nemovité, pak není možné uplatňovat § 1066, ale naopak dochází ke zvláštnímu ustanovení § 2130, kdy veškeré plody a užitky náleží kupujícímu od okamžiku převzetí věci, pokud je tento okamžik ujednán ve smlouvě. Rovněž však přechází na kupujícího veškeré nebezpečí škody na věci. I u věci nemovité lze však ujednat jiná ustanovení obou stran o plodech a užitcích.\n\n§ 489 a násl., § 1792 odst. 1, § 2079 a násl. \n"}
{"id": "1111065", "url": "https://cs.wikipedia.org/wiki?curid=1111065", "title": "Tom Odell", "text": "Tom Odell\n\nTom Peter Odell (* 24. listopadu 1990 Chichester, Západní Sussex, Anglie) je anglický písničkář a klavírista.\n\nNarodil se v Chichesteru, západaní Sussex, v Anglii, pilotovi letecké společnosti a učitelce základní školy. Má starší sestru. Kvůli práci svého otce strávil část svého dětství na Novém Zélandu. Studoval na Seaford College. Na klavír začal hrát v sedmé třídě a vlastní písně začal skládat ve věku 13 let, ale nikomu o tom neřekl, protože si myslel, že to není dost \"cool\".\n\nV osmnácti letech opustil plány jít na \"University of York\" a pokoušel se dostat na hudební školu v Liverpoolu. Objevil se na \"Open-mic events\", kde ho odvedli bodyguardi a vysmáli se mu. Rok později ho propustili z práce, kde pracoval jako barman, a tak se vrátil zpět do Chichesteru. Studoval na \"Brighton Institute of Modern Music\" a byl součástí skupiny \"Tom and The Tides\", s kterou nahráli píseň \"\"Spider\"\" pro studentské album \"What's Inside Your Head Vol. 3\" (Co je ve vaší hlavě vol. 3). Později se ale rozhodl pro sólovou kariéru, protože se prý nechtěl spoléhat na lidi.\n\nOdell je podepsán pod nahrávací společností \"In The Name Of, Columbia Records\". Byl objeven Lily Allen, která poznamenala, že \"jeho energie na podiu mu připomněla Davida Bowieho\" Za první album dostal zaplaceno předem: \"Koupil jsem si starý Mini Cooper za hotovost. Za tři týdny jsem se vrátil z představení ve Skotsku a byl pryč.Takže pokud uvidíte závodní zelený Mini Cooper, je můj.\" Desku \"Songs from Another Love\" vydal v říjnu 2012. První televizní uvedení měl v listopadu roku 2012, v televizní show Later...with Jools Holland.\n\nV lednu 2013 byl mezi patnácti kandidáty na hlasování pro BBC Sound of 2013. Odellova hudba byla také používána v mnoha Burberry přehlídkách. Byl jmenován výhercem BRITs´ \"Critics Choise Awards\" a stal se prvním mužem, který vyhrál tuto cenu. Jeho debutová deska \"Long Way Down\" byla vydána 24. června 2013 a umístil se na 1. místě v the UK Official Chart.\n\nTom byl jmenován \"skladatelem písní roku.\" Jeho píseň \"Can´t Pretend\" byla použita v televizním seriálu The 100. \"Can´t Pretend\" a Long Way Down byly použity v The Blacklist a v úspěšném filmu Hvězdy nám nepřály. Píseň \"Grow old with me\" se objevila v jedné z epizod Reign. Skladba \"Heal\" byla použita ve filmu Zůstaň se mnou, v seriálu NCIS a společně s písní \"Another Love\" v televizním seriálu Upíří deníky.\n\nOdell začal pracovat na svém druhém albu v roce 2015. Dne 4. dubna byl vydán první singl \"\"Wrong Crowd\"\" a bylo ohlášeno druhé album se stejným jménem. Komě toho Odell oznámil, že chystá turné po USA a Evropě. 15. dubna 2016 byl vydán druhý singl z alba \"\"Magnetised\"\". Celé album bylo vydáno 10. června 2016.\n\nNa turné \"No Bad Days tour\" Odell odhalil, že píše nové album a hrál nové skladby naživo. V listopadu roku 2017 se zúčastnil festivalu New Fall v Düsseldorfu a Stuttgartu a oznámil, že album bylo dokončeno a první singl bude vydán poměrně brzy. Dne 20. prosince 2017 oznámil v rozhovoru pro BBC Radio 2, že nové album bude vydáno v polovině roku 2018.\n\nKdyž vyrůstal, poslouchal Eltona Johna. Je fanouškem Arcade Fire, Adele, James Blake, Cat Power, Blur, Beach House, Radiohead, Coldplay a Ben Folds.\n\nOdell říká, že jeho texty jsou inspirovány jeho \"neschopností udržovat vztah s někým po delší dobu než šest měsíců\"\n\n\"\"Zjistil jsem, že píšu mnohem lepší skladby, když jsem upřímný a píšu o věcech, které se mi staly. Může to být trochu divné, když si moji přátelé nebo přítelkyně uvědomí, že jsem o nich napsal píseň. ale je skvělé, co vše ze sebe dokážete dostat.\"\" říká Tom.\n\n\n"}
{"id": "1111076", "url": "https://cs.wikipedia.org/wiki?curid=1111076", "title": "Filla", "text": "Filla\n\nFilla nebo Fillo je příjmení:\n\n\n"}
{"id": "1111078", "url": "https://cs.wikipedia.org/wiki?curid=1111078", "title": "How Do You Do!", "text": "How Do You Do!\n\n\"How Do You Do!\" je skladba švédské poprockové skupiny Roxette. Byla vydána jako první singl z alba \"Tourism\". Singl se udržel osm týdnů v žebříčku Billboard Hot 100, přičemž dosáhl 58. místo. Skladba byla velkým hitem v Evropě a dosáhla 2. místo v Německu, Švédsku a Nizozemsku a 13. místo dosáhla v žebříčku UK Singles Chart. V roce 2005 byla nahrána skupinou Cascada.\n\n\n"}
{"id": "1111088", "url": "https://cs.wikipedia.org/wiki?curid=1111088", "title": "Holokaust v Polsku", "text": "Holokaust v Polsku\n\nHolokaust na území Němci okupovaného Polska byl částí německého plánu na vyhlazení Židů. Oběťmi byli nejen polští Židé, ale i jiná etnika. Nejznámějším faktorem holokaustu v Polsku je vybudování táborů smrti na jeho území Němci a následné používání těchto táborů k postupnému vyhlazování Židů.\n\nPolští Židé trpěli nejvíce v období holokaustu. Okolo 6 milionů občanů Polska během druhé světové války přišlo o život a přibližně polovina z těchto šesti milionů byla židovského původu. Byli zavraždění v nacistických táborech smrti jako Auschwitz, Treblinka, Majdanek, Bełżec, Sobibor a Chełmno nebo následkem vyhladovění v ghettech. Další zemřeli rukou takzvaných \"Einsatzgruppen\", které ve východní Evropě pořádaly „Hony na Židy“.\n\nNěkteré masakry byly Němci pouze vyprovokovány nebo inspirovány. Někdy byly uskutečňovány za pomoci Poláků nebo pouze samotnými Poláky. Za příklad může být uveden Pogrom v Jedwabném, během kterého přišlo o život (dle pozdějších odhadů Institutu národní paměti) přinejmenším 340 Židů. Skutečnost polského podílu na masakrech v době války je až dodnes kontroverzním tématem, a to i přesto, že Institut národní paměti zveřejnil důkazy o polské účasti na masakrech v mnoha jiných městech, než v Jedwabném. Jako důvod k těmto činům je uváděn antisemitismus, chuť pomstít se Židům, kteří podporovali komunisty a obyčejná lidská chtivost.\n\nNěmci vytvořili mnoho ghett, ve kterých byli shromažďováni Židé ze všech okupovaných území. Mezi největší patřilo ghetto ve Varšavě (ve kterém bylo v roce 1941 umístěno 460 a v roce 1942 pak 380 tisíc osob) a ghetto v Lodži (ve kterém se Židů nacházelo na 160 tisíc). Mezi jiná polská města, ve kterých byla vytvořena větší ghetta, patřily Białystok, Čenstochová, Kielce, Krakov, Lublin, Lvov, Radom i Vilnius. Prvním ghettem na území okupovaného Polska bylo ghetto v Szydłowci.\n\nVaršavské ghetto bylo založeno generálním gubernátorem Hansem Frankem 16. října 1940. V tom roce v něm žilo 450 tisíc Židů, kteří tvořili zhruba 30 % populace Varšavy s tím, že ghetto zabíralo pouze 2,4 % města. Dne 16. listopadu bylo ghetto od zbytku města ohrazeno vysokou zdí. Během dalších osmnácti měsíců bylo do ghetta přivedeno mnoho Židů z menších měst a vesnic, ale počet jeho obyvatel i tak stagnoval, jelikož mnozí lidé umírali z hladu a nakažlivých chorob (především tyfu). Průměrné příděly jídla pro Židy činily v roce 1941 253 kcal na den, pro Poláky 669 kcal a pro Němce 2613 kcal.\n\nDne 15. října 1941 gubernátor Hans Frank vydal nařízení zabraňující Židům opouštění pro ně vyznačených čtvrtí pod trestem smrti.\n\nDne 22. července 1942 začala hromadná deportace, při které bylo do 12. září do vyhlazovacího táboru Treblinka z ghett vyvezeno na 300 tisíc Židů. Deportaci provádělo více než 50 německých SS-manů, 200 lotyšských vojáků z praporů \"Schutzmannschaften\", 200 ukrajinských policistů a 2500 členů Židovské policie. Výměnou za spolupráci bylo tamním \"Judenratům\" a členům Židovské policie spolu s jejich rodinami garantována nedotknutelnost. Během několika měsíců se ovšem ukázalo, že tyto garance měly pouze dočasné trvání. \n\nDne 18. ledna 1943 se začala část obyvatel (mezi nimiž byli členové Židovského vojenského svazu a Židovské bojové organizace) stavět na ozbrojený odpor proti dalším deportacím. Ghetto bylo ovšem i přes tyto snahy o 4 měsíce později, po potlačení povstání ve varšavském ghettu, které začalo 19. dubna 1943, do základů zničeno.\n\nOsud varšavského ghetta byl podobný osudům všech ostatních židovských ghett ve východní Evropě. Spolu s rozhodnutím o \"Konečném řešení židovské otázky (Endlösung)\" – vyhlazení evropských Židů – začala v roce 1942 na území okupovaného Polska \"Operace Reinhard\", během které bylo do října 1943 zavražděno na 2 miliony Židů.\n\nPolsko bylo jedinou zemí okupovanou během 2. světové války, kde byl zaveden trest smrti pro každého, kdo ukrývá, nebo jinak pomáhá Židům.. I přes to Poláci tvoří největší skupinu mezi oceněnými medailí Spravedlivý mezi národy.\n\nRoku 1941 byla pod správou informačního oddělení Úřadu informací a propagandy hlavního Štábu Zemské Armády založena takzvaná Židovská sekce. Ta ihned započala se systematickým sběrem informací o osudech polských Židů a vysílala je na ústředí do Londýna. V reakci na vyhlazování židovské populace byla v září 1942 Zofií Kossak Szczuckou a Wandou Krahelskou založena Dočasná komise pomoci Židům, která byla v prosinci téhož roku transformována na Radu pomoci Židům „Żegota”. V březnu 1943 jmenoval Witold Bieńkowski (pracující pod pseudonymem „Wencki”) Židovskou sekci vládní delegatury.\n\nPolská exilová vláda v říjnu 1942 jako první informovala mezinárodní společenství o existenci nacistických táborů smrti a systematickém vyhlazování Židů. Přesněji bylo mezinárodní společenství informováno Janem Karským a vůdcem odboje v táboru Auschwitz-Birkenau, Witoldem Pileckým Dne 18. prosince 1942 poslal exilový prezident Władysław Raczkiewicz dopis papežovi Piu XII., ve kterém jej žádal o veřejnou obranu vražděných Poláků a Židů.\n"}
{"id": "1111089", "url": "https://cs.wikipedia.org/wiki?curid=1111089", "title": "Otakar Kraus", "text": "Otakar Kraus\n\nOtakar Kraus (10. prosince 1909, Praha – 28. července 1980, Londýn) byl český, později britský operní pěvec (barytonista) a hudební pedagog.\n\nNarodil se v Praze, kde studoval hudbu u Konrada Wallersteina a pokračoval u Fernanda Carpiho v Miláně. Později se sám stal hudebním pedagogem a vyučoval v Londýně zpěv přední britské představitele hlasového oboru bas (Roberta Lloyda, Willarda Whitea, Johna Tomlinsona a Gwynne Howella). Mezi jeho londýnskými žáky byl i barytonista Barry Mora z Nového Zélandu.\n\nJeho operním debutem byla v roce 1935 role krále Amonasra v opeře \"Aida\", v nynějším Mahenově divadle (dříve Divadlo Na hradbách) v Brně. V letech 1936 – 1939 působil jako hlavní představitel hlasového oboru baryton ve Slovenském národním divadle v Bratislavě.\n\nV roce 1940 emigroval do Anglie, kde na scéně divadla Savoy Theatre vystoupil v Musorgského opeře \"Trh v Soročincích\". V letech 1943–1946 byl členem Carl Rosa Opera Company, operní společnosti, založené německým impresariem a popularizátorem opery ve Velké Británii a Americe Carlem Rosou. Zde ztvárnil Otakar Kraus role klasického operního repertoáru, zpíval Scarpiu, Germonta a tři role v \"Hoffmannových povídkách\" skladatele Jacquesa Offenbacha. Po sezónách v English Opera Group a Netherlands Opera se stal v roce 1951 členem Royal Opera House v Covent Garden a vystupoval zde až do roku 1973.\n\nKrausovou specializací se staly role povahou ničemných charakterů. V Covent Garden i ve světě se představil v rolích Dona Pizarra ve \"Fideliovi\", Jaga v \"Othellovi\" a Scarpii v opeře \"Tosca.\"\n\nV letech 1960–1962 vystupoval na Hudebních slavnostech v Bayreuthu jako Alberich v orchestrální verzi opery \"Prsten Nibelungův\" (\"Der Ring\") skladatele Richarda Wagnera. Mezi role, které ztvárnil, patří Nick Shadow ve Stravinského opeře \"Život prostopášníka\", Sextus Tarquinius v opeře \"Zneuctění Lukrécie\" skladatele Benjamina Brittena, King Fisher v opeře \"The Midsummer Marriage\" (\"Svatba o slunovratu\") skladatele Michaela Tippetta, Diomede ve Waltonově opeře \"Troilus a Cressida\" a Šerif v opeře \"Martinova lež\" skladatele Giana Carla Menottiho.\n\nPo odchodu do důchodu se věnoval pedagogické činnosti. Zemřel v Londýně 28. července 1980 ve věku 70 let.\n\n\n"}
{"id": "1111092", "url": "https://cs.wikipedia.org/wiki?curid=1111092", "title": "I Want Out", "text": "I Want Out\n\n\"I Want Out\" je skladba německé powermetalové skupiny Helloween z jejich alba \"Keeper of the Seven Keys, Pt. 2\". Skladba byla v říjnu 1988 vydána jako singl.\n\nNapsal ji Kai Hansen, který v rozhovoru řekl, že jde o narážku ohledně toho, že chce skupinu opravdu opustit. Hudebně je skladba rozpoznatelná svým úvodem a vysoce posazeným hlasem Michaela Kiskeho v refrénu. Je také ovlivněna punkem (především rebelský text), na rozdíl od ostatních skladeb skupiny Helloween.\n\nJe také jednou z nejznámějších skladeb skupiny Helloween a je často hrána na jejich koncertech. Dále také na koncertech skupiny Gamma Ray Kai Hansena a skupiny Unisonic, kde hrají společně Hansen i Kiske. Mezi interprety, kteří vytvořili coververze této skladby patří HammerFall, Sonata Arctica, Avalanch a Skylark.\n\n\n"}
{"id": "1111096", "url": "https://cs.wikipedia.org/wiki?curid=1111096", "title": "Resiniferatoxin", "text": "Resiniferatoxin\n\nResiniferatoxin (RTX, CHO) je chemická sloučenina podobná kapsaicinu, je však mnohonásobně silnější.\n\nNachází se v  sukulentních pryšcovitých rostlinách Euphorbia resinifera a Euphorbia poissonii. Na Scovilleově stupnici dosahuje hodnoty 16 miliard SHU, tisíckrát větší hodnoty, než kterou má čistý kapsaicin.\n\nExperimenty prováděné na zvířatech ukazují, že konzumace více jak 40 miligramů resiniferatoxinu může vést ke smrti či velmi vážným chemickým popáleninám.\n"}
{"id": "1111105", "url": "https://cs.wikipedia.org/wiki?curid=1111105", "title": "Banánové zimní", "text": "Banánové zimní\n\nBanánové zimní (\"Malus domestica\" 'Banánové zimní') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do dubna. Odrůda je považována za citlivou vůči některým chorobám. Je dobrý opylovač. Jiné názvy - \"Winter Bananenapfel, Winter Banana, Banana d'hiver\".\n\nByla vyšlechtěna v USA na farmě Davida Floryho v Adamsboro v okrese Cass, ve státě Indiana.\n\nRůst odrůdy je střední. Koruna kulovitá během let rozložitá. \n\nPlodí středně záhy, bohatě a poměrně pravidelně.\n\nPlod je ploše kulovitý, střední až velký. Slupka hladká, žluté zbarvení je překryté zlatožlutým líčkem. Dužnina je nažloutlá se sladce navinulou banánovou příchutí. Výrazně voní.\n\nOdrůda trpí středně strupovitostí jabloní a padlí.\n\nJe vhodná ke skladování a přímému konzumu. Odrůdu lze použít spíše pro malopěstitele.\n"}
{"id": "1111106", "url": "https://cs.wikipedia.org/wiki?curid=1111106", "title": "Čistecké lahůdkové", "text": "Čistecké lahůdkové\n\nČistecké lahůdkové (\"Malus domestica\" 'Čistecké lahůdkové') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do ledna. Odrůda je považována za silně náchylnou k některým chorobám. Jiné názvy – 'Princezna Luiza', 'Čistecká lahůdka', 'Princesse Louise', 'Princezna Luiza kanadská' a 'Prinzessin Louise'. Na území mimo ČR je také používán název 'Princess Louise' nebo 'Marquis of Lorne'.\n\nOdrůda byla vyšlechtěna v Kanadě šlechtitelem L. Woolvertonem v Grinmbsi, Ontario, asi v roce 1860. V ČR je rozšířena mutace odrůdy, jenž je šířena od názvem 'Čistecké lahůdkové'.\n\nRůst odrůdy je střední. Koruna kulovitá hustá, během let převisající. Zmlazovací řez snáší špatně.\n\nPlodí záhy, hojně a poměrně pravidelně.Podle jiných zdrojů je sklizeň středně brzká, dosti pravidelná, ale celkově jen průměrná.\n\nPlod je kulovitý až ploše kulovitý, střední až velký. Slupka hladká, bledě zelené zbarvení je překryto zelenožlutou až žlutou barvou s líčkem a mramorováním. Dužnina je bílá se sladce navinulou chutí, jemná, velmi dobrá až výborná. Dužnina po rozkrojení plodu nehnědne.\n\nOdrůda je málo odolná proti strupovitosti jabloní a středně odolná k padlí. Podle jiných zdrojů trpí strupovitosti jabloní velmi silně a plody jsou náchylné ke křenčení. Často hnije již na stromě.\n\nJe vhodná ke skladování a přímému konzumu. Je velmi náchylná k otlačení a není vhodná k přepravě.\n"}
{"id": "1111107", "url": "https://cs.wikipedia.org/wiki?curid=1111107", "title": "Bernské růžové", "text": "Bernské růžové\n\nBernské růžové (\"Malus domestica\" 'Bernské růžové') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy podzimních jablek, sklízí se v září, dozrává v prosinci. Odrůda je považována za silně náchylnou vůči některým chorobám.\n\nByla vyšlechtěna ve Švýcarsku. Odrůda byla nalezena jako pláně v lese okolo roku 1800.\n\nRůst odrůdy je střední, později slabý. Koruna kulovitá, dobře obrůstá krátkým plodonosným obrostem. Řez je nezbytný, vyžaduje zmlazování.\n\nPlodí záhy, hojně, pravidelně, později se střídají menší a větší sklizně.\n\nPlod je tupě kuželovitý, střední. Slupka ojíněná, hladká, žluté zbarvení je překryté zářivě červenou barvou. Dužnina je nažloutlá místy narůžovělá se sladce navinulou chutí, dobrá.\n\nOdrůda silně trpí strupovitostí jabloní a středně padlím. Netrpí mrazy ale je napadáno rakovinou.\n"}
{"id": "1111108", "url": "https://cs.wikipedia.org/wiki?curid=1111108", "title": "Ananasová reneta", "text": "Ananasová reneta\n\nAnanasová reneta (\"Malus domestica\" 'Ananasová reneta') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do března. Odrůda je považována za náchylnou vůči některým chorobám.\n\nVelmi stará odrůda. Pochází pravděpodobně z Holandska.\n\nRůst odrůdy je slabý, později velmi slabý. Koruna jehlancovitá. Plodonosný obrost je velmi krátký. Stromy rychle stárnou, řez je nezbytný, vyžaduje zmlazování.\n\nPlodí záhy, hojně a téměř pravidelně.\n\nPlod je kulovitý až vejčitý, střední až malý. Slupka hladká, suchá, žlutozelené zbarvení je překryté zlatožlutou barvou. Dužnina je nažloutlá, křehká, se sladce navinulou chutí, charakteristická, velmi dobrá.\n\nOdrůda středně trpí strupovitostí jabloní a padlím. Trpí mrazy, rakovinou, a je napadána mšicí krvavou.\n"}
{"id": "1111109", "url": "https://cs.wikipedia.org/wiki?curid=1111109", "title": "Baumanova reneta", "text": "Baumanova reneta\n\nBaumanova reneta (\"Malus domestica\" 'Baumanova reneta') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do dubna. Odrůda je považována za silně náchylnou vůči některým chorobám.\n\nByla vyšlechtěna v Belgii, šlechtitelem van Monsem asi v roce 1800.\n\nRůst odrůdy je střední. Koruna je řídká, kulovitá, nepravidelná. Řez je nezbytný, vyžaduje zmlazování.\n\nPlodí záhy, hojně, ale měně pravidelně. Plody před sklizní padají.\n\nPlod je kulovitý, střední. Slupka hladká, zelené zbarvení dozrává ve žlutou překrytou rozmytě červenou barvou s žíháním. Dužnina je žlutavě bílá, málo šťavnatá, se sladce navinulou chutí, bez aromatu, méně dobrá.\n\nOdrůda silně trpí strupovitostí jabloní a méně je náchylná k padlí. Trpí mrazy a je napadána mšicí krvavou.\n"}
{"id": "1111110", "url": "https://cs.wikipedia.org/wiki?curid=1111110", "title": "Franz Rademacher", "text": "Franz Rademacher\n\nFranz Rademacher (20. února 1906 – 17. března 1973) působil jako úředník v nacistické vládě Třetí říše během druhé světové války, je znám v souvislosti s akcí \"Plán Madagaskar\".\n\nFranz Rademacher se narodil v městě Neustrelitz 20. února 1906. Jeho otec byl strojvedoucím. Franz studoval práva v Rostocku a v Mnichově a jako právník začal pracovat od dubna 1932. V letech 1932 až 1934 byl členem SA (Sturmabteilung), do nacistické strany vstoupil v roce 1933.\n\nOd prosince roku 1937 do března 1940 působil ve službách ministerstva zahraničních věcí jako chargé d´affaires na německém velvyslanectví v Montevideu (Uruguay). Poté byl vybrán, aby jako legační rada vedl nechvalně známé oddělení \"Referat D III,\" které se přímo podílelo na nacistickém řešení židovské otázky. Jeho nadřízeným byl státní podsekretář Martin Luther. V létě 1940 se Rademacher účastnil příprav plánu „Madagaskar\", přesídlení Židů z Německé říše na tento ostrov, které se nakonec neuskutečnilo.\n\nNa ministerstvu zahraničních věcí v této funkci diplomaticky připravoval deportace Židů z okupovaných a spřátelených zemí do koncentračních táborů. Je prokázáno, že v říjnu 1941 se takto podílel na masové deportací a likvidaci Židů ze Srbska. Podobně spolupracoval na deportacích z Francie, Belgie a Nizozemska.\n\nV únoru 1943 byl jeho nadřízený Martin Luther za pokus o svržení ministra zahraničí Ribbentropa sesazen z funkce a odeslán do koncentračního tábora, Rademacher byl propuštěn z úřadu ministerstva a konce války se dožil jako námořnický důstojník pod velením kapitána Maxe Kupfera.\n\nPo skončení války se nejprve úspěšně skrýval, v září 1947 se ho ale Američanům podařilo zadržet. Za napomáhání k vraždě 1300 Židů byl v březnu 1952 německým soudem odsouzen na tři roky a pět měsíců do vězení. S pomocí svých nacistických sympatizantů se mu podařilo v době, kdy byl po odpykání 29 měsíců vazby propuštěn, uprchnout do Sýrie. V roce 1962 se ho pokusil zabít izraelský špión dopisní bombou. O rok později byl v Sýrii obviněn ze špionáže, ale byla mu ze zdravotních důvodů udělena milost a dočkal se propuštění. V roce 1966 se vrátil do Německa, kde byl v novém procesu odsouzen k pěti a půl letům vězení, trest však byl označen jako promlčený. V roce 1971 bylo nařízeno proces znovu otevřít, Rademacher ale zemřel dříve, něž se tak stalo.\n"}
{"id": "1111116", "url": "https://cs.wikipedia.org/wiki?curid=1111116", "title": "Ghettofest", "text": "Ghettofest\n\nGhettofest je brněnský pouliční festival, který se každoročně v červnu odehrává v ulicích tzv. „brněnského Bronxu“, tedy v okolí ulic Cejl a Bratislavská. První ročník proběhl v roce 2012. Festival zahrnuje hudební, taneční i divadelní představení, ale také např. výtvarné dílny, besedy, diskuse aj. Festival pořádá občanské sdružení Tripitaka.\n\n"}
{"id": "1111123", "url": "https://cs.wikipedia.org/wiki?curid=1111123", "title": "Alexandr Ljapunov", "text": "Alexandr Ljapunov\n\nAlexandr Michajlovič Ljapunov (; 6. června 1857, Jaroslavl – 3. listopadu 1918, Oděsa) byl ruský matematik a fyzik.\n\nStudoval na Petrohradské univerzitě, kde k jeho učitelům patřil například Pafnutij Lvovič Čebyšev. Absolvoval v roce 1880 a stejného roku obdržel zlatou medaili za práci o hydrostatice. V roce 1895 se stal soukromým docentem a vedoucím katedry mechaniky na Charkovské univerzitě, v roce 1902 se vrátil na Petrohradskou univerzitu. V roce 1917 se spolu s těžce nemocnou manželkou odstěhovali do Oděsy. Jeho žena však za rok zemřela na tuberkulózu a Ljapunov spáchal v den její smrti sebevraždu. Střelil se do hlavy, zemřel však až o tři dni později.\n\nV matematice se věnoval problému diferenciálních rovnic, teorii stability a teorii pravděpodobnosti. Tzv. Ljapunovova stabilita je pojmenována po něm (jde o stabilitu řešení diferenciálních rovnic vzhledem k perturbaci počáteční podmínky). Ve fyzice řešil zejména podmínky stability rotující kapaliny.\n\n"}
{"id": "1111126", "url": "https://cs.wikipedia.org/wiki?curid=1111126", "title": "Ferdinand Maurer", "text": "Ferdinand Maurer\n\nFerdinand Maurer (5. března 1866 Malšín – 8. října 1927 Vídeň), byl rakousko-uherský státní úředník a spisovatel\n\nFerdinand Maurer se narodil v obci Malšín 5. března 1866 chalupníku Thomasi Maurerovi a jeho manželce Johanně rozené Thürové ze Slavkova \"(německy Lagau)\". Po maturitě na gymnáziu v Českém Krumlově narukoval Ferdinand v roce 1883 na pěchotní kadetní školu do haličského Lobzova. Roku 1887 už jako vyřazený kadet přišel do Vídně. Později se vrátil do Haliče už jako poručík. V roce 1902 vyměnil uniformu a stává se civilním státním úředníkem. Působil na c.k. ministerstvu vnitra ve Vídni. Po vypuknutí první světlové války se Maurer stal tajemníkem informační kanceláře Červeného kříže pro válečné zajatce. Od roku 1916 se stal rovněž i správcem a jednatelem Válečného slepeckého fondu. V roce 1923 odešel jako vrchní účetní rada na penzi. Jeho první literární činnost se váže k pobytu na Haliči.Většinou jde o příspěvky s vojenskými náměty. V časopisech publikoval i krátké povídky. Překládal s polštiny divadelní hry a sám také napsal veselohru „Sein Geheimmittel“ , která se v roce 1888 setkala při uvedení v českokrumlovském městském divadle s příznivým ohlasem. Po první válce Maurer často navštěvoval svůj šumavský domov. Ferdinand Maurer zemřel ve Vídni 8. října 1927.\n\n"}
{"id": "1111130", "url": "https://cs.wikipedia.org/wiki?curid=1111130", "title": "Szabolcs Krizsán", "text": "Szabolcs Krizsán\n\nSzabolcs Krizsán, (* 5. července 1989 Maďarsko) je reprezentant Maďarska v judu.\n\nJudu se věnuje pod vedením Pétera Toncsiho v armádním klubu Honvéd-Kipex (Budapešť). Jeho předností je mimo kvalitní fyzické přípravy i obourukost. Jako levák bojuje nejčastěji z pravého úchopu. Mezi evropskou špičku proniknul od roku 2013. Jeho největším rivalem v maďarské reprezentaci je László Csoknyai.\n\n\n"}
{"id": "1111131", "url": "https://cs.wikipedia.org/wiki?curid=1111131", "title": "Marcelo Díaz", "text": "Marcelo Díaz\n\nMarcelo Alfonso Díaz Rojas (* 30. prosince 1986, Santiago de Chile, Chile) je chilský fotbalový záložník a reprezentant, v současnosti působí v klubu Hamburger SV. Účastník Mistrovství světa 2014 v Brazílii.\n\nDíaz působil v Chile v klubu Universidad de Chile, z něhož hostoval v roce 2010 v týmu Club de Deportes La Serena. V červenci 2012 odešel do Evropy do švýcarského celku FC Basilej. V roce 2015 přestoupil do německého klubu Hamburger SV, v jehož dresu vybojoval v sezóně 2014/15 záchranu v německé Bundeslize.\n\nV A-mužstvu Chile debutoval v roce 2011. Zúčastnil se Mistrovství světa 2014 v Brazílii, kde chilský národní tým vypadl po vyrovnané bitvě v osmifinále s Brazílií v penaltovém rozstřelu.\n\nS chilskou reprezentací vyhrál jihoamerické mistrovství Copa América 2015, což znamenalo historicky první titul pro Chile.\n\n"}
{"id": "1111133", "url": "https://cs.wikipedia.org/wiki?curid=1111133", "title": "Saracens FC", "text": "Saracens FC\n\nSaracens Football Club je anglický ragbyový klub, sídlící v Londýně, člen Rugby Football Union a účastník nejvyšší soutěže English Premiership. V letech 1997 až 2013 hrál na stadionu Vicarage Road ve Watfordu, nyní sídlí na Allianz Park v londýnském předměstí Hendon. Znakem klubu je rudý půlměsíc a hvězda v černém oválu, hráči nastupují k domácím zápasům v černých dresech s bílými, červenými a šedými aplikacemi.\n\nKlub byl založen roku 1876 studenty školy klasických jazyků v londýnské čtvrti Marylebone. Pojmenoval se podle Saracénů, protože v sousedství existoval klub Crusaders (Křižáci). Oba týmy se spojily v roce 1878. V roce 1989 Saracens postoupili do English Premiership, v roce 1993 sestoupili, ale v roce 1995 se vrátili a od té doby hrají nejvyšší soutěž nepřetržitě. Vyhráli ji v letech 2011 a 2015, v roce 2013 vyhráli základní část, ale v semifinále play-off podlehli Northampton Saints. Také vyhráli Anglo-Welsh Cup v letech 1998 a 2015 a byli finalisty mezinárodního Heineken Cupu 2014.\n\n"}
{"id": "1111136", "url": "https://cs.wikipedia.org/wiki?curid=1111136", "title": "FK Vybor-Kurbatovo Voroněž", "text": "FK Vybor-Kurbatovo Voroněž\n\nFutbolnyj klub Vybor-Kurbatovo Voroněž (rusky: Футбольный клуб «Выбор-Курбатово» Воронеж) byl ruský fotbalový klub sídlící ve městě Voroněž ve Voroněžské oblasti. Klub zanikl v roce 2015 kvůli špatné finanční situaci.\n\nSvé domácí zápasy klub odehrával na stadionu CSP Voroněž s kapacitou 32 750 diváků.\n\n\n"}
{"id": "1111138", "url": "https://cs.wikipedia.org/wiki?curid=1111138", "title": "Zbožový vyhledávač", "text": "Zbožový vyhledávač\n\nZbožový vyhledávač (též porovnávač cen, cenový srovnávač, srovnávač zboží, vyhledávač zboží) je web, který se specializuje na srovnání cen zboží z internetových obchodů. Slouží k vyhledávání nejvýhodnějších nabídek na trhu, nabízí ale i filtrování podle jiných parametrů, jako jsou například rozměry, značka produktu, cena dopravy nebo aktuální dostupnost zboží. V českém prostředí působí například srovnávače Heureka.cz a Zboží.cz.\n\nZbožové vyhledávače jsou logickým důsledkem rozmachu on-line nakupování. Díky stále rostoucímu počtu e-shopů začalo být problematické orientovat se v jejich nabídce. Proto vznikly weby, které mají na starosti agregování údajů z jednotlivých e-shopů a vyhledávání zboží podle konkrétních zákazníkových požadavků. \n\nV případě, že zákazník zamýšlí například nákup pračky, do srovnávače zadá potřebné parametry a ten mu vyhledá nabídky všech zohledňovaných e-shopů, které těmto parametrům odpovídají. Nalezené nabídky si pak může zákazník nechat srovnat podle ceny, oblíbenosti atp. Zároveň zde najde uživatelské recenze, hodnocení jednotlivých obchodů, nákupní rádce a další přidané funkce. \n\nPro e-shopy jsou zbožové vyhledávače přínosem především z hlediska marketingu. Umístěním e-shopu na cenový srovnávač získává jeho provozovatel cílenou propagaci. E-shop se zobrazí zákazníkům, kteří reálně zvažují koupi právě jím nabízeného zboží. \n\nCílení a filtrování podle parametrů tedy logicky zvyšuje konverzi, která se na cenových srovnávačích obvykle pohybuje kolem 4–8 %. E-shop platí srovnávači za proklik, tedy za skutečně přivedeného zákazníka. Zboží je do srovnávače nejčastěji exportováno pomocí XML nebo CSV.\n\nNěkteré eshopy nabízejí zákazníkům, kteří na něj přišly z cenového srovnávače, nižší ceny, než zákazníkům nakupujícím na eshopu přímo.<ref name=\"podnikatel.cz/clanky/na-srovnavacich-najdete-nizsi-ceny-nez-v-e-shopech-je-to-fer\"></ref> Podle ČOI se nejedná o diskriminaci ani tím eshop neporušuje žádnou povinnost, kterou má ČOI pod dozorem.\n"}
{"id": "1111140", "url": "https://cs.wikipedia.org/wiki?curid=1111140", "title": "Rino Corso Fougier", "text": "Rino Corso Fougier\n\nRino Corso Fougier (14. listopadu 1894, Bastia, Korsika, Francie – 24. dubna 1963, Řím, Itálie) byl italský armádní a letecký důstojník a vysoký státní funkcionář. Dosáhl hodnosti \"generale di squadra aerea\" a postavení náčelníka generálního štábu Regia Aeronautica a podtajemníka v ministerstvu letectví Italského království.\n\nV roce 1912 vstoupil do Regio Esercito (italské královské armády) kde byl zařazen do kursu pro záložní důstojníky. Po povýšení do nejnižší důstojnické hodnosti \"sottotenente\" (poručík) byl jmenován velitelem cyklistické pěší čety bersaglierů (ostrostřelců). Se 7. bersaglierským plukem se zapojil do bojů první světové války. 23. června 1915 byl během průzkumné mise zraněn minou, ale přesto pokračoval v jejím plnění. Za tento čin mu byla udělena Stříbrná medaile za vojenskou chrabrost.\n\nPo rozhodnutí získat pilotní diplom podstoupil výcvik v leteckém výcvikovém praporu ve Venaria Reale v Piemontu. Pilotní oprávnění získal roku 1916 a roku 1917 byl jmenován vojenským pilotem. Byl přidělen ke \"113 Squadriglia\" (letce) v jejímž rámci se zúčastnil několika bojových střetnutí. 20. května 1917 se nad Banjšickou náhorní plošinou střetnul se třemi rakousko-uherskými letouny, v boji byl raněn, a obdržel druhou Stříbrnou medaili za chrabrost. Byl přeložen k 181. letce a 23. srpna byl povýšen do hodnosti \"capitano\" (kapitána) bersaglierů. Poté se stal příslušníkem 83. letky a později obdržel třetí Stříbrnou medaili. Mezi koncem války a rokem 1921 sloužil jako velitel letky v rámci \"3° Raggruppamento dell'Aeronautica\" (3. leteckého seskupení). Roku 1923 velel 83. letce \"„Serenissima“\".\n\n16. října 1923 se stal definitivně příslušníkem Regia Aeronautica, kde získává roku 1925 hodnost \"maggiore\" (major) a roku 1927 \"tenente colonnello\" (podplukovník). Mezi lety 1928 a 1933 byl velitelem \"1° Stormo\" (křídla) a za své velení jednotce získal pochvalu náčelníka štábu letectva Itala Balba. V roce 1930 založil v Campoformido první italskou školu letecké akrobacie ze které později vznikla skupina Frecce Tricolori. V roce 1931 byl povýšen do hodnosti \"colonello\" (plukovník) a v letech 1933-1934 velel \"3 Brigata Aerea\" (3. letecké brigádě). V letech 1935-1937 velel letectvu v Libyi, přičemž v roce 1936 byl povýšen do hodnosti \"generale di divisione aerea\" (divizní generál letectva). Během války v Etiopii velel italskému letectvu ve Východní Africe. Zúčastnil se také války ve Španělsku. Mezi lety 1937 a 1938 byl inspektorem leteckých škol. 14. dubna 1939 byl povýšen do hodnosti \"generale di squadra aerea\" (sborový generál letectva) a stal se velitelem nejprve \"3 Squadra Aerea\" a poté \"1 Squadra Aerea\" (1. a 3. letecké oblasti).\n\nMezi lety 1940 a 1941 se podílel na bitvě o Británii jako velitel Corpo Aereo Italiano, expedičního sboru italského letectva, dislokovaného v okupované Belgii. Po Mussoliniho rozhodnutí odvolat generála Francesca Pricola pak mezi 15. listopadem 1941 a 27. červencem 1943 zastával funkce státního podtajemníka letectví a náčelníka generálního štábu letectva. V této funkci byl 28. října 1942 povýšen do hodnosti \"generale di armata aerea\" (armádní generál letectva). Po pádu fašistického režimu v Itálii byl odvolán ze svých funkcí a stáhnul se do soukromého života. Zemřel 24. dubna 1963.\n\nBěhem ligové sezóny 1919-1920 hrál jako obránce fotbal za družstvo Padovy. Poprvé nastoupil 14. prosince 1919 v zápasu Padova-Vicenza (1-0).\n\n\n\n\n"}
{"id": "1111143", "url": "https://cs.wikipedia.org/wiki?curid=1111143", "title": "FK Luchovicy", "text": "FK Luchovicy\n\nFutbolnyj klub Luchovicy (rusky: Футбольный клуб «Луховицы») byl ruský fotbalový klub sídlící ve městě Luchovicy v Moskevské oblasti. Klub zanikl ke konci ledna roku 2015.\n\nSvé domácí zápasy klub odehrával na stadionu Spartak s kapacitou 4 400 diváků.\n\n\n"}
{"id": "1111144", "url": "https://cs.wikipedia.org/wiki?curid=1111144", "title": "Jehlový stuhařský stroj", "text": "Jehlový stuhařský stroj\n\nJehlový stuhařský stroj (angl.: \"narrow fabric needle loom\", něm.: \"Nadel-Bandwebmaschine\")\nje stroj s jehlovým prohozním ústrojím na výrobu tkanin v šířce cca od 1 do 30 cm. \n\nJehlové tkací stroje na výrobu stuh se začaly vyrábět v 50. letech 20. století a asi o 30 let později nahradily většinu dosud výhradně používaných člunkových strojů. Údaje o rozsahu výroby těchto strojů nejsou publikovány, známý je jen objem mezinárodního obchodu (export + import) se stuhami ze syntetických vláken, který obnášel v roce 2008 cca 350 000 tun .\n\nJehlové stroje mají oproti člunkovým podstatně vyšší výkon, u tkanin na nich vyráběných se však nedají vytvořit po obou stranách zcela stejné kraje. \n\nStroje se staví se 2 až 20 vývody. \npro osnovní niti se dá přizpůsobit jak na jednotlivé tuhé a elastické niti na cívkách, tak i na osnovních válech. \n\nsestává ze\n\nÚtková jehla (ve tvaru vlásenky) vykonává během otevření prošlupu vratný pohyb mezi oběma kraji tkaniny. Špičkou jehly je veden útek, takže se při každé otáčce stroje vkládají do osnovy dvě útkové niti vedle sebe. Zatímco na výchozí straně tvoří útek pevný kraj tkaniny, je kraj na protější straně zpravidla tlustší, snadno se mechanicky poškodí a párá. \nKe zpevňování kraje tkaniny na odlehlé straně se používají různé techniky, s pomocí kterých se dá zlepšit jejich kvalita. Jsou to zejména:\n\n\n\n\nTuhé a elastické stuhy, stuhové uzávěry, zdrhovadla, záclonovky, popruhy, 3D tkaniny na výztuže kompozitů \nVšechny základní věcné údaje jsou v článku převzaty z knihy \n"}
{"id": "1111145", "url": "https://cs.wikipedia.org/wiki?curid=1111145", "title": "Kokang", "text": "Kokang\n\nKokang (barmsky: \"ကိုးကန့်\", ), dříve: První speciální oblast, je barmská samosprávná zóna ležící v severní části Šanského státu. Na západě jí ohraničuje řeka Salwin a na východě sousedí s čínskou provincií Jün-nan. Celková rozloha oblasti je asi 10 000 km². Hlavním městem je Laukkai. Většinu obyvatel tvoří Kokangové, což je místní název pro etnické Číňany žijící této oblasti Barmy.\n\nKokang byl součástí Číny po několik staletí, avšak centrální vláda v něm příliš nezasahovala kvůli jeho vzdálené poloze. Oblast tvořila nárazníkové pásmo mezi provincii Jün-nan a Šanskými státy. Klan Jangů, Mingských loajalistů pocházejících původně z Nankingu, zkonsolidoval oblast do jedné entity. V roce 1840 udělil guvernér provincie Jün-nan klanu Jangů dědičná práva jako vazalům dynastie Čching. Po té co Britové roku 1885 dobyli Horní Barmu, zůstal Kokang součástí Číny. Připojení k Barmě proběhlo na základě dohody roku 1897. \n\nV letech 1960 až 1989 byla oblast zpravována Komunistickou stranou Barmy, a po jejím rozpuštění v roce 1989 převzala nad oblastí kontrolu Armáda myanmarské národně demokratické aliance (MNDAA), která s barmskou vojenskou vládou uzavřela dvacet let trvající příměří. V roce 2009 došlo k obnovení bojů mezi barmskou armádou a MNDAA. V roce 2015 zahájila barmská armáda ofenzivu, která vyhnala z domovů deseti tisíce lidí.\n\n"}
{"id": "1111146", "url": "https://cs.wikipedia.org/wiki?curid=1111146", "title": "The Id", "text": "The Id\n\nThe Id je druhé studiové album americké zpěvačky Macy Gray. Vydalo jej v září roku 2001 hudební vydavatelství Epic Records a na jeho produkci se společně se zpěvačkou podílel Darryl Swann. Jedním z výkonných producentů nahrávky byl i Rick Rubin, dále se na albu podíleli například Erykah Badu, John Frusciante, Mos Def a Billy Preston.\n\n"}
{"id": "1111148", "url": "https://cs.wikipedia.org/wiki?curid=1111148", "title": "Talcahuano", "text": "Talcahuano\n\nTalcahuano je přístavní město v Chile, žije v něm okolo sto padesáti tisíc obyvatel. Leží nedaleko Concepciónu, s nímž vytváří souměstí, a náležeí k regionu Bío-Bío. Ve městě je umístěna významná námořní základna, hlavním odvětvím ekonomiky je lov a zpracování ryb. Na předměstí Hualpén se nachází ropná rafinerie firmy ENAP. Talcahuano má v Chile přezdívku \"Primer Puerto Militar, Industrial y Pesquero\" („První vojenský, průmyslový a rybářský přístav“).\nNázev města je odvozen ze jména místního mapučského náčelníka \"Tralkawenu\", což v jazyce domorodců znamená „Hromové nebe“. V roce 1601 na tomto místě vybudoval chilský guvernér Alonso de Ribera pevnost na ochranu Concepciónu, 5. listopadu 1764 bylo založeno město, které díky příznivé poloze na poloostrově Tumbes vyrostlo v konkurenta Concepciónu a jedno z největších chilských měst. Roku 1872 byla do města přivedena železnice, nedaleko leží Mezinárodní letiště Carriel Sur, otevřené roku 1968. Významnou památkou je peruánská válečná loď \"Huascar\", ukořistěná roku 1879 během druhé tichomořské války a přebudovaná v muzeum. Talcahuano bylo výrazně poškozeno vlnami tsunami po zemětřeseních v Pacifiku v letech 1960 a 2010.\n\nMístní fotbalový klub CD Huachipato je účastníkem nejvyšší chilské soutěže.\n\nO Talcahuanu se zmiňují Jules Verne v knize \"Děti kapitána Granta\" a Nikolaj Kornějevič Čukovskij v knize \"Čtyři kapitáni\".\n\nPartnerským městem je argentinské město Bahía Blanca.\n"}
{"id": "1111156", "url": "https://cs.wikipedia.org/wiki?curid=1111156", "title": "San Gabriel Mountains", "text": "San Gabriel Mountains\n\nSan Gabriel Mountains je pohoří na jihozápadě Kalifornie, ve Spojených státech amerických.\nLeží v severní části Los Angeles County a v západní části San Bernardino County,\npřibližně 35 km severovýchodně od centra města Los Angeles.\nPohoří je součástí horského pásma Transverse Ranges, respektive Pacifického pobřežního pásma. Nejvyšší horou je Mount San Antonio (3 068 m).\n\nPohoří se rozkládá ze západu na východ a má největší délku okolo 90 km. Ze severu k jihu má největší šířku okolo 35 km. San Gabriel Mountains jsou obklopené lesem \"Angeles National Forest\", ze severu a východu pak na oblast navazuje Mohavská poušť. Jižní svahy pohoří, směrem k oceánu, jsou prudké a příkré. Severní svahy, směrem do vnitrozemí, k pouštním údolím, jsou naopak pozvolnější a méně dramatické. Kaňon \"Big Tujunga\" a \"řeka San Gabriel\" rozdělují pohoří San Gabriel na rovnoběžné hřebeny. Vyšší vrcholy leží v severní části. Nejvyšší hora pohoří Mount San Antonio leží na východním konci pohoří. Většinou pohoří prochází kalifornská státní silnice č. 2. V jihozápadní části vede ze silnice č. 2 odbočka ke známé kalifornské observatoři na hoře Mount Wilson.\n\nZákladní stavbu hornin pohoří tvoří granity a metamorfované sedimenty z období od prekambria až po mezozoikum. Stejně jako většina horských pásem Transverse Ranges byla oblast vyzdvižena v kenozoiku.\n\n"}
{"id": "1111162", "url": "https://cs.wikipedia.org/wiki?curid=1111162", "title": "Zajišťovací převod práva", "text": "Zajišťovací převod práva\n\nZákladní podstatou zajišťovacího převodu práva je zlepšení právního postavení věřitele tak, že dlužník (případně třetí osoba) na věřitele dočasně převede své právo (například právo vlastnické) za účelem zajištění věřitelovy pohledávky. Převod je v tomto případech dočasný – podmíněný.\n\n Zajišťovací převod práva, jako jeden ze způsobů zajištění věřitele, umožňuje věřiteli snížit riziko spojené s poskytnutím plnění na základě závazkového vztahu s dlužníky a zároveň klade důraz na vědomí dlužníka, že jeho dluh je zajištěn. Jedná se o právní institut, který si praxe vytvořila překonáním omezení zástavního práva a který věřitelům v porovnání s ostatními zajišťovacími instrumenty poskytuje vyšší stupeň právní jistoty, že dlužník řádně a včas splní svůj dluh, v opačném případě pak představuje možnost snazšího uspokojení.  \n\nZákon č. 89/2012 Sb., občanský zákoník (dále také jen „nový občanský zákoník“ nebo \"NOZ\") přinesl změny právní úpravy zajišťovacích převodů práva. Právní úprava obsažená v novém občanském zákoníku nabyla účinnosti dne 1. ledna 2014. \n\nPřestože byl institut zajišťovacího převodu práva velmi stručně upraven ustanovením § 553 starého občanského zákoníku, získal v prostředí tržní ekonomiky své nezastupitelné místo. Nově, tedy za účinnosti nového občanského zákoníku, je tomuto institutu věnována komplexnější právní úprava, která je obsažena v § 2040 až § 2044, přičemž jeho širší zakotvení se dále promítá rovněž do dalších právních předpisů. Úprava tak reaguje na některé problémy, které před její účinností v praxi vznikaly.\n\nPrávní úprava obsažená v novém občanském zákoníku nevyžaduje zvláštní formu pro smlouvu o zajišťovacím převodu práva, pokud to nepožadují pravidla pro převod konkrétní věci. K zásadní změně oproti starému občanskému zákoníku tak dochází především u převodu pohledávek. Ty podle nového občanského zákoníku nevyžadují písemnou formu smlouvy o převodu práva. Rizika, která jsou s tímto neformálním převodem spojená, se neomezují pouze na věci nehmotné. Hmotný movitý majetek podle nového občanského zákoníku nevyžaduje k zajištění převodu jejich předání. Věřiteli lze nicméně písemnou formu smlouvy o zajišťovacím převodu práva doporučit. \n\nZajišťovací převod práva se provádí formou smlouvy mezi věřitelem na jedné straně a dlužníkem na straně druhé. Smlouvou se právo skutečně převádí. Nejčastěji se jedná o právo vlastnické, ale je možné převést i právo užívat, nebo dokonce i věci nehmotné, jako například pohledávky. Toto právo se převádí účelově a dočasně. Nejedná se tedy o \"běžný\" převod práva. § 2041 NOZ upřesňuje, že pokud se převod vlastnictví zapisuje do veřejného seznamu (nemovitosti), připíše se skutečnost, že se jedná jen o zajišťovací převod práva. Věřitel však nemá právo nabytý majetek prodávat či darovat ani zatížit věcnými břemeny. \n\nNový občanský zákoník obsahuje i dispozitivní úpravu vzájemného vypořádání stran v okamžiku, kdy pominou důvody pro trvání zajišťovacího převodu práva.\n\nPo splnění zajišťovacího dluhu je věřitel povinen umožnit výkon práva osobě, která zajištění poskytovala. A tím jí vydat vše, co z převedeného práva získal nebo co k němu přibylo. Kromě nákladů, které vynaložil v souvislosti s výkonem zajišťovacího převodu práva.  \n\nPokud by však dluh nebyl včas splněn, dluh se stává nepodmíněným. Což znamená, že dlužník bude povinen předat věřiteli vše, co je nutné k plnému výkonu převedeného práva. Aby s tímto procesem nedocházelo k obohacování věřitele, obsahuje občanský zákoník pojistku, která ukládá povinnost vyplatit poskytovateli jistoty částku odpovídající rozdílu mezi cenou obvyklou a součtem výše dluhu a nákladů spojených s výkonem zajišťovacího převodu.\n\nPři fiduciárním převodu práva nedochází automaticky k obnovení práva dlužníka v případě, že splnil řádně svůj dluh, ale je zapotřebí, aby věřitel, na kterého je vlastnické právo převedeno, převedl toto právo zpět konkrétním jednáním. Převod práva je tedy sjednán bez rozvazovací podmínky. Dlužníka je nutné upozornit, že pokud bude s tímto způsobem zajištění souhlasit, může přijít svým neplněním o majetek a věřitel mu dokonce v určitém případě nebude povinen uhradit ani rozdíl mezi cenou majetku a skutečným dluhem.\n\nHulmák, Milan a kol. \"Občanský zákoník V : závazkové právo, obecná část (§1721-2054): komentář\". Praha : C.H.Beck, 2014. ISBN 978-80-7400-535-0.\n\nPražák, Zbyněk. \"Občanský zákoník II.\". Český Těšín : Poradce, s.r.o., 2012. ISBN 978-80-7365-338-5.\n\n"}
{"id": "1111166", "url": "https://cs.wikipedia.org/wiki?curid=1111166", "title": "Showdown", "text": "Showdown\n\n„Showdown“ je čtvrtý singl a první skladba australsko-britské drum and bassové skupiny Pendulum z jejich druhého studiového alba \"In Silico\". Skladbu remixovalo několik interpretů, včetně DJe Redlight nebo Excision. „Showdown“ je prvním singlem z alba \"In Silico\", kde na jeho grafice není v popředí zobrazeno logo alba.\n\nSingl byl původně vydán prostřednictvím více internetových hudebních obchodů dne 5. ledna 2009. Až do 9. února nebyl singl dostupný ve fyzické formě, kdy ho vydavatelství Warner Music UK vydalo ve formátu 12 \" obrazového disku. Na pomoc propagaci singlu vydala skupina Pendulum videohru na téma \"Space Invaders\", ve které měli hráči šanci vyhrát oficiální zarámovanou zlatou desku alba \"In Silico\".\n\nSkladba Showdown byla původně napsána a produkovaná pro album \"In Silico\" frontmanem Robem Swire. Přestože je skladba ovlivněna především drum and bassem, obsahuje také prvky hard rocku a techna. Některými kritiky je označována jako dance metalová. Skladba začíná zpěvem Roba Swire, a následně pokračuje v těžkém kytarovém riffu, na který se celá skladba zaměřuje. Také jsou v skladbě použity jako samplované tak i akustické bicí, které vytvářejí rozsáhlé a těžké zvuky.\n\nSkladba „Showdown“ byla pozitivně hodnocena hudebními kritiky. Kritik David Adair z Angry Ape popsal singl jako \"hrubé a mírně drsné číslo, které drží své fanoušky velmi šťastných v čtenářské komunitě časopisu \"Kerrang!\"\". David Knight napsal \"neslyšel jsem lepší riff v taneční skladbě aniž bych ho musel hledat\", ale popsal, že remixy vydané spolu se singlem jsou \"absolutně hrozné\". Singl byl vybrán dne 12. ledna 2009 jako \"Single of the Week\" britskými tabloidnými novinami \"Daily Star\".\n\nHudební video pro singl „Showdown“ režíroval Nick Bartleet. Bylo vydáno dne 12. prosince 2008 přes MySpaceTV. Hudební video bylo původně určeno pouze pro internet, ale později se dostalo do seznamu televize MTV Dance.\n\nVideo čerpá z boje psů a zaměřuje se na bojovou scénu, kde jsou ale psi nahrazena dvěma mladými ženami a kulminuje když na konci videa se vrací jedna z žen. Ve videu jsou zobrazeny i kontroverzní záběry, kde jsou ženy zavřené v klecích a muži hrají v závěru bitev hazardní hry, což přispělo k Knightově hodnocení jako vysoce problematickou píseň. Některé scény jsou porovnávány se scénami ve filmu \"Fight Club\", což také přiznal i režisér Bartleet.\n\nDne ​​24. prosince 2008, krátce před vydáním hudebního videa ke skladbě „Showdown“, představila skupina Pendulum, videohru na téma \"Space Invaders\" na své oficiální webové stránce. Tato videohra měla dále propagovat singl „Showdown“. Získáváním čím většího počtu bodů hráči, kteří uvedli své osobní údaje, mohli odemknout tím více z Live at Brixton Academy verze skladby „Showdown“. Také měli šanci vyhrát oficiální zarámovaný zlatou desku alba \"In Silico\".\n\nHra byla upravenou verzí hry \"Space Invaders\", ve které jsou ale vetřelci nahrazeni různobarevnými logy alba \"In Silico\" a překážky jsou nahrazeny páry písmen názvu skupiny. Hráči mají tři životy a musí nahrát co nejvíce bodů, a to nejlepší skóre je zapsáno do tabulky. Během hraní je hrána album verze skladby „Showdown“.\n\nSingl „Showdown“ byl poprvé vydán dne 5. ledna přes více internetových hudebních obchodů jako 7digital, Amazon.com a iTunes. Spolu s albovou verzí a verzí radio edit, balíček ke stažení obsahoval i koncertní nahrávku a několik remixů od několika interpretů. Singl byl později dne 9. února 2009 vydán přes vydavatelství Warner Music UK na 12 \" obrazovém disku, na kterém se nacházela albové verze a remix od Excision.\n\n„Showdown“ se nachází na albu \"In Silico\" jako úvodní skladba. Byla také prvním vydaným singlem z alba \"In SILC\", na obalu kterého není v popředí zobrazeno logo alba, ačkoli logo je viditelné na basovém bubnu v pozadí.\n\n„Showdown“ byla hrána jako druhá skladba na koncertě v Brixton Academy v prosinci 2008, z něhož vznikl i koncertní album \"\", který byl vydán dne 12. června 2009. Skladba „Showdown“ byla hrána také na Festivalu Glastonbury v roce 2009 a na dalších akcích jako Nova Rock, Sziget Festival, INmusic Festival či Download Festival.\n\nToto jsou hlavní formáty a související seznamy skladeb singlu „Showdown“, kterou složil a produkoval Rob Swire.\n\nMusic download\n\n12\" vinylový obrazový disk\n\nNa skladbě „Showdown“ účinkovali:\n\nPendulum:\nDalší hudebníci:\n\nHudební video pro „Showdown“ vytvořili:\n\n\n"}
{"id": "1111169", "url": "https://cs.wikipedia.org/wiki?curid=1111169", "title": "Občina Ljubno", "text": "Občina Ljubno\n\nObčina Ljubno je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 9 sídel, její rozloha je 78,9 km² a k 1. lednu 2017 zde žilo 2 572 obyvatel. Správním střediskem občiny je Ljubno ob Savinji.\n\nObčina se dělí na sídla: Juvanje, Ljubno ob Savinji, Meliše, Okonina, Planina, Primož pri Ljubnem, Radmirje, Savina, Ter.\n\n\n"}
{"id": "1111171", "url": "https://cs.wikipedia.org/wiki?curid=1111171", "title": "Baščaršija", "text": "Baščaršija\n\nBaščaršija v centru Sarajeva je starý bazar z osmanských dob a hlavní turistické lákadlo města. Čtvrť vznikla v druhé polovině 15. století, když Isa-beg Ishaković zakládal město Sarajevo. Pojmenování Baščaršija vychází ze slov baš – hlavní a čaršija – tržiště. Nachází se zde několik vzácných staveb, například mešita a bezistan Gazi Husrev-bega, Morića han a Hodinová věž.\n\nČtvrť byla založena v roce 1462 jako obchodní centrum nově vznikajícího města Sarajeva. O něco později Isa-beg Isaković nechal postavit dřevěný most na místě dnešního Latinského, protože většina obyvatel žila na levém břehu řeky Miljacky. Další, kdo zvelebil celou čtvrť, byl Gazi Husrev-beg, který v 16. století nechal postavit mešitu, medresu, knihovnu, hostinec (han), bezistan (krytý trh), hodinovou věž, lázně aj. V tehdejší době bylo Sarajevo jedno z nejdůležitějších obchodních center na Balkáně (odhaduje se, že mělo asi 12 000 obchodů a dílen). Slávu Sarajeva však rázně ukončil princ Evžen Savojský v roce 1697, když město dobyl a vyplenil. V 19. století pak více jak polovina Starého města shořela a zůstalo pouze jádro Baščaršije.\n\nPo druhé světové válce byla obnova a rozvoj starého tržiště předmětem společenské debaty, která probíhala v letech 1955–1975. Modernizační trendy, které spočívaly v možnosti celou původní tureckou čtvrť zbořit, však nakonec byly zamítnuty poté, co byl zdůrazněn turistický potenciál místa. Původní stavby v Baščaršiji byly podle návrhu, který město Sarajevo přijalo roku 1975 obnoveny, a některé další byly vybudovány podle původních návrhů.\n\nDnes se v Baščaršiji nachází celá řada obchodů, řemeslnických dílen, restaurací a kaváren.\n"}
{"id": "1111175", "url": "https://cs.wikipedia.org/wiki?curid=1111175", "title": "Kris", "text": "Kris\n\nKris je dýka pocházející z ostrova Jáva a rozšířená po celé jihovýchodní Asii. Čepel (\"bilah\") bývá zpravidla asymetricky zvlněná (existují však i rovné krisy), u rukojeti výrazně rozšířená jako opora a dlouhá 30–40 cm.\n\nDýka je vykována z několika vrstev obyčejného i meteoritického železa: meteoritický kov je díky obsahu niklu tmavší a vytváří na povrchu čepele unikátní kresbu nazývanou \"pamor\". Rukojeť (\"hulu\") bývá dřevěná, kostěná nebo ze slonoviny a bohatě vyřezávaná, často mívá tvar stylizované lidské postavy. Pochva (\"warangka\") je dřevěná a vykládaná kovem; u nejdražších exemplářů zlatem. Zbraň se nosí uvázaná vzadu za pasem sarongu.\n\nKris neslouží jen jako osobní zbraň, ale také jako talisman a výraz společenského postavení. V tradičních představách Malajců je obdařen nadpřirozenou silou, proto má jeho zdobení náboženský význam.\n\nZacházení s krisem je spojeno s mnoha rituály, jako je například pravidelné omývání zbraně citronovou šťávou. Předává se v rodině jako vzácné dědictví (\"pusaka\"), výrobci krisů tvoří uzavřenou společnost, která chrání svá tajemství. Krisy se objevují už na basreliéfech v chrámu Prambanan, vybudovaném v 9. století. V legendách se hovoří o kouzelném krisu jménem \"Taming Sari\", který vlastnil hrdina Hang Tuah, admirál z Malakky. Kris je pokládán za tradiční malajský národní symbol, ve státním znaku Malajsie je vyobrazeno pět krisů představujících pět původních států.\n\nV roce 2005 vyvolal skandál malajsijský ministr Hishammuddin Hussein, když při svém projevu touto dýkou mával, což bylo vnímáno jako provokace vůči čínské menšině. V roce 2008 zařadilo UNESCO kris na seznam Mistrovská díla ústního a nehmotného dědictví lidstva.\n\n"}
{"id": "1111176", "url": "https://cs.wikipedia.org/wiki?curid=1111176", "title": "Římskokatolická farnost Mladá Vožice", "text": "Římskokatolická farnost Mladá Vožice\n\nŘímskokatolická farnost Mladá Vožice je územním společenstvím římských katolíků v rámci táborského vikariátu českobudějovické diecéze.\n\nPlebánie v Mladé Vožici je poprvé písemně doložena v roce 1355. Současný farní kostel sv. Martina byl vystavěn roku 1581 na místě kostela staršího. Kostel tehdy (až do roku 1624) sloužil protestantské bohoslužbě. Od roku 1650 jsou vedeny matriky. Roku 1794 byl zchátralý chrám ze 16. století přestavěn v barokním slohu. Roku 1874 byla místní farnost povýšena na děkanství (tento titul není v současnosti používán).\n\nV přifařené obci Radvanov byl v 60. letech 20. století zřízen charitní domov, v němž byli internováni někteří z československých biskupů (např. Štěpán Trochta) a jiných církevních hodnostářů. Již po pádu komunismu zde prožil závěr života opat premonstrátského kláštera v Nové Říši na Moravě, Rmus.D. Augustin Machalka, O.Praem.\nFarnost Mladá Vožice je dodnes obsazována sídelním duchovním správcem, který je navíc administrátorem ex currendo ve farnostech Hlasivo, Nová Ves, Smilovy Hory, Šebířov a Vrcholtovice.\n\n"}
{"id": "1111181", "url": "https://cs.wikipedia.org/wiki?curid=1111181", "title": "Adolf Beer", "text": "Adolf Beer\n\nAdolf Beer (24. nebo 27. února 1831 Luschitz – 7. května 1902 Hamburg) byl český obecní politik a sionista německé a židovské národnosti z Bíliny, v 2. polovině 19. století městský pokladník v Bílině.\n\nPocházel z židovské rodiny z Prostějova. V mládí ho ovlivňovali místní židovští intelektuálové (lékař Gideon Brecher a rabín Hirsch Bar Fessel), později se ale židovské víry vzdal. Studoval prostějovské gymnázium. Podle jiného zdroje ale studoval na gymnáziu v Prešpurku a Budapešti. Studoval na Berlínské univerzitě, Univerzitě v Heidelbergu, Karlo-Ferdinandově univerzitě v Praze a Vídeňské univerzitě. Získal titul doktora. Od roku 1853 pracoval jako učitel dějepisu na střední škole v Černovicích. Zde setrval do roku 1857. Později vyučoval v Praze a Vídni. Později působil jako docent historie na právnické fakultě ve Velkém Varadínu a jako profesor historie na Obchodní akademii ve Vídni, na které setrval po dobu deseti let. V roce 1868 se stal profesorem Vídeňské technické univerzity. Napsal více než deset knih o dějinách a řadu článků.\n\nZapojil se i do veřejného a politického života. Od roku 1871 byl mimořádným členem rakouské akademie věd od roku 1873 jejím členem-korespondentem. Podnikl studijní cesty do Amsterdamu, Berlína, Kodaně, Londýna a Paříže. Roku 1864 ho Leopold Hasner von Artha povolal do státní školské rady. Byl poradcem ministra pro tematiku středního a vyššího školství. Podílel se na tvorbě školského zákona roku 1869 a na reformě rakouských reálných škol. V roce 1870 z ministerstva odešel a vrátil se na na technickou vysokou školu ve Vídni. ´\nByl poslancem Říšské rady (celostátního parlamentu), kam usedl v prvních přímých volbách roku 1873 za městskou kurii, obvod Šternberk, Uničov atd. Uvádí se tehdy jako dvorní rada a profesor na Vysoké škole technické ve Vídni, bytem Vídeň. Parlamentní křeslo obhájil ve volbách roku 1879, volbách roku 1885 a volbách roku 1891.\n\nZastupoval tzv. Ústavní stranu, která byla liberálně, provídeňsky a centralisticky orientována. Na Říšské radě se v říjnu 1879 uvádí jako člen staroněmeckého Klubu liberálů (\" Club der Liberalen\"). Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen za klub Sjednocená německá levice.\n\nPo odchodu ze sněmovny byl jmenován do Panské sněmovny (horní, nevolená, komora Říšské rady).\n\nV roce 1893, když padla vláda Eduarda Taaffeho, byl mezi kandidáty na ministra školství, ale do funkce nakonec neusedl. Zemřel v květnu 1902.\n"}
{"id": "1111182", "url": "https://cs.wikipedia.org/wiki?curid=1111182", "title": "Křížová cesta (Suchý Důl)", "text": "Křížová cesta (Suchý Důl)\n\nKřížová cesta v Suchém Dole se nachází u obce Suchý Důl v Ticháčkově lese přibližně 1,5 kilometrů východně od centra Police nad Metují v Kladském pomezí.\nV roce 1893 bylo započato se stavbou křížové cesty kolem lesa a růžencových schodů z kamene. Cestu tvoří čtrnáct zastavení v podobě kapliček osazených litinovými reliéfy s propracovanými detaily a natřenými nahnědo.\n\nKřížová cesta končí poblíž Ticháčkovy kaple Panny Marie Růžencové, vybudované v letech 2011–2012. Stavba této kaple byla z převážné části financována z výtěžku veřejné sbírky, po požáru kaple původní v roce 2010 (v podobě z roku 1897 s původním zvonem a uvnitř novou sochou Panny Marie s růžencem). Znovu posvěcena byla dne 8. července 2012 panem kardinálem Dominikem Dukou, za účasti věřících, zástupců státní správy a široké veřejnosti. Původní zelená kaplička byla postavena již roku 1897 z darů poutníků na místě zjevení Panny Marie v letech 1892–1895, které údajně měla tehdy čtrnáctiletá Kristina Ringlová.První zjevení se tam odehrálo na sv. Vavřince 10. srpna roku 1892.\nStejné litinové reliéfy se nacházejí v Rokoli, kde jsou reliéfy natřené bíle a svatozáře na nich zlatě, a ve Studánce, kde mají namodralé pozadí a postavy barvy bronzové.\n\nKaple je vzdálena 333 m od Kaple Panny Marie Lurdské.\n\nJednotlivá zastavení suchodolské křížové cesty\n\n"}
{"id": "1111183", "url": "https://cs.wikipedia.org/wiki?curid=1111183", "title": "Július Nosko", "text": "Július Nosko\n\nJúlius Nosko (8. červen 1907, Tisovec – 5. září 1986, Praha) byl důstojník československé a slovenské armády podílející se podstatnou měrou na přípravě Slovenského národního povstání, náčelník štábu povstalecké armády.\n\nV letech 1922–1926 navštěvoval Vyšší hospodářskou školu v Košicích, kde maturoval s vyznamenáním, což mu dávalo předpoklad pokračovat ve studiu na vysoké zemědělské škole. Jelikož od rodičů nemohl žádat další finanční prostředky, rozhodl se pokračoval ve studiu na Vojenské akademii v Hranicích na Moravě. Po skončení studia dne 29. července 1928 byl slavnostně vyřazen.\n\nDne 1. října 1928 nastoupil do aplikační školy jezdectva v Pardubicích. V červenci 1929 nastoupil na 4 roky do jezdeckého pluku č. 4 v Klatovech. Dne 30. září 1930 byl v rámci pluku přemístěn do Dobřan, kde se seznámil se svou manželkou Annou, se kterou se v roce 1936 oženil. Manželka ho i v budoucnu ochotně následovala po všech jeho vojenských působištích. V roce 1932 byl povýšen na nadporučíka a převelen na Podkarpatskou Rus. Toho roku také nastoupil jako frekventant do jezdecké školy při Vojenském jezdeckém učilišti, kterou ukončil jako nejlepší posluchač v ročníku. Po návratu k jednotce do Podkarpatské Rusi se nakazil malárií a musel být hospitalizován. V následujících letech ještě několikrát změnil působiště, ale od května 1938 působil v Banské Bytrici. Po vzniku Slovenské republiky neviděl své postavení jako evangelík, který má za manželku Češku, příznivě. I přesto se 23. března 1939 hlásil na nově vytvořeném Ministerstvu národní obrany v Bratislavě do slovenské armády. Po reorganizaci jednotek ve slovenské armádě se stal kapitán Nosko přednostou zpravodajského oddělení 2. pěší divize v Banské Bystrici. Tam se opět setkal s Janem Golianem a byl zapojen do odboje.\n\nPo napadení SSSR Německem odešel na východní frontu, jako příslušník Rychlé divize. Účastnil se bitvy o Lypovec. Byl vyslán na stáž k německé 6. armádě do Charkova. V roce 1943 byl vyslán na Ukrajinu jako náčelník štábu zajišťovací divize. Cestou dostal od Goliana instrukce, aby se nepřidával k tamním partyzánům, ale vrátil se zpět, kde byl více potřebný. Později byl stažen, pro údajnou nemoc na Slovensko. Zde se začal zapojovat do povstaleckých příprav na ozbrojené vystoupení proti Německu. Stal se členem Golianova štábu, od 1. května 1944 jako náčelník štábu vojenského ústředí ilegální SNR pro přípravu povstání.\n\nV prvních dnech povstání, byl 4. září 1944 Nosko jmenován náčelníkem štábu Velitelství 1. československé armády na Slovensku a do příchodu generála Viesta 7. října 1944 i zástupcem velitele.\n\nPo ústupu povstalců do hor a přechodu 1. československé armády na Slovensku na partyzánský způsob boje ustupoval přes Nízké Tatry a Slovenské rudohoří, kde se připojil ke zbytku skupiny Prvosenka, která se vytvořila z příslušníků 2. taktické skupiny. V lednu 1945 prošel s touto jednotkou frontu. Generál Svoboda ho na požádání SNR pověřil vedením komise na prověřování důstojníků, kteří přicházeli k sboru z osvobozených území. Po soustředění 2. československé paradesantní brigády v Kežmarku v březnu 1945 se stal zástupcem velitele brigády plukovníka Vladimíra Přikryla. V Kežmarku byl veden intenzivní výcvik brigády, aby se mohla zúčastnit bojů na Moravě. Tento záměr se pro nedostatek výzbroje a materiálu nakonec neuskutečnil.\n\nPo osvobození byla z 2. paradesantní brigády utvořena 2. pěší divize s operační oblastí na středním Slovensku. Július Nosko se stal jejím prvním velitelem. S platností od 28. října 1946 byl Nosko povýšen na brigádního generála. 24. července 1947 byl jmenován do funkce velitele jednotky Teplice. Pod jeho vedením byly na Slovensku vedeny boje proti banderovcům. Dne 1. prosince 1947 byl přeložen do Prahy na Vysokou školu války jako náčelník oddělení generálního štábu. Od 1. srpna 1947 do 25. ledna 1953 byl náčelníkem vševojskové fakulty na Vysokém vojenském učilišti a poté Vojenské akademii v Praze. 31. ledna 1953 byl však bez jakýchkoli důvodů propuštěn z armády do zálohy.\n\nTehdy se opět vrátil ke svému původnímu povolání zootechnika a zůstal bydlet v Dobřanech. V roce 1966 byl rehabilitován. Od 1. června 1968 do 30. dubna 1970 byl v činné službě jako člen rehabilitační komise při Ministerstvu národní obrany v Praze. Dne 1. května 1970 byl přeložen do zálohy. Zemřel v Praze 5. září 1986.\nAutor básní, článků a studií a samostatné práce o úloze povstalecké armády v Slovenském národním povstání. Psal i pod pseudonymem Julka Tis. Věnoval se turistice, gymnastice a lyžování, pravidelný účastník Bílé stopy SNP.\n\nJúlius Nosko byl autorem prací:\n\n\n"}
{"id": "1111185", "url": "https://cs.wikipedia.org/wiki?curid=1111185", "title": "Petr Rudolf Manoušek", "text": "Petr Rudolf Manoušek\n\nPetr Rudolf Manoušek (* 5. května 1957 Praha) je český zvonař, restaurátor zvonů, od roku 1988 vedoucí dílny rodiny Manoušků (Zvonařství Manoušek), soudní znalec specializovaný na kampanologii.\n\nNarodil se ve zvonařské rodině, Rudolfovi (synu Rudolfa staršího) a Květě Manouškovým. V roce 1976 absolvoval Střední uměleckoprůmyslovou školu a začínal v dílně svého otce na Zbraslavi, kterou v roce 1988 převzal. Do nečekaných potíží se dostala při povodních v r. 2002, kdy byla zvonárna zcela zatopena a její činnost na Zbraslavi se již nepodařilo obnovit. Petr Manoušek mezitím externě pracuje v několika jiných evropských zvonárnách, zejména v holandské Royal Eijsbouts v Astenu. Zde se v r. 2006 se podílel na odlití největšího zvonu světa, který se při zvonění rozhoupává. Japonský zvon o hmotnosti přes 36 tun, zavěšený u města Gotenba na ostrově Honšú vyzvání denné při západu slunce.\n\nDílna Manoušků za dobu své existence vyrobila a zrestaurovala několik tisíc zvonů, podílela se mj. na opravě pražské loretánské zvonkohry nebo pořízení nového srdce pro největší český zvon Zikmund. V restaurovaném domě bude od září 2020 otevřeno soukromé muzeum zvonařství a historie rodiny Manoušků.\n\nPro město Praha v rámci projektu Evropské město kultury v roce 2000 sestavila Pražskou mobilní zvonohru s 57 zvony. Ta je v současné době přímo v jejich majetku poté, co město Praha odstoupilo od ústní dohody. Kvůli nutnosti vrátit vyplacené zálohy nakonec Manouškovi museli prodat svůj rodinný dům.\n\n\n"}
{"id": "1111188", "url": "https://cs.wikipedia.org/wiki?curid=1111188", "title": "Křížová cesta (Studánka)", "text": "Křížová cesta (Studánka)\n\nKřížová cesta ve Studánce se nachází přibližně 800 metrů východně od obce Chábory v okrese Rychnov nad Kněžnou v katastru obce Domašín.\n\nKřížová cesta byla postavena z iniciativy kaplana Pavla Rozínka ze zámku Skalka a vysvěcena byla roku 1904 děkanem domašínským. Tvoří ji čtrnáct zastavení v podobě kamenných kapliček. Cesta vede lesem, nad srázem nad potokem vytékajícím ze studánky, a končí sestupem k Božímu hrobu, který byl vysvěcen roku 1905 a ve kterém je osazen kámen ze zaniklého hradu v Cháborech. Na všech čtrnácti zastaveních jsou osazeny litinové reliéfy s propracovanými detaily, mají namodralé pozadí, postavy jsou barvy bronzové.\nStejné litinové reliéfy se nacházejí v Rokoli, kde jsou jsou reliéfy natřené bíle a svatozáře na nich zlatě, a v Suchém Dole u Police nad Metují, kde jsou reliéfy natřené nahnědo.\n\nV roce 1699 ve Studánce v lese Včelný podle pověsti došlo k zázračnému uzdravení slepého dobrušského sládka Jana Tmeje. Léčivost vody byla poté odborně zkoumána a v roce 1741 byly její blahodárné účinky na zdraví potvrzeny lékařskou komisí. Od té doby byla Studánka vyhledávaným poutním místem. Ještě v 18. století lázně zanikly, ale na počátku 19. století byly obnoveny. Definitivně zanikly ve 30. letech 20. století, roku 1950 byla zrušena hospoda sloužící k občerstvení poutníků.\nKaple Panny Marie byla postavena roku 1755 na místě dřevěného přístřešku, který přibližně od roku 1699 chránil pramen. Vystavěli ji opočenští Colloredo-Mansfeldové jako zděnou stavbu. O pět let později u ní byla postavena socha svatého Jana Nepomuckého. Roku 1854 byla kaple přestavěna, poté roku 1902 opět přestavěna jako zděná klasicistní kaple.\n\n\n\n"}
{"id": "1111192", "url": "https://cs.wikipedia.org/wiki?curid=1111192", "title": "Santa Lucia Range", "text": "Santa Lucia Range\n\nSanta Lucia Range () je horské pásmo v Kalifornii, ve Spojených státech amerických. Leží v jihozápadní části Kalifornie, při pobřeží Tichého oceánu, v Monterey County a San Luis Obispo County.\nNejvyšší vrchol \"Junipero Serra Peak\" má výšku 1 787 m.\nSanta Lucia Range je součástí Kalifornského pobřežního pásma. Hlavní horninou pohoří je druhohorní granit.\n\nPohoří se rozkládá ze severozápadu od města Monterrey směrem na jihovýchod podél Tichého oceánu až k řece \"Cuyama River\" a vodní nádrži \"Twitchell\". Má délku více než 160 km a maximální šířku do 50 km.\n\nPodél pobřeží prochází slavná kalifornská silnice California State Route 1. Nejvyšší horou pohoří je s výškou 1 787 m \"Junipero Serra Peak\". Leží v západní části Santa Lucia Range. Jižně od něj dominuje pobřežní části \"Cone Peak\" (1 571 m). Odtud se směrem na východ výška pohoří snižuje. V blízkosti známého sídla Hearst Castle vystupuje nad okolní vrcholy \"Pine Mountain\" (1 095 m).\n\nZápadní část pohoří při Tichém oceánu je více vlhká. Rostou zde především sekvoje vždyzelené, douglasky tisolisté, planiky menziesové a místní endemické jedle kalifornské a cypřiše. V nejvyšších polohách rostou jedle ojíněné. Východní strana pohoří je sušší, dominují křoviny, dále borovice (borovice coulterova a pinus sabiniana) a řídké dubové porosty.\n\nFaunu pohoří tvoří jelenci černoocasí, medvědi hnědí, pumy americké, na pobřeží lze vidět lachtany kalifornské a podél pobřeží migrují plejtvákovci šedí.\n"}
{"id": "1111193", "url": "https://cs.wikipedia.org/wiki?curid=1111193", "title": "Občina Podčetrtek", "text": "Občina Podčetrtek\n\nObčina Podčetrtek je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 26 sídel, její rozloha je 60,6 km² a k 1. lednu 2017 zde žilo 3 353 obyvatel. Správním střediskem občiny je městys Podčetrtek.\n\nObčina se dělí na sídla: Brezovec pri Polju, Cmereška Gorca, Golobinjek ob Sotli, Gostinca, Imeno, Imenska Gorca, Jerčin, Lastnič, Nezbiše, Olimje, Pecelj, Podčetrtek, Polje ob Sotli, Prelasko, Pristava pri Lesičnem, Pristava pri Mestinju, Roginska Gorca, Rudnica, Sedlarjevo, Sela, Sodna vas, Sveta Ema, Verače, Vidovica, Virštanj, Vonarje.\n\nSousedními občinami jsou: Rogaška Slatina na severu, Šmarje pri Jelšah na severozápadě, Šentjur na západě, Kozje na jihozápadě a Bistrica ob Sotli na jihu. Na východě hraničí s Chorvatskem, přičemž hranici tvoří řeka Sotla.\n\n\n"}
{"id": "1111195", "url": "https://cs.wikipedia.org/wiki?curid=1111195", "title": "Chobotnice velká", "text": "Chobotnice velká\n\nChobotnice velká (\"Enteroctopus dofleini\") je druh měkkýše z čeledi chobotnicovití. Spolu s krakaticemi patří k největším měkkýšům a největším a nejinteligentnějším bezobratlovcům. Žije ve větších hloubkách. Ve starověku a středověku existovalo mnoho legend o tom, jak tato chobotnice napadla loď.\n\nChobotnice velká narůstá do délky 3-5 metrů a váží 10-50 kg. Rekordní jedinec měl však údajně rozpětí chapadel 9,8 metru a vážil až 272 kg. Plazí se po dně pomocí dlouhých chapadel, která jsou pokrytá přísavkami. Úkryt vyhledává v korálech, pod balvany a v puklinách. Dožívá se 4 roků.\n\nŽije na severním okraji Tichého oceánu, od Japonska po Aleutské ostrovy a jižně po Kalifornii.\n\nV ohrožení mění barvu nebo vypustí oblak „inkoustu“, který ji zahalí. Mladí jedinci si vyhrabávají díry pod kameny, v písku nebo ve štěrku, kde nacházejí útočiště před predátory (např. před tuleni, mořskými vydrami, žraloky nebo velkými rybami).\n\nChobotnice velká loví potravu hlavně v noci. Živí se především kraby a humry, jakož i jinými korýši a měkkýši, menšími chobotnicemi a rybami. Potravu často konzumuje ve svém úkrytu, přičemž prázdné schránky a jiné nestrávené zbytky kořisti hromadí před vchodem.\n\nChobotnice žijí většinou samotářský život, s výjimkou období rozmnožování. Samec dopraví balík spermií, dlouhý až jeden metr, do plášťové dutiny samice pomocí speciálně modifikovaného chapadla. Samice klade tisíce vajíček do děr na dně a hlídá je až do vylíhnutí, což trvá 5 až 8 měsíců (v závislosti na teplotě vody). Ustavičně je zalévá proudem vody ze svého sifonu a čistí je chapadly od parazitů. Po celou dobu líhnutí nepřijímá potravu a krátce po narození potomstva uhyne.\n\nPři líhnutí jim matka pomáhá dostat se ven z díry, odkud plavou k hladině. První měsíce svého života stráví mezi planktonem na hladině. Pak se přesouvají ke dnu.\n\n\n"}
{"id": "1111200", "url": "https://cs.wikipedia.org/wiki?curid=1111200", "title": "Vojenská politická akademie Klementa Gottwalda", "text": "Vojenská politická akademie Klementa Gottwalda\n\nVojenská politická akademie Klementa Gottwalda (zkratka VPA KG, v letech 1972-1974 pod názvem \"Vojenská politická akademie (v Bratislavě)\") byla vojenská politická škola v Bratislavě v letech 1972-1989. Po sametové revoluci byla přejmenována na Vysokou vojenskou pedagogickou školu (VVPŠ). Studoval na ní například ministr školství ČR Marcel Chládek.\n\nPo zrušení Vojenské politické akademie Klementa Gottwalda v Praze vznikla dnem 1. září 1969 tzv. společenskovědní fakulta v Bratislavě, tvořící součást brněnské Vojenské akademie Antonína Zápotockého. Dnem 31. srpna 1972 byla uvedená fakulta zrušena a na jejím základě 1. září 1972 vznikla Vojenská politická akademie v Bratislavě, která měla fakulty: vojensko-politickou, vojensko-pedagogickou a Vysokou vojenskou politickou školu. V roce 1974 byl škole udělen čestný název \"Klementa Gottwalda\". K 1. září 1979 došlo ke zrušení Vysoké vojenské politické školy a přejmenování dosavadní vojensko-politické a vojensko-pedagogické fakulty na vojenskopolitickou fakultu vysokoškolské přípravy a vojenskopolitickou fakultu postgraduální přípravy. Vojenská politická akademie Klementa Gottwalda (VPA KG) v Bratislavě zanikla 31. prosince 1989. \n\nVPA KG připravovala kádry pro výkon základních funkcí v politickém aparátu z řad absolventů RDS, DDS, VSOŠ s praxí, absolventů VG JZ bez praxe. Od roku 1980 také z řad absolventů civilních středních škol, ve vojenskopolitické studiu v době trvání 4 let a kádry pro výkon vyšších funkcí v politickém aparátu z řad důstojníků - absolventů fakulty vojensko-politické vysokoškolské přípravy VPA KG a i absolventů VVS druhů vojsk a služeb v postgraduálním studiu v době trvání 3 let. \n\nV rámci školy existovaly katedry: taktiky a operačního umění, marxisticko-leninské filozofie, politické ekonomie, vědeckého komunismu, stranicko-politické práce, pedagogiky a psychologie (na přelomu 70. a 80. let se rozdělila na dvě samostatné katedry), dějin mezinárodního dělnického a komunistického hnutí a SSSR, dějin KSČ a ČSSR, dějin válek a vojenského umění, kultury, jazyků a tělesné výchovy.\n\nNáčelníkem akademie po celou dobu její existence byl PhDr. Jiří Reindl, CSc. (Nejdříve plk. GST., Od 1. října 1972 genmjr. a od 1. května 1980 genpor.). Archivní fond VPA KG je uložen ve Vojenském archivu v Trnavě.\n\nV současnosti roli vojenské vysoké školy na Slovensku plní Akademie ozbrojených sil generála Milana Rastislava Štefánika v Liptovském Mikuláši.\n"}
{"id": "1111204", "url": "https://cs.wikipedia.org/wiki?curid=1111204", "title": "Nahovětvec dvoudomý", "text": "Nahovětvec dvoudomý\n\nNahovětvec dvoudomý (\"Gymnocladus dioicus\") je statný, listnatý, opadavý strom s neobvyklým habitem. Je jediný druh rodu nahovětvec, který má původ v Severní Americe (ve Spojených státech amerických a v Kanadě). Ostatní čtyři druhy rodu pocházejí z jižní Asie.\n\nDo Evropy byl přivezen již v roce 1748, v Čechách byl jako exotická dřevina prvně vysázen v Královské oboře v Praze roku 1844.\n\nStrom potřebuje pro zdárný vývoj výživné, hluboké, vlhké, hlinité půdy a dostatek světla. Ve své domovině se proto často objevuje na záplavových územích, toleruje však i mělké kamenité a písčité alkalické půdy, je hojnější na teplých stanovištích. Nesnese však zastínění a proto roste obvykle na okrajích lesů nebo na lesních pasekách. Stromy rostou pomalu a dožívají se za dobrých podmínek i 100 let. Je tolerantní k městskému znečištění i zasolení půdy. Neprospívá mu však uzavření okolního prostoru dlažbou nebo asfaltem, které ztěžuje vsakování vody. Proti mrazu je otužilý, namrzá jen v drsných horských polohách.\n\nObvykle jsou stromy se samičími a stromy se samčími květy, jen výjimečně se vyskytují i stromy mnohomanželné. Protože v přírodě někdy rostou v blízkosti pouze jedinci stejného pohlaví, jsou občas problémy s tvorbou semen.\n\nVe srovnání s ostatními listnatými stromy má velmi krátké vegetační období. Listy se začínají rozvíjet pozdě na jaře a časně z podzimu již opadávají. Větve jsou bez listů více než půl roku (jsou nahé), odtud rodové jméno „nahovětvec“.\n\nStrom dorůstá do výšky 20 až 25 m a má šedou, hrubou, široce zbrázděnou kůru odlupující se v plátcích. Může růst jednotlivě nebo ve skupině, kdy se z jednoho rozložitého kořene vytvoří více kmenů. Koruna stromu je řídká a metlovitá, je tvořena tlustými, parožnatě se větvícími a jinak křivolakými větvemi. Letorosty jsou šedě ojíněné a poznamenané jizvami po listech. Listy raší pozdě, koncem května nebo počátkem června, bývají dlouhé 50 až 100 cm. Jsou dvakrát sudozpeřené, mají osm až čtrnáct párů krátce řapíčkatých lístků velkých 5 až 6 cm. Lístky jsou modrozelené, vejčité nebo eliptické a celokrajné; na podzim lístky nemění barvu a opadávají postupně.\n\nKvěty, velké asi 12 mm, se objevují současně s listy v květnu a červnu. Vyrůstají na dlouhých stopkách v koncových květenstvích dlouhých 10 až 30 cm, laty samčích květů bývají kratší a hustější. Jsou zelenobílé, kvetou zhruba měsíc a voní po citronech. Obvykle jsou stromy se samičími a stromy se samčími květy, opylují se větrem.\n\nPlod je až 10 až 25 cm dlouhý, plochý a tlustý dřevnatý lusk tmavě hnědé barvy. Obsahuje čtyři až sedm hnědých, okrouhlých a zmáčklých semen velkých 10 až 15 mm. Semena dozrávají v listopadu a lusky opadávají až na jaře. Jednou z mála možností jak se mohou rozšířit, je odplavení lusků povrchovou vodou. Starší stromy obvykle produkují množství kořenových výmladků, které je zapotřebí odstraňovat.\n\nStrom dobře ochraňuje své listy i semena přes poškozením. Před býložravci jsou listy i semena chráněna velkou koncentraci jedovatého alkaloidu cytisin, který při konzumaci může způsobit i smrt. Proti drobnými obratlovcům jsou semena zabezpečena v pevných dřevnatých luscích, které kritické zimní období přečkávají v korunách stromů.\n\nNahovětvec dvoudomý se používá se jako doplňková dřevina do parků, jako solitéra nebo na okraje porostu. Vyniká přes zimu i jaro svým zvláštním vzhledem bizarně pokroucených větví. Nejčastěji se vysazuje odrůda 'Variegatus', která dorůstá do výše 10 m a má výrazně tlusté větve.\n\nV minulosti bývala v době nouze ve Spojených státech jeho pražená semena používaná jako náhrada kávy, odtud domácí pojmenování „Coffeetree“ (kávový strom). Protože strom je většinu roku bez listů, v Kanadě jej také nazývají „Chicot“ (pahýl stromu).\n\nDruh se může množit pohlavně i vegetativně. Pohlavní rozmnožování je málokdy úspěšné, semena špatně klíčí. Výhodnější je přistoupit k vegetativnímu oddělováním ramet, je poměrně jednoduché odebírat kořenové oddělky.\n"}
{"id": "1111206", "url": "https://cs.wikipedia.org/wiki?curid=1111206", "title": "Josef Ganzwohl", "text": "Josef Ganzwohl\n\nJosef Ganzwohl (14. listopadu 1825 Slavkov u Brna – 21. března 1885 Uherské Hradiště) byl rakouský a český právník a politik z Moravy, v 2. polovině 19. století poslanec Říšské rady a Moravského zemského sněmu.\n\nProfesí byl notářem. Od roku 1859 žil v Uherském Hradišti. V letech 1864–1867 zasedal v městské radě. Podílel se na založení Čtenářského spolku.\nV zemských volbách v lednu 1867 byl zvolen na Moravský zemský sněm za kurii venkovských obcí, obvod Uherské Hradiště, Uherský Ostroh, Strážnice. Mandát obhájil v zemských volbách v březnu 1867, zemských volbách 1870, obou zemských volbách roku 1871. Roku 1872 byl zbaven mandátu, ale znovuzvolen 22. listopadu 1873.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí, obvod Uh. Hradiště, Holešov atd. Slib složil 21. ledna 1874. V roce 1873 se uvádí jako notář, bytem Uherské Hradiště.\n\nPoslanecký slib skládal v únoru 1867 v češtině. Patřil k Moravské národní straně (staročeské), na sklonku života se ale z politického života stáhl.\n\nZemřel v březnu 1885 po dlouhé nemoci ve věku 59 let. Pochován byl na hřbitově v Mařaticích.\n"}
{"id": "1111207", "url": "https://cs.wikipedia.org/wiki?curid=1111207", "title": "Benjamin Hornigold", "text": "Benjamin Hornigold\n\nBenjamin Hornigold (* 1680 Norfolk – 1719 Mexiko) také známý jako Ben Hornigold, byl anglický pirát v 18. století. Pirátem byl v letech 1715 až 1717, kdy přijal od krále Jiřího I. královský pardon za účelem aby lovil ostatní piráty, kteří pardon odmítli. Benjamin Hornigold zemřel v roce 1719 při hurikánu mezi Bahamami a Mexikem, když narazil na útes. \n\nRaný život Hornigolda není zmapován. Místo jeho narození v anglickém Norfolku je odvozeno od příjmení, které bylo v této oblasti rozšířené. Stál u zrodu Pirátské republiky, v jejímž čele stál společně s Henrym Jegginsem. Hornigold byl učitelem pro mnoho pirátů, především ale pro Edwarda Teache, známého jako Černovous. O jeho aktivitě pochází dokumenty z let 1713 - 1714, kdy Hornigold najal bojové lodě, aby přepadaly obchodní lodě vyslané Anglií a Španělskem do oblasti Baham. V roce 1717 ovládal Hornigold loď \"Ranger\", která byla nejozbrojenější lodí v karibském regionu, a kterou později ovládal Charles Vane. \n\nV květnu 1717 zaútočil Hornigold na ozbrojenou obchodní loď, která byla do Baham vyslána právě za účelem lovit piráty. Kapitán této lodi však uprchl a později nahlásil velikost Hornigoldovy flotily, tedy pěti lodí a více než 350 mužů.\n\nV tomtéž roce Hornigold vyplul společně se svoji posádkou přes Karibské moře a americký kontinent a snadno okradl spoustu obchodních lodí. Na jeho cestě zpět se mu povedlo zmocnit se bohaté a obrovské francouzské lodě jménem Dutch Flute, která měla 26 děl, což byla nejlepší Hornigoldova akce jako piráta, ale také jeho poslední. Poté přijal královský pardon.\n\nHornigold si počínal opatrně a během války o španělské dědictví neútočil na britské lodě, ale na španělské. Jeho pirátská kariéra pokračovala až do prosince 1717. Poté přišel další královský pardon a Hornigold se v lednu 1717 vydal do Kingstonu pro pardon. Byl zproštěn viny. Po příchodu Woodose Rogerse, který se stal guvernérem, tak spousta pirátů královský pardon odmítla či porušila. Hornigold, který pardon přijal, byl pověřen úkolem, aby lovil piráty kteří královský pardon porušili či odmítli. Jeho hlavním cílem byl Charles Vane, nikdy se mu ho však nepodařilo polapit, ačkoli zajal a nechal popravit například Steda Bonneta nebo Jacka Rackhama. V roce 1719 byl na obchodní plavbě do Mexika, za hurikánu se jeho loď rozbila o útes daleko od pevniny a utopil se s celou svojí posádkou.\n\n"}
{"id": "1111211", "url": "https://cs.wikipedia.org/wiki?curid=1111211", "title": "Drak sa vracia", "text": "Drak sa vracia\n\nDrak sa vracia je film slovenského režiséra Eduarda Grečnera z roku 1967. V \"Dějinách slovenské kinematografie\" je definován jako „příběh o lásce, nenávisti a hledání cesty z osamělosti“. Grečner však nebyl prvním autorem, který se pokusil novelu Dobroslava Chrobáka adaptovat na filmové plátno.\n\nDílo začíná čekáním Evy Hajnákovie na svého manžela Šimona Jariabka. Zatímco doma čeká, vzpomíná na minulost, ve které milovala Draka. Ten byl však obyvateli vesnice vyštvaný a Eva se provdala za Šimona. Právě její manžel ji vytrhne ze vzpomínání. Oznamuje jí, že se Drak vrací do vesnice. S jeho návratem nastává ve vesnici velký zmatek. Zanedlouho se zjistí, že v horách nad vesnicí, kde se pase stádo krav, vypukl požár. Hledá se dobrovolník, který by stádo zachránil. Drak to vidí jako možnost si očistit jméno u vesničanů a přihlásí se. Rychtář souhlasí, ale posílá s ním i Šimona Jariabka. Podaří se jim dobytek zachránit. Drak se smíří s vesničany a odpouští jim. V konečném důsledku získají Drak i Šimon lásku. Drak si přivedl milou z hor a Šimon konečně získal lásku manželky Evy. Na závěr se dozvídáme že celý příběh vyprávěla Eva svému vnukovi a ve vzpomínkách se vracela do bývalých časů. \n\n"}
{"id": "1111212", "url": "https://cs.wikipedia.org/wiki?curid=1111212", "title": "The Big Dig (Si-an)", "text": "The Big Dig (Si-an)\n\nThe Big Dig je název uměleckého, architektonického díla v Číně, v hlavním městě čínské provincie Šen-si, Si-anu. Autorem hříčky je německý zahradně-architektonický ateliér Topotek 1, samotné dílo navrhl Martin Cano. Projekt byl zahájen v roce 2010 a dokončen v roce 2011. Dílo bylo oceněno prvními cenami v soutěžích ve Wolfsburg, Tiergarten nebo Eberswalde. Projekt má mimo své pojetí vizuální a akustické hříčky stylizovaně představovat roli Číny jako zesilovače, říše, která je středobodem planety spojujícím ozvěny kulturních trendů z celého světa.\n\nDílo bylo připraveno pro Sianskou mezinárodní zahradnickou výstavu v roce 2011. Německé studio vytvořilo exponát který ztvárňuje „nekonečnou“ díru, nabízející vizuální a zvukovou cestu na vzdálená místa planety. The Big Dig, imaginárně naplňuje představy dětí, že lze prokopat díru na druhý konec světa.\n\nDeset metrů široký otvor v zemi je vytvořen jako betonová konstrukce pečlivě pokrytá umělým trávníkem, podobně jako veškeré okolí. Dílo je obklopeno oplocením ze skla. Zvukové smyčky v expozici přehrávají zvuky z jiných míst planety, což má představovat spojení otvorem s Argentinou, Švédskem, Německem a USA. Tato iluze je oceňována návštěvníky.\n"}
{"id": "1111215", "url": "https://cs.wikipedia.org/wiki?curid=1111215", "title": "Taschachhaus", "text": "Taschachhaus\n\nTaschachhaus je horská chata v rakouských Alpách. Je spravována sekcí Mnichov Německého alpského spolku. Postavena je na skalnatém svahu nad morénami ledovců Taschachferner a Sexegertenferner, které v současné době ustoupily vysoko nad úroveň chaty. Chata je v zimě i v létě východiskem na Wildspitze, nejvyšší horu Ötztalských Alp.\n\nChata nabízí 38 lůžek v pokojích a 87 lůžek ve společných noclehárnách. V zimě je otevřený vedlejší zimní domek bez obsluhy s 28 lůžky. Část domu s obsluhou je otevřena od poloviny června do poloviny září. Zimní domek je k dispozici všem příchozím v zimě a na jaře.\n\nPrvní ochranná turistická chatka byla postavena během dvou sezon 1873 - 1874 jako třetí horská chata spojených německých a rakouských alpských spolků. V letech 1898 - 1899 byl Taschachhaus nově postaven sekcí Frankfurt Německého alpského spolku. Modernizace a rozšíření chaty proběhlo dále v letech 1969, 1980 a 2005 - 2008. Samostatný samoobslužný domek pro zimní pobyt byl postaven roku 1999.\n\nChata Taschachhaus stojí ve výšce 2434 m n. m. v pohoří Ötztalské Alpy, v údolí potoka Taschachtalbach nad obcí Mittelberg v Tyrolsku v Rakousku.\n\nChata byla postavena nad soutokem ledovců na travnato-skalnaté plošině. V současnosti končí oba ledovce daleko nad chatou. Ledovec Taschachferner dlouze stéká zpod Wildspitze a Sexegertenfer se komplikovaně rozléhá v několika menších údolích pod Sexegertenspitze. Oba spojené ledovce sahaly v době výstavby chaty hluboko do údolí směrem pod dnešní stanici nákladní lanovky.\n\n\n\n\n\n"}
{"id": "1111218", "url": "https://cs.wikipedia.org/wiki?curid=1111218", "title": "Tony Esposito", "text": "Tony Esposito\n\nJméno a příjmení Tony Esposito v hovorové formě nese vícero osobností:\n\n"}
{"id": "1111222", "url": "https://cs.wikipedia.org/wiki?curid=1111222", "title": "Katolická univerzita Fu Jen", "text": "Katolická univerzita Fu Jen\n\nKatolická univerzita Fu Jen (čínsky: 輔仁大學) se nachází na Tchaj-wanu ve městě Nová Tchaj-pej. Byla založena roku 1925 Svatým stolcem v Pekingu, znovuzaložena v roce 1961 právě na Tchaj-wanu.\n\nFu Jen je nejstarší katolická a jezuitská univerzita v čínsko-mluvícím světě. Fu Jen je také jedinou univerzitou, která je hostitelem časopisu A&HCI v celé zemi.\n\n\n"}
{"id": "1111228", "url": "https://cs.wikipedia.org/wiki?curid=1111228", "title": "Alexandre Iddir", "text": "Alexandre Iddir\n\nAlexandre Iddir, (* 21. února 1991 ve Villepinte, Francie) je francouzský zápasník–judu.\n\nVyrůstal nedaleko Marseille ve Vitrolles, kde se od čtyř let věnoval judu pod vedením Bernarda Pugeta. Od roku 2009 žije v Paříži kam si ho trenéři stáhli do sportovního střediska mládeže (INSEP). Jeho současným klubem je FLAM 91, kde se připravuje pod vedením Baptisteho Leroye. Dříve spolupracoval s Christianem Chaumontem. V roce 2010 jeho sportovní kariéru přibrzdilo zranění zad v bederní oblasti, po kterém musel několik měsíců nosit speciální korzet. Ve francouzské seniorské reprezentaci se prosazuje od roku 2012 ve střední váze. V roce 2016 se kvalifikoval na olympijské hry v Riu. Jeho cestu pavoukem zastavil ve čtvrtfinále Japonec Mašú Bejkr, který ho po dvou minutách boje podrazil na zem technikou ko-soto-gari a nasadil osae-komi. V opravách neuspěl a obsadil 7. místo.\n\nAlexandre Iddir je pravoruký judista, jeho osobním technikou je seoi-nage a sode-curikomi-goši po vzoru legendárního Tošihika Kogy. Má jedno z nejkrásnějsích seoi-nage na současné judistické scéně. \n\n\n"}
{"id": "1111231", "url": "https://cs.wikipedia.org/wiki?curid=1111231", "title": "Kostel svatého Jakuba Staršího (Plesná)", "text": "Kostel svatého Jakuba Staršího (Plesná)\n\nKostel svatého Jakuba Staršího ve Staré Plesné je sakrální památka na území města Ostravy, městského obvodu Plesná. Od roku 1964 je chráněn jako kulturní památka.\n\nJedná se o barokní stavbu z let 1783–1787 postavenou nákladem patrona a majitele dobroslavického panství, hraběte Wengerského z Ungerschützu za vydatné pomoci občanů všech obcí farnosti. Na návrší nad místem, kde kdysi stával původní filiální dřevěný kostel nejspíš ze 13. století, který ale vyhořel, byla na jeho památku vystavěna zděná kaple s hrobkou rytířů Czaderských.\n\nOkolí kostela zdobí (kromě výše zmíněné kaple) další čtyři kapličky a fara, které jsou vystavěné ve stejném slohu a ve stejné barevnosti jako kostel. Nad kostelem se nachází parkoviště, za kterým je hřbitov.\n\n\n"}
{"id": "1111233", "url": "https://cs.wikipedia.org/wiki?curid=1111233", "title": "Křížová cesta (Temný Důl)", "text": "Křížová cesta (Temný Důl)\n\nKřížová cesta v Temném Dole vede z vesnice Temný Důl (části obce Horní Maršov) na Starou horu ve východních Krkonoších. Vychází 200 metrů od infocentra Veselý výlet (před rokem 1952 někdejší ženský klášter) a prochází osadou Stará Hora, která je jedním z nejzachovalejších souborů lidové architektury Krkonoš s řadou původních horských chalup.\n\nKřížová cesta byla postavena roku 1854. Tvoří ji čtrnáct kamenných kapliček s výmalbou. Cesta vede kolem Kaple svaté Anny, která patří mezi nejstarší náboženské objekty východních Krkonoš. Byla postavena Johanem Benschem a jeho manželkou Elizabetou v roce 1752. Cesta vede ke kapli, pak dál na Starou horu a končí u studánky, jejíž voda má podle pověsti léčivou moc.\n\nPři větrné kalamitě roku 1966 byla poškozena křížová cesta, studánka i socha anděla při 14. zastavení. Během několika dalších let vandalové kamenná zastavení poničili a svrhali do údolí. Roku 1985 skupina přátel během dvou víkendů jednotlivé díly kapliček našla a sestavila do původní podoby. V letech 1999 až 2001 místní lidé a přátelé galerie a infocentra Veselý výlet opravili původní kapličku, dřevěný kříž, obnovili jednotlivá zastavení Křížové cesty, kapli svaté Anny i samotnou cestu. Obnovena byla i studánka nad kaplí na konci křížové cesty. Ze sochy anděla u studánky zůstal jen podstavec, její trosky jsou naskládány u studánky.\n\nPůvodní výmalba kapliček se nedochovala, nové obrazy namaloval pražský výtvarník Aleš Lamr. Obrazy jsou abstraktní a barevné, vytvořené formou smaltových desek, jenž byly do kamenných zastavení křížové cesty natrvalo zapuštěny v roce 2002.\n\nAnenská pouť - Každoročně se Křížovou cestou vydává v neděli před svátkem Anny (26. července) procesí do kaple na bohoslužbu.\n\n\n"}
{"id": "1111234", "url": "https://cs.wikipedia.org/wiki?curid=1111234", "title": "Józef Lipski", "text": "Józef Lipski\n\nJózef Lipski (5. července 1894 Breslau 1. prosince 1958 Washington, D.C.) byl polský politik a diplomat.\n\nDo diplomatických služeb vstoupil v roce 1919, mezi lety 1933 a 1939 byl polským vyslancem v Německu. 26. ledna 1934 podepsal s Konstantinem von Neurath Německo-polský pakt o neútočení.\n"}
{"id": "1111240", "url": "https://cs.wikipedia.org/wiki?curid=1111240", "title": "Společenství Josefa Zezulky", "text": "Společenství Josefa Zezulky\n\nSpolečenství Josefa Zezulky je v Česku 38. státem registrovaná církev a náboženská společnost. Její duchovní učení vychází z díla a odkazu Josefa Zezulky, tvůrce životní filosofie Bytí a její součásti biotroniky - náboženské nauky, kterou společenství vyznává. Společenství vede sanátor Tomáš Pfeiffer, žák a jediný pověřený pokračovatel Josefa Zezulky. Společenství má sídlo v Praze, Soukenická 21.\n\nCílem Společenství je předkládat a vysvětlovat životní filosofii Bytí i biotroniku tak, jak je přijal a ustavil přinašeč Josef Zezulka. Tím se uskutečňuje a naplňuje jeho odkaz. Vše probíhá v duchu svobody myšlení: bohoslužbami, náboženskými úkony, duchovní službou a dalšími vhodnými formami.\n\nPočátky Společenství sahají až do roku 1945, kdy dochází k probuzení přinašeče duchovní nauky Josefa Zezulky. V následujících letech začíná tajně výuka prvých duchovních skupin. Od roku 1994 je duchovní nauka veřejně předkládána sanátorem Tomášem Pfeifferem. \n\nVzdělávání v duchovní nauce je organizováno v duchovním vzdělávacím systému nazvaném Duchovní univerzita Bytí, zkratka DUB, jež byla založena sanátorem Tomášem Pfeifferem 30. března 1994. \n\nJe evidovanou právnickou osobou podle zákona o církvích a náboženských společnostech. Byla založena dne 30. března 2015 za účelem naplňování poslání náboženské společnosti. Cílem je náboženskými a duchovními obřady, duchovní službou, biotronickým působením, péčí o duchovní život, osvětou napomáhat potřebným při oslabeních způsobených bioenergetickou nedostatečností. Sídlem je Praha, Soukenická ulice 21. \n\nJe evidovanou právnickou osobou podle zákona o církvích a náboženských společnostech. Byla založena dne 30. března 2015. Je profesní komorou biotroniků. Posláním je sdružovat, školit a zajišťovat výuku adeptů v biotronice Josefa Zezulky, ustavovat je do praxe a garantovat odbornou úroveň takto ustavených biotroniků. Sídlem je Praha, Soukenická ulice 21.\n\n\n"}
{"id": "1111241", "url": "https://cs.wikipedia.org/wiki?curid=1111241", "title": "N.O.H.A.", "text": "N.O.H.A.\n\nN.O.H.A. (Noise of Human Art) je česko-americká hudební skupina hrající drum and bass a world music. Skupina byla založena členy Philipem Nohou a MC Chevalier Hadley v roce 1995. Skupina za dobu svého působení účinkovala na mnoha festivalech jako Eurospotting-Kopenhagen (DK), Bourges Festival (F), Roxy-Istanbul (TR), Electronic Beats Festival (supporting Prodigy) (CZ), Roots Festival-Amsterdam, Espantapitas Festival (ES), Rock for People (CZ), Exit (SER), Pohoda (SK), Colours of Ostrava (CZ), PopKomm (DE), Rolling Stone Roadshow, Bizarre Festival (DE), Nancy-Jazz Festival (F), Beats for Love (CZ) atd.\n\n\n"}
{"id": "1111242", "url": "https://cs.wikipedia.org/wiki?curid=1111242", "title": "Příslovečná spřežka", "text": "Příslovečná spřežka\n\nPříslovečné spřežky jsou výsledkem jednoho ze slovotvorných postupů. Vytvářejí se spojením předložky s podstatným jménem, se zpodstatnělým přídavným jménem, se zájmenem, s číslovkou, nebo s příslovci. Takto vytvořená slova se píší dohromady, některé příslovečné spřežky ovšem lze psát jak dohromady, tak zvlášť; za tyto příslovečné spřežky je možné považovat třeba například (lze psát \"například\" i \"na příklad\") nebo zpočátku (lze psát \"zpočátku\" i \"z počátku\").\n\nV některých případech se liší i význam slovního spojení psaného zvlášť a dohromady. Příkladem je například \"nahoru\" × \"na horu\" (\"Dej to nahoru.\" × \"Šel jsem na horu Praděd.\") nebo \"navíc\" × \"na víc\" (\"Navíc se to tady už probíralo.\" × \"Na víc nemám peníze.\")\n\n"}
{"id": "1111245", "url": "https://cs.wikipedia.org/wiki?curid=1111245", "title": "Noël van 't End", "text": "Noël van 't End\n\nNoël Van 't End, (* 15. června 1991 v Houtenu, Nizozemsko) je nizozemský zápasník–judista\n\nS judem začal v 6 letech v Doornu pod vedením Hermana Boersmi. Později se přesunul do Leusdenu, kde byl v péči Theo Meijera. Vrcholově se připravuje v tréninkovém centru Kenamju v Haarlemu pod vedením Maarten Arense. Jeho vstup mezi evropskou špičku střední váhy se datuje od roku 2013. V roce 2015 přišel o Evropské hry kvůli problémům s kolenem. V roce 2016 se kvalifikoval na olympijské hry v Riu, ale nevyladil optimální formu. V úvodním kole nastoupil proti Mongolu Otgonbátarovi a na začátku třetí minuty po nástupu do ko-uči-gake byl kotrován technikou ko-uči-gaeši na ippon.\n\nNoël Van 't End je levoruký judista, jeho osobní technikou je ko-uči-gake a seoi-nage.\n\n\n"}
{"id": "1111249", "url": "https://cs.wikipedia.org/wiki?curid=1111249", "title": "Beka Gvinyjašvili", "text": "Beka Gvinyjašvili\n\nBeka Gvinyjašvili (* 26. října 1995 Gori, Gruzie) je gruzínský zápasník–judista.\n\nZápasit začal v 8 letech v rodné obci Ruisi nedaleko Gori. Vrcholově se připravuje v Gori pod vedením Giorgiho Gugavy. V gruzínské seniorské reprezentaci se objevil již v roce 2012 ve věku 16 let v polostřední váze do 81 kg. V reprezentaci stabilně startuje ve střední váze do 90 kg, ve které byl do roku 2017 reprezentační dvojkou za Varlamem Lipartelijanim.\n\nV olympijském roce 2016 z důvodu účasti na olympijských hrách v Riu startoval v polotěžké váze do 100 kg. Během půl roku nasbíral dostatečný počet bodů pro kvalifikaci a jako jediný judista se kvalifikoval na olympijské hry v Riu ve dvou váhových kategoriích. Nominován byl podle očekávání v polotěžké váze, ve které na rozdíl od svých konkurentů řešil opačný problém s nabíráním váhy. V den startu na olympijských hrách vážil necelých 95 kg. V úvodním zápase krásným curikomi-goši porazil Brita Bena Fletchera na ippon-wazari a v dalším kole předvedl goši-waza ve třech variantách, o-goši za juko, curi-goši za wazari a uki-goši za ippon-wazari, to vše během dvou a půl minut zápasu, poraženým judistou byl jeden z favoritů polotěžké váhy Belgičan Toma Nikiforov. Ve čtvrtfinále však nestačil na taktické judo Francouze Cyrilla Mareta a obsadil konečné 7. místo.\n\n\n\n"}
{"id": "1111252", "url": "https://cs.wikipedia.org/wiki?curid=1111252", "title": "Přírodovědné muzeum Semenec", "text": "Přírodovědné muzeum Semenec\n\nPřírodovědné muzeum Semenec je parkově upravený areál pro relaxaci i poznávání na Semenci v Týně nad Vltavou. Nachází se asi 300 metrů za rozhlednou Semenec směrem k soutoku Lužnice a Vltavy. 4 hektarový areál byl původně budován jako nové pohřebiště pro Týn nad Vltavou, tomuto účelu však nikdy nesloužil. V roce 1994 skupina místních nadšenců založila občanské sdružení Stanice \"Pomoc přírodě\" a začali o v té době již značně zanedbyný areál pečovat. Kromě záchranné stanice pro hendikepované živočichy z volné přírody začali v areálu zakládat přírodovědné sbírky a venkovní expozice. Havním cílem bylo vytvořit arboretum domácích druhů dřevin a také dílčí kolekce dřevin cizokrajných. V letech 1995–1996 tak byly položeny základy všech současných sbírek Přírodovědného muzea Semenec. Roku 2013 se sdružení transformovalo na obecně prospěšnou společnost. Ta se soustředí především na péči o areál, doplňování sbírek muzea a na vzdělávání. Věnuje se výukovým programům pro školy, zajišťuje zpřístupnění areálu veřejnosti a pořádá zde různé akce, z nichž nejvýznamnější je prvomájové zahájení sezóny: Na Semenec za řemesly.\n\n\n"}
{"id": "1111261", "url": "https://cs.wikipedia.org/wiki?curid=1111261", "title": "Msta příchozího z močálu", "text": "Msta příchozího z močálu\n\nMsta příchozího z močálu (v anglickém originále Swamp Thing) je americký hororový film z roku 1982, který natočil Wes Craven. Snímek vychází z komiksů o mutantovi Swamp Thing, vydávaných vydavatelstvím DC Comics. Rozpočet filmu činil 3 milionů dolarů. V USA byl snímek do kin uveden 19. února 1982.\n\nV roce 1989 měl premiéru navazující snímek \"Návrat muže z bažin\".\n\nNa základně uprostřed louisianských močálů pracuje doktor Alec Holland na přísně tajném bioinženýrském projektu, jehož cílem má být vytvoření hybridního jedince tvořeného rostlinnými i živočišnými částmi, který by dokázal žít v extrémních podmínkách. Jeho pokrok přiletí zkontrolovat vládní agentka Alice Cable, nicméně na areál zaútočí paramilitární jednotka šíleného doktora Arcanea, který je posedlý nesmrtelností a který chce využít vládní objevy ke svému prospěchu. Při útoku je Holland potřísněn chemikáliemi, začne hořet a následně spadne do bažiny. V ní zmutuje a stane se z něj Swamp Thing, humanoidní bytost na rostlinné bázi. V této podobě následně chrání Alice před Arcaneovými vojáky, zatímco sám Arcane dál touží po vzorci sloučeniny Hollandova posledního objevu.\n\n\n"}
{"id": "1111270", "url": "https://cs.wikipedia.org/wiki?curid=1111270", "title": "Karel Ženíšek", "text": "Karel Ženíšek\n\nKarel Ženíšek (* 10. ledna 1950) je bývalý český fotbalista, záložník.\n\nV československé lize hrál za TJ SU Teplice. Nastoupil v 21 ligových utkáních a dal 1 gól. Z Teplic odešel do Liberce. Dále hrál i za Kovostroj Děčín.\n\n"}
{"id": "1111273", "url": "https://cs.wikipedia.org/wiki?curid=1111273", "title": "Fritz Kirchhoff", "text": "Fritz Kirchhoff\n\nFritz Kirchhoff (10. prosince 1901, Hannover – 25. června, 1953 Hamburk) byl německý režisér a filmový producent. V období nacistického Německa byl významným režisérem: např. v roce 1942 se podílel na protibritském propagandistickém snímku \"Anschlag auf Baku\" (Útok na Baku) o operaci Blau. \"5. Juni, Der\", jeho další film ze stejného roku, jenž zachycoval německé vítězství nad Francií, byl na rozkaz Goebbelse stažen, prý kvůli tomu, aby nepobouřil vichistickou vládu. Po druhé světové válce si Kirchoff založil v Hamburku vlastní produkční společnost, kde také o pár lety později sám zemřel.\n\nVýběr dle ČSFD:\n\n"}
{"id": "1111277", "url": "https://cs.wikipedia.org/wiki?curid=1111277", "title": "Kostel svatého Petra a Pavla (Podivín)", "text": "Kostel svatého Petra a Pavla (Podivín)\n\nKostel svatého Petra a Pavla v Podivíně patří k nejstarším památkám, které se v Podivíně nacházejí. Jde o stavbu středověkého původu, která se nedochovala v původní podobě, protože v průběhu staletí prošla vývojovou řadou více či méně výrazných stavebních úprav a přestaveb. Chrám stojí na nejvyšším bodě města, na starém, urovnaném hřbitově a do nynější podoby byl vystavěn v letech 1791–1794 nákladem náboženského fondu. Kostel byl vybudován na místě starého, malého a sešlého kostela, jenž hrozil spadnutím.\n\nKostel v Podivíně stával již v 11. století. Dle písemných dokladů totiž byla v Podivíně duchovní správa již v roce 983. Kostel byl původně dřevěný a byl vystavěn v románském slohu, ve 14. století pak byl přestavěn ve slohu gotickém. Dá se předpokládat, že původní kostel stával na jiném místě, než stojí dnešní kostel, jelikož se zbytky původní stavby našly mnohem níže.\n\nPočátky stavby dnešního kostela sv. Petra a Pavla v Podivíně sahají do 1. pol. 13. století. Jde o jednolodní stavbu s polygonálním závěrem kněžiště. Po stranách lodi byly postupně proti sobě přistavěny kaple, sv. Jana Nepomuckého v 1. pol. 18. století a kaple sv. Anny roku 1850. K západnímu průčelí přiléhá mohutná hranolová věž, která je charakteristickou dominantou obce a širokého okolí. V 17. století byla kvůli válečným událostem těžce poškozena a v roce 1715 znovu dostavěna. V tomto roce dostala věž nové zastřešení ve tvaru cibulové báně, kterým byl také zastřešen dnes již neexistující sanktusník. Dnešní věž získala svou zajímavou a netradiční neogotickou podobu v roce 1829. V tomto roce střechu poničil veliký vítr, a tak dal kníže Jan z Lichtenštejna barokní cibulovou střechu s lucernou snést a za pomoci vlastních financí postavil stávající, s pěti věžičkami. Poslední zásadnější přestavba, která se týkala především interiéru kostela novým zaklenutím lodi, presbytáře a prostoru pod kruchtou pruskými klenbami mezi pasy, pochází z konce 18. století.\n\nK nejstarším a nejcennějším stavebním článkům patří pozdně románský portál v severní zdi lodi kostela, který je časově řazený do 1. pol. 13. století. Portál byl odkryt při opravě fasády v roce 1927 spolu se zbytkem kvádříkového zdiva. Částečně se dochovala i původní polychromie kamene portálu spolu s torzem figurální malby v obloučkovitě lemovaném vlysu tympanonu.\n\nKostel má s přistavěnými dvěma kaplemi, kaple sv. Anny a kaple sv. Jana Nepomuckého, tvar kříže, dva vchody, tři oltáře a celkem je chudě vyzdoben. Kostelní věž, jež vyniká výškou, je zakončena na každém rohu věžičkou a uprostřed vížkou. Ve věži se nacházejí tři zvony ze zvonoviny (Petr a Pavel, Cyril a Metoděj, Karel a Pankrác), které sem byly instalovány roku 2011 a jeden menší zvon z železa, kterému se říká umíráček. Zvony ze zvonoviny se do kostelní věže vrátily po dlouhé době, jelikož původní zvony byly kostelu odebrány v první světové válce a byly nahrazeny železnými.\n\nV bezprostřední blízkosti kostela se nachází kaple sv. Cyrila a Metoděje. Její vznik spadá do stejného časového období jako stavba kostela, do 1. pol. 13. století. Centrální kaple s vodním pramenem na půdorysu šestihranu, zaklenutá kopulí s lucernou, je dnes zapuštěna do terénu. Při opravě v roce 1847 k ní byla v novorománském slohu přistavěna drobná stavba obdélného půdorysu s pravoúhlým závěrem a valeně zaklenuta.\n\nDo areálu kostela náleží budova fary, postavená roku 1746 na části starého původního hřbitova, farářem Antonínem Ferdinandem Dubraviem. Při požáru města v roce 1774 shořela i s hospodářskými objekty a stávající budova fary byla opět vystavěna v letech 1775–1777. Zajímavým prvkem v uliční fasádě této patrové volně stojící budovy obdélníkového půdorysu jsou tři pravoúhle uzavřené niky se segmentovou klenbičkou mezi okenními osami v patře. V nikách se nacházejí sošky – sv. Florián, Immaculata a sv. Vendelín. Tradičně se na domech objevuje pouze jedna nika pro umístění madony nebo světce.\n\n"}
{"id": "1111300", "url": "https://cs.wikipedia.org/wiki?curid=1111300", "title": "2. polská armáda", "text": "2. polská armáda\n\nDruhá polská armáda, polsky \"Druga Armia Wojska Polskiego\", bylo polské vojsko zformované za druhé světové války jakožto součást Polské lidové armády. V rámci sovětských sil podléhala nejprve velení 1. běloruského frontu, posléze 1. ukrajinského frontu. Zformována byla v srpnu 1944 polským generálem Karolem Świerczewskim a sovětským generálem Stanisławem Popławskim. Do bojů zasáhla prvně v lednu 1945. Utrpěla těžké ztráty v bitvě u Budyšína, která probíhala 22.-26. dubna 1945. Druhá polská armáda v této bitvě ztratila 18 232 bojovníků (mrtvých nebo ztracených v boji), což představovalo 22% celkového počtu vojáků této armády. Tyto ztráty z bitvy u Budyšína udělaly nejkrvavější a nejbolestnější bitvu v dějinách polské armády. Druhá polská armáda však byla důležitou součástí závěrečné sovětské ofenzivy v Evropě, sehrála mj. klíčovou úlohu při Berlínské operaci a při postupu na Prahu. Při bojích v Čechách osvobodila například středočeské město Mělník. Specifikou této armády bylo vyšší zastoupení Sovětů ve velitelském sboru (oproti 1. polské armádě). Po konci války byla druhá armáda přeskupena a působila v okolí Vratislavi. 17. května bylo její velení převedeno z 1. ukrajinského frontu na vrchní velitelství Polské lidové armády. Do srpna 1945 měla za úkol střežit novou polsko-německou hranici na Odře a Nise. 12. pěší divize střežila hranice v oblasti Štětína. Armáda byla rozpuštěna v srpnu 1945. Stala se základem Poznaňského vojenského okruhu.\n"}
{"id": "1111302", "url": "https://cs.wikipedia.org/wiki?curid=1111302", "title": "Eva Borková", "text": "Eva Borková\n\nEva Borková (* 4. prosince 1938) je česká pěstounka, která svůj život spojila s výchovou a péčí o děti bez rodiny v SOS dětské vesničce v Karlových Varech. Za svou práci byla v roce 1999 vyznamenána Medailí Za zásluhy II. stupně.\n\nEva Borková se narodila 4. prosince 1938. V roce 1968 nabídla své služby Sdružení SOS dětských vesniček, které hledalo pěstounky pro připravovanou SOS dětskou vesničku v Karlových Varech, první toho druhu v tehdejším Československu. Úspěšně prošla výběrovým řízením a v roce 1970 přijala první děti do své péče jako matka pěstounka.\n\nV SOS dětské vesničce v Karlových Varech prožila tíživé období normalizace, kdy vesnička byla převedena do pravomoci státu a několikrát se rozhodovalo o její likvidaci. Za 30 let se v SOS dětské vesničce starala o 19 dětí. Svou pěstounskou rodinu vždy brala jako otevřené společenství, kde je bohatě naplněna základní lidská potřeba životní jistoty.\n\nEva Borková dnes žije v Karlových Varech.\nV roce 1999 jí prezident Václav Havel udělil Medaili Za zásluhy druhého stupně.\n\n"}
{"id": "1111306", "url": "https://cs.wikipedia.org/wiki?curid=1111306", "title": "Vojcek (opera)", "text": "Vojcek (opera)\n\nVojcek ( \"Wozzeck\") je opera o 3 jednáních a 15 obrazech rakouského skladatele Albana Berga. Vznikala v letech 1915 až 1921 a řadí se k operní avantgardě dvacátého století.\n\nLibreto, které si Berg napsal sám, je založeno na německém dramatickém fragmentu Woyzeck od Georga Büchnera. Existuje také stejnojmenná opera na totéž téma od Manfreda Gurlitta. Doba trvání opery je přibližně 100 minut, nemá žádnou přestávku.\n\nSvětová premiéra se odehrála 14.12.1925 v berlínské státní opeře pod taktovkou Ericha Kleibera. Proti opeře se protestovalo již během zkoušek, dále potom během premiéry. Alban Berg byl osočen z otrávení tradice německé hudby a z toho, že podvádí jak publikum, tak hudebníky.\n\nNárodní divadlo v Praze bylo po Berlíně druhým operním domem, které operu uvedlo. Dirigoval Otakar Ostrčil a řežíroval Ferdinand Pujman. Uvedení opery v Praze provázely vlny nevole, protesty petičních spolků (s účastí Aloise Háby, E. F. Buriana či Vítězslava Nezvala) i abonentů. Při druhé repríze hry v Národním divadle se pro demonstrace a skandování představení nedohrálo. Následující reprízy byly odvolány a zemský správní výbor další provozování opery zakázal. Opětovného uvedení na prknech Národního divadla se opera dočkala až v roce 1959.\n\nDalší premiéra se odehrála roku 1927 v Petrohradě, kdy byla sovětskými kritiky prohlášena za bolševické dílo. Alban Berg byl osobně přítomen všem třem premiérám v Berlíně, Praze i Petrohradu.\n\n"}
{"id": "1111315", "url": "https://cs.wikipedia.org/wiki?curid=1111315", "title": "Josef Langl", "text": "Josef Langl\n\nJosef Langl (18. března 1843 Dobřany – 27. května 1916 Vídeň) byl rakouský malíř, grafik a spisovatel českého původu.\n\nNarodil se 18. března 1843 svobodné matce Magdaleně Langlové v Dobřanech. Od roku 1855 žil téměř trvale ve Vídni. V roce 1858 započal studium malířství na vídeňské Akademii výtvarných umění. Zabýval se kromě malování i literaturou a filologií. V letech 1870 až 1892 vyučoval výtvarnou výchovu. Stal se rovněž odborným inspektorem pro výuku kreslení pro Vídeň a Dolní Rakousko. Tuto funkci vykonával do roku 1915. Vytvořil mnoho obrazů mezi nimiž nechybí panorama Vídně i rodných Dobřan. Byl rovněž autorem soch, knižních ilustrací a litografických předloh závěsných školních obrazů pro výuku dějepisu v Rakousko-Uhersku. Byl jmenován titulem školního a vládního rady a čestným občanem města Vídně. Zemřel 27. května 1916 ve Vídni.\n\n"}
{"id": "1111318", "url": "https://cs.wikipedia.org/wiki?curid=1111318", "title": "Občina Rogatec", "text": "Občina Rogatec\n\nObčina Rogatec je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 9 sídel, její rozloha je 39,6 km² a k 1. lednu 2017 zde žilo 3 051 obyvatel. Správním střediskem občiny je městys Rogatec.\n\nJižní hranici občiny a zároveň státní hranici tvoří řeka Sotla. Ve vesnici Dobovec pri Rogatcu se nachází hraniční přechod s Chorvatskem. Občinou prochází železniční trať z Grobelna do chorvatského Zaboku.\n\nObčina se dělí na sídla: Brezovec pri Rogatcu, Dobovec pri Rogatcu, Donačka Gora, Log, Rogatec, Sveti Jurij, Tlake, Trlično, Žahenberc.\n\nSousedními občinami jsou: Rogaška Slatina na západě, Majšperk a Žetale na severu. Na východě a na jihu pak sousedí s chorvatskými opčinami Durmanec a Hum na Sutli.\n\n\n"}
{"id": "1111319", "url": "https://cs.wikipedia.org/wiki?curid=1111319", "title": "Anna Sophia Berglundová", "text": "Anna Sophia Berglundová\n\nAnna Sophia Berglundová (* 5. dubna 1986, San Pedro) je americká modelka a herečka švédského původu. Začínala fotografováním pro agenturu GXS Motorsport, absolvovala herectví na Kalifornské univerzitě a v Beverly Hills Playhouse. Stala se playmate měsíce amerického vydání časopisu \"Playboy\" pro leden 2011. Hrála menší role v seriálech \"Zoufalé manželky\", \"Hannah Montana\" a \"Cavemen\", objevila se také jako jedna z přítelkyň Hugha Hefnera v reality show ze zákulisí \"Playboye\" \"The Girls Next Door\". Jako filmová herečka debutovala v teenagerské komedii \"Loudilové\" (2009), účinkovala také v hororu \"Unlucky Charms\" (2013), romantickém filmu \"Amelia's 25th\" (2013) a vědeckofantastickém podobenství \"Space Station 76\".\n\n"}
{"id": "1111322", "url": "https://cs.wikipedia.org/wiki?curid=1111322", "title": "Buďonnovsk", "text": "Buďonnovsk\n\nBuďonnovsk (dříve \"Svatý kříž\" a \"Prikumsk\") je město v Stavropolském kraji v jihozápadním Rusku. Žije zde přes 60 tisíc obyvatel.\n\nMěsto bylo založeno roku 1799 arménskými osadníky z Derbentu. Tehdy se jmenovalo Svatý kříž (\"Свято́й Крест\"), od roku 1921 Prikumsk (\"Прикумск\"). V roce 1935 bylo přejmenováno na Buďonnovsk podle tehdejšího sovětského vojevůdce a hrdiny ruské občanské války Semjona Buďonného. V roce 1957 se kvůli zákazu pojmenování měst podle žijících lidí vrátilo k názvu Prikumsk, od smrti Buďonného v roce 1973 opět připomíná jeho jméno.\n\nZa druhé světové války byl Buďonnovsk okupován německými vojsky, a to od srpna 1942 do ledna 1943.\n\nV červnu 1995 za první čečenské války se zde odehrál útok na místní nemocnici, při kterém zahynulo minimálně 129 lidí. Čečenští militanti pod vedením Šamila Basajeva tehdy přepadli město a v nemocnici zadržovali přes 1500 rukojmí.\n"}
{"id": "1111325", "url": "https://cs.wikipedia.org/wiki?curid=1111325", "title": "French Open 2015 – dvouhra juniorů", "text": "French Open 2015 – dvouhra juniorů\n\nDo soutěže dvouhry juniorů na pařížském French Open 2015 nastoupilo šedesát čtyři hráčů. Obhájcem titulu byl Andrej Rubljov z Ruska, který se rozhodl turnaje nezúčastnit.\n\nJuniorskou soutěž ovládl třináctý nasazený Tommy Paul, který v čistě americkém finále porazil krajana a druhého nasazeného Taylora Fritze po sadách 7–6, 2–6 a 6–2. Stal se tak šestým hráčem ze Spojených států, který ovládl tuto soutěž na kurtech Rolanda Garrose. \n\nVítěz si do juniorského žebříčku připsal 375 bodů, poražený finalista bral bodů 270.\n"}
{"id": "1111326", "url": "https://cs.wikipedia.org/wiki?curid=1111326", "title": "Rýzmburk (hrad)", "text": "Rýzmburk (hrad)\n\nZřícenina hradu Rýzmburk () se nachází na katastru obce Žernov v okrese Náchod v kraji Královéhradeckém.\n\nHrad Rýzmburk stojí na zalesněném ostrohu nad údolím řeky Úpy nedaleko stejnojmenné osady, jež je součástí obce Žernova.\n\nHrad Rýzmburk \"Ries-Obr\"(připomínka ještě vzdálenější minulosti),\"burk-hrad\", byl vybudovaný západně od městečka Žernovy nad řekou Úpou příslušníky rodu Třmene. Zakladateli byli nejspíš již Tasson z Březovic, syn Rubín z Březovic společně s prvním doloženým majitelem Rýzmburka mladším bratrem Albertem z Rýzmburka r. 1319. Otec Tasson z Březovic (nar. 1279-1362 v závěru života dědí hrad a mimo jiné se píše z Rýzmburka). Syn Rubín zemřel již 1360. První doložený majitel hradu Albert z Rýzmburka se synem Luckem (Lickem, Litoldem?) umírají v roce 1346 po boku krále Jana Lucemburského u Kresčaku. Hrad přechází na společného otce Tassona z Březovic.Po jeho smrti 1362 pobýval na Rýzmburce další syn Alberta Nevlas ze Skalice, Spyty a na Rýzmburce, dále jeho syn Mladota ze Stračova, Smiřiné, Hořiek a z Rýzmburka, jeho syn Beneš Krčínský z Rýzmburka na Hořikách. Část hradu připisuje Beneš 25.1. 1417 synovci Aleši ml. Vřešťovskému (sám umírá bez potomků), druhá část hradu připadla po jeho smrti manželce Anně, která žila zde do roku 1456 (jako odúmrť získal od krále Aleš ml. Vřešťovský.) Část rodu Třmene přijala přídomek z Rýzmburka, počínaje synem Aberta Vřešťovského Aleše ml.(1408letilým) manželka Magdalena ze Sloupna.\n\nRýzmburk, vystavěný z kamene byl za husitských válek na příkaz Aleše Vřešťovského na Ratibořicích (zemský správce, od roku 1433-36 zastupoval fiunkci krále Zikmunda a snad z piety k rodovému majetku hrad Rýzmburk zachoval).\nČlenové rodu Třmene se zde střídali až do roku 1544 (cca 225 let), kdy hrad koupil Bernard Žehušický z Nestajova, purkrabí Hradeckého kraje, který jej dobově upravil. Jeho snacha, druhá manželka syna Hertvíka v roce 1578 dědí hrad Svojanov, statek Banínský, kdežto Rýzmburk začíná střídat majitele. Roku 1580 získává hrad Mandaléna Bohdanecká, sestra první manželky Hertvíka Žehušického Elišky. Roku 1595 získává hrad Vilém z Talmberka a jeho bratr Jan. Ti ho prodali Smiřickým ze Smiřic, kteří Rýzmburk ponechali svému osudu. Druhým manželem Bohunky Zárubky byl Mathias Felix z Rýzmburka, společně žili na Domoradicích.\nRýzmburk (poslední vybudovaný hrad po Střmeni, Červené Hoře, Vízmburku, Teplicích nad Metují, Adršpach, Stárkovu, Chotěborkách, Borohrádku aj.), který rod Třmene na území Čech a Moravy vybudoval, byl vypleněn a vypálen za třicetileté války císařskými a později švédskými vojsky. K jeho úplné zkáze došlo na počátku 18 století, kdy byl ze zříceniny vylámám kámen na stavbu nedalekého zámku v Ratibořicích.\n\n\n"}
{"id": "1111329", "url": "https://cs.wikipedia.org/wiki?curid=1111329", "title": "Olpé", "text": "Olpé\n\nOlpé je starořecká nádoba, z níž se rozlévalo, případně pilo víno. Má podstavec a jedno ucho. Jedná se však o různé typy konvic.\n\nV oblibě ji měli korintští malíři váz. Používali černofigurovou technikou. \n\nNázev se vyskytuje v křížovkách. \n\n"}
{"id": "1111333", "url": "https://cs.wikipedia.org/wiki?curid=1111333", "title": "French Open 2015 – dvouhra juniorek", "text": "French Open 2015 – dvouhra juniorek\n\nDo soutěže dvouhry juniorek na pařížském French Open 2015 nastoupilo šedesát čtyři tenistek. Obhájcem titulu byla ruská hráčka Darja Kasatkinová, která se rozhodla turnaje nezúčastnit.\n\nPremiérový grandslamový titul dobyla 17letá Španělka Paula Badosová Gibertová, která si ve finále poradila s turnajovou šestnáctkou Annou Kalinskou z Ruska po snadném průběhu dvakrát 6–3. Při svém čtvrtém startu v grandslamové juniorce navíc prošla celým turnajem bez ztráty setu. \n\nPři slavnostním ceremoniálu pak Španělka uvedla: „\"Je to neuvěřitelný pocit. Na začátku turnaje jsem byla opravdu nervózní, ale každým dnem jsem se cítila lépe. Jsem tak šťastná, že jsem vyhrála zde na Roland Garros\".“\n\nVítězka si do juniorského žebříčku připsala 375 bodů, finalistka získala bodů 270.\n"}
{"id": "1111338", "url": "https://cs.wikipedia.org/wiki?curid=1111338", "title": "Sigy", "text": "Sigy\n\nSigy je francouzská obec v departementu Seine-et-Marne v regionu Île-de-France. V roce 2012 zde žilo 49 obyvatel.\n\nDonnemarie-Dontilly, Luisetaines, Mons-en-Montois, Paroy, Thénisy, Vimpelles\n\n\n\"Počet obyvatel\"\n"}
{"id": "1111342", "url": "https://cs.wikipedia.org/wiki?curid=1111342", "title": "Ğabdulla Tuqay", "text": "Ğabdulla Tuqay\n\nGabdulla Tuqay, tatarsky Габдулла Мөхәммәтгариф улы Тукай (26. duben 1886, Košlaic – 15. duben 1913, Kazaň) byl tatarský básník, literární kritik, esejista a překladatel. Bývá označován za zakladatele moderní tatarské literatury a také moderní literární tatarštiny.\n\nOba rodiče mu zemřeli, když byl ještě dítě. Od roku 1905 pracoval jako sazeč a později publikoval v novinách a časopisech (např. \"El Marsa-Jadida\") básně a satiry. V roce 1907 se v Kazani začal stýkat s demokraticky smýšlejícími spisovateli, jako byl Xösäyen Jamaşev a Ğäliäsğar Kamal, s nimiž pak vydával satirický časopis \"Jasen\" (1908-1909), ve kterém útočil na carskou vládu, nacionalismus a islámské duchovenstvo. Do tatarštiny přeložil díla Puškinova, Lermontova a Tolstého. Zemřel na tuberkulózu ve věku 27 let.\n\n"}
{"id": "1111343", "url": "https://cs.wikipedia.org/wiki?curid=1111343", "title": "Sigy (rozcestník)", "text": "Sigy (rozcestník)\n\nSigy je název nebo součást názvu více míst:\n\n"}
{"id": "1111347", "url": "https://cs.wikipedia.org/wiki?curid=1111347", "title": "Mašú Beiká", "text": "Mašú Beiká\n\nMašú Beiká (Matthew Baker) (: ), (* 25. září 1994 v Čijodě, Tokio, Japonsko) je japonský zápasník–judista, olympijský vítěz z roku 2016.\n\nPochází z multikulturní rodiny – otec Američan, matka Japonka. Po rozvodu rodičů vyrůstal s matkou na předměstí Tokia. Judu se věnuje od 6 let. V japonské reprezentaci se poprvé objevil v roce 2013 jako student Tokai University. V roce 2016 vyhrál japonskou nominaci na olympijské hry v Riu, kde startoval jako nasazená jednička. Od úvodního kola potvrzoval roli favorita, na úvod poslal kombinací o-uči-gari a seoi-otoši na ippon Němce Marca Odenthala, v dalším kole porazil Srba Aleksandra Kukolje poté, co kontroval jeho nástup do uči-maty a ve čtvrtfinále dostal do držení Francouze Alexandre Iddira. V semifinále nastoupil proti překvapení turnaje, Číňanu Čcheng Sün-čaovi. V první minutě zápasu rozhodčí nepostřehli jeho provinění doteku soupeřovy nohy - Čcheng protestoval málo. V poslední minutě vyrovnaného zápasu se Beiká dopustil hrubé chyby v úchopu, za kterou dostal šido, vzápětí však svoji chybu napravil, když výpadem o-uči-gari dostal Číňana na zem a do osae-komi. Ve finále olympijského turnaje se utkal s Gruzíncem Varlamem Lipartelijanim, v polovině zápasu se ujal vedení po o-uči-gari na juko a zbylý čas si hlídal Gruzíncův silný úchop i za cenu napomínání. Získal zlatou olympijskou medaili. \n\nMašú Beiká je levoruký judista, představitel klasické japonské školy juda, s osobní technikou o-uči-gari.\n\n\n"}
{"id": "1111352", "url": "https://cs.wikipedia.org/wiki?curid=1111352", "title": "Vávrův mlýn", "text": "Vávrův mlýn\n\nTakzvaný Vávrův mlýn (přesněji Vávrův dům) stojí v Praze 1, ulici Nové mlýny 2, takřka na samém rohu Revoluční třídy a nábřeží. Ve skutečnosti to nebyl mlýn (mlýny stály na řece), ale obydlí mlynáře. V seznamu památek hl. m. Prahy je zapsán pod názvem Vávrův vodní mlýn (rejstříkové číslo Ústředního seznamu kulturních památek 40042/1-1189).\n\nNa pozemku dnešního Vávrova domu a v okolí již od 13. století bydleli rybáři, lazebníci nebo lázeňští a také mlynáři. Ve středověku zde byly tůně a jejich voda se používala pro lázně sv. Klimenta. \nStavení, které zde bylo již ve 14. století, patřilo rybáři Naxtanovi. Majitelé se často střídali a v polovině 16. století domek připadl novoměstské obci. Po velkém požáru v roce 1689 objekt z větší části lehl popelem. Společně s rekonstrukcí Nových mlýnů na řece, které také patřily Novému Městu pražskému, byla znovu postavena i obytná budova po dnešním č.p. 1239, která patřila k inventáři mlýnů. V první polovině 18. Století začalo město mlýny dlouhodobě pronajímat. V roce 1750 získal Nový mlýn poblíž kostela sv. Klimenta spolu s obytnou budovou mlynář František Klika. V roce 1788 jej převzal Václav Michalovic, který mlýn i s obydlím roku 1800 definitivně vykoupil z majetku Nového Města. V rodině Michaloviců zůstal dům téměř do konce 19. století. Nakonec jej koupil roku 1900 Zdeněk Vávra, v jehož majetku byl až do roku 1948, kdy byl znárodněn a předán OPBH. Po posledním majiteli mu zůstalo pouze jméno. \n\nMlýny na řece vzaly za své při její regulaci, Vávrův dům a především jeho malířská výzdoba, pro kterou byl prohlášen za památku I. kategorie, zůstal v pražské památkové rezervaci. \n\nVýzdoba nástěnnými malbami prakticky v celém domě byla provedena roku 1847 proslulým malířem a dekoratérem Josefem Navrátilem na objednávku bohatého mlynáře a měšťana Václava Michalovice, který byl umělcovým přítelem, milovníkem umění, sběratelem a Navrátilovým spolustolovníkem v dávno již zrušeném pivovaře U Kléblatů. Původní malby se v úplnosti dochovaly, kromě několika fragmentů, ve třech saloncích v 1. patře objektu. \n\nVávrův dům se svými Navrátilovskými interiéry, podobně jako zámek v Zákupech, Liběchově nebo v Jirnech, patří ke skvostům dekorativního umění poloviny 19. století. \n\nPřesto, že malby Josefa Navrátila byly v padesátých letech restaurovány prof. Bohuslavem Slánským, dům chátral a hledalo se pro něj vhodné využití. Na doporučení Útvaru hlavního architekta hl. m. Prahy jej koncem 70. let převzalo Ředitelství pošt Praha. Celý prostor byl v letech 1986 až 1988 rekonstruován a od té doby v něm sídlí Poštovní muzeum Praha.\n\n"}
{"id": "1111354", "url": "https://cs.wikipedia.org/wiki?curid=1111354", "title": "Salman Radujev", "text": "Salman Radujev\n\nSalman Radujev (13. února 1967 – 14. prosince 2002) zvaný též \"Kavkazský tygr\" byl čečenský polní velitel. Nechvalně se proslavil jako radikální bojovník v první čečenské válce. Dopustil se teroristických činů, za které byl odsouzen k doživotnímu trestu.\n\nZemřel za nevyjasněných okolností v ruském vězení. \n\nRadujevovým největším zločinem bylo přepadení nemocnice v dagestánském Kizljaru v lednu 1996, kdy s třemi stovkami bojovníků zadržel asi dva tisíce lidí jako rukojmí. Přesunul se s nimi do obce Pervomajskoje, kterou pak ruské jednotky srovnaly se zemí. Zemřelo přitom 78 lidí. \n\nO rok později stál za výbuchy na nádražích v Pjatigorsku a Armaviru, v roce 1998 se přihlásil k pokusu o atentát na gruzínského prezidenta Eduarda Ševardnadzeho.\n\nRuské jednotky jej zatkly v březnu 2000, nekladl žádný odpor. Soudní proces s ním byl zahájen v listopadu následujícího roku. Za terorismus, vraždy,\nmučení civilistů, milicionářů a příslušníků federálních jednotek, obchod se zbraněmi a organizaci exploze na nádraží v Pjatigorsku byl odsouzen na doživotí. Zemřel za nevyjasněných okolností v ruské vězeňské nemocnici v Permské oblasti; oficiálně bylo příčinou smrti vnitřní krvácení. Moskevský soudní patolog Vladimir Žarov nepopřel, že na Radujevově těle byly \"„četné podlitiny“\". \n\nJeho manželkou byla dcera prvního čečenského prezidenta Džochara Dudajeva, jehož byl oddaným stoupencem. \n"}
