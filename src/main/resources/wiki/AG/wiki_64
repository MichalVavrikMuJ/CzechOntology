{"id": "1106277", "url": "https://cs.wikipedia.org/wiki?curid=1106277", "title": "Rudolf Holcinger", "text": "Rudolf Holcinger\n\nRudolf Holcinger (* 15. října 1946) je bývalý slovenský fotbalista, záložník.\n\nV československé lize nastoupil za Jednotu Trenčín ve 27 utkáních a dal 4 góly. V roce 1972 byl i v kádru Spartaku Trnava. Hrál také 2. nejvyšší soutěž za Zbrojovku Brno (1968/69, vstřelil 1 branku) a Jednotu Trenčín. V sezoně 1970/71 působil také v BZVIL Ružomberok. Z ligového Trenčína odešel do TJ Gumárne 1. mája Púchov.\n\n"}
{"id": "1106278", "url": "https://cs.wikipedia.org/wiki?curid=1106278", "title": "Diadectes", "text": "Diadectes\n\nDiadectes je rod vyhynulého obojživelníka (nebo primitivního amniotního plaza) blízce příbuzného vývojově pokročilejším plazům z období raného permu. Byl to jeden z mála býložravých obojživelníků.\n\n\"Diadectes\" byl poměrně mohutný živočich, byl 1,5 až 3 metry dlouhý a měl velmi silné lebeční kosti. Jeho končetiny byly krátké a robustní. \"Diadectes\" byl pravděpodobně plně suchozemský živočich.\n\n\"Diadectes\" vykazuje některé anatomické znaky, které jsou charakteristické pro obojživelníky a některé znaky, které jsou charakteristické pro primitivní plazy. Kostru má jako plaz, ale lebku má mnohem primitivnější. Mnozí vědci považují celou skupinu diadectomorpha za sestrerskou skupinu skupině amniota. Měl více typů zubů, které připomínali stoličky a řezáky. Byl schopen se živit tuhou i měkkou vegetací. Přestože se podobal spíše plazům a byl s nimi pravděpodobně i příbuzný, tak nemohl být jejich předkem, jelikož se plazi vyvinuli o 30 milionů let dříve.\n\n\"Diadectes\" byl formálně popsán americkým paleontologem Edwardem Drinkrem Copem roku 1878. Objeven byl na území Texasu. Dnes jsou jeho fosilní pozůstatky známé z mnoha míst Severní Ameriky.\n\n\n"}
{"id": "1106279", "url": "https://cs.wikipedia.org/wiki?curid=1106279", "title": "Chaj-nan (Čching-chaj)", "text": "Chaj-nan (Čching-chaj)\n\nChaj-nan, nebo také Ccho-lho plným názvem Tibetská autonomní prefektura Chaj-nan (tibetsky: མཚོ་ལྷོ་བོད་རིགས་རང་སྐྱོང་ཁུལ།, Wylie: mTsho-lho Bod-rigs rang-skyong-khul; čínsky: 海南藏族自治州, pchin-jin: Hǎinán Zàngzú Zìzhìzhōu) je autonomní prefektura v provincii Čching-chaj v Čínské lidové republice. Prefektura se skládá z pěti okresů a zahrnuje i jižní část jezera Kukunor. Název \"Chaj-nan\"/\"Ccho-lho\" znamená \"jižně od jezera\". Hlavní město Čhabčha leží v okresu Kung-che.\n\nPrefektura se nachází jižně od jezera Kukunor, na severovýchodním konci Tibetské náhorní plošiny v nadmořské výšce 3 000 m n. m. Severně sousedí Ccho-lho s prefekturou Chaj-pej, západně s prefekturou Chaj-si, jižně s prefekturou Golog, východně s prefekturou Chuang-nan a severovýchodně s městem Si-ning a Chaj-tung.\nNejvyšší hory dosahují výšky přes 5 000 metrů, nejnižší údolí se nachází ve výšce přes 2 000 metrů. Prefekturou protéká Žlutá řeka, na které byla postavena vodní přehrada Lung-jang-sia (Long Yang Xia, 龙羊峡).\n\nTento region patří k tradiční části Tibetu Amdo.\n\nV roce 2011 žilo v prefektuře 446 000 obyvatel, z toho 296 600 Tibeťanů (66,5 %), ve městech žije 136 900 obyvatel (30,7 %).\n\nV roce 1953 žilo v regionu pouze 7 národností, z toho Tibeťané představovali 68,5 %, Číňané 25 %, Chuejové 5 %, dále Mongolové, Salarové, Monguoři a Kazaši. V roce 2009 se počet národností zvedl na 21, Tibeťané 63 %, Číňané 27,6 %, Chuejové 7,2 %, Monguoři 1,1 %, Salarové 0,3 %, Mongolové 0,7 %, Mandžuové a další.\n\nPodél jižního břehu jezera vede dálnice G109 z Pekingu do Lhasy (také G6). Skrz hlavní město Čhabčha vede jedna z důležitých dálnic Čching-chaje G214 vedoucí ze Si-ningu přes Jü-šu do provincie Jün-nan.\n\n"}
{"id": "1106284", "url": "https://cs.wikipedia.org/wiki?curid=1106284", "title": "Andrej Kosticyn", "text": "Andrej Kosticyn\n\nAndrej Olegovič Kosticyn ( , , * 3. února 1985, Novopolock, Sovětský svaz, dnes Bělorusko) je běloruský hokejový útočník momentálně hrající v Kontinentální hokejové lize za tým HK Soči. Jeho mladší bratr Sergej je rovněž lední hokejista.\n\n"}
{"id": "1106286", "url": "https://cs.wikipedia.org/wiki?curid=1106286", "title": "Willy DeVille", "text": "Willy DeVille\n\nWilly DeVille (25. srpna 1950 – 6. srpna 2009) byl americký hudebník. Svou kariéru zahájil koncem šedesátých let. Roku 1974 založil kapelu Mink DeVille, se kterou do jejího rozpadu o dvanáct let později vydal šest studiových alb. Počínaje rokem 1987 vydával alba pod svým jménem. Zemřel na karcinom pankreatu ve věku 58 let.\n\n\n"}
{"id": "1106289", "url": "https://cs.wikipedia.org/wiki?curid=1106289", "title": "Wolność i Niezawisłość", "text": "Wolność i Niezawisłość\n\nSvaz Wolność i Niezawisłość (tedy Svaz svobody a nezávislosti), polsky známý pod názvem Zrzeszenie Wolność i Niezawisłość, nebo „Wolność i Niepodległość” (celým názvem Ruch Oporu bez Wojny i Dywersji „Wolność i Niezawisłość” a zkráceně WiN) byla polská civilně-vojenská protikomunistická organizace založená 2. září 1945 ve Varšavě. Byla tvořena zbytky Delegatury ozbrojených sil (DSZ). WiN převzala její organizační strukturu, hodnosti, majetek a částečně i tzv. lesní oddíly. Oblastní velitelé DSZ se stali oblastními předsedy WiN.\n\n\nOrganizace na začátku chtěla politickým bojem zabránit volebnímu vítězství komunistů po 2. světové válce. Členové WiN připouštěli i možnost ozbrojené obrany. Mimo deklarovaný civilní charakter měla organizace silné ozbrojené oddíly a to především v centrální oblasti, na území białystockého, lubelského a varšavského okruhu, jelikož velitel centrální oblasti nevykonal rozkaz zavazující k rozpuštění takzvaných „lesních oddílů”, protože WiN považoval za vojensko-politickou organizaci. Na podzim roku 1945 část členů WiN uposlechla apel plukovníka Jana Mazurkiewicze (pseudonym „Radosław”) a odhalila se.\n\nV roce 1946 nové vedení WiN podřídilo organizaci exilové vládě a hlavnímu veliteli polských ozbrojených sil na Západě. Rozhodlo se také otevřeně podporovat politickou stranu Polskie Stronnictwo Ludowe (PSL). Od začátku do konce své existence WiN vedli bývalí důstojníci Svazků ozbrojeného boje Zemské armády a organizační struktura byla mezi lety 1945 až 1947 (dělení na oblasti, okruhy, inspektoráty, obvody a rajóny) převzatá od Zemské armády a Delegatury ozbrojených sil.\n\nWiN se na počátku dělila na 3 oblasti: Západní s centrem v Poznani, Centrální se sídlem ve Varšavě a Jižní se sídlem v Krakově. Oblasti se dále dělily na několik okruhů. V roce 1946 existovaly již jen oblasti dvě: Centrální a Jižní. V lednu 1947 WiN vyzvala PSL k bojkotu voleb do Sejmu a k čekání na intervenci západních spojenců.\n\nI přes zákaz Delegatury ozbrojených sil a velitele Centrální oblasti DSZ, Jana Mazurkiewicza (jinak zvaného Radosław), WiN jednala i s Ukrajinskou Povstaleckou Armádou, tedy takzvanými Banderovci. Do jara 1947 s nimi WiN na území Lublinska a Podlesí uzavřela příměří a probíhaly i ojedinělé kooperativní útoky proti komunistické administrativě (útok UPA a WiN na Hrubieszów 28. května 1946). Podobné úmluvy byly dojednány i 21. května 1945 v Rudě Różaniecké a 29. dubna 1945 v Siedliskách.\n\nWiN požadovala, aby Rudá armáda a NKVD opustily území Polska. Organizace neuznávala východní hranice, které byly dohodnuté na Jaltské konferenci. Důsledně se stavěla proti politickému pronásledování. Členové WiN chtěli vytvořit společnou armádu, obnovit polskou nezávislost na SSSR a znárodnit velké firmy. Mezi hesly organizace se objevovaly i takové, které volaly po všeobecném vzdělání, reformě rolnictví atd. Na podzim 1946 nakonec ve vedení organizace zvítězila teze o přibližování se 3. světové války a nutnosti se na ní připravit.\n\nSvaz měl od začátku za cíl škodit politickým plánům SSSR v Polsku. Mimo jiné WiN sbírala informace o nedemokratičnosti lidového referenda a informovala o ní Radu Bezpečnosti OSN. Úřad bezpečnosti a NKVD se neustále pokoušely organizaci zničit. Organizaci se nedařilo úspěšně se činnostem služby bezpečnosti vyhýbat. V roce 1945 byl mimo jiné zatčen první předseda WiN, plukovník Jan Rzepecki a všichni oblastní velitelé. V říjnu pak následoval i Rzepeckého následovník, plukovník Franciszek Niepokólczycki. V roce 1947 byla vládě zaslána petice 23 důstojníků bývalé Lidové armády, kteří apelovali za zajaté vůdce organizace.\n\nLesní (partyzánské) oddíly ničily vězení, útočily na stanoviště milic a členy Dobrovolných rezerv (ORMO), prováděly ozbrojený boj s oddíly vojska, vnitřní bezpečností a pohraniční stráže. Zabíjely i osoby spolupracující s vládou a členy Polské dělnické strany, což považovaly za obranu před terorem. Pro získávání finančních prostředků prováděly takzvané důchodové (přepadávací) akce. Jelikož byla organizace založena na Zemské armádě (rozpuštěné 19. ledna 1945) a Delegatury ozbrojených sil, byla velice snadno dekonspirována Úřadem bezpečnosti.\n\nOd jara 1948 byla organizace pod správou Úřadu bezpečnosti a to za pomoci převerbovaných důstojníků nejen WiN, ale i AK. Úřadu bezpečnosti se dokonce podařilo na místo předsedy vedení, které mělo kryptonym „Muzeum”, dosadit svého muže o pseudonymu „Kos”. Úřadu bezpečnosti status quo vyhovoval, jelikož americká a britská vláda organizaci i po převzetí moci úřadem dále finančně pomáhala. Ministerstvo bezpečnosti tak získalo zlaté cihly v hodnotě skoro 5 milionů dolarů, moderní komunikační zařízení (se 17 radiostanicemi), které následně vysílaly falešné informace.\n\nS CIA a SIS byl udržován rádiový kontakt za pomoci do Polska převedených agentů. Západní zpravodajské služby počítaly s tím, že po vypuknutí 3. světové války se WiN zapojí do sabotážních akcí na komunikačních uzlech na polském území, tedy takzvaný plán „Wulkan”. Organizaci byl CIA zaslán i plán „X” – tedy postupy, kterých by se organizace měla držet před válkou a během ní. V prosinci 1952 se polské ministerstvo bezpečnosti rozhodlo přestat zpravodajskou hru dále hrát, jelikož se obávalo prozrazení celé operace. Likvidace organizace vyvolala takzvanou aféru Bergu – odhalení spolupráce emigračních politických stran a Andersova štábu s CIA.\n\nSpolu s přeběhlými důstojníky WiN tak Úřad bezpečnosti rozpracoval plán na úplné zničení organizace. V prosinci 1952 pak noviny informovaly o dobrovolném udání se celého vedení organizace. Byla to ovšem mystifikace, jelikož takzvané 5. velení bylo již od jara 1948 pod přímou správou UB.\n\nRoku 1990 vzniklo Sdružení společensko-vojenského svazu Wolność i Niezawisłość. Od roku 2003 byl předsedou Janusz Kurtyka. Funkci ovšem zastávali i Filip Musiał, Jerzy Pasierbiak a Zbigniew Młyniec.\n\nV roce 1997 byl natočen dokumentární film zasvěcený Svazu Wolność i Niezawisłość (režie: Leszek Baron, scénář Leszek Baron a Zbigniew Nadkański), v němž mimo jiné vystupoval Janusz Kurtyka.\n\nV Radomi se nachází Pomník bojovníků uskupení Wolność i Niezawisłość z roku 2001, v Zduńskiej Woli pomník „Prokletých vojáků” a Svazu „Wolność i Niezawisłość” z roku 2013 a v Řešově byl 17. listopadu 2013 odhalen pomník Prokletých vojáků, uctívající památku členů svazu: plukovníka Łukasze Cieplińského a šest členů 4. vedení WiN (Adam Lazarowicz, Mieczysław Kawalec, Józef Batory, Franciszek Błażej, Józef Rzepka, Karol Chmiel). Pomník WiN je i v Lublinu.\n\nPolský Hip-hopový vokalista Tadek na albu Niewygodna prawda II. Burza 2014 z roku 2014 vydal skladbu „Wolność i Niezawisłość” věnovaný Svazu WiN.\n\n\nMultimediální verze výstav krakovského oddílu Institutu národní paměti:\n"}
{"id": "1106290", "url": "https://cs.wikipedia.org/wiki?curid=1106290", "title": "Sergej Kosticyn", "text": "Sergej Kosticyn\n\nSergej Olegovič Kosticyn ( , , * 20. března 1987, Novopolock, Sovětský svaz, dnes Bělorusko) je běloruský hokejový útočník momentálně hrající v Kontinentální hokejové lize za tým Ak Bars Kazaň. Jeho starší bratr Andrej je rovněž lední hokejista.\n\n"}
{"id": "1106292", "url": "https://cs.wikipedia.org/wiki?curid=1106292", "title": "Manitas de Plata", "text": "Manitas de Plata\n\nManitas de Plata, rodným jménem Ricardo Baliardo (7. srpna 1921 – 5. listopadu 2014) byl francouzský kytarista. Narodil se v karavanu ve městě Cette (později přejmenováno na Sète) na jihu Francie. Jméno Manitas de Plata, což ve španělštině znamená „malé stříbrné ruce“, mu dali členové romské komunity kvůli jeho hudebnímu talentu. Profesionální kariéru zahájil na počátku šedesátých let a brzy začal nahrávat alba. Zemřel v roce 2014 ve věku 93 let.\n"}
{"id": "1106301", "url": "https://cs.wikipedia.org/wiki?curid=1106301", "title": "Greenova věta", "text": "Greenova věta\n\nV matematice je Greenova věta vztah mezi křivkovým integrálem druhého druhu po uzavřené křivce a dvojným integrálem přes oblast ohraničenou touto křivkou. Jejím autorem je britský matematik George Green. Věta je v podstatě dvourozměrnou variantou Stokesovy věty.\n\nBuď \"C\" kladně orientovaná po částech hladká jednoduchá uzavřená křivka v rovině a \"D\" jednoduše souvislá oblast ohraničená křivkou \"C\". Jsou-li \"L\" a \"M\" funkce proměnných (\"x\", \"y\") definované v nějaké otevřené množině obsahující množinu \"D\" a mají-li tyto funkce spojité parciální derivace prvního řádu, pak platí\n\nGreenovu větu je možno využít ke zjišťování obsahu množiny v rovině.\nVskutku, zvolme \"L\" a \"M\" tak, že platí\n\nPotom je obsah množiny \"D\" dán vztahem\n\nMožná vyjádření obsahu množiny \"D\" pomocí křivkového integrálu po její hranici \"C\" zahrnují například:\n\n"}
{"id": "1106302", "url": "https://cs.wikipedia.org/wiki?curid=1106302", "title": "FK Dolní Němčí", "text": "FK Dolní Němčí\n\nFotbalový klub Dolní Němčí je moravský fotbalový klub z Dolního Němčí, který byl založen 15. února 1933. Od sezony 2012/13 hraje v I. A třídě Zlínského kraje – sk. B (6. nejvyšší soutěž). Největším novodobým úspěchem klubu je účast ve 12 ročnících Divize D (1991/92 – 2002/03).\n\nZdroj: \n\n\nOd roku 1933 až do poloviny roku 1956 se hrálo na hřišti u říčky Okluky. Výstavba nového fotbalového hřiště \"„Na Loskách“\" započala 18. října 1956, do provozu byly uvedeny nové šatny a v roce 1961 také tribuna. Na podzim 1965 zde odehrála přátelské utkání juniorská reprezentace ČSSR.\n\nPoznámky:\n\nFK Dolní Němčí „B“ je rezervním týmem Dolního Němčí, který se pohybuje v okresních soutěžích.\n\n\n"}
{"id": "1106303", "url": "https://cs.wikipedia.org/wiki?curid=1106303", "title": "Jerome Cooper", "text": "Jerome Cooper\n\nJerome Cooper (14. prosince 1946 – 6. května 2015) byl americký perkusionista. Narodil se v Chicagu, kde studoval na Loop College. Koncem šedesátých let odjel do Evropy, kde pracoval s růnými freejazzovými hudebníky. V roce 1971, již po návratu do USA, založil spolu s Leroyem Jenkinsem a Sironem kapelu Revolutionary Ensemble. Trio svou činnost ukončilo v roce 1977 a zanedlouho se Cooper začal věnovat vydávání vlastních alb. Během své kariéry spolupracoval s mnoha dalšími hudebníky, mezi které patří například Cecil Taylor, Rahsaan Roland Kirk, Anthony Braxton a Lester Bowie. Zemřel v roce 2015 ve věku 68 let na mnohočetný myelom.\n"}
{"id": "1106305", "url": "https://cs.wikipedia.org/wiki?curid=1106305", "title": "Frýdek (zámek)", "text": "Frýdek (zámek)\n\nFrýdecký zámek je původně gotický hrad, nacházející se u Zámeckého náměstí města Frýdek-Místek. V dnešní době zde sídlí Muzeum Beskyd s rozsáhlou expozicí, dokumentující historii a kulturu beskydské oblasti. V objektu se pravidelně konají nejrůznější výstavy, koncerty, divadlo, svatby a dramatické pořady.\n\nPrvní zmínky pocházejí z roku 1327, kdy se těšínští Piastovci rozhodli postavit si hrad. Tento hrad sloužil zejména k ochraně tehdy vznikajícího města Friedeck. V období 15. a 16. stoletím prošel hrad celou řadou úprav a v 16. století bylo navíc přistavěno jižní, západní a východní křídlo, už v renesančním stylu, a hrad byl tak přebudován na zámek. V 17. století však zámek vyhořel a musel být zrekonstruován. Stávající podoby se dočkal zhruba v 18. století. Na počátku 19. století se jej chopili Habsburkové a předělali jej do stylu klasicistního a po roce 1918 přešel zámek do vlastnictví československého státu, kde také od roku 1923 sídlilo Ředitelství státních lesů a statků Frýdek.\n\nHrad byl kdysi obléhán nájezdníky a stále se jim nedařilo pevnost obsadit, proto se rozhodli, že místní obyvatele hradu nechají vyhladovět. V hradu byla opravdu bída a hlad, proto se hradní rozhodli připravit malou lest. Posledního kozla, kterého měli upravili tak, aby vypadal jako srnec, připravili falešnou svatbu a jako že jsou velkorysí, shodili kozla z hradu. Nájezdníci v domnění, že do hradu vede nějaká tajná chodba a jim se tedy nepodaří nechat hradní vyhladovět, odtáhli. Od té doby se každý rok dle tradice shazoval z hradu kozel a jeho maso se rozdělilo mezi chudé obyvatelstvo.\n\nZe zámku se stalo muzeum. K dispozici jsou nejen zámecké prohlídky, ale také je zde možnost navštívit nejednu expozici, například stálou výstavu ze zdejšího kraje a života v něm.\n\nV blízkosti zámku se nachází zámecký park a nově vybudované parky. V minulosti bychom zde našli ovocné zahrady (sady), dnes nás tento anglický park přivádí nejen na vyhlídku na řeku a město Místek, ale je také skvělým místem pro relax.\n\nJe jednou z nejnavštěvovanějších expozicí zámku. Zahrnuje více než 2000 předmětů dokumentujících historii, etnografii a přírodní poměry celého regionu. Návštěvníci tak mají ve 13 místnostech možnost spatřit ukázky řemesel, obuvnickou, krejčovskou a tkalcovskou dílnu, keramiku z dílny z Tošanovic, interiér typické beskydské chalupy, kolekce ptáků, savců a ryb, z nichž jmenujme např. medvěda, jelena či losa.\n\nProhlídková trasa, která vede přes celý zámek spolu s několika sály a vyhlídkovou věží. Její součástí je i návštěva kaple Sv. Barbory.\n\nDalší stálou expozicí je expozice města Frýdku-Místku prezentující Frýdek jako Mariánské poutní místo, které se nachází v sakristii kaple sv. Barbory, která je připomínkou toho, že Frýdek již od 18. století patří k významným mariánským poutním místům. Návštěvníci mohou obdivovat sochy Nejsvětějšího Srdce Pána Ježíše a Neposkvrněného Srdce Panny Marie, které byly přestěhovány z poutního kostela Navštívení Panny Marie – Baziliky minor. Malá expozice je věnována rovněž básníkovi a překladateli, frýdeckému rodákovi Óndrovi Łysohorskému.\n\nRovná plocha okolo zámku byla zahradnicky upravená, na rozdíl od svahu pod zámkem, který zůstal po dlouhou dobu čistě přírodní. Stromy a keře, které tam vyrůstaly, tvořily až do roku 2006 jakousi hustou džungli plnou odpadu. V roce 2006 přešla část parku (po dohodě s vlastníkem) do vlastnictví statutárního města Frýdek-Místek a začala revitalizace. Podle historických dokumentů byla vybudována cestní síť podobně, jako byly původní zahrady. Důležitou podmínkou bylo také, aby cesty byly bezbariérové. U zámku tak vznikla také nová vyhlídka s výhledem do údolí na místeckou část města a také na pohoří Beskydy. V původním místě odpočívadla můžeme dnes najít zastřešený altánek.\n\nZajímavou dřevinou, kterou zde můžeme spatřit je kaštanovník jedlý, ovšem pokud vstupujeme k zámku hlavní branou, náš pohled uchvátí mohutný jasan ztepilý, který je nejtlustším stromem ve Frýdku-Místku a pravděpodobně i jeden z nejstarších stromů ve městě (starý asi 200 let).\n\n"}
{"id": "1106309", "url": "https://cs.wikipedia.org/wiki?curid=1106309", "title": "Gladys' Leap", "text": "Gladys' Leap\n\nGladys' Leap je studiové album anglické folkrockové skupiny Fairport Convention. Vydalo jej v srpnu roku 1985 hudební vydavatelství Woodworm Records. Nahráno bylo během dubna a května toho roku ve studiu Woodworm, jehož majiteli byli členové kapely Fairport Convention. Jako host v písni „Head in a Sack“ na albu vystupoval i dřívější člen skupiny, kytarista Richard Thompson. Na albu rovněž hrál Ric Sanders, který se zanedlouho stal stálým členem skupiny. Oba hráli i na dalším albu nazvaném \"Expletive Delighted!\" (1986). Jde o první album kapely od roku 1978, mezitím byla neaktivní.\n\n\n"}
{"id": "1106315", "url": "https://cs.wikipedia.org/wiki?curid=1106315", "title": "Konrad Proche", "text": "Konrad Proche\n\nKonrad Proche, O.Cist. (1664 nebo 1669, Česká Lípa – 7. ledna 1727, klášter Neuzelle) byl římskokatolický duchovní, člen cisterciáckého řádu a v letech 1703-1727 opat cisterciáckého kláštera v Neuzelle.\n\nNarodil se v České Lípě a v mládí vstoupil do cisterciáckého opatství Neuzelle v Dolní Lužíci. Studoval teologii v Praze a v roce 1695 přijal kněžské svěcení. V Neuzelle pak působil postupně jako podpřevor a novicmistr. Dne 11. dubna 1703 byl zvolen v Neuzelle opatem a tuto volbu ještě téhož dne potvrdil generální vikář cisterciáckého řádu. Tehdy nutný císařský souhlas s výsledkem volby byl vydán téhož roku dne 22. května.\n\nOpat Konrad se snažil pokračovat v díle svých předchůdců. Zároveň zahájil barokní přestavby celého kláštera, které mu vtiskly podobu, kterou si udržel de facto dodnes. Rovněž se snažil více zapojit mnichy z kláštera do pastorační péče o katolíky, rozptýlené v Dolní Lužici a Braniborsku mezi protestantskou většinou. Opatský úřad vykonával Proche téměř 24 let. Zemřel začátkem roku 1727 a byl pohřben v klášterním kostele v Neuzelle.\n\n\n"}
{"id": "1106321", "url": "https://cs.wikipedia.org/wiki?curid=1106321", "title": "Koliha aljašská", "text": "Koliha aljašská\n\nKoliha aljašská (\"Numenius tahitiensis\") je pták z čeledi slukovití.\n\nKoliha aljašská je dlouhá přibližně 40-44 cm. Rozpětí křídel je asi 84 cm. Samice bývají větší. Má výrazný zobák dlouhý cca 7 cm. Hnízdí na Aljašce v okolí řeky Yukon a na Sewardově poloostrově. Zimuje v oblastech jižního Pacifiku, přičemž dokáže přeletět bez přestávky až 6 000 km. Živí se hmyzem, bobulemi, drobnými mořskými živočichy i vejci jiných ptáků, které rozbíjí kameny.\n\nJeho populace je odhadována na 7 000 kusů.\n\n"}
{"id": "1106325", "url": "https://cs.wikipedia.org/wiki?curid=1106325", "title": "Marie Barbara Bachová", "text": "Marie Barbara Bachová\n\nMarie Barbara Bachová (30. října 1684 Gehren – pohřbena 7. července 1720 v Köthenu) byla první manželkou Johanna Sebastiana Bacha. Byla také jeho sestřenicí z druhého kolena (jejich dědové byli bratři).\n\nMarie Barbara pocházela z městečka Gehren v dnešním Durynsku. Její otec Johann Michael Bach zde působil jako varhaník a městský písař. Otec zemřel už v roce 1694, po smrti matky v roce 1704 pak Marie Barbara i její dvě starší sestry žily u matčiných příbuzných v Arnstadtu. Zde se zřejmě seznámila se svým budoucím manželem a 17. října 1707 se s Johannem Sebastianem vzali v Dornheimu, malé vesničce u Arnstadtu.\n\nMěli spolu celkem sedm dětí, dospělosti se dožily čtyři z nich:\n\nMarie Barbara zemřela nečekaně v létě 1720. Johann Sebastian zrovna doprovázel svého zaměstnavatele, knížete Leopolda von Anhalt-Köthen, na dvouměsíčním pobytu v Karlových Varech a až po návratu domů zjistil, že jeho žena náhle onemocněla a zemřela. Příčina jejího úmrtí není známa.\n\nV prosinci 1721 se Johann Sebastian Bach oženil s dcerou dvorního hudebníka Annou Magdalenou Wilckeovou, která se ujala výchovy dětí z prvního manželství a sama mu porodila ještě třináct dalších (dospělosti se jich dožilo šest).\n\n"}
{"id": "1106329", "url": "https://cs.wikipedia.org/wiki?curid=1106329", "title": "Stay", "text": "Stay\n\nStay může být:\n\n"}
{"id": "1106331", "url": "https://cs.wikipedia.org/wiki?curid=1106331", "title": "Istaravšan", "text": "Istaravšan\n\nIstaravšan je město v tádžické provincii Sughd. Leží na severním úpatí Turkestánského hřbetu a na hlavní silnici spojující dvě největší tádžická města, Chudžand a Dušanbe. Je to jedno z nejstarších měst v Tádžikistánu, existující více než 2500 let. Před rokem 2000, se město nazývalo Ůróteppa. Území města hraničí na severu a západě s Uzbekistánem a na východě s Kyrgyzstánem. Většina obyvatel žije v přilehlých venkovských oblastech. Podle mapy, nalezené roku 1923, leží Istaravšan nedaleko od zaniklého starověkého města Kýrupolis.\n\n"}
{"id": "1106333", "url": "https://cs.wikipedia.org/wiki?curid=1106333", "title": "Kaple Bičování Krista (Obrovice)", "text": "Kaple Bičování Krista (Obrovice)\n\nKaple Bičování Krista v Obrovicích (lat. \"„Ad Jesum flagell“\") je bývalé poutní místo litoměřické diecéze nacházející se v prostoru Vojenského újezdu Hradiště, které zaniklo v období totalitního komunistického režimu, kdy byla kaple zbořena.\n\nRoku 1766 byly v Obrovicích postavena barokní kaple \"Bičování Krista\". Roku 1856 byla pseudogoticky přestavěna. Kaple měla sanktusník. V souvislosti s přestavou exteriéru k vnitřnímu vybavení patřil také pseudogotický hlavní oltář z poloviny 19. století. Na místo putovali věřící z blízkého okolí a na počátku 20. století sem ročně přicházelo průměrně 500 poutníků. Duchovní správa kaple spadala do farnosti Tureč, která však zanikla a území na němž dříve stála kaple Bičování Krista připadlo od 1. ledna 2013 pod duchovní správu děkanství v Mašťově.\n"}
{"id": "1106346", "url": "https://cs.wikipedia.org/wiki?curid=1106346", "title": "Kacanovský potok", "text": "Kacanovský potok\n\nKacanovský potok je potok v okrese Semily v Libereckém kraji, pravostranný přítok říčky Žehrovky. Délka jeho toku činí zhruba 4,1 km. Plocha jeho povodí měří 12,1 km².\n\nCelý tok leží v chráněné krajinné oblasti Český ráj a téměř celý teče v říčním údolí. Pramení severně od Kacanov. Do prameniště může posilovat i nestálý odtok z výše na východ ležících tůní zvaných \"Jezírka u Kacanov\". Od oficiálního pramene teče potok nejprve (chvílemi v podzemí) jižním směrem kolem několika osad. U hotelu \"Králíček\" přijímá zprava přítok, jenž se někdy mylně vydává za pramenné rameno Kacanovského potoka. V Kacanovech přijímá zleva přítok, který předtím ve dvou větvích odvodňuje \"Ztracené\" a \"Hadí údolí\". Za Kacanovami se potok obrací na západ. Východně od Olešnice a vrchu Doubrava se potok stáčí znovu na jih. Jižně od Skalan přijímá znovu zleva přítok, na jehož jedné větvi předtím leží \"Skalanský vodopád\". Poté se Kacanovský potok na chvíli stáčí k jihozápadu do údolní nivy a východně od Skokov (resp. blíže osady Mlýnice) se vlévá do Žehrovky.\n"}
{"id": "1106347", "url": "https://cs.wikipedia.org/wiki?curid=1106347", "title": "Mistrovství světa ve florbale do 19 let 2001", "text": "Mistrovství světa ve florbale do 19 let 2001\n\n1. Mistrovství světa ve florbale do 19 let 2001 se konalo v Německu. Vítězem se stal tým Švédska. Česko skončilo na pátém místě.\n\n"}
{"id": "1106348", "url": "https://cs.wikipedia.org/wiki?curid=1106348", "title": "Působnost právní normy", "text": "Působnost právní normy\n\nRozlišují se čtyři základní druhy působnosti právní normy.\n\nOsobní působnost zodpoví otázku „kdo?“, koho se norma týká. Kdo je jejím adresátem. Ačkoliv se pojem „osobní působnost“ již dlouhá léta nemění, jisté změně se mu přece jenom dostalo. V minulosti princip personality práva např. znamenal, že subjekt práva si nesl své právo s sebou, ať šel kamkoliv, ať se nacházel v kterémkoliv státě. Tento princip však již dnes neplatí, a byl nahrazen principem teritoriality.\n\nObecně platí, že právní normy České republiky platí pro všechny na území České republiky (tj. i pro cizince). Existují zde však dvě sady výjimek, tou první je tzv. exempce neboli imunita (viz níže), tou druhou pak např. §5 zákona č. 94/1963 Sb., o rodině, který praví že \"„občan České republiky může v cizině uzavřít manželství též před zastupitelským úřadem České republiky oprávněným k tomu zvláštním předpisem”\".\n\nOsobní způsobilost můžeme rozřadit do tří kategorií. První je kategorie obecná osobní způsobilost, o té hovoříme, pokud právní norma dopadá na všechny subjekty (mající právní subjektivitu) na území daného státu. Druhou kategorii je zvláštní osobní způsobilost, která se vztahuje pouze na některé, např. mladiství, hasiči apod. a to dle různých faktorů. Třetí skupinou jsou právní normy s osobní působností výjimečnou. Zde hraje roli především imunita. Ta může mít dvojí podobu, absolutní nebo relativní odborně se pak hovoří o exempci procesněprávní nebo hmotně právní. V případě imunity relativní (procesněprávní) je subjekt vyňat z působnosti právní normy po dobu trvání procesní překážky (např. poslanec nebo senátor musí být nejprve vydán příslušnou komorou parlamentu). V případě imunity absolutní (hmotněprávní) se subjekt nachází mimo působnost právních norem. V zásadě toto platí pro prezidenta republiky a diplomaty. Prezidentskou imunitu řeší např. čl. 65 Ústavy České republiky \"„Prezidenta republiky nelze po dobu výkonu jeho funkce zadržet, trestně stíhat ani stíhat pro přestupek nebo jiný správní delikt”\".\n\nVěcná působnost vymezuje předmět, okruh věci, skutkové podstaty právních norem. Rozlišujeme dva typy norem s věcnou působností. První jsou obecné právní normy s věcnou působností a druhým jsou zvláštní právní normy s věcnou působností. Za předpokladu že mají obě právní normy stejnou sílu (jinak Lex superior derogat inferiori - vyšší právní předpis má přednost před nižším) pak platí lex specialis derogat generali, tj. že existuje-li speciální právní norma, pak má přednost před obecnou úpravou. Jako příklad může posloužit občanský zákoník, který může působit jako lex generali oproti zákonu o obchodních korporacích jakožto lex specialis.\n\nČasová působnost právní normy určuje, kdy, neboli od kdy do kdy bude právní norma působit. V problematice časové působnosti se setkáváme se třemi fázemi a to s fází schválení, platnosti a účinností právní normy. Schválením rozumíme okamžik splnění legislativní, právotvorné procedury. Právní norma se stává platnou okamžikem vyhlášením v příslušné sbírce (např. Sbírce zákonů). Daná norma od tohoto data již existuje, nenastávají z ní však prozatím práva ani povinnosti. Aby právní norma mohla začít působit, musí se stát účinnou. Účinnost získává právní norma v den, který je v normě uveden. Není-li v rámci dané normy stanoveno jinak, tak normy vyhlášené ve Sbírce zákonů nabývají účinnosti patnáctý den. Souhrnně tedy můžeme říci, že rozdíl mezi účinnosti a platností právní normy je v tom, že ve fázi platnosti daná norma pouze existuje, ale teprve až ve fázi účinnosti se stává rozhodující skutkovou podstatou. Rozdíl mezi platností a účinností pak označujeme termínem vacatio legis.\n\nZánik právní normy pak může z hlediska časové působnosti nastat několika způsoby. Jednak je to uplynutím stanovené lhůty účinnosti, derogací (zrušení části normy), abrogací (zrušení celé normy), novelizací (nahrazení staré normy novou) nebo na základě nálezu Ústavního soudu.\n\nJak jsme již řekli v úvodu, místní působnost právních norem zodpovídá otázku, kde bude právní norma působit. Z pravidla se jedná o území daného státu a to jak na povrchu, tak nad ním i pod tímto územím. Na základě mezinárodních smluv taky např. prostory diplomatických úřadů apod.\n\n\n"}
{"id": "1106349", "url": "https://cs.wikipedia.org/wiki?curid=1106349", "title": "Birutė Galdikasová", "text": "Birutė Galdikasová\n\nBirutė Marija Filomena Galdikasová (* 10. květen 1946, Wiesbaden) je kanadská antropoložka a etoložka, která se narodila v rodině litevských exulantů v Německu. Proslula výzkumem orangutanů, zejména orangutanů bornejských. Je profesorkou na Simon Fraser University v Burnaby v Kanadě a Státní univerzity v Jakartě v Indonésii.\n\nRodina se z Německa brzy přestěhovala do Kanady a odtud do Kalifornie, kde Biruté vystudovala psychologii, biologii a antropologii na Kalifornské univerzitě v Los Angeles (1966 BA, 1969 MA, 1978 PhD). Jejím učitelem a inspirátorem byl britský paleontolog Louis Leakey, který přišel s termínem \"Trimáti\" (\"Trimates\") pro označení tří silně angažovaných vědkyň, které přinesly průlomové studie primátů, založené na dlouhodobém výzkumu v jejich přirozeném prostředí. Jane Goodallová zkoumala šimpanzy, Dian Fosseyová horské gorily a Galdikasová se zaměřila na orangutany. Těmto třem vědkyním se také někdy říká \"Leakeyho andělé\", neboť Leakey všechny tři ovlivnil a vedl.\n\nKrom vědeckých zájmů se silně angažuje v boji za ochranu životního prostředí, zejména deštných pralesů. K ochraně ohrožených orangutanů založila nadaci \"Orangutan Foundation International\", jíž je prezidentkou. Za své ekologické snahy získala roku 1997 \"Tyler Prize for Environmental Achievement\" a řadu dalších cen (\"PETA Humanitarian Award\", \"Eddie Bauer Hero of the Earth\", \"Sierra Club Chico Mendes Award\" aj.). Je známa svým vystupování v dokumentárních snímcích a cyklech na televizi Animal Planet a jinde (\"Born to Be Wild 3D\", \"Nature\", \"Life and Times\", \"30 Years of National Geographic Specials\", \"Orangutans: Grasping the Last Branch\", \"The Last Trimate\"). Napsala paměti nazvané \"Reflections of Eden\".\n"}
{"id": "1106350", "url": "https://cs.wikipedia.org/wiki?curid=1106350", "title": "Bochtar", "text": "Bochtar\n\nBochtar , dříve Kurgan-Ťube, je hlavní město Chatlanské oblasti. Leží v jihozápadní části Tádžikistánu, asi 100 kilometrů od Dušanbe. Ve městě žije zhruba 101 600 obyvatel, což z něj činí třetí největší město v zemi. V minulosti žilo v Qurghonteppě velké množství Rusů. Během občanské války však bylo město poškozeno a 80% Rusů město opustilo. Qurghonteppa je sídlem pro velkou část politické opozice tádžické vlády.\n\nV Qurghonteppě je silně rozvinuto pěstování bavlny, dále také bankovnictví a telekomunikační služby.\n\n"}
{"id": "1106351", "url": "https://cs.wikipedia.org/wiki?curid=1106351", "title": "Esther Kreitman", "text": "Esther Kreitman\n\nEsther Kreitman (Hinde Ester Singer Kreytman, narozena jako Hinde Esther Singer 31. března 1891 Biłgoraj – 13. června 1954 Londýn) byla autorka románů a povídek v jazyce jidiš. Narodila se v rabínské židovské rodině Pinkhese Mendla Singera a jeho ženy Batshevy Zylberman Singer ve městě Biłgoraj, které tekdy leželo na území Kongresového Polska. Její mladší bratři Israel Jošua Singer a Isaac Bashevis Singer byli také spisovateli.\n\nMěla nešťastné dětství. Podle vzpomínek jejího syna ji její matka dala na výchovu k bezcitné kojné, kde strávila první tři roky svého života. Matka, sama vzdělaná dcera rabína, ji navštěvovala jednou týdně a přitom se jí ani nedotkla. Později, přestože byla velmi nadané dítě, musela jen přihlížet, jak se její mladší bratři učí, zatímco ona sama vykonávala podřadné domácí práce. Navzdory tomu se naučila několik jazyků a zajímala se o literaturu. Již v mládí psala povídky, které nebyly zveřejněny a před svatbou je zničila. Její první román obsahuje řadu scén zobrazujících touhu hlavní ženské postavy pro vzdělání: scén, v nichž s velkým očekáváním čeká na příjezd knihkupce do města, kdy sní o tom, že se stane učencem a tajně skrývá ruskojazyčné knihy mužských členů rodiny, aby nepřišli na to, že sama v tajnosti studuje. Je pravděpodobné, že tyto scény jsou autobiografické. \n\nV roce 1912 přistoupila na dohodnutý sňatek s brusičem diamantů Avrahamem Kreitmanem z belgických Antverp aby unikla z rodinného prostředí. Příběh tohoto manželství je popsán v jejím románu \"Debora\" (Deborah) a Isaac Bashevis Singer jej zobrazil ve své autobiografické sbírce \"Světnice, kde otec soudil\" (In my Father's Court).\n\nV Antverpách se narodil její syn Morris Kreitman, který se stal později novinářem (pod pseudonymem Maurice Carr) a spisovatelem (pod pseudonymem Martin Lea). Po vypuknutí první světové války rodina uprchla do Londýna, kde Esther Kreitman žila po zbytek svého života, s výjimkou dvou dlouhých návštěv Polska. Její manželství nebylo šťastné. Ona a její manžel pracovali v podřadných zaměstnáních a žili v chudobě. Manželství se rozpadlo v roce 1926. Živila se překlady děl klasické anglické literatury do jidiš (přeložila například díla Charlese Dickense a G. B. Shawa). \n\nJejí otec zemřel již před druhou světovou válkou (v roce 1929). Po válce se pokoušela kontaktovat matku a třetího bratra, Moše (1906–asi 1944), který se stal vesnickým rabínem v Polsku a uprchl s celou rodinou do Sovětského svazu. Obdržela dvě pohlednice z města Džambul (dnes Taraz) v jižním Kazachstánu, žádné další zprávy o rodině se jí ale nepodařilo získat. Nucená evakuace židovských uprchlíků do střední Asie za extrémně tvrdých podmínek byl v Sovětském svazu během druhé světové války relativně běžný způsob likvidace nepohodlných osob. Matka i bratr byli prohlášeni za mrtvé v roce 1946. Její druhý bratr Israel Jošua Singer zemřel v New Yorku v roce 1944. Isaac Bashevis Singer ji navštívil v Londýně v roce 1947. Odmítl jí ale pomoci s emigrací do USA.\n\nTrpěla buď epilepsií nebo jinou nemocí s podobnými příznaky. Později jí byla diagnostikována paranoia. Zemřela v roce 1954 v Londýně. Od její smrti byla její díla přeložena do francouzštiny, němčiny, nizozemštiny a španělštiny. Téměř celé její dílo je k dispozici v anglickém překladu.\n\nJejí vztahy s bratry byly vždycky složité. Její syn vyprávěl o tom, že se jimi cítila odmítnuta během návštěvy Polska v roce 1936, a nechtěla o nich již nikdy mluvit. Tento pocit odmítnutí se ještě zhoršil, když jí Isaac Bashevis Singer odmítl pomoci emigrovat do Spojených států po roce 1947. Rovněž neodpověděl na její dopisy a žádosti o finanční podporu, když byl již slavným spisovatelem a ona žila ve velké nouzi.\n\nNení známo, že by ji její dva bratři nějak povzbuzovali či pomoháhali v tvorbě. Ačkoliv oba pracovali v předním jidiš deníku \"The Jewish Daily Forward\", její knihy tam nebyly nikdy zmíněny. Hluboký vliv její osobnosti se ale odráží v díle obou bratří. V knize Israele Joshuy Singera \"Prosťáček Joše\" (Yoshe Kalb) je postava nešťastné a labilní svůdkyně inspirována životem jeho sestry. \n\nIsaak Bashevis Singer v díle \"Satan v Goraji\" zobrazuje nevinnou dívku, která je zdrcena okolnostmi a která nese rysy a specifika Esther Kreitman. Isaak Bashevis Singer sám říkal, že jeho sestra mu byla vzorem pro postavu Yentl ze stejnojmenné povídky, ženy z tradičního prostředí, která chce studovat židovské texty. Sám považoval sestru za \"nejlepší jidiš spisovatelku\". Bylo ale těžké s ní navázat vztah. \"Kdo může žít se sopkou?\" . Sám věnoval sbírku povídek \"The Seance and Other Stories\" (New York, 1968) \"Památce mé milované sestry Hinde\".\n\nAčkoli byla první ze sourozenců Singerových, kdo začal psát, publikovat začala relativně pozdě. Její první román \"Der Sheydim-Tants\" (Tanec démonů) byl vydán v Polsku v roce 1936. Její syn přeložil román v roce 1946 do angličtiny, kde vyšel pod názvem \"Deborah\". Její druhý román, \"Brilyantn\" (Démanty) vyšel v roce 1944 a její kniha povídek, \"Yikhes\" byla zveřejněna v roce 1949. Povídky publikovala v letech 1946–1955 v literárním časopise \"Loshn un Lebn\", který vycházel v Londýně. \n\nMnoho z jejích prací se zabývá postavením žen, zejména intelektuálních žen, v prostředí aškenázských Židů. V jiných pracích zkoumá vztahy mezi třídami a několik jejích povídek se odehrává během německého bombardování Londýna v letech 1940–1941, které sama zažila.\n\n\n"}
{"id": "1106353", "url": "https://cs.wikipedia.org/wiki?curid=1106353", "title": "Brandenburg v. Ohio", "text": "Brandenburg v. Ohio\n\nBrandenburg v. Ohio 395 U.S. 444 (1969) je jeden z případů amerického Nejvyššího soudu, které formovaly americkou ústavu. Určil hranice svobody projevu ve Spojených státech amerických.\n\nV létě 1964 na sjezdu Ku Klux Klanu promluvil tehdejší vůdce, Clarence Brandenburg. Zmiňoval se o pomstě vůči černochům, Židům a všem, kteří je podporují. Obvinil mimo jiné také vládu Spojených států z toho, že potlačuje bílou rasu. Kvůli tomuto projevu byl odsouzen za podněcování nenávisti podle právního předpisu ve státu Ohio, který stanovil, že je ilegální podněcovat ke \"zločinům, sabotáži, násilí či nezákonným metodám terorismu za účelem dosáhnout ekonomické či politické reformy\".\n\nPřípad se dostal až k Nejvyššímu soudu a 9. června 1969 rozhodl, že stát Ohio omezil Brandenburgovo právo na svobodu slova. Odvolal se na princip imminent lawless action a rozhodl, že k ničemu takovému v případě Brandenburgova projevu nedošlo . Pro Brandenburga hlasovalo 8 soudců, proti Brandenburgovi 0.\n\nTento případ je významný hlavně tím, že do amerického práva zakotvil princip imminent lawless action.\n\nV roce 1973 se rozhodovalo znovu, tentokrát v případě Hess v. Indiana. Gregory Hess měl projev na protiválečné demonstraci v univerzitním kampusu. Během protestu se protestující rozhodli blokovat policejní auta odvážející demonstranty. Dopouštěli se tedy protiprávního jednání. Byl zadržen také právě Hess, na základě toho, že na policisty křičel: \"Znova si tu zasranou cestu zabereme!\" Bylo však rozhodnuto, že tento čin neměl za účel vyburcovat davy k protiprávní činnosti a ani to nemělo takový účinek. Proto byl chráněn prvním dodatkem ústavy.\n\nNejvyšší soud v obou případech stanovil, co vůbec musí být splněno, aby to prvním dodatkem chráněno nebylo.\n\nPodle tohoto principu musí být splněny tři podmínky, aby se dal nějaký projev prohlásit za protiprávní.\n\nExplicitně se zrušil precedent v případu Whitney v. California. Byl to případ, kdy byla členka Komunistické dělnické strany Kalifornie, Charlotte Anita Whitney, trestně stíhána za podněcování ke zločinu, včetně terorismu pro změnu politiky či ekonomiky. V tomto precedentu bylo jednohlasně rozhodnuto o vině Charlotty a bylo stanoveno, že \"stát může trestat ty, kteří zneužívají svobodu projevu k ohrožování vlády a vyhrožování k jejímu svržení nezákonnými prostředky\".\n\nTaké to ovlivnilo rozhodnutí v předchozích případech - Schenck v. United States (1919), Abrams v. United States (1919), Gitlow v. New York (1925) a Dennis v. United States (1951).\n\nV případu Schenck v. United States byl Schenck obžalován kvůli tomu, že odrazoval lidi povolané do první světové války od narukování. Tvrdil, že je povolání obrovskou chybou motivovanou kapitalistickým systémem a byla otázka, zdali jsou činy Schenka chráněny prvním dodatkem ústavy. Bylo rozhodnuto, že nikoliv.\n\nV případu Abrams v. United States rozhodoval o distribuci protiválečných letáků. Bylo rozhodnuto, že zákony zakazující tyto činy jsou v souladu s ústavou.\n\nGitlow v. New York se týkal socialisty, který distribuoval levicový manifest vyzývající k nastolení socialismu skrz stávky. Zákony státu New York něco takového neumožňovaly a Nejvyšší soud dal New Yorku za pravdu.\n\nV případu Dennis v. United States byli odsouzeni vůdci Komunistické strany Ameriky za plány svrhnout vládu. Soud dal za pravdu Spojeným státům.\n\nVšechny tyto dřívější precedenty byly rozhodnutím v případě Brandenburg v. Ohio zrušeny.\n\nV České republice se tento princip neaplikuje. Dochází k trestnímu stíhání politických extremistů za to, že podněcují k nenávisti. Nehledí se však na principy, které jsou důležité pro to, aby byl ve Spojených státech člověk odsouzen na základě standardu imminent lawless action. V tomto ohledu je tedy ochrana svobody projevu silnější v USA než v České republice. Hranice svobody projevu jsou však často předmětem diskusí .\n"}
{"id": "1106362", "url": "https://cs.wikipedia.org/wiki?curid=1106362", "title": "Dům sady Pětatřicátníků 14", "text": "Dům sady Pětatřicátníků 14\n\nDům sady Pětatřicátníků 14, čp. 320, je administrativní budova postavená v Plzni v letech 1904 až 1906 podle návrhů architekta Ladislava Skřivánka a stavitele Josefa Houdka plzeňským stavitelem Josefem Špalkem. Budova s novorenesančními průčelími a charakteristickou nárožní věží byla postavena pro plzeňskou Obchodní a živnostenskou komoru. Stojí na místě městské hradby, později starého plzeňského divadla. Dnes budovu využívá Právnická fakulta Západočeské univerzity v Plzni. V roce 1993 byla stavba prohlášena kulturní památkou.\n"}
{"id": "1106364", "url": "https://cs.wikipedia.org/wiki?curid=1106364", "title": "Krasec třešňový", "text": "Krasec třešňový\n\nKrasec třešňový (\"Anthaxia candens\" Panzer, 1787) je nápadný, pestře zbarvený brouk rodu \"Anthaxia\" s výrazným pohlavním dimorfismem.\n\n\n\nJedná se o krasce, jehož zbarvení patří k těm nejkrásnějším mezi brouky v české přírodě. Velikost těla krasce je cca 7-12 mm.\n\nBílý ve svém klíči uvádí vzhled \"Anthaxie candens\" takto: Krovky jsou červené s černou sedlovitou skvrnou na švu; v přední části této skvrny je modrozelené trojúhelníkovité pole zabírající pouze plochu okolo štítku; struktura štítu je tvořena u jeho bočních okrajů oválnými očky s velkými centrálními zrny; uprostřed štítu přechází tato struktura v síť příšných jemných vrásek dozadu prohnutých; mezi těmito vráskami jsou jemné tečky; hlava a boční okraje štítu jsou modré, střed štítu a trojúhelníkovité pole u štítku jsou zelenomodré, sedlovitá skvrna na červených krovkách a dvě skvrny na štítu jsou černé.\n\nLze jej nalézt na místech v rozmezí od východního Španělska přes Francii, Itálii, Švýcarsko a střední Evropu směrem na Ukrajinu a Balkán, mimo Řecka.\n\nV České republice jej v posledních letech znatelně ubývá zejména v Čechách, častý je v teplejších oblastech střední a jižní Moravy. V Čechách se hojněji vyskytuje v okolí Prahy, na Pardubicku, Královéhradecku, v jižních Čechách např. v Křemžské kotlině, v okolí přehrady v Husinci a na Netolicku.\n\nLarvy se nejčastěji vyvíjejí v kůře višní (\"Prunus cerasus\") a třešní (\"Prunus avium\"), entomology je nezřídka také udáván vývoj larvy v trnce (\"Prunus spinosa\") či mahalebce (\"Prunus mahaleb\") a méně často v kůře dalších ovocných dřevin. Biotopem \"Antaxie candens\" jsou staré, neobhospodařované třešňové sady, aleje i solitérní kmeny. Preferuje osluněné části stromů. Kuklení larev probíhá v srpnu a imaga přezimují v kukelních kolébkách, které opouštějí na konci dubna a počátkem května. Aktivují na květech třešní a hlohů. Doba vývoje larvy bývá nejčastěji dva roky.\n\nS dospělci \"Anthaxie candens\" se setkáme zpravidla od května do června. Nejčastěji v biotopech stepního charakteru s dostatečně starými stromy. Často je spatříme na živných rostlinách, které také využívají pro kladení vajíček. Mezi častou živnou rostlinu patří staré solitérní třešně (\"Prunus avium\"), které jsou převážnou část dne dobře osluněné, lze je nalézt také v třešňových sadech. Mezi další živné rostliny stejně jako u larev patří například třešeň višeň (\"Prunus cerasus\"), višeň turecká (\"Prunus mahaleb\") a meruňka obecná (\"Prunus armeniaca\"). Dospělci kladou vajíčka pod kůru kmenů nebo silnějších větví, larvální vývoj zde pak trvá zhruba 2 roky. Jelikož se larvy kuklí ke konci léta a následně se líhnou v dospělého jedince, který zimuje pod kůrou stromu, lze najít dospělce i během zimy.\n\nOválné výletové otvory v kmenech a větvích starých třešní. Výletový otvor je oválný 3,8 - 5,2 mm široký, 2,4 - 3,3 mm vysoký, v průměru 4,4 x 2,7 mm. Od ostatních druhů r. \"Anthaxia\" se liší tím, že je trochu větší, společně se vyskytuje na růžokvětých s krascem lesknavým - \"A. nitidula\", u něj je výletový otvor 3,2 - 3,8 mm široký a 1,9 - 2,6 mm vysoký, v průměru 3,5 x 2,25 mm. Výletové otvory jsou z jižní osluněné strany.\n\nSnahy o ochranu krasce \"Anthaxia candens\" počínají jeho zařazením do Červeného seznamu ohrožených druhů České republiky – bezobratlých, kde je veden v kategorii „zranitelný – vulnerable (VU)“\n"}
{"id": "1106369", "url": "https://cs.wikipedia.org/wiki?curid=1106369", "title": "Národní park Timanfaya", "text": "Národní park Timanfaya\n\nNárodní park Timanfaya (španělsky \"Parque nacional de Timanfaya\") je španělský národní park na Kanárských ostrovech, na ostrově Lanzarote. Leží v jihozápadní části ostrova. Má rozlohu 51 km² a byl založen v roce 1974. Park tvoří oblast pokrytá vulkanickými vyvřelinami a je téměř bez vegetace. Má kopcovitý až mírně hornatý charakter, s nadmořskou výškou okolo 500 m. Zbarvením vulkanických hornin připomíná oblast nazývaná \"Montaňas del Fuego\" spíše povrch Marsu. V roce 1730 a následně v roce 1824 zde došlo k velkému sopečnému výbuchu. Láva pokryla přibližně třetinu ostrova.\n"}
{"id": "1106371", "url": "https://cs.wikipedia.org/wiki?curid=1106371", "title": "Vjačeslav Bulanov", "text": "Vjačeslav Bulanov\n\nVjačeslav Viktorovič Bulanov (; * 3. září 1970 Moskva, Sovětský svaz) je ruský hokejový rozhodčí. Rozhodoval zápasy ruské KHL, kde řídil více než 400 zápasů. Je šestinásobným držitelem trofeje Andreje Starovojtova, ocenění pro nejlepšího rozhodčího KHL, udělené v letech 2005, 2006, 2007, 2009, 2010 a 2012.\n\nŘídí i mezinárodní utkání, jako rozhodčí ledního hokeje tak působil na dvou zimních olympijských hrách a osmi mistrovstvích světa.\n\nBulanov byl, spolu s šesticí dalších sudích, 16. července 2016 vyřazen z listiny rozhodčích KHL.\n"}
{"id": "1106373", "url": "https://cs.wikipedia.org/wiki?curid=1106373", "title": "Mistrovství světa ve florbale do 19 let 2003", "text": "Mistrovství světa ve florbale do 19 let 2003\n\n2. Mistrovství světa ve florbale do 19 let 2003 se konalo v Česku v Praze. Vítězem se stal tým Finska když ve finále porazila obhájce titulu Švédsko 6:2. Česko skončilo na třetím místě. Byla to první česká medaile z juniorského mistrovství.\n\n"}
{"id": "1106377", "url": "https://cs.wikipedia.org/wiki?curid=1106377", "title": "Univerzita Aleksandëra Xhuvaniho", "text": "Univerzita Aleksandëra Xhuvaniho\n\nUniverzita Aleksandëra Xhuvaniho je instituce nacházející se v albánském Elbasanu, nabízející vysokoškolské vzdělání.\n\nUniverzita je nástupcem institutu Elbasanské normální školy (albánsky \"Shkolla Normale e Elbasanit\"), která vznikla 1. prosince 1909. Shkolla Normale byla střední školou. Poté pokračovala jako škola v rámci univerzity s názvem \"Shkolla Normale Pedagogjike\".\n\nPrvní část této instituce vyššího vzdělání byla založena roku 1971 jako Institut i Lartë Pedagogjik „Aleksandër Xhuvani“ (Vysokoškolský institut Aleksandër Xhuvani). Tato instituce se skládala z několika oddělení: albánština a literatura, matematika a fyzika, historie a geografie, chemie a biologie. Dále zde bylo oddělení inženýrství a ekonomiky, které se stalo základem Tiranské univerzity. Dne 12. listopadu 1991 byl institut povýšen na stupeň univerzity.\n\nJe pojmenována po Aleksandërovi Xhuvanim, albánském filologovi a vychovateli.\n\nUniverzita je rozdělena do sedmi fakult:\n\n"}
{"id": "1106378", "url": "https://cs.wikipedia.org/wiki?curid=1106378", "title": "Pierre Henry", "text": "Pierre Henry\n\nPierre Henry (9. prosince 1927, Paříž – 5. července 2017) byl francouzský hudební skladatel a jeden ze zakladatelů konkrétní hudby.\n\nSlavný francouzský skladatel Pierre Henry byl jedním z mnoha průkopníků, kteří se zasloužili o vytvoření tzv. konkrétní hudby (Musique concrète). Konkrétní hudba je jeden z mnoha druhů, jak lze tvořit hudbu a vznikla především proto, aby sloužila jako prostředek sloužící k rozvoji zvukových charakteristik hudby. V úplných začátcích vývoje konkrétní hudby se jednalo především o zkoumání zvuků přírodních materiálů (špalky ze dřeva a kovu, rachotící zrníčka apod.).\n\nSvoji oslnivou kariéru začal Henry studiem na Pařížské konzervatoři, kde studoval harmonii u Oliviera Messiaena a zároveň skladbu u Nadi Boulangerové. Přesto měl Henry raději experimentování s nehudebními zdroji zvuku, než používání tradičních hudebních nástrojů a je to na jeho tvorbě vidět.\n\nV roce 1949 se Henry připojil k personálu elektronického studia RTF, které založil Pierre Shaeffer pět let zpátky. Dále také roku 1949 jejich spolupráce vyústila v založení uskupení Groupe de recherches musicales (GRM), což je francouzská organizace pro výzkum elektroakustické hudby.\n\nRoku 1952 Henry produkuje svoji první konkrétní hudbu.\n\nDalším zlomovým rokem je rok 1958, kdy Henry společně se Jeanem Baronnetem zakládá vlastní studio Apsomé, které je vůbec první elektronické studio ve Francii a navazuje tak na spolupráci s choreografem Mauricem Béjartem. Současně také odchází z RTF. Jeho práce se dá označit za jákési očištění prostředků – balet Le Voyage (1962, podle Tibetské knihy mrtvých) a na slavných Variations pour une porte et un soupir (1963). Po té se vrací k baroku, které se snaží napodobit a můžeme to vidět na stylu v Messe de Liverpool (1967-68) a Apocalypse de Jean (1968), Desátá symfonie (1979), dále na obrovské koláži úryvků z devíti Beethovenových symfonií a nebo v díle Chemická svatba (1980), které si sám složil i zrežíroval.\n\nPierre Henry je považován za jednoho z nejlepších skladatelů elektroakustické hudby současnosti.\n\n\n\n"}
{"id": "1106386", "url": "https://cs.wikipedia.org/wiki?curid=1106386", "title": "Euro Disney", "text": "Euro Disney\n\nEuro Disney S.C.A. je společnost provozující zábavní areál Disneyland Resort Paris. Majoritní podíl (po dokončení rekapitalizace v roce 2015 až 82%) vlastní The Walt Disney Company. 10% akcií vlastní saúdský princ Al-Valíd bin Talál, 6% americká investiční firma Invesco. Zbytek akcií vlastní drobní akcionáři. Akcie firmy jsou obchodovány na pařížské burze (ticker EDLP.PA, ISIN FR0010540740).\n\nFirma dlouhodobě hospodaří se ztrátou. Následující tabulka uvádí ztrátu (pouze v roce 2008 zisk) od roku 2002 v milionech eur. Fiskální rok společnosti končí vždy 30. září.\n\nV roce 2014 navštívilo Disneyland Resort Paris 14,2 milionu lidí, oproti 14,9 milionu v roce 2013 a 16 milionům v roce 2012, kdy park slavil dvacáté výročí.\n\nCelkový dluh společnosti činil k 30. září 2014 1,747 miliardy eur. Po rekapitalizaci od The Walt Disney Company v roce 2015 by se dluh měl snížit na asi 1 miliardu eur. Vlastnický podíl TWDC se touto operací zvýší asi na 82 %.\n"}
{"id": "1106390", "url": "https://cs.wikipedia.org/wiki?curid=1106390", "title": "Sportovní právo", "text": "Sportovní právo\n\nJestliže se v České republice řekne pojem sportovní právo, nemůžeme si pod ním představovat plnohodnotné právní odvětví, ale spíše jakési propojení oblasti sportu a oblasti práva. Z oblasti práva zde totiž mluvíme i o dalších právních odvětvích - o právu občanském, trestním, smluvním, právu na ochranu osobnosti a mnoha dalších. Rovněž je nutné si právo ve sportu umístit spíše do evropského a mezinárodního kontextu. Jedná se tedy o jakýsi mix. Nicméně vzhledem k postupnému rozvoji a mezinárodním vlivům se i tento pohled může časem změnit.\n\nJak již bylo řečeno výše, sportovní právo je velmi specifickou oblastí, ke které přistupují další právní odvětví a spíše než o sportovním právu můžeme mluvit o sporech ze sportu vzniklých, které je třeba řešit z pohledu různých odvětví. Dle C. Woodhouse můžeme mluvit o vztahu sportu a práva, ale nejde sportovní právo stavit na roveň dalším právním odvětvím. Nicméně vzhledem k přibývajícím sporům a vzrůstajícímu zájmu se i právo a sport začínají postupně vyvíjet vlastním směrem, jak si můžeme povšimnout např. na vývoji v USA, kde se už na univerzitách vyučují předměty či dokonce samotné studijní obory (Marquette University) zaměřené pouze na oblast sportovní práva, nebo abychom byli přesnější, oblast práva a sportu. Rovněž je nutné si uvědomit hranici mezi dvěma světy, a to světem právním a světem sportovních organizací, které si do značné míry regulují pro svá jednotlivá odvětví pravidla samy.\n\nProfesionální, ale i rekreační sportovci se často dostávají do situací zakládající právní vztahy a velmi často si v nich neví rady. Samozřejmě zde řadíme jednotlivé spory týkající se např. profesionálních hráčů fotbalu a fotbalových klubů, nicméně to je pouze ta nejviditelnější část tohoto odvětví. Je třeba si uvědomit, že se sem řadí i problémy týkající se dopingu, odpovědnosti sportovců při zápase či závodě, vztahy sportovců a jejich partnerů (sponzorů), problematika úrazů a pojištění (což platí i pro rekreační sportovce), podpory sportu jako takového a mnoho dalšího. Mezi nejvýznamnější rozsudky v České republice patří dva rozsudky Nejvyššího správního soudu, které význačně ovlivnily český profesionální sport, týkaly se fotbalu a hokeje: 2 Afs 16/2011 z 29. 11. 2011 a 2 Afs 22/2012 z 1. 8. 2012, nicméně po novelizaci zákoníku práce z roku 2012 by se dnes na tyto problémy nejspíše nahlíželo jinak.\n\nPokud zabrousíme hned k sousedům, a to na Slovensko, zjistíme, že už od roku 2008 mají vlastní zákon o sportu. Evropská komise v roce 2007 vydala Bílou knihu o sportu, ve které mimo jiné uvádí specifika tohoto odvětví, v Evropě již existuje mnoho rozsudků týkající se sportovní práva, nejznámější z nich je nejspíše případ Jean-Marc Bosman (hráč fotbalu, kterému končila v belgickém klubu smlouva, chtěl odejít do Francie), jehož případ dokonce založil rozhodnutím Evropského soudního dvora tzv. Bosmanovo pravidlo. Judikatura Soudu EU je velmi důležité a významná z toho hlediska, že EU nemá pravomoc aktivně vytvářet sportovní politiku, neboť oblast sportu nebyla výslovně upravena v zakládajících smlouvách EU. A právě zde se objevuje otázka, kam až může evropská politika zasahovat při snaze o sladění např. práva hospodářské soutěže či volného pohybu osob.Nejdále je, jak již bylo zmíněno, USA, kde se na univerzitách na sportovní právo přímo zaměřují a také vzniklé spory v oblasti sportu a práva jsou v USA mnohem častější. O sportovním právu také vydávají vědecké časopisy, jako např. Marquette Sports Law Review, Harvard journal of Sports and Entertainment Law, The Sports Lawyers Journal. Během první konference sportovního práva v řeckých Aténách byla v prosinci 1992 založena Mezinárodní asociace sportovního práva, jejímž cílem je rozvoj vědy v této oblasti a spolupráce s dalšími mezinárodními institucemi zabývajícími se stejnou problematikou.\n\nNejnovější navrhovanou legislativní úpravu ve sportovním světě je novela o podpoře sportu, která vymezuje, co konkrétně bude stát podporovat. Rozprava na toto téma proběhla v srpnu 2014 v Praze. Nicméně návrh novely je stále některými stranami ostře kritizován, a prozatím nebyl schválen, ačkoliv má i své příznivce a podporovatele. Zatím poslední projednání v Parlamentu se konalo v dubnu 2015.\n"}
{"id": "1106391", "url": "https://cs.wikipedia.org/wiki?curid=1106391", "title": "Kostel svatého Josefa (Krásná)", "text": "Kostel svatého Josefa (Krásná)\n\nPoutní kostel svatého Josefa v lokalitě Krásná (něm. \"Schumburg\", počeštěně \"Šumburk\") je barokní sakrální stavbou na katastrálním území roztroušené vsi Jistebsko, která je, stejně jako Krásná, jednou ze sedmi částí obce Penčín v okrese Jablonec nad Nisou v Libereckém kraji.\n\nRoku 1756 byla postavena péčí zdejšího známého a legendami opředeného doktora Jana Josefa Antonína Eleazara Kittla původní barokní kaple v Krásné (zvané tehdy \"Šumburk\"), která byla vysvěcena až 19. března 1760. Kittel dal v kapli postavit roku 1761 tzv. Svaté schody, v jejichž 28 stupních byly uloženy relikvie osmi svatých, což dosvědčuje zdejší autentika, datovaná v Římě. Papež Klement XIII. udělil 11. října 1750 zdejším poutníkům plnomocné odpustky. Každoročně se pak přicházelo velké množství poutníků, nejvíce pak 19. března na svátek svatého Josefa. Pouť v Krásné (zvaná \"šumburská pouť\") byla vždy velmi slavná. V letech 1773–1776 byla zednickým mistrem \"A. Theumerem\" ze Železného Brodu přistavěna věž a z kaple se stal kostel. V roce 1783 byl založen hřbitov. V 19. století byl kostel častěji upravován, ale k hlavní úprava proběhla v roce 1892, kdy byla patrně přistavěna kruchta. Poté se návštěvnost zvýšila na průměrně tři tisíce poutníků, z nichž asi tisíc přijímalo svátosti.\n\nKostel je orientován k severu. Je jednolodní a obdélný s bočními kaplemi. Má obdélný, půlválcově ukončený presbytář se sakristii s oratoří v patře na východní straně. V jižním průčelí se nachází hranolová věž. Vnějšek kostela je členěn lizénovými rámci. Kostel má obdélná a oválná okna. Věž má lizény na nárožích a obdélný portál. Okna věže jsou se segmentovým záklenkem a nikou se sochou sv. Josefa. Na vrcholu má věž cibulovou báň. Presbytář, loď i kaple mají plochý strop. Podvěží má valenou klenbu s lunetami.\n\nK vybavení kostela patří oltáře, kazatelna a figurální výzdoba Svatých schodů, které pocházejí z 2. poloviny 18. století. Oltářní obrazy byly namalovány v 2. polovině 19. století.\n\nNedaleko od kostela stojí barokní \"kaple nad studánkou\". Pochází zřejmě z roku 1773. Je obdélná a má valenou klenbu s lunetami. Další kaple v obci je výklenková, ukončená trojúhelníkovým štítem. Barokní patrová budova fary pochází z 18. století. Upravována byla v letech 1864 a 1877. Přízemní prostory fary mají valenou klenbu s lunetami. Nedaleko stojící sousoší \"Korunování Panny Marie\" pochází z roku 1722 od \"J. Ledera\" a \"J. Kurta\". Sousoší bylo povrchově upravené roku 1846. V roce 1889 bylo obnoveno a vybaveno sochami Immaculaty a českých patronů. Místní socha sv. Josefa na dvou sloupech pochází ze 2. poloviny 18. století.\n\n"}
{"id": "1106399", "url": "https://cs.wikipedia.org/wiki?curid=1106399", "title": "Národní park Cabañeros", "text": "Národní park Cabañeros\n\nNárodní park Cabañeros (španělsky \"Parque nacional de Cabañeros\") je španělský národní park ve střední části země, v regionu Kastilie-La Mancha. Leží přibližně 60 km jižně od Toleda, v oblasti pohoří Montes de Toledo (nejvyšší bod 1 448 m), v části \"Sierra del Chorito\". Cílem parku je zachování původního středomořského lesa s řadou vzácných druhů rostlin. Park má rozlohu 409 km² a byl založen v roce 1995.\n\nV tomto článku byly použity informace z článku Cabañeros National Park na anglické Wikipedii\n"}
{"id": "1106400", "url": "https://cs.wikipedia.org/wiki?curid=1106400", "title": "Pat Falloon", "text": "Pat Falloon\n\nPatrick J. Falloon (* 22. září 1972 ve Foxwarrenu, Manitoba, Kanada) je bývalý kanadský hokejista, který v letech 1991-2000 působil v NHL.\n\nV dresu kanadské reprezentace do 20 let se stal juniorským mistrem světa na MSJ 1991, pořádaném v Kanadě.\n\nZúčastnil se v dresu národního týmu i MS 1992 v Československu (8. místo). V době angažmá v Evropě si zahrál na Švédských hokejových hrách 2001.\n\nDo roku 1988 hrál středoškolskou ligu za klub Yellowhead Chiefs Midget AAA. Následující tři roky strávil v juniorské Western Hockey League za Spokane Chiefs, s kterými v roce 1991 získal mistrovský titul v lize a poté i Memorial Cup pro celkového vítěze tří hlavních kanadských juniorských lig. V této sezoně byl umístěn do All star týmu WHL i všech tří soutěží. Dále obdržel i ceny Stafford Smythe Memorial Trophy, Brad Hornung Trophy a CHL Sportsman of the Year.\n\nV roce 1991 byl draftován na celkové druhé pozici za Ericem Lindrosem. Jako svého prvního hráče v historii si jej vybral klub San Jose Sharks. Ve své první sezoně 1991/92 byl nejlepším střelcem, nahrávačem i nejproduktivnějším hráčem Sharks. Jeho produktivita však nestoupala a tak jej 16. listopadu 1995 Sharks vyměnili do Philadelphia Flyers za Martina Špaňhela a volbu Flyers v 1. a 3. kole draftu 1996. S Philadelphií si v sezoně 1996/97 zahrál finále Stanley Cupu, ve kterém ale celek podlehl Detroit Red Wings.\n\nFlyers jej vyměnili 17. ledna 1998 společně s Václavem Prospalem a volbou ve 2. kole draftu za Alexandra Daigleho do Ottawa Senators. V létě pak Falloon jako volný hráč podepsal smlouvu s Edmonton Oilers. V průběhu sezony 1999/2000 jej Oilers zařadili na listinu nechráněných hráčů, kde si jej vybrali Pittsburgh Penguins, za které dohrál ročník.\n\nSezonu 2000/01 odehrál za HC Davos ve švýcarské lize, s kterým vyhrál turnaj Spenglerův pohár 2000. V ročníku 2001/02 nastupoval v rodném městě za Foxwarren Falcons v poloprofesionální soutěži, poté ukončil kariéru.\n\n"}
{"id": "1106407", "url": "https://cs.wikipedia.org/wiki?curid=1106407", "title": "55 (rozcestník)", "text": "55 (rozcestník)\n\n55 může být:\n\n"}
{"id": "1106408", "url": "https://cs.wikipedia.org/wiki?curid=1106408", "title": "FitzRoy Somerset (4. baron Raglan)", "text": "FitzRoy Somerset (4. baron Raglan)\n\nFitzroy Richard Somerset, čtvrtý baron Raglan (10. června 1885 – 14. září 1964) byl britský učenec, jehož studia se dotýkají převážně problematiky mýtu, rituálu a folklóru. Nejvíce se proslavil v rámci folkloristiky svým příspěvkem ke studiu tradiční hrdinské epiky. Označení učenec má naznačovat zejména to, že stál mimo oficiální akademické struktury, ale rovněž všestrannost zájmů a chybějící formální vzdělání univerzitního charakteru. Svá díla podepisoval pouze jako Lord Raglan, a pod tímto jménem je znám ve folkloristice a antropologii.\n\nNarodil se 10. června 1885 do šlechtické rodiny Somersetů, byl pravnukem polního maršála a vrchního velitele v krymské válce 1. barona Raglana. Vzdělání získal v Etonu a na vojenské škole v Sandhurstu. Po ní nastoupil vojenskou kariéru. Sloužil nejprve v Hong Kongu, později se připojil k Egyptské armádě, a poslední tři roky své vojenské dráhy působil jako politický důstojník v Palestině. V roce 1922 vojenskou službu opustil a po zbytek života se věnoval správě svého panství Cefntilla Court, funkcím spjatým s hrabstvím Monmuthshire a antropologickým a folkloristickým zkoumáním. V letech 1945-7 zastával křeslo předsedy \"Folkore Society\", v letech 1955-7 pak prezidenta \"Royal Anthropological Institute\" (Královský antropologický institut). Mezi léty 1957 až 1962 byl prezidentem \"National Museum of Wales\" (Národní muzum Walesu). Zemřel 14. září 1964.\n\nZ jeho hlavních publikovaných prací lze jmenovat jeho první knihu, \"Jocasta's crime\" (Iokastin zločin) v níž probírá téma Oidipa a incestu, a dále jeho patrně nejznámější práci, \"The Hero, A Study in Tradition, Myth and Drama\" (Hrdina: studie o tradici, mýtu a dramatu). Na základě této práce bývá řazen mezi proponenty školy či teorie mýtu a rituálu.\nJeho zásadní příspěvek ke zkoumání tradiční hrdinské epiky vyšel nejprve jako studie \"The Hero of Tradition\" (Hrdina tradice/Tradiční hrdina) z roku 1934 a v rozšířené a mírně modifikované podobě jako součást knihy \"The Hero, A Study in Tradition, Myth and Drama\", která vyšla roku 1936. Jeho teorie vychází z porovnání životních příběhů několika tradičních hrdinů, při kterém se ukázalo, že tyto životní příběhy vykazují nápadné podobnosti, u nichž je málo pravděpodobné, že by byly pouhými náhodnými shodami. Jeho studium tak můžeme zařadit po boku snah Josepha Campbella a jeho teorie monomýtu, jež se objevuje zejména v jeho knize \"The Hero with a thousand Faces\" (v češtině vyšlo pod názvem \"Tisíc tváří hrdiny\"), analýzy ruských kouzelných pohádek Vladimíra Proppa spjaté s dílem \"Морфология сказки\" (české vydání: \"Morfologie pohádky\"), či zkoumání mýtů Otto Ranka z pohledu psychonalalýzy, jež se objevuje v práci \"Der Mythus von der Geburt des Helden. Versuch einer psychologischen Mythendeutung\" (Mýtus o narození hrdiny: Pokus o psychologický výklad mýtů). Obecně je tedy lze chápat jako pokus o nalezení struktury či formy, sdílené určitými tradičními narativy.\n\nPři studiu příběhu o Oidipovi si Raglan povšiml četných podobností mezi událostmi či obecněji prvky vyprávění (incidents), líčenými v tomto příběhu a v příbězích o Theseovi a Romulovi. Při srovnávání s dalšími řeckými tradičními hrdinskými příběhy zjistil, že jejich rozdělením na samostatné události lze vytyčit jisté typy událostí, jež se objevují ve většině z těchto příběhů. Tyto prvky vytvářejí dle Raglana vzorec společný tomuto typu narativu. Ve studii The Hero of Tradition jich uvádí 22. Jsou to:\n\nTento vzorec aplikoval i na tradiční hrdinskou epiku mimo-řeckého původu. Hrdinové, na jejichž životní příběhy jej aplikoval v této studii jsou následující: Oidipús, Théseus, Romulus, Héraklés, Perseus, Iásón, Bellerofontés, Pelops, Asklépios, Dionýsos, Apollón, Zeus, Josef, Mojžíš, Elijáš, Sigurd či Siegfried, Artuš, Nyikang. Životní příběh každého z těchto hrdinů obsahuje určitý počet prvků vzorce z dvaadvaceti možných. Dvacet jich najdeme u Oidipa, a například u Artuše je jich šestnáct. Z této překvapivé podobnosti mezi životy tolika rozličných postav Raglan usoudil, že jejich příběhy nejsou příběhy historické. Shoda v příbězích je dle Raglana vysvětlitelná tím, že příběhy nepojednávají o skutečných událostech, ale o rituálních událostech v průběhu života rituální osoby (ritual personage), patrně někoho, kdo seděl na trůně a byl považován za inkarnaci boha (divine king). Údálosti či prvky vzorce lze rozdělit do tří skupin. Jsou to události spojené s hrdinovým narozením, události spjaté s jeho nástupem na trůn, a události spjaté s jeho smrtí. Tím podle Raglana odpovídají třem hlavním přechodovým rituálům, tj. rituálům kolem narození, iniciace a smrti. Tomu napovídá mj. skutečnost, že nejvíc událostí se hrdinoví děje okolo jeho narození a dosažení dospělosti. O ostatních periodach jeho života, tj. dětství a době jeho vlády, se neříká v příběhu takřka nic. Jako nejschůdnější se Raglanovi jeví vysvětlení, že příběh hrdiny je příběhem jeho rituálního pokroku (ritual progress), proto jsou údobí, kdy k žádnému nedochází, v příběhu ponechány prázdné. Při analýze jednotlivých událostí dochází Raglan k dílčím závěrům, které podporují jeho hlavní tezi o tom, že tradiční hrdinský příběh má paralelu v přechodových rituálech a skutky hrdiny jsou spjaty s jeho rituálním pokrokem. Raglanovo chápání žánru tradiční hrdinské epiky dobře vystihují jeho slova ze závěru studie: \"...celé umění velkých básníků spočívá ve vkládání nových slov do úst starých postav.\"\n"}
{"id": "1106410", "url": "https://cs.wikipedia.org/wiki?curid=1106410", "title": "Důl Prokop (Ostrava)", "text": "Důl Prokop (Ostrava)\n\nDůl Prokop byl černouhelný důl v Polské (Slezské) Ostravě, který patřil mezi Vrchnostenské doly hraběte Wilczka.\nPůvodní vrchnostenská kutací jáma, založená pravděpodobně v roce 1841, byla přeměněna na mělký důl v roce 1842. Na základě nálezu uhelné sloje byly zakladateli dolu Stanislavu hraběti Wilczkovi (1792 – 1847) uděleny 2. června 1842 dvě důlní míry s názvem Prokopi I a Prokopi II. Důl byl víceúčelový, nazvaný podle svatého Prokopa, patrona havířů. V roce 1841 byl pro jámu objednán anglický nízkotlaký parní stroj s kondenzací, který byl uveden do provozu v roce 1846. Od roku 1874, po ukončení těžby uhlí, sloužil jako větrní důl pro nově vzniklý důl Ema Lucie a následně pro dobývací pole dolu svaté Trojice. Důl byl zlikvidován včetně zasypání jámy v roce 1882.\n\nDobývaly se sloje jaklovecké a porubské vrstvy ostravského souvrství. Uhlí bylo dobýváno z hloubky 75 m, důl měl 1 jámu a 1 patro. V roce 1874 byla těžba a důlní pole převedeny na nový důl Ema Lucie. \n\ndle\n\nV letech 1854 až 1855 byly v blízkosti dolu postaveny dvě koksovací pece, jejich počet se zvýšil na 50 v letech 1868 až 1870.\n\n\n"}
{"id": "1106411", "url": "https://cs.wikipedia.org/wiki?curid=1106411", "title": "Connor Hellebuyck", "text": "Connor Hellebuyck\n\nConnor Hellebuyck (* 19. května 1993, Commerce, Spojené státy) je americký hokejový brankář momentálně hrající v severoamerické NHL za tým Winnipeg Jets. USA reprezentoval na MS 2014 a 2015.\n\n"}
{"id": "1106413", "url": "https://cs.wikipedia.org/wiki?curid=1106413", "title": "Dělení pedagogických teorií", "text": "Dělení pedagogických teorií\n\nPedagogické teorie jsou souborem teorií vázaných na výchovu a vzdělávání. Můžeme je vnímat jako souhrn obrazů pedagogické reality mající tendence buďto bránit nebo naopak iniciovat změnu. V současné době existuje mnoho názorových proudů, které našly inspiraci především ve filosofii, psychologii a sociologii, ale i dalších vědách. Rozdělení pedagogických teorií se může autor od autora lišit.\n\nNíže jsou uvedeny příklady možného způsobu dělení\npedagogických teorií.\n\nTento kanadský profesor rozdělil ve své knize \"Soudobé teorie vzdělávání\" pedagogické teorie následujícím způsobem. \nSpiritualistický proud, nazývaný též\" metafyzický\" či \"transcendentální\", je považován za jeden z nejstarších směrů na této planetě. Svého novodobého rozmachu se dočkal v 70. letech 20. století. Zastánci spiritualistických teorií vzdělávání se zajímají o vztah mezi lidským já a univerzem. Tyto teorie jsou často spojovány se sociokulturním proudem New Age. Člověk se dle těchto teorií musí naučit osvobodit od viditelného světa a překročit sama sebe, aby se mohl pozvednout na vyšší duchovní úroveň. Využít během takového procesu musí svoji vnitřní energii. Toho může dosáhnout meditaci či kontemplaci. Hlavní zdroje pro tento vzdělávací proud jsou uváděny zen-buddhismus a taoismus.\n\nStrukturní prvky: duchovní hodnoty vepsané do nitra lidské bytosti, metafyzika, Tao, Bůh, intuice, duchovní dimenze univerza\n\nPředstavitelé: Richard Bucke, Marylin Ferguson, Constantin Fotinas, Willis Harman, Carl Gustav Jung a další\n\nPersonalistické teorie, nazývány též \"humanistickými\", \"nedirektivními\", \"organickými\", \"svobodnými\" či \"otevřenými\", se opírají hlavně o lidské já, svobodu a autonomii osoby samotné. Pánem svého poznání v procesu učení jest osoba sama. Vychovatel má vést svěřence k seberealizaci. Zdůrazněna je svoboda žáka, jeho zájmy a jeho vůle učit se.\n\nStrukturní prvky: růst osoby, nevědomí, afektivita, přání, pudy, zájmy, já\n\nPředstavitelé: Alfred Adler, Pierre Angers, Sigmund Freud, Kurt Lewin, Abraham Maslow, André Paré, Carl R. Rogers a další\n\nKognitivně psychologické teorie se u žáka zaměřují na rozvoj kognitivních procesů: usuzování, analýza, řešení problémů, vytváření reprezentací, prekonceptů, mentálních obrazů atd. Základy těchto teorií lze najít v kognitivní psychologii.\n\nStrukturní prvky: procesy učení, prekoncepty, spontánní reprezentace, kognitivní konflikty, pedagogické profily, předvědecká kultura\n\nPředstavitelé: Gaston Bachelard, André Giordan, Jean Piaget, Alain Taurisson a další\n\nTechnologické teorie, nebo také \"technicko-systémové\" nebo \"systémové\", zdůrazňují zdokonalení předávání poznatků s použitím vhodných technologií. Takové technologie zahrnují postupy v koncipování výuky a didaktické pomůcky pro komunikaci a zpracování informací. Výzkumy zahrnují především zlepšení kvality interakce mezi člověkem a počítačem.\n\nStrukturní prvky: informace, technologie komunikace, informatika, média, systémový přístup k výuce, konstrukce poznání\n\nPředstavitelé: John Carroll, Donald Cunningham, Bill O’Neill, B.F. Skinner, a další\n\nSociokognitivní teorie zdůrazňují význam kulturních a sociálních faktorů při výstavbě vzdělání. Důraz je v nich kladen na roli sociální interakce v mechanismech učení.\n<br>\nZajímavý je pohled na rozdílné názory L. S. Vygotského a J. Piageta. Dle L. S. Vygotského je učení předpokladem vývoje jedince. Dle J. Piageta je mentální vývoj naopak napřed před samotným kognitivním vývojem.\n\nStrukturní prvky: kultura, sociální prostředí, okolní prostředí, sociální determinanty poznání, sociální interakce\n\nPředstavitelé: Albert Bandura, Jerome Bruner, Bruce Joyce, Leslie McLean, Lev Vygotskij a další\n\nSociální teorie se zakládají na faktu, že vzdělání má umožnit řešení sociálních a kulturních problémů a rovněž i problémů týkajících se životního prostředí. Příprava žáků má směřovat k jejich přípravě na řešení takových problémů. Problematika je spojena s tématy jako kulturní a sociální nerovnosti, sociální a kulturní dědičnost, elitářství, negativní vliv technologi, industrializace a degradace života na planetě Zemi. \n\nStrukturní prvky: společenské třídy, společenské determinanty lidské přirozenosti, problémy životního prostředí a sociální problémy, moc, osvobození, společenské změny\n\nPředstavitelé: Pierre Bourdieu, John Dewey, Paolo Freire, Ira Shor, Alvin Toffler a další\n\nAkademické teorie, taktéž nazývané jako \"tradicionalistické\", \"generalistické\" a \"klasické\", se soustřeďují na předávání obecných poznatků. Obvykle se staví proti velkému vlivu specializovaného vzdělávání. Akademický proud je dále rozdělen na dvě skupiny: tradicionalisty a generalisty. \n\nStrukturní prvky: obsahy, předměty, disciplíny, logika, uvažování, intelekt, západní kultura, tradice, řecká a latinská humanitní studia, klasické díla, kritické myšlení\n\nPředstavitelé: Mortimer J. Adler, Allan Bloom, Richard Paul a další\n\nTato dvojice slovenský autorů dělí pedagogické teorie následovně.\n"}
{"id": "1106417", "url": "https://cs.wikipedia.org/wiki?curid=1106417", "title": "Athos (mytologie)", "text": "Athos (mytologie)\n\nAthos pochází z řecké mytologie a je jedním z Gigantů. Hodil horu na Poseidóna, který ji kopl dolů na zem poblíž Makedonie. Hora se stala posvátným vrcholem Athos.\n"}
{"id": "1106418", "url": "https://cs.wikipedia.org/wiki?curid=1106418", "title": "Assassin's Creed: Bloodlines", "text": "Assassin's Creed: Bloodlines\n\nAssassin's Creed: Bloodlines je videohra vydaná exkluzivně pro PSP. Hra je sequelem pro Assassin's Creed - zaujímá místo po událostech v Assassin's Creed a dále sleduje příběh stejné postavy - Altaira. Hra byla vyvinuta v Ubisoft Montrealu, vydána 17. listopadu 2009. Hra se odehrává pouze ve dvou městech – v Limassolu a v Kyrenii. Děj tohoto dílu je popsán v knize (spolu se hrou Assassin's Creed).\n\nAltaïr se dozvídá o plánech Templářů, kteří se chystají utéct na Kypr. To se ovšem Altaïrovi nelíbí, a tak míří na Kypr spolu s Mariou Thorpe.\n\n"}
{"id": "1106424", "url": "https://cs.wikipedia.org/wiki?curid=1106424", "title": "87 (rozcestník)", "text": "87 (rozcestník)\n\n87 může být:\n\n"}
{"id": "1106426", "url": "https://cs.wikipedia.org/wiki?curid=1106426", "title": "86 (rozcestník)", "text": "86 (rozcestník)\n\n86 může být:\n\n"}
{"id": "1106430", "url": "https://cs.wikipedia.org/wiki?curid=1106430", "title": "Exaudi", "text": "Exaudi\n\nZ latinského slova Vyslyš.\nV církevním roce se takto nazývá neděle po \"Nanebevstoupení\", které obvykle ale spadá na čtvrtek. \n\nJedná se o neděli, ve které církev přednáší své prosby. Ty jsou následně jako když vyslyšeny vylitím Ducha svatého v neděli o týden později, tedy na \"Letnice\", které tak vychází 10 dní po \"Nanebevstoupení\" a 50 po \"Velikonocích\". \n\nJedná se tedy o jakési přechodné období, ve kterém se za nás Kristus přimlouvá u svého Otce, ke kterému již odešel, ale \"Přímluvce\" ještě nepřišel.\nJedná se o tvar latinského slovesa exaudio (do češtiny překladatelné jako jasně slyším) ve 2. os. j.č. imperativu (rozkazovací způsob) prézenta aktiva.\n"}
{"id": "1106431", "url": "https://cs.wikipedia.org/wiki?curid=1106431", "title": "Natan Rapaport", "text": "Natan Rapaport\n\nNatan Jakow Rapaport (někdy též Rapoport, Rappaport; 7. listopadu 1911, Varšava – 5. června 1987, New York) byl židovský sochař původem z Polska, který se ve své tvorbě zaměřoval na téma holocaustu.\n\nNarodil se ve Varšavě. Zhruba ve 25 letech získal stipendium na studium ve Francii a Itálii. Po vypuknutí druhé světové války a německé invazi do Polska uprchl do Sovětského svazu, kde strávil většinu války. Po ní se vrátil do Varšavy, kde vystudoval Akademii výtvarných umění. Následně žil ve Francii a Izraeli, načež se v roce 1959 přestěhoval do Spojených států, kde se usadil v New Yorku a v tomto městě žil až do své smrti. Zemřel v sedmdesáti pěti letech na infarkt myokardu.\n\n"}
{"id": "1106436", "url": "https://cs.wikipedia.org/wiki?curid=1106436", "title": "Alfred Löw-Beer", "text": "Alfred Löw-Beer\n\nAlfred Löw-Beer [\"alfred lef bér\"] (16. května 1872 ve Vídni – 10. dubna 1939 poblíž Stříbra) byl židovský, německy mluvící podnikatel. Provozoval několik továren, především textilních, v období Rakouska-Uherska a od roku 1918 první Československé republiky.\n\nAlfred Löw-Beer se narodil ve Vídni manželům Maxovi a Pauline Löw-Beerovým, což byla rodina židovských německých průmyslníků původem z Boskovic. Rod Löw-Beerů přišel na Moravu už v 17. století. Později se rodina výrazně podílela na průmyslovém rozvoji na Moravě. Vybudovala postupně průmyslový koncern, specializovaný na výrobu vlněných látek, a zabezpečila tak pro lidi velký počet pracovních míst, díky čemuž se místně podstatně snížila nezaměstnanost. Dokonce pro své zaměstnance nechali postavit úřednické a dělnické domky, pro jejich děti potom mateřskou školu. Na Vánoce vždy děti rodiny Löw-Beerů (ač byly židovského vyznání) chodily obdarovávat chudší děti hračkami, cukrovím, ovocem či oblečením. Kvalitní vlněné látky vyráběné v rodinných továrnách dostávali každoročně jako příspěvek i jejich zaměstnanci.\n\nAlfred Löw-Beer se oženil ve svých 29 letech ve Vídni. Jeho ženou se stala Marianne Wiedmann. Měl s ní tři děti, jedním z nich byla Grete Tugendhat, které po jejím druhém sňatku s rovněž textilním průmyslníkem Fritzem Tugendhatem daroval v roce 1929 část svého pozemku v Brně-Černých Polích jako věno. Grete na tomto pozemku nechala se svým manželem a s velkou finanční pomocí svého otce vystavět slavnou vilu Tugendhat, navrženou německým architektem Ludwigem Miesem van der Rohe, která je již po dlouhou dobu zapsána do seznamu světového dědictví UNESCO.\n\nRodiny Löw-Beerů a Tugendhatů se musely po Mnichovské dohodě kvůli svému židovskému původu obávat o svůj osud, proto většina z jejich příslušníků emigrovala do zahraničí, přes Švýcarsko do Velké Británie a později do Venezuely. Alfred Löw-Beer však zůstal v okleštěném Československu, aby se pokusil o záchranu aspoň části rodinného majetku. Byl poprvé zatčen už 15. března 1939 ještě před příchodem nacistů. Po brzkém propuštění byl znovu zatčen již 16. března 1939 „na pokyn celní bezpečnostní služby“ a opět dodán do věznice Policejního ředitelství v Brně, odkud byl opět propuštěn téhož dne. Měl pak v úmyslu z Protektorátu Čechy a Morava pod falešným jménem uniknout, ale byl zavražděn a jeho mrtvola byla nalezena poblíž železniční trati nedaleko Stříbra. Jeho osudy těsně před smrtí byly velice dramatické a dodnes nebyly spolehlivě objasněny.\n\nKromě několika továren vlastnil Alfred Löw-Beer také pozemky a na nich vystavěné reprezentativní vily či domy (mj. dům ve Vídni).\n\nAlfred Löw-Beer vlastnil několik pozemků, přičemž na nejznámějším z nich je na adrese Drobného 22 v Brně postavena vila Löw-Beer. Nechal ji v roce 1903 vybudovat Moritz Fuhrmann. Když zemřel, vilu prodali její dědicové Alfredu Löw-Beerovi. Ten ji nechal ve třicátých letech upravit.\n\nVila v řadové zástavbě má třítaktovou dispozici s prostornou centrální halou s velkým střešním světlíkem. Fasády zdobí secesní vegetabilní štukový dekor a ve spodní partii pásová rustika. Členitějšímu zahradnímu průčelí je předloženo schodiště s terasou. Podobný dekor je užit i na stěnách a na stropech v interiérech, secesní rostlinné motivy jsou také na keramické dlažbě a na litinovém zábradlí vstupního schodiště. Autorem projektu byl vídeňský architekt Alexander Neumann.\n\nDalší známou stavbou, kterou zadal Alfred Löw-Beer, je malá vila Löw-Beer ve Svitávce. Autor architektonického návrhu zasadil vilu, která má charakter příměstského letohrádku, do půvabného přírodního rámce rozsáhlého parku. Jedná se o třítraktovou dvoupodlažní stavbu se sníženým přízemím a kýlovou střechou, zhruba na půdorysu čtverce.\n\nZa nejreprezentativnější sídlo rodiny Löw-Beerů je považována velká vila Löw-Beer ve Svitávce. Vila byla postavena mezi lety 1900 a 1902 podle návrhu brněnského stavitele Josefa Nebehostenyho. Dominantou této vily bylo mramorové schodiště v hale hned při vstupu a stěny pokryté zeleným, stříbrem protkávaným brokátem. Vnitřní část vily prošla v polovině 30. let 20. století přestavbou, kterou inicioval Fritz Löw-Beer, a to podle projektu architekta Rudolfa Baumfelda.\n\nPosmrtným uznáním se stalo pojmenování jedné z tramvají Dopravního podniku města Brna jménem Alfreda Löw-Beera na návrh městské části Brno-sever.\n"}
{"id": "1106437", "url": "https://cs.wikipedia.org/wiki?curid=1106437", "title": "Michael Gove", "text": "Michael Gove\n\nMichael Andrew Gove (* 26. srpna 1967, Edinburgh, Skotsko) je britský politik, od roku 2005 poslanec Dolní sněmovny britského parlamentu a od července 2019 kancléř Lancasterského vévodství. V této specifické funkci je členem vlády premiéra Borise Johnsona. V předchozích vládách Theresy Mayové a Davida Camerona zastával funkce ministra životního prostředí a ministra spravedlnosti.\n\nStudoval na Robert Gordon's College v Aberdeenu a na Lady Margaret Hall, jedné z tzv. kolejí (\"college\") Oxfordské univerzity.\n\nJe členem Konzervativní strany.\n\n"}
{"id": "1106441", "url": "https://cs.wikipedia.org/wiki?curid=1106441", "title": "Tung Jüe", "text": "Tung Jüe\n\nTung Jüe (, 1620 Nan-sün, Če-ťiang – 1686) byl čínský spisovatel próz, básní, pojednání a komentářů, který je dnes znám především pro své dílo \"Vsuvka do Putování na Západ : román na přidanou\".\n\nTung Jüe používal zdvořilostní jméno Žuo-jü () a pseudonymy Si-an (), Jüe-chan () a Lou-šuang lao-žen ().\n\nNarodil se v městečku Nan-sün u jezera Tchaj-chu (dnes městský obvod v městské prefektuře Chu-čou) v provincii Če-ťiang) ve vážené rodině s dlouhou literátskou tradicí. I jeho otec Tung S’-čang byl literátem, zemřel ale, když bylo Jüemu osm let. Tung Jüe již v dětství projevoval veliké nadání a mimořádnou inteligenci. V sedmnácti letech složil nejnižší stupeň státních zkoušek. Na další úřednickou kariéru rezignoval. Byl rovněž velmi citlivé povahy a jeho nepředvídatelné a prudké reakce hraničily s duševní chorobou. Oženil se a měl několik dětí. V roce 1657 odešel do buddhistického kláštera. Již před tím ale vystupoval jako mnich-laik a postupně spálil většinu svého literárního díla (ve třech etapách – v letech 1644, 1647 a nakonec před odchodem do kláštera v roce 1657). Poté psal již výhradně buddhistické texty.\n\n\n"}
{"id": "1106447", "url": "https://cs.wikipedia.org/wiki?curid=1106447", "title": "Legna Verdeciaová", "text": "Legna Verdeciaová\n\nLegna Verdecia-Rodríguez, (* 29. října 1972 Granma, Kuba) je bývalá reprezentantka Kuby v judu. Je olympijskou vítězkou z roku 2000.\n\n\n\nS judem začala ve 13 letech v Holguínu pod vedením Pedro Ariase. Jako mimořádně talentovaná sportovkyně byla záhy poslána na sportovní školu (ESPA) do Havany a již v juniorském věku byla členkou kubánské reprezentace. Po úspěších v superlehké váze však v roce 1992 změnila váhovou kategorii na pololehkou a na jejím výkonu na olympijských hrách v Barceloně se to negativně odrazilo.\n\nOd roku 1993 se stala na celá 90. léta symbolem pololehké váhy a svou kariéru korunovala zlatou olympijskou medailí na olympijských hrách v Sydney v roce 2000. Cesta k ní nebyla jednoduchá, hned v prvním zápase se totiž vyhodila rameno. Další zápasy vybojovala na praporky a ve finále otočila zápas na ippon ve chvíli kdy prohrávala na wazari.\n\n\n"}
{"id": "1106448", "url": "https://cs.wikipedia.org/wiki?curid=1106448", "title": "Kalisthenika", "text": "Kalisthenika\n\nKalisthenika je cvičení s vlastní tělesnou vahou. Není tedy potřeba téměř žádné další vybavení. Slovo vzniklo ze spojení řeckých slov \"kálos\" (krása) a \"sthénos\" (síla).\n\nCvičení je vhodné jak pro muže, tak i pro ženy, pro pokročilé, ale také pro začátečníky. Hodí se pro všechny nadšence, kteří chtějí nabrat nějakou svalovou hmotu, zbavit se podkožního tuku a zvýšit svou fyzickou, ale i psychickou kondici.\n\nVýsledkem tohoto silového tréninku jsou silné, zpevněné a vyrýsované svaly. Tělo nenabírá na objemu tolik, jako z cvičení v posilovně, protože se adaptuje na efektivní vykonávání činnosti, ke které jej používáme – více shybů/kliků/dřepů uděláme, když jsme lehčí. Cviky jsou ze začátku velmi náročné, postupně si ale cvičenci vybudují obrovskou sílu a vytrvalost. To vše ale samozřejmě souvisí se správnou, zdravou stravou. Při nevhodném stravování nemohou být výsledky stejné, jako při správné dietě, jako asi v každém sportu.\n\nCvičit lze opravdu kdekoliv. Uvnitř, v pohodlí domova, ale i venku. Poslední dobou se kalisthenika stává čím dál více populární. V kalisthenice jde především o rozvoj síly a vytrvalosti. Získáváme absolutní kontrolu nad svým tělem, zapojují se téměř všechny svaly a maximálně se využívá jejich potenciál. Při jednom pohybu se zapojuje hned několik svalových partií. Cvičební variace, pro jejich velkou náročnost, nelze provádět v příliš vysokých počtech opakování, jde tedy především o kvalitu. Tím se zapojují rychlá, vysoce oxidativní svalová vlákna, která mají největší potenciál růstu.\n\n\n\n\n\n\n\nVšechny cviky lze samozřejmě mnoha způsoby \"obměňovat\", lze vymýšlet i své vlastní cviky, záleží pouze na pocitu cvičence, kdy sám cítí, že jeho svaly \"nejvíce zabírají\".\n\nJe to také cvičení s vlastní tělesnou vahou, mnoho prvku přebírá z kalistheniky, vyznačuje se ale tím, že se cvičí venku. Jeho průkopníkem je Hannibal for King, který cvičením inspiroval své okolí a street workout se tak díky němu rozšířil do celého světa. Na street workoutových hřištích najdeme různě vysoké hrazdy, bradla, žebříky, šikmé lavičky, různé stupínky na posilování nohou atd. Počet hřišť se se stále rostoucí oblibou cvičení rozšiřuje. Ke cvičení ale stačí i dětské hřiště, obyčejné zábradlí nebo lavička v parku.\n\nStreet workout není jen obyčejný začínající koníček dostávající se do povědomí lidí, konají se dokonce různá mistrovství a soutěže. První český \"Street workout Battle\" v České republice se konal v Brně v roce 2013.\n\nOrganizace, která usměrňuje českou workoutovou scénu, pomáhá workoutovým klubům, ale i jednotlivcům, kteří se u organizace zaregistrují. Český svaz street workoutu také pořádá různé soutěže.\n\n"}
{"id": "1106450", "url": "https://cs.wikipedia.org/wiki?curid=1106450", "title": "Igor Murín", "text": "Igor Murín\n\nIgor Murín (* 1. březen 1973) je bývalý slovenský hokejový brankář.\n\nDo brankářské výstroje se poprvé oblékl v rodném Trenčíně, se kterým v sezóně 1991/92 vyhrál federální ligu a dvakrát slovenskou nejvyšší soutěž. Během sezóny 2001/02 zamířil do Mettalurgu Novokuzněck. V sezóně 2003/03 zamířil do Zlína, kde pod Ernestem Bokrošem získal pohár pro vítěze extraligy. V této sezóně byl vyhlášen nejlepším brankářem ELH. V následující sezóně tým Hamé Zlín získal stříbro.\nBěhem sezóny 2008/09 opustil Zlín a sezónu odchytal ve Zvolenu. Poté se vrátil do Dukly, kde však pravidelně nechytal a ocitl se i na hostování v Považské Bystrici. Poté pomohl Žilině udržet se v soutěži.\n\n\nZOH 1998 Nagano\n\nMistrovství světa v ledním hokeji 1996\n\nMistrovství světa v ledním hokeji 1999\n\nVítěz České a Slovenské Národní ligy (1991/92)\n\nVítěz Slovenské první ligy (1992/93)\n\nVítěz Slovenské nejvyšší ligy (1993/94)\n\n1. místo ve Slovenské Extralize (1996/97)\n\n1. místo v české Extralize (2003/04)\n"}
{"id": "1106454", "url": "https://cs.wikipedia.org/wiki?curid=1106454", "title": "Veřejné záchodky a tramvajová čekárna na náměstí Republiky (Plzeň)", "text": "Veřejné záchodky a tramvajová čekárna na náměstí Republiky (Plzeň)\n\nVeřejné záchodky a tramvajová čekárna na náměstí Republiky v Plzni (ev. č. 1760) je malá dvoupodlažní pavilónová secesní stavba z let 1911–1915 od Viktorina Šulce. Stojí na jižní straně náměstí. Nadzemní podlaží původně sloužilo jako čekárna tramvajové zastávky, dnes jsou prostory využívány v rámci restauračního provozu. Podzemní podlaží slouží jako veřejné záchodky. Stavba byla v roce 2008 nákladně opravena a je kulturní památkou.\n"}
{"id": "1106455", "url": "https://cs.wikipedia.org/wiki?curid=1106455", "title": "Bezpatkové písmo", "text": "Bezpatkové písmo\n\nBezpatkové písmo (též \"sans-serif\" nebo jen \"sans\") je typografické písmo neobsahující serify (patky). Pojem \"sans-serif\" pochází z angličtiny, kde vznikl použitím francouzské předložky \"sans\" [sã], „bez“ a výrazu \"serif\" nejasného původu. V typografii se pro bezpatková písma používá též pojem grotesk, zatímco běžné patkové písmo se nazývá antikva.\n\nVznik bezpatkových písem je datován do konce 18. století. Zpočátku byla tato písma považována za komická a nevhodná (odtud název „grotesk“). V 19. století se sans-serifová písma rozšířila, již od roku 1805 se začala používat v tištěných médiích. Roku 1832 byl poprvé použit pojem sans-serif. Vymyslel jej britský písmolijec Vincent Figgins.\nI přes svoji oblíbenost a čitelnost se bezpatková písma dlouho používala pouze pro nadpisy a jako zvýraznění textu. Jejich skutečný rozkvět nastává po Druhé světové válce, kdy se tato písma začala používat i na těla textů. K tomu přispěl vznik Mezinárodního typografického stylu (označovaného také jako „Švýcarský styl“), který používá pouze bezpatková písma.\n\nV současnosti jsou bezpatková písma hojně využívána, a to zejména pro texty menšího rozsahu. Přestože pro sazbu knih se stále používají častěji patková (serifová písma), v některých oblastech (např. webdesign, reklama) se užívá téměř výhradně bezpatkových písem a patková písma jsou použita jen jako doplněk, příp. ozvláštnění.\n\nBezpatková písma se dělí do tří základních skupin. Existují i mutace těchto tří základních skupin, a to jak mezi sebou, tak i s patkovými písmy.\n\nNejstarší skupina písem, vznikla již na přelomu 18. a 19. století. Grotesková písma mají svislou osu oblých tahů a nemají diferencované šířkové proporce písmen. Zástupci jsou písma Arial a Franklin Gothic.\n\nZ druhů písma grotesk po roce 1950 vznikla písma pod označením neo-grotesk. Tato písma vychází z Mezinárodního typografického stylu a snaží se vyzdvihnout neutralitu a poskytnout maximální čitelnost. Nejznámějším písmem tohoto druhu je Helvetica, která se stala nejčastěji užívaným fontem na několik desetiletí.\n\nTato písma vycházejí z antikvy a jsou nejpodobnější patkovým písmům. Může se u nich lišit šíře tahů a dokonce mohou částečně vypadat, jako by byla psána rukou. Patří mezi ně i např. secesní písma, jaká tvořil Alfons Mucha. Mezi zástupce humanistických písem se řadí Calibri, Tahoma a Verdana.\n\nGeometrická písma jsou založena na geometrických tvarech. Tyto druhy písem vypadají velice moderně, ale kvůli nižší čitelnosti není vhodné používat je na tělo textu, spíše se hodí pro nadpisy nebo vysvětlivky. Mezi geometrická písma patří např. Century Gothic a Futura.\n\nAsi nejznámější bezpatkové písmo vytvořené v roce 1957 ve Švýcarsku. Je navrženo tak, aby mohlo sloužit různým účelům bez ztráty čitelnosti. Toto písmo je stále hojně používané a má mnoho derivátů, jako \nHelvetica Neue, Helvetica Compressed, a Helvetica Light\n\nVelice známé písmo odvozené z písma Helvetica, vydané roku 1982. Je známý a používaný hlavně díky tomu, že je obsažen v balíčku fontů Microsoft Windows.\n\nCalibri je také známé díky Microsoftu, jelikož se od verze 2007 stalo výchozím písmem kancelářského balíčku Office.\n\nV současnosti hodně populární písmo, používané zejména společností Google.\n\nToto písmo, které Microsoft vydal roku 1994, se v současnosti netěší velké oblibě. Stalo se tak kvůli nadužívanosti tohoto fontu ve zcela nevhodných situacích.\n\n\n\n"}
{"id": "1106458", "url": "https://cs.wikipedia.org/wiki?curid=1106458", "title": "Tomáš Štůrala", "text": "Tomáš Štůrala\n\nTomáš Štůrala (*5. ledna 1985, Nový Jičín) je český hokejový brankář, momentálně působící v týmu Aukro Berani Zlín.\n\nS hokejem začínal v Novém Jičíně, odkud zamířil do Zlína. V roce 2005 si zachytal 1. ligu v Jindřichově Hradci. První extraligový zápas odchytal v sezóně 2006/07 v dresu Vsetína. V sezóně 2009/10 odchytal 12 utkání v dresu Zlína. V následující sezóně pomohl Šumperku k postupu do druhé nejvyšší soutěže a za Zlín odchytal 2 utkání. V sezóně 2013/14 získal titul pro vítěze ELH.\n\n2010/2011\n\n2013/2014\n\n"}
{"id": "1106460", "url": "https://cs.wikipedia.org/wiki?curid=1106460", "title": "Superman and the Mole Men", "text": "Superman and the Mole Men\n\nSuperman and the Mole Men je americký akční sci-fi film z roku 1951 režiséra Leea Sholema. Jedná se o první celovečerní snímek natočený na námět superhrdinských komiksů o Supermanovi. Černobílý film, ke kterému napsali scénář Robert Maxwell a Whitney Ellsworth pod společným pseudonymem Richard Fielding, byl natočen během 12 dní. Premiéru měl 23. listopadu 1951, v následujícím roce také posloužil jako dvoudílná pilotní epizoda s názvem „The Unknown People“ pro televizní seriál \"Adventures of Superman\".\n\nNa LD a VHS byl film vydán v roce 1987, na DVD se poprvé objevil v rámci edice seriálu \"Adventures of Superman\" v roce 2005.\n\nNovináři Clark Kent a Lois Lane přijíždí do malého městečka Silsby, aby napsali článek o nejhlubším ropném vrtu na světě. Tento vrt však narušil prostředí podzemních bytostí s krtčí vizáží, kteří se vydají zkoumat zemský povrch. Místní lidé je považují za nebezpečné vetřelce a vydají se na jejich hon. Superman se tak musí o záhadné tvory postarat a zabránit jejich lynči.\n\n\n"}
{"id": "1106464", "url": "https://cs.wikipedia.org/wiki?curid=1106464", "title": "Panthers Otrokovice", "text": "Panthers Otrokovice\n\nPanthers Otrokovice (podle sponzora také Hu-Fa Panthers Otrokovice) je český mužský florbalový tým z Otrokovic.\n\nMužský A tým hraje v Superlize florbalu od sezóny 2010/11, poté, co jen během dvou let postoupil z 2. ligy o dvě soutěže výše. Největším úspěchem týmu byla účast v semifinále a konečné čtvrté místo v sezóně 2013/14. Tým také získal druhé místo v Poháru Českého florbalu v ročníku 2013.\n\nV minulosti měl oddíl i ženský tým, který hrál jednu sezónu 2002/03 nejvyšší soutěž (v té době 1. liga, dnes Extraliga). Postoupit do Extraligy mohl tým i pro sezónu 2009/10, ale nepodal přihlášku.\n\nOtrokovický florbalový tým byl založen v roce 1998. Jeden z prvních florbalových klubů v Česku začal působit v 2. nejvyšší soutěži. V roce 1999 se Panteři přesunuly do na ZŠ Mánesova. V roce 2000 tým klesl do 2. ligy, kde působil až do roku 2009. Otrokovický klub v těchto letech vychoval řadu kvalitních hráčů, které si rozebíraly extraligové kluby. Po jejich návratu v roce 2010 Panthers postoupili do 1. ligy a rok poté do extraligy.\n\n\n"}
{"id": "1106466", "url": "https://cs.wikipedia.org/wiki?curid=1106466", "title": "Sebastian Dahm", "text": "Sebastian Dahm\n\nSebastian Dahm (* 28. února 1987) je dánský hokejový brankář hrající v německé Deutsche Eishockey Liga (DEL) za tým Eisbären Berlín. Dříve působil v německém klubu Iserlohn Roosters a v rakouském klubu Graz 99ers, hrající v Erste Bank Eishockey Lize. Působil také v Dánsku, v Kanadě a v amerických klubech. Pravidelně nastupuje na mezinárodních akcích, jako je mistrovství světa či olympijské hry.\n\nSebastian začal se svou kariérou jako hokejista v hokejovém klubu pro mládež Hvidovre Ishockey. kde působil až do roku 2003. Poté se přesunul do Švédska, kde v sezónach 2003/04 a 2004/05 chytal za juniorský tým Malmö Redhawks. V roce 2005 byl Dahm draftován týmem Belleville Bulls, hrající v OHL, čímž se stal prvním dánským brankářem chytajícím v OHL. Odchytal 25 utkání a jeho procentuální úspěšnost byla 90,8%. \n\nPrvní polovinu sezóny 2006/07 odchytal Dahm za tým Sarnia Sting, druhou za tým Sudbury Wolves, kam byl vyměněn. Dahmovi se povedlo chytat ve finále OHL proti Plymouth Whalers, finále však vyhrál Plymouth. I první polovinu další sezóny chytal Dahm Sudbury, poté se však přesunul do týmu Niagara IceDogs, kde odehrál zbytek sezóny.\n\nV roce 2008, podepsal Sebastian smlouvu s týmem Columbus Blue Jackets a sezónu 2008/09 odehrál v jeho farmářském týmu Syracuse Crunch. Na konci sezóny, kdy bylo jasné, že Dahm nebude hrát příští rok v AHL se Sebastian přesunul do ECHL, kde podepsal smlouvu s týmem Johnstown Chiefs. Sezónu 2009/10 odehrál Dahm v klubech Alaska Aces a Bloomington PrairieThunder.\n\nV roce 2010 se Dahm rozhodl po šesti letech vrátit zpět do Evropy. Nastoupil v dánské hokejové lize, kde podepsal smlouvu s týmem Rødovre Mighty Bulls. V sezóně 2010/11 odchytal pouze dva zápasy a i když byla jeho úspěšnost 97,9% v této sezóně moc příležitosti nedostal\n\nAž v sezóně 2011/12 se Dahm našel, když s jeho procentuálníúspěšností 91% skončil jeho tým v základní časti čtvrtý. V play-off však Dahm nedostal příležitost a Rødovre Mighty Bulls vypadl již ve čtvrtfinále.\n\nPříští sezónu (2012/13) se mu sice nepovedla základní část, jeho tým byl po základní časti až sedmý, ale v play-off se Rødovre Mighty Bulls podařilo získat třetí místo. Dahm měl tehdy procentuální úspěšnost 93,8%\n\nSezóny 2013/14 a 2014/15 se Dahmovi příliš nepovedli. Jeho procentuální úspěšnosti se sice pohybovali kolem 91%, ale Dahm se rozhodl, že dánskou ligu opustí\n\nV sezóně 2015/16 se Dahm přesunul do rakouské EBEL ligy, kde hrál za tým Graz 99ers. Jeho týmu se příliš nevedlo, když v lize skončil jedenáctý z dvanácti účastníků. Dahm měl tehdy úspěšnost 93,1%.\n\nDalší sezónu (2016/17) se jeho tým umístil daleko lépe, když skončil celkově sedmý ze dvanácti účatníků. Dahm měl podobnou úspěšnost jako předchozí sezónu, tedy 93,3%.\n\nV květnu roku 2017 podepsal Dahm dvouletou smlouvu s týmem Iserlohn Roosters, hrajícím v německé hokejové lize. V prvním roce skončil jeho tým na devátém místě ze čtrnácti účastníků. Dahmova úspěšnost byla 92,1%\n\nSezóna 2018/19 se jak Dahmovi, tak jeho týmu nepovedla. S jeho procentuální úspěšnsostí 89,7%, skončil jeho tým až na třináctém místě.\n\nPo vypršení smlouvy s Iserlohn Roosters, podepsal Dahm 15. května 2019 smlouvu s týmem Eisbären Berlín.\n\nDahm hrával na všch juniorských mistovstvích světa od roku 2003 až do roku 2005. Dánský dres obléhl také na Mistrovství světa juniorů v ledním hokeji 2007. Na mistrovství světa se objevil poprvé v roce 2009, kde chytal pouze zápas proti Finsku. Dostal tehdy pět gólů a jeho úspěšnost byla 86,8%.\n\nPoté se Dahm objevil na Mistrovství světa v ledním hokeji 2015, kde se stal druhým nejlepším brankářem, přesto Dánsko nepostoupilo do play-off\n\nDahm se od té doby ukazoval na většině mistrovství světa, Dánsko se však do play-off dostalo pouze v roce 2016.\n"}
{"id": "1106468", "url": "https://cs.wikipedia.org/wiki?curid=1106468", "title": "Yurisel Labordeová", "text": "Yurisel Labordeová\n\nYurisel Laborde-Duanes, (* 18. srpna 1979 Santiago, Kuba) je bývalá reprezentantka Kuby v judu. Je majitelkou bronzové olympijské medaile. V roce 2008 imigrovala do Spojených států.\n\nS judem začínala jako většina kubánců na základní škole. Později se přesunula do Havany, kde se připravovala pod vedením Ronalda Veitíi.\n\nV roce 2004 jí k postupu do finále na olympijských hrách v Athénách zabránila Číňanka Liou Sia výpadem ko-uči-gake. V boji o 3. místo nástoupila proti Francouzce Lebrunové a parádním sode-curikomi-goši získala bronzovou olympijskou medaili.\n\nV roce 2008 požádala v Miami o azyl po vítězství na Panamerickém mistrovství. Toto zásadní rozhodnutí jí stálo další sportovní kariéru a pravděpodobnou medaili na blížících se olympijských hrách v Pekingu. Pracuje jako policistka v Guaynabu v Portoriku.\n\n"}
{"id": "1106469", "url": "https://cs.wikipedia.org/wiki?curid=1106469", "title": "85 (rozcestník)", "text": "85 (rozcestník)\n\n85 může být:\n\n"}
{"id": "1106472", "url": "https://cs.wikipedia.org/wiki?curid=1106472", "title": "FitzRoy Somerset", "text": "FitzRoy Somerset\n\nJméno a příjmení FitzRoy Somerset náleží těmto osobnostem:\n\n"}
{"id": "1106473", "url": "https://cs.wikipedia.org/wiki?curid=1106473", "title": "Anton Nejedlik", "text": "Anton Nejedlik\n\nAnton Nejedlík (15. ledna 1883 Láz (okres Třebíč) – 3. ledna 1967 Vídeň) byl český sportovec, vzpěrač.\n\nAnton Nejedlík se narodil dne 15. ledna 1883 jako nejmladší z 6 dětí v selské rodině v obci Láz (okres Třebíč) u Moravských Budějovic. Zatímco jeho bratr Jan Nejedlík zůstal na rodinném hospodářství, Anton Nejedlík a jeho bratr Franz Nejedlík odešli v mládí za prací do Vídně, kde strávili zbytek života. Anton Nejedlík se ve Vídni živil jako řezník a obchodník s divočinou a drůbeží.\n\nAnton Nejedlík se věnoval sportu a na mistrovství světa ve vzpírání, které se konalo ve dnech 8. a 9. prosince 1908 ve Vídni reprezentoval Rakousko-Uhersko. Ve střední váze se umístil jako druhý za Johannem Eibelem, který také reprezentoval Rakousko-Uhersko. Anton Nejedlík byl prvním Čechem, který získal na mistrovství světa medaili ve vzpírání.\n\n\n"}
{"id": "1106474", "url": "https://cs.wikipedia.org/wiki?curid=1106474", "title": "Adventures of Superman", "text": "Adventures of Superman\n\nAdventures of Superman je americký akční sci-fi televizní seriál natočený na námět superhrdinského komiksu o Supermanovi. Premiérově byl v syndikaci vysílán v letech 1952–1958. V šesti řadách vzniklo celkem 104 dílů s délkou přibližně 25 minut. První dvě série po 26 epizodách jsou černobílé, zbylé čtyři, každá se třinácti díly, byly natočeny v barvě, nicméně při prvním vysílání byly uvedeny monochromaticky. Součástí seriálu je také pilotní film \"Superman and the Mole Men\", který byl v roce 1951 promítán v kinech a který byl pro potřeby televize upraven do podoby dvoudílné epizody „The Unknown People“ (díly č. 25 a 26 v první řadě). Několik vybraných dílů seriálu bylo v letech 1987 a 1988 vydáno na LD a VHS. DVD edice celého seriálu vyšla v letech 2005–2006.\n\nNa přelomu 50. a 60. let 20. století byly natočeny pilotní díly ke dvěma odvozeným seriálům: \"The Adventures of Superpup\" a \"The Adventures of Superboy\". Oba projekty však byly zrušeny.\n\nSuperman, jehož ztvárnil George Reeves, bojuje ve fiktivním městě Metropolis s různými podvodníky, gangstery a dalšími zločinci, zatímco v běžném životě si udržuje identitu Clarka Kenta, reportéra novin \"Daily Planet\", které vede šéfredaktor Perry White. Kentovi kolegové, reportérka Lois Lane a začínající reportér a fotograf Jimmy Olsen, se často ocitají v nebezpečných situacích, které musí Superman vyřešit.\n\n\n"}
{"id": "1106476", "url": "https://cs.wikipedia.org/wiki?curid=1106476", "title": "Beth Behrs", "text": "Beth Behrs\n\nBeth Behrs (* 26. prosince 1985 Lancaster, Pensylvánie) je americká herečka. Její nejznámější rolí je Caroline Channing v sitcomu \"2 Socky\".\n\nNarodila se v Lancasteru ve státě Pensylvánie jako starší dcera vysokoškolského administrátora Davida Behrse a učitelky na prvním stupni, Maureen Behrsové. Má o šest let mladší sestru. V roce 1989 se rodina přestěhovala do Lynchburgu ve státě Virginia a zde Behrs také vyrůstala. Ve věku čtyř let začala vystupovat v divadle a během dospívání hrála ve fotbalovém týmu. Studovala na střední škole E.C. Glass High School.\n\nV patnácti letech se se svou rodinou přestěhovala do Marin County v Kalifornii. V roce 2001 začala navštěvovat střední školu Tamalpais High School a byla přijata do velmi oceňovaného školního divadelního programu. Poté studovala na American Conservatory Theater v\nSan Franciscu a vystupovala v muzikálu \"Dangling Conversations: The Music of Simon and Garfunkel\" a ve hrách \"Korczak’s Children\" a \"A Bright Room Called Day\". Její studijní program také zahrnoval klasický zpěv.\n\nV roce 2004 se přestěhovala do Los Angeles, kde studovala herectví na UCLA School of Theater, Film and Television. V roce 2005 ztvárnila Sandy Dumbrowski v \"Pomádě\" v divadle Ray of Light Theatre a byla zvolena Miss Marin County 2006. V posledním ročníku na škole začala chodit na konkurzy a v roce 2008 absolvovala s titulem v kritických studiích. Po absolvování jí bylo uděleno ocenění Young Musician's Foundation Vocal Scholarship.\n\nJejí první role přišla ve filmu \"\", který natáčela od března 2009 sedm týdnů v kanadském Vancouveru. Tento film je sedmým pokračováním filmové série \"Prci, prci, prcičky\". Dále se objevila v nezávislé komedii \"Adventures of Serial Buddies\", která pojednává o nešikovné skupině sériových vrahů a kromě ní ve filmu hrají Christopher Lloyd, Kathie Lee Gifford a Artie Lange. Na konci roku 2010 natočila další nezávislý snímek, s názvem \"Route 30, Too!\".\n\nV roce 2011 se objevila v malých rolích v seriálech \"Námořní vyšetřovací služba L. A.\" a \"Castle na zabití\". Ve stejném roce pracovala také jako chůva v Geffen Playhouse ve Westwoodu, když se ucházela o roli v sitcomu \"2 Socky\" a roli nakonec získala po sedmi konkurzových kolech. V sitcomu ztvárňuje Caroline Channing, bohatou dívku z Manhattanu, která je nucena stát se servírkou v brooklynském bufetu po té, co je její otec odsouzen za finanční podvody a je jim odebrán veškerý majetek. Její postava je absolventkou Whartonovy školy, která spolu s cynickou servírkou jménem Max (Kat Dennings) začne podnikat. Seriál produkují komička Whitney Cummings a producent seriálu \"Sex ve městě\", Michael Patrick King. V březnu 2015 získal seriál pátou sérii.\n\nV roce 2013 se objevila v televizní reality show \"It's a Brad, Brad World\" a také byla jednou z předávajících na Academy of Country Music Awards. Namluvila roli Carrie Williams v animovaném filmu \"Univerzita pro příšerky\", což je prequel k filmu \"Příšerky s.r.o.\" z roku 2001. V roce 2015 se objevila po boku Sally Field a Maxe Greenfielda v nezávislé komedii \"Hello, My Name Is Doris\".\n\nByla zasnoubená s hercem Michaelem Gladisem. Společně se objevili v krátkém filmu \"The Argument\", které napsala a režírovala komediální dvojice Holtand-Steele pro webovou stránku Funny or Die. Dvojice se vzala dne 21. července 2018 na ranči Moose Creek v Idaho.\n\n"}
{"id": "1106477", "url": "https://cs.wikipedia.org/wiki?curid=1106477", "title": "Teplota půdy", "text": "Teplota půdy\n\nTeplota půdy je charakteristika tepelného stavu půdy.\n\nTeplota půdy se měří půdními teploměry ve stupních Celsia ve standardních hloubkách 5, 10, 20, 50, 100, 150 a 300 cm.\n\nNa stanicích v České republice se teplota půdy měří v hloubkách 5, 10, 20, 50 a 100 cm většinou s použitím elektrických půdních teploměrů, někde ještě pomocí půdních teploměrů.\n\nV zemědělské meteorologii se zjišťuje hloubka promrzání půdy, tj. hloubka, v níž dochází k mrznutí vody. K jejímu určení se používají půdní mrazoměry (kryopedymetry). Ve stavebnictví se určuje nezámrzná hloubka půdy.\n\nPřírodním zdrojem tepla je elektromagnetické záření Slunce, které je pohlceno povrchem půdy. Charakteristika schopnosti prostředí pohlcovat dopadající záření je dána absorpčním koeficientem. Poměr množství odraženého záření k množství záření dopadlého na určitý povrch je albedo. Hodnota absorpčního koeficientu a albeda je odlišná pro různé typy prostředí a povrchů. Sluneční záření je absorbováno svrchní vrstvičkou povrchu půdy.\n\nMíra zahřátí povrchu půdy závisí po absorpci záření na tepelné kapacitě půdy, na ztrátách energie při vyzařování a při výparu vody z půdy a na přenosu energie do hlubších vrstev.\n\nPro zjednodušený popis, předpokládající nehorizontální přenos tepla, časové změny teploty půdy s hloubkou se používají čtyři Fourierovy zákony:\n\n\n\n"}
{"id": "1106483", "url": "https://cs.wikipedia.org/wiki?curid=1106483", "title": "Profesní koučování", "text": "Profesní koučování\n\nProfesní koučování je individuální rozvoj, kdy se pracovník učí nové věci nebo hledá nové cesty za podpory vedoucího / kouče. \n\nProtože pro mnoho pracovních pozic není možné zajistit vlastního kouče, je možné využít koučování nadřízeným. To ale znamená určitou znalost psychologie. Pomoc s nastavením psychologického profilu zaměstnance nabízí i různé psychologické testování simulující různé varianty pracovní činnosti a zátěže zaměřené na zjištění silných a slabých stránek nebo schopnost vedení týmu. Mají různé názvy, např. Assessement centrum (AC) a Development centrum (DC). \n\nKoučování musí probíhat permanentně, při každé komunikaci podřízeného s nadřízeným. Nástrojem pro koučování jsou otázky, kterými se kouč ptá a tím vede koučovaného k požadovanému cíli. Využívat je možné samozřejmě všech typů otázek – uzavřené, otevřené, alternativní, sugestivní, řečnické. Otázky nutí o problému uvažovat a samostatně nacházet řešení, ne jen slepě plnit příkaz. Je pak snazší pochopit podstatu, smysl činnosti a účinnosti postupu. Základním východiskem pro koučování je vnitřní motivace a ochota k němu. Naopak překážkou jsou nedůvěra v sebe, obava z odpovědnosti, neuvědomování si svých znalostí a dovedností, chybné vnímání reality. Cílem koučování je rozvinout a využít potenciál pracovníka, zlepšit sebereflexi, podpořit motivaci a odpovědnost, přirozeně zvyšovat výkonnost. \n\nNa vedoucím je tedy, aby v týmu nastavil pravidla a hranice samostatnosti, odpovědnosti a rozhodování. S tím samozřejmě souvisí umění moderace místo pokynů, motivace místo donucování, kompetence místo autority a delegace místo nařízení.\n\nZákladními komunikačními prvky koučování je koučovací rozhovor a zpětná vazba. \n\nExistují dvě krajní teorie vedení, tzv. McGregorova teorie X-Y, která vysvětluje Motivace v pracovní činnosti :\nVždy je nutné najít tu nejvhodnější kombinaci obou.\n\nDefinice vedení lidí by tedy mohly znít například takto:\n\nPři koučování je třeba držet se několika pravidel.\n\nNutnou součástí pracovního koučinku je i koučovaný – podřízený a jeho přístup k práci:\nMotivace každého člověka je vedena určitými důvody. Ty zformuloval americký psycholog Abraham Maslow roku 1943 do pěti navazujících vrstev. Tuto původní pyramidu lidských potřeb lze aplikovat i pro pracovní prostředí:\n\nJe na pomyslné opačné straně než je motivace. Koučování je také jeden ze způsobů, jak vůbec negativní vlivy na pracovišti zjistit a jak je odstranit. Její důvody mohou být např. špatné pracovní podmínky, nízká mzda, nejistota zaměstnání, špatné vztahy v kolektivu, pocit nespravedlnosti, nedůstojné zacházení, žádná šance na rozvoj nebo postup.\n"}
{"id": "1106484", "url": "https://cs.wikipedia.org/wiki?curid=1106484", "title": "Stálý říšský sněm", "text": "Stálý říšský sněm\n\nStálý říšský sněm () je označení říšského sněmu Svaté říše římské v letech 1663 až 1806 v Řezně.\n\nAčkoli Říšský sněm zasedal v různých městech, od roku 1594 zasedal výhradně na řezenské radnici, nepřetrřitě až do roku puis n'est plus dissoute počínaje rokem 1663, kdy se stal stálým sněmem. Řezno se rovněž stalo sídlem přibližně 70 vyslanců z cizích zemí. Císař zde byl zastoupen hlavním vyslancem (\"Prinzipalkommissare\"), tento úřad od roku 1748 zastávali zástupci rodu Thurn-Taxis.\n\nPoslední zasedání Stálého sněmu se konalo 25. března 1803, kdy bylo vyhlášeno Finální usnesení mimořádné říšské deputace, které znamenalo nové uspořádání říše a zároveň předznamenalo jeho faktický konec roku 1806.\n"}
{"id": "1106487", "url": "https://cs.wikipedia.org/wiki?curid=1106487", "title": "SK Boršice", "text": "SK Boršice\n\nSportovní klub Boršice je moravský fotbalový klub z Boršic na Uherskohradišťsku, který byl založen v roce 1933. Od sezóny 2011/12 hraje Přebor Zlínského kraje (5. nejvyšší soutěž).\n\nKlub byl založen v roce 1933 a působil v okresních soutěžích. V ročníku 1994/95 se mužům TJ Sokol Boršice u Buchlovic podařilo vyhrát III. třídu (okresní soutěž). V ročníku 1996/97 postoupili muži TJ Sokol Boršice z 2. místa okresního přeboru do krajské I. B třídy. Ihned v následující sezóně mužstvo Boršic překvapivě postoupilo o třídu výš. V ročníku 2001/02 se mužům Boršic podařilo I. A třídu (sk. B) vyhrát a klubový výbor rozhodl o postupu do krajského přeboru. V sezóně 2004/05 mužstvo Boršic sestoupilo. V sezóně 2010/11 se Boršice vrátily do nejvyšší krajské soutěže, v níž hrají dosud.\n\nPoznámky:\n\n\n"}
{"id": "1106489", "url": "https://cs.wikipedia.org/wiki?curid=1106489", "title": "Tony Amonte", "text": "Tony Amonte\n\nTony Amonte (* 2. srpna 1970, Hingham, Massachusetts, USA) je bývalý americký hokejový útočník, medailista z olympijských her a světového poháru.\n\nTony Amonte byl draftován v roce 1988 týmem New York Rangers ve čtvrtém kole na celkovém 68. místě. V NHL strávil celkem osmnáct sezón a vstřelil 425 gólů. V sezóně 1994/95, během první výluky NHL, odehrál 14 zápasů v italském HC Fassa.\n\nÚčastnil se olympijských her v roce 1998 a v roce 2002. Je vítězem Světového poháru 1996.\n\nDvakrát startoval na Mistrovství světa do 20 let. V roce 1989 obsadil s americkým týmem 5. místo a v roce 1990 6. místo.\n\nJednou se také představil na MS seniorů, v roce 1990 skončili Američané sedmí.\n"}
{"id": "1106492", "url": "https://cs.wikipedia.org/wiki?curid=1106492", "title": "Psefologie", "text": "Psefologie\n\nPsefologie (z řeckého ψῆφος - \"psephos\" - oblázek, který Athéňané vhazovali při volbách do urny), je sociologická vědní disciplína, zabývající se voliči, volebními postoji a studiem procesů spojených s volbami. Termín byl zaveden Ronaldem B. McCallumem v roce 1951 ve Velké Británii. \n\nNázev psefologie byl nejvíce rozšířen právě ve Velké Británii, v ostatních zemích se často používal název volební sociologie nebo vhodněji sociologie voleb (electoral sociology, sociologie électorale, Wahlsoziologie).\n\nV současnosti už je tento termín spíše zastaralý, a pro popsání psefologie většině sociálních vědců stačí tzv. volební studie. \n\nRelativně systematické studium voleb sociologického charakteru bylo započato v druhé dekádě 20. století. Do té doby byly volby šetřeny čistě statisticky. Psefologie je pokusem o aplikaci statistické analýzy a techniky ke zjišťování volebního mínění. Je úzce spojena se sociologií politiky, neboť volby jsou nedílnou součástí politiky a nelze je studovat izolovaně od celého politického dění v příslušném sociálním celku. Proto bývá psefologie považována za odvětví sociologie politiky.\n\nPsefologie se podrobně zabývá zjišťováním politických postojů voličů, respektive jejich politicko-stranických a programových preferencí, dále pak předpovědí volebních výsledků, po volbách pak jejich analýzou a vysvětleními, včetně faktorů, které k těmto výsledkům vedly. V neposlední řadě se zaměřuje na geografické rozložení jednak preferencí, jednak výsledků voleb, korelacemi úměrnosti mezi geografickým rozdělením podílu hlasů různých stran (kandidátů, seskupení, koalic a podobně), a to jak v současných, tak v minulých volbách, a také celkovými výsledky voleb. \n\nVe studiu voleb lze, s určitou licencí, odlišit tři přístupy a postupy, které lze nazvat podle zemí, v nichž byly praktikovány, za národní. \n\nJeden z prvních průzkumů provedl provedl ve Francii v roce 1913 sociolog, historik a geograf André Siegfried. Ten založil tzv. volební geografii (později přejmenovanou na volební sociologii) tak, že koreloval demografická data, kterými byly například sociální struktury jednotlivých vrstev, s volebním chováním. Tyto korelace pak demonstroval na mapě. \n\nPodle jeho modelu pak zkoumal německo-americký sociolog Rudolf Heberle obrat šlesvicko-holštýnských zemědělců od liberalismu k nacismu. Jeho výzkum trval ve čtyřicátých letech 20. století jen do roku 1934, publikován však byl až v roce 1963. \n\nDruhým, již výrazněji sociologickým přístupem, byl přístup spojený s působením rakousko-amerického sociologa Paula F. Lazarsfelda v USA. Ten spolu se svými kolegy Bernardem Berelsonem a Williamem McPheem v roce 1954 využil na tehdejší dobu moderní sociologické metody pro zjišťování postojů, preferencí a charakteristik voličů jednotlivých politických stran. Pomocí čtyřkolového panelového výzkumu analyzovali prezidentskou volební kampaň roku 1948 v městě Elmira (stát New York). Vedle panelových diskuzí provedli analýzy obsahu tamního tisku, projevy kandidátů, a pozorovali činnosti tamních stranických organizací. Své poznatky shrnuli v knize \"Voting : a study of opinion formation in a presidential campaign\" a vytvořili tak jednu z prvních hloubkových studií v oblasti voleb, ačkoliv ji původně zamýšleli pouze jako studii průzkumnou. \n\nTřetí přístup vznikl ve Velké Británii a je spojen s \"Nuffield College series of election history\" z Oxfordu. Jeho původcem je právě autor termínu, Ronald B. McCallum, který byl také spoluautorem Nuffieldské studie pro rok 1951. \n\nVysoce pokročilé kvalitní volební studie jsou v dnešní době založené na velkých národních průzkumech. Nejlepší z nich jsou založeny na tzv. panelových výzkumech. Výzkumníci provádí s lidmi rozhovory v několika časových intervalech, například několik měsíců před volbami, v předvečer voleb, a po volbách. Někdy mohou být rozhovory i čtyři a více. Takovéto sledování voličů je nejefektivnější, jelikož lze podrobně zkoumat změny v postojích voličů v propojení se změnami a událostmi v politickém prostředí.\n\nMezi významné současní představitelé psefologie patří:\n"}
{"id": "1106493", "url": "https://cs.wikipedia.org/wiki?curid=1106493", "title": "The Adventures of Superpup", "text": "The Adventures of Superpup\n\nThe Adventures of Superpup je nerealizovaný americký sci-fi televizní seriál odvozený od seriálu \"Adventures of Superman\". V roce 1958 byl natočen jediný pilotní díl, který však nebyl odvysílán. Děj seriálu se měl odehrávat ve fiktivním vesmíru obývaném psy a měly zde vystupovat psí verze supermanovských postav. Ztvárnit je měli lidští herci postižení nanismem v psích převlecích. Autorem pilotu je Whitney Ellsworth, producent seriálu \"Adventures of Superman\", který později vytvořil rovněž nerealizovaný seriál \"The Adventures of Superboy\". Natočený pilotní díl \"The Adventures of Superpup\" byl v roce 2006 vydán na DVD jako součást čtrnáctidiskového box setu \"Superman Ultimate Collector's Edition\".\n\nV pilotní epizodě \"The Adventures of Superpup\" se reportérka Pamela Poodle stane cílem ďábelského profesora Sheepdip, jenž ji připoutá k raketě, kterou chce vystřelit do vesmíru. Vše musí zachránit Pamelin kolega Bark Bent, alias Superpup.\n\n\n"}
{"id": "1106496", "url": "https://cs.wikipedia.org/wiki?curid=1106496", "title": "The Adventures of Superboy", "text": "The Adventures of Superboy\n\nThe Adventures of Superboy je nerealizovaný americký sci-fi televizní seriál odvozený od seriálu \"Adventures of Superman\". V roce 1961 byl natočen jediný pilotní díl, který však nebyl odvysílán. Připraveny byly ale scénáře pro dalších 12 epizod. Za projektem \"The Adventures of Superboy\" stál producent Whitney Ellsworth, který se dříve podílel na seriálu \"Adventures of Superman\" a také na nerealizovaném seriálu \"The Adventures of Superpup\". Jediná natočená epizoda „Rajah's Ransom“ byla vydána na DVD v roce 2011 jako bonus na 62diskovém box setu se seriálem \"Smallville\".\n\nSeriál \"The Adventures of Superboy\" se měl zaměřit na mladého Clarka Kenta coby Superboye.\n\n\n"}
{"id": "1106497", "url": "https://cs.wikipedia.org/wiki?curid=1106497", "title": "Dan Hamhuis", "text": "Dan Hamhuis\n\nDan Hamhuis (* 13. prosince 1982, Smithers, Kanada) je kanadský hokejový obránce momentálně hrající v severoamerické NHL za tým Nashville Predators. Kanadu reprezentoval na ZOH 2014 a MS 2006, 2007, 2008, 2009, 2013 a 2015.\n\n"}
{"id": "1106499", "url": "https://cs.wikipedia.org/wiki?curid=1106499", "title": "Romuald Rudolf Perlík", "text": "Romuald Rudolf Perlík\n\nRomuald Rudolf Perlík (11. března 1882 Mýto – 26. května 1947 Praha) byl premonstrát, archivář na Strahově a pedagog zabývající historií církevní hudby.\n\nV roce 1900 vstoupil k premonstrátům, na kněze vysvěcen roku 1905. V roce 1923 absolvoval Státní archivní školu a působil jako archivář a knihovník na premonstrátské kanonii na Strahově. Vědecky se zabýval starší církevní hudbou (roku 1929 jmenován docentem dějin církevní hudby teologické fakulty v Praze).\n\nNarodil se 11. března 1882 v Mýtě (čp. 229) u Rokycan jako Rudolf Vendelín Perlík. Studoval na gymnasiu v Klatovech v letech 1893–1898 a poté na Vinohradech (do roku 1900). Do řádu premonstrátu s řeholním jménem Romuald vstoupil 11. října 1900 a v něm složil slavné sliby v květnu 1905 o měsíc později svěcen na kněze.\n\nNásledně působil v církevní správě, do roku 1911 studoval na filosofické fakultě. Za první světové války působil jako vojenský kaplan. Po válce se stal kantorem a archivářem na Strahově, dále si doplňoval vzdělání, účastnil se druhého běhu kursu Státní archivní školy a poté složil rigorózní zkoušku (hlavní byla hudební věda) a získal titul PhDr. s prací \"K dějinám hudby a zpěvu na Strahově až do první poloviny XVIII. století\".\n\nDne 10. července 1929 se habilitoval na Teologické fakultě Univerzity Karlovy v oboru dějiny církevní hudby. Zemřel 26. května 1947 po delší nemoci, přičemž v té době probíhal proces o jeho jmenováním profesorem (byl jím jmenován in memoriam).\n\n\n\n"}
{"id": "1106500", "url": "https://cs.wikipedia.org/wiki?curid=1106500", "title": "Locking", "text": "Locking\n\nLocking je specifický taneční styl, spadajícím pod velkou skupinu dalších tanečních stylů označovanou jako street dance (tzv. pouliční tanec). Jedná se o velmi neformální tanec a hravý styl, jelikož jeho účelem je především pobavit diváka.\n\nTanečníci locku používají v hojné míře mimiku, nejrůznější gesta a ne zcela obvyklé pohyby – pro tento druh tance jsou však typické. Velmi se zde klade důraz na diváka – tanečníci pracují s publikem, chtějí jej pobavit a zaujmout, jsou zároveň herci. Komediální charakter tohoto druhu tance tedy není nežádoucí či nepatřičný, ale naopak je jeho nedílnou součástí. \n\nTento styl se také řadí mezi tzv. funky styles, proto se zpravidla tančí na funkovou hudbu. K tanci patří i specifický způsob oblékání v pestrobarevných kombinacích, který není nutností, avšak znásobí celkový dojem vystoupení (v těchto typických oblečcích tančili především první lockeři). Do typického úboru jsou zahrnuty pruhované podkolenky, vestičky, barevné košile, velcí motýlci, kšandy, čepice, klobouky. Vystoupení probíhá ve skupině, ve dvojicích i sólově.\n\nLocking je nejstarším funky stylem v historii street dance. Původní název byl \"campbellocking\", který vznikl v oblasti západního pobřeží v USA (Los Angeles, San Francisco) na základě jména jeho zakladatele Dona Campbella. Tento muž se přičinil ke vzniku tohoto druhu tance zcela náhodou v roce 1960, kdy sám zkoušel nějaké taneční prvky a při pár neúspěšných pohybech, jelikož si je nepamatoval správně, se mu část těla zastavila na určitém místě – kroky nebyly prováděny plynule. Později byl název tance campbellocking zkrácen na kratší „locking“. Mimo jiné se Don Campbell zasloužil o založení taneční skupiny The Cambellock Dancers (později přejmenována na The Lockers), která je dnes již v tomto odvětví legendou. \n\nInspirací pro jednotlivé kroky a pohyby byl hlavně James Brown, který je významnou osobností v historii funkové a soulové hudby. Lockinové pohyby jsou čerpány taktéž z kreslených seriálů (tzv. cartoons), např. Scooby-Doo.\n\nObvyklou praxí tanečníků je střídání uvolněných a rychlých ostrých pohybů. Mezi pohyby bývá pauza, která zdůrazňuje pózu. Prvky musí být přesně a precizně provedeny, aby se dosáhlo požadovaného vizuálního efektu. Často jsou vystoupení zakončena vtipnou pózou nebo samotným „zmrzlým“ lockem. Velmi se používají nejrůznější gesta a také pantomima. Komunikaci s publikem zahrnuje i tzv. pointing (ukazování). Základními prvky jsou např. lock (open lock), pimp walk, time step, soul train, funky chicken, pacing, scoo b doo, scoobot, point, hitch hike, Captain Morgan, stop'n'go, apod. Název locking je odvozen od slova \"lock\", což v angličtině znamená „zámek“, „zamknout“ (pohyb napodobňuje zamykání).\n\n\nTanečníci skupiny The Lockers - první světový locker Don Campbell, dále jeho společníci Jimmy „Scoo B Doo“ Foster, Tony „GoGo“ Lewis, James „Skeeter Rabbit“ Higgins, Fred „Mr Penguin“ Berry a další. Tanečníci často praktikovali přebírání názvů jednotlivých pohybů pro své pseudonymy.\n\nPrůběh tance je možno zpestřit dalšími prvky. Pokud si locker hudbu pečlivě předem naposlouchá, přidavá pak do ní nejrůznější triky a vychytávky. Jedná se o show pro lidi, která je napůl divadelním představením; podle toho je také s tancem nakládáno. \n\n"}
{"id": "1106503", "url": "https://cs.wikipedia.org/wiki?curid=1106503", "title": "Starší dospělost", "text": "Starší dospělost\n\nObdobí starší dospělosti se u lidí všeobecně projevuje mezi 45. a 60. rokem věku. Jedná se o období bilancování. U mnohých se projevuje \"„krize středního věku“\". Životní cíle jsou nyní kriticky přezkoumávány a vyhodnocovány. Lidé si často kladou otázku, čeho doposud ve svém životě dosáhli. Dosavadní výsledky jsou popřípadě doplňovány, završeny nebo zcela přeměněny. Mnohdy se hodnotí i správné řešení a omyly ve volbě partnera, výchově dětí, pracovní činnosti a celkové vlastní seberealizaci.\n\nDochází k výrazně znatelnému stárnutí. Největší znatelnost změn bývá po 50. roce věku. Postupně upadají všechny tělesné funkce.\n\nZ fyziologického hlediska se zvýrazňují známky \"involuce\", která se vyznačuje úbytkem výkonnosti některých orgánů. Viditelnými tělesnými změnami jsou šedivění a ubývání vlasů, pigmentace kůže, přibývání vrásek apod. Často se zvyšuje výskyt zdravotních obtíží. Subjektivně člověk pociťuje především zhoršování smyslových funkcí, zejména zraku a sluchu. Klesá rychlost motorických schopností, snižuje se obratnost, síla i fyzická výkonnost. U žen dochází k ukončení reprodukční schopnosti – menopauza. Období přechodu, \"klimaktérium\", je spojeno s tělesnými i psychickými změnami, např. častějším pocitem únavy, návaly horka, bolestmi hlavy, depresemi. U mužů je ubývání hormonální tvorby plynulejší.\n\nPo intelektové stránce člověk oplývá velkou zásobou informací a zkušeností. Zpočátku umí využívat své schopnosti a dovednosti v praxi, s čímž souvisí i snaha co nejvíce těchto nabytých dovedností předat dalším. A tak postupně dochází k poklesu flexibility myšlení a zároveň ke zhoršování krátkodobé paměti.\n\nČtyřicátník je v situaci, kdy pečuje o dospívající děti, které se postupně osamostatňují a chystají se na samostatný život, a zároveň se stará o své stárnoucí rodiče. Po odchodu dětí dochází u rodičů k tzv. \"syndromu prázdného hnízda\". Často je provázeno s pocity opuštěnosti a zklamání, které se promítají i do partnerského vztahu manželů, někdy i s důsledkem pasivní akceptace partnera. Klesá počet sociálních kontaktů, mění se náplň denních činností, mnohdy dochází i ke změnám životních standardů – závislá pozice. Vysvobozením může být nástup do nové životní etapy – role prarodiče, kde starší dospělý opět zastává potřebnou a důležitou funkci. Je ovšem nutné myslet na separaci – nutný odstup. V opačném případě může docházet ke snaze promítnutí vlastních ctižádostí do vnoučat.\n\nVe věku starší dospělosti člověk dosahuje vrcholu své produktivity. Jedná se zhruba o prostředek průměrné délky lidského života. U mnohých tím pádem dochází ke krizi středního věku, což je vědomí zúžení možností, časové omezenosti. Starší dospělý může začít pociťovat, že jeho dosavadní život je nudný a stereotypní, tudíž je potřeba vše změnit. Přichází touha po nových zkušenostech a nevšedních zážitcích.\n\nDochází k přehodnocování vlastní identity, často i ke snaze o nalezení identity nové pro nastávající stárnutí. Člověk se více věnuje sobě, svým otázkám a myšlenkám, má snahu po sobě zanechat něco hodnotného.\n\nHlavním vývojovým úkolem staršího dospělého je \"generativa\", což zahrnuje činnosti milovat a pracovat. Člověk s láskou pečuje o to, co vytvořil, zplodil, případně i porodil, a za co přijal odpovědnost. Největším nebezpečím této etapy je nedostatek odvahy nebo ochoty dávat druhým.\n\nV průběhu starší dospělosti člověk bilancuje svůj profesní život, rodinu, partnerství, děti, zdraví… Mnohdy dosahuje vrcholu své kariéry a většinou zastává odpovědné pracovní funkce, pracuje ve vedoucích pozicích.\n\nPsychická i fyzická výkonnost je v tomto období ovlivňována zejména zkušenostmi a osvojenými postupy, které mohou do určité míry kompenzovat úbytek pohotovosti a rychlosti reakcí, pokles flexibility, koncentrace, vštípivosti paměti apod., zdravotním stavem a způsobem života (rozsah a zaměření aktivity, osobní vztah k novým informacím). Celkově se zpravidla zhoršuje schopnost učení v důsledku vyšší unavitelnosti ztěžující koncentraci pozornosti.\n\nS přibývajícími léty dochází k postupnému uzavírání profesní kariéry, k vývoji od fáze workholismu až po vyhoření (\"burnout\"). Následuje bilancování a nové představy o budoucnosti. Mění se celkový životní postoj. Člověk hledá alternativy, které je přijatelné i pro období stárnutí. Dochází k pocitům prázdnoty, potřebě ocenění, úspěchu či pochvaly.\n\n\n"}
{"id": "1106505", "url": "https://cs.wikipedia.org/wiki?curid=1106505", "title": "Superman (filmový seriál)", "text": "Superman (filmový seriál)\n\nSuperman je americký akční sci-fi filmový seriál z roku 1948 režisérů Spencera Gordona Benneta a Thomase Carra, vyrobený studiem Columbia Pictures. Jedná se o první hranou adaptaci superhrdinských komiksů o Supermanovi. Černobílý filmový seriál, který byl rozdělen do patnácti částí, měl premiéru 5. ledna 1948, v titulní roli se představil Kirk Alyn. V roce 1987 byl seriál vydán na VHS, na DVD vyšel v roce 2006 v souboru nazvaném \"Superman – The Theatrical Serials Collection\", který obsahuje také druhý supermanovský seriál \"Atom Man vs. Superman\".\n\nMalý Superman je svými rodiči poslán ze své rodné planety Krypton, který je zničena, na Zemi. Zde se ho ujmou manželé Kentovi, kteří ho pojmenují Clark. Po jejich úmrtí se jako dospělý přestěhuje do města Metropolis, kde začne pracovat jako reportér. Jako Superman i jako novinář se musí se svými pracovními kolegy z novin \"Daily Planet\", reportérkou Lois Lane, fotografem Jimmym Olsenem a šéfredaktorem Perrym Whitem, vypořádat s plánem, který zosnovala Spider Lady.\n\n\n"}
{"id": "1106507", "url": "https://cs.wikipedia.org/wiki?curid=1106507", "title": "Maluma", "text": "Maluma\n\nJuan Luis Londoño Arias (* 28. ledna 1994 Medellín, Kolumbie), známý pod uměleckým jménem Maluma, je zpěvák kolumbijské národnosti. Svou hudební kariéru začal v raném věku, ve svém rodném městě Medellín také dosáhl uznání v celé Latinské Americe.\n\n\n\n"}
{"id": "1106509", "url": "https://cs.wikipedia.org/wiki?curid=1106509", "title": "Pivovar Malenovice", "text": "Pivovar Malenovice\n\nPivovar Malenovice (dříve Zlínský švec) je minipivovar vlastněný majitelem Martinem Velískem; sídlí v Malenovicích, místní části města Zlín. \nSpecializuje se na spodně kvašená nefiltrovaná piva plzeňského typu, vařená tradičními metodami za využití sladu, chmele a vody. V roce 2015 činil výstav piva cca 2 600 hektolitrů.\n\nMinipivovar vznikl ve sklepě rodinného domku v obci Sazovice na přelomu let 2007 a 2008 a do roku 2009 fungoval na nekomerční bázi (homebrewing – domácí vaření piva). Název Zlínský švec byl zvolen díky své poloze nedaleko města Zlín, které je spojeno s obuvnictvím. První várka piva byla uvařena 12. ledna 2008. Na jaře 2009 vznikla snaha přeměnit Zlínského ševce na oficiální pivovar. Rekonstrukcí prošla varna, byla vybudována spilka a ležácký sklep. Obměněno bylo i logo, nově zpracováno kreslířem Ivanem Křemečkem.\n\nV březnu 2010 získal pivovar Zlínský švec povolení celního úřadu a pivovar se tak stal oficiálním. Na počátku roku 2012 byl pivovar přestěhován do Malenovic (místní části města Zlín) do areálu bývalého šternberského pivovaru pod malenovickým hradem, jenž byl uzavřen roku 1942. Kolaudace proběhla v únoru 2012. \n\nV roce 2015 činil výstav piva cca 2 600 hektolitrů.\n\nPivovar se nachází v útrobách bývalého šternberského pivovaru pod malenovickým hradem. Přímo v pivovaru se také nachází menší hospůdka se zahrádkou. \n\nStupňovitost: 10%\n\nObsah alkoholu: 3,7% obj.\n\nSložení: voda, směs ječných sladů, chmel, kvasnice\n\nDoba ležení: 21 dnů\n\nStupňovitost: 11%\n\nObsah alkoholu: 4,5% obj.\n\nSložení: voda, směs ječných sladů, chmel, kvasnice\n\nDoba ležení: 28 dnů\n\nStupňovitost: 12%\n\nObsah alkoholu: 4,9% obj.\n\nSložení: voda, směs ječných sladů, chmel, kvasnice\n\nDoba ležení: 35 dnů\n\nStupňovitost: 13%\n\nObsah alkoholu: 5,5% obj.\n\nSložení: voda, směs ječných sladů, chmel, kvasnice\n\nDoba ležení: 50 dnů\n\n"}
{"id": "1106512", "url": "https://cs.wikipedia.org/wiki?curid=1106512", "title": "Fenomenologická sociologie", "text": "Fenomenologická sociologie\n\nFenomenologická sociologie je teoretický a empirický proud zkoumání společnosti v sociologii,\nkterý analyzuje a zkoumá struktury, vědomí a jevy, které se konají v daných strukturách.\nSlovo fenomenologie pochází z řeckých slov phainómenon (řeč.) - \"\"zjevující se\"\" a lógos (řeč.) - \"věda\".\nVe filozofii označuje metodu a myšlenkovou školu založenou Edmundem Husserlem, jejímž obsahem je popis věcí ve světě, vzhledem k tomu, že věci se jeví jako objekty vnímání pro subjekty, které si je uvědomují. Znamená obecně přesné zkoumání jevů. Místo zkoumání podstat a skutečností samých se tedy zabývá zkušeností, tím, jak se věci „samy“ člověku ukazují v jeho vlastním vědomí.\n\nFenomenologická sociologie ovlivnila školu interpretativní sociologie.\n\nZa zakladatele fenomenologické socilogie je považován Alfred Schütz. Za nejvýznamnějšího sociologa v daném směru je považován Edmund Husserl. Kromě Husserla fenomenolickou sociologii popisovali a kritizovali Martin Heidegger, Maurice Merleau-Ponty, Paul Ricoeur a Emmanuel Lévinas.\n\nVe své nejjednodušší podobě se fenomenologie snaží vytvořit podmínky pro objektivní zkoumání toho, co je obvykle považováno za subjektivní - vědomí a jeho projevy, jako jsou rozsudky, vjemy a pocity. Ačkoli se fenomenologie snaží být vědeckou disciplínou, nepokouší se studovat vědomí (pokud jde o klinickou psychologii a neurologii). Fenomenologie však využívá pomoci systematických důvodů,jež mají za cíl označit základní vlastnosti struktur vědomí a jejich projevů.\n\nAlfred Schütz reagoval na Weberův pokus spojit dohromady vysvětlení a porozumění. Svou knihou \"Der sinnhafte Aufbau der sozialen Welt\", která poprvé vyšla ve Vídni v roce 1932, založil tradice sociologické fenomenologie. Schütz měl dojem, že problém Weberových ideálních typů nebyl v jejich nedostatečné vědeckosti, ale právě naopak: Weber je až příliš rychle aplikoval na jevy, jež popisoval, a nevěnoval dostatečnou pozornost jejich zakotvení v typizačních aktech obyčejných členů společnosti. Podle Schütze sociální vědec pouze vytváří doplňující typizace druhého založené na těch, které již vykonávají obyčejní lidé ve svém každodenním životě. Schütz označuje každodenní život jako „přirozený svět“ (pojem převzat z Husserlovy fenomenologické filozofie), který se vztahuje k sociálnímu světu, jejž interpretujeme a dáváme mu smysl prostřednictvím našich „typizací“ (Schutz a Luckmann, 1973) – když vejde do místnosti člověk v policejní uniformě, předpokládáme, že je to policista (typizace), můžeme se ale mýlit - ve světě se orientujeme pomocí „balíku příručního vědění“, který běžně nezpochybňujeme.\n\nUzávorkování každodenního světa\nV rámci odpovědi na ontologickou otázku Schütz vymezuje základní charakteristiky životního světa jak z hlediska jedince, tak z hlediska intersubjektivity, jedná se např. o pojmy příruční zásoba vědění, obecná zásoba vědění, typizace, obecná reciprocita perspektiv, biograficky determinovaná situace apod.\n\nŽivotní svět je světem každodennosti, jedná se o subjektivní svět aktérů, který tvoří primární realitu. Jedná se tedy o svět zdravého rozumu, svět důvěrně známý, kteří obyvatelé považují za samozřejmý. Tento svět je intersubjektivně srozumitelný, což znamená, že je různými lidmi na různých místech vnímán stejně – toto tvrzení stojí na Schützově předpokladu, že životní svět zkrátka takový je. Dále se jedná o svět veřejný, kde lidé považují za samozřejmé, že způsob, jak se svět jeví, je pro všechny stejný.\n\nMetodologická otázka „jak je možná objektivní věda o subjektivním smyslu?“ by se podle Schütze měla řešit prostřednictvím vytváření konstrukcí – konkrétně tzv. konstrukcí druhého stupně (řádu).\n\nSpolečenské vědy pracují s konstrukcemi druhého stupně, protože objektem jejich zkoumání je subjekt, který si přiděluje smysl (proti tomu stojí přírodní vědy s konstrukcemi prvního řádu – objektem zkoumání je vysvětlení přírodní reality). Při konstrukcích druhého stupně musí vědec brát v úvahu všechny předem dané, vypracované výklady a konstrukce zdravého rozumu účastníků každodenního světa.\n\nPro vědecké modelové konstrukce druhého stupně Schütz formuloval tři postuláty: 1.Postulát logické konzistence: vědecké konstrukce druhého stupně (myšlenkové objekty vědy) musí mít formálně logický charakter .Vědec bude nezainteresovaným pozorovatelem, tedy uzávorkuje svůj přirozený postoj a svou biograficky determinovanou situaci a následně bude konstruovat tzv. ideální typy (konstrukce modelů racionálního jednání). 2.Postulát subjektivní interpretace: vědecké konstrukce druhého stupně musí zahrnout subjektivní motivy aktérů a jejich interpretace. 3.Postulát adekvátnosti: tímto postulátem Schütz odstraňuje rozpor mezi prvním a druhým postulátem. Požaduje, aby modelu zkonstruovanému vědcem odpovídala konstrukce každodenního světa samotných aktérů – model tedy musí být pochopitelný pro aktéra. Jinými slovy: konstrukce druhého stupně musí odpovídat konstrukcím prvního stupně.\n\nPostuláty lze také shrnout do výroku, že Schütz požaduje, aby teoretický model byl verifikován empirií.\n\nFenomenologická analýza postupuje tak, že pomine otázky po příčinách nebo smyslech subjektu jako objektech konkretního smyslu. Fenomenolog se např. soustředí na popis smyslu toho, že člověk zvedá paže jako znamení k někomu nebo pro někoho, ale nepokouší se stanovit fyzické podněty, které člověka vedly ke zvednutí paží.\n\nSchütz tedy na základě ideálních typů vykonstruoval model racionálního chování a model aktéra, čímž vytvořil zjednodušený model sociálního světa, o kterém soudil, že napomáhá k vytvoření objektivní vědy o subjektivním smyslu, protože vše v tomto modelu může být empiricky testováno.\n\n\n"}
{"id": "1106513", "url": "https://cs.wikipedia.org/wiki?curid=1106513", "title": "Jorunn", "text": "Jorunn\n\nJorunn je ženské křestní jméno skandinávského původu znamenající \"divočák\" či \"koňská láska\". Pochází ze staroseverského jména \"Jórunnr\" a bylo stvořeno ze slov jór \"kůň\" a unna \"láska\".\n\n\n"}
{"id": "1106515", "url": "https://cs.wikipedia.org/wiki?curid=1106515", "title": "Amarilis Savónová", "text": "Amarilis Savónová\n\nAmarilis (Amarilys) Savón-Carmenate, (* 13. května 1974 Santiago, Kuba) je bývalá reprezentantka Kuby v judu. Je majitelkou tří bronzových olympijských medailí.\n\nVyrůstala ve městě Los Reynaldos, kde se od mala se věnovala středním tratím, plavání a ve 13 začala s judem. Vrcholově se judu věnovala v tréninkovém centru v Havaně. Na mezinárodní scéně patřila celá 90. léta za číslo dvě. Soupeřku, kterou nikdy nedokázala porazit byla Japonka Rjóko Taniová. Byla pověstná nádhernými hody přes bok (goši-waza), které v superlehké váze nejsou příliš k vidění.\n\nÚčastnila s čtyř olympijských her. V roce 1992, 1996 jí v cestě stále pouze Japonka Taniová. V roce 2000 nepřijela v optimální formě. Ve čtvrtfinále jí zaskočila Ruska Ljubov Bruletovová a obsadila až 7. místo. Záhy na to oznámila mateřství a na tatami se vrátila až v roce 2002 v pololehké váze.\n\nV roce 2004 odjížděla jako hlavní favoritka na zlatou medaili na olympijské hry v Athénách. Bez větších problému se dostala do semifinále, kde narazila na Japonku Juki Jokosawu. V poslední půl minutě se ujala vedení na juko a tento náskok si měla pohlídat. Jenže konec takticky naprosto nezvládla, zbývaly tři sekundy do konce když jí Japonka hodila na ippon. Souboj o bronz zvládla a vybojovala třetí olympijskou bronzovou medaili.\n\n"}
{"id": "1106519", "url": "https://cs.wikipedia.org/wiki?curid=1106519", "title": "Sadio Mané", "text": "Sadio Mané\n\nSadio Mané (* 10. dubna 1992, Sédhiou, Senegal) je senegalský fotbalový záložník a reprezentant, který v současné době hraje v klubu Liverpool FC.\n\nSadio Mané hrál ve Francii za FC Metz. V srpnu 2012 přestoupil do rakouského ambiciózního týmu FC Red Bull Salzburg. Vyhrál s týmem v sezóně 2013/14 tzv. double (rakouskou Bundesligu i národní pohár ÖFB-Cup).\nV září 2014 přestoupil do anglického klubu Southampton FC hrajícího Premier League. 16. května 2015 v posledním domácím zápase sezóny 2014/15 vstřelil během dvou minut a 56 sekund nejrychlejší hattrick v historii Premier League (překonal rekord Robbieho Fowlera z roku 1994 – 4 minuty a 33 sekund). Těmito třemi góly pomohl Southamptonu k vysoké výhře 6:1 nad Aston Villa FC.\n\nV červnu 2016 přestoupil do Liverpool FC za částku 34 miliónu britských liber a podepsal 5letý kontrakt.\n\nV seniorské reprezentaci Senegalu debutoval v roce 2012.\n\nZúčastnil se LOH 2012 ve Spojeném království.\n\n"}
{"id": "1106520", "url": "https://cs.wikipedia.org/wiki?curid=1106520", "title": "Atom Man vs. Superman", "text": "Atom Man vs. Superman\n\nAtom Man vs. Superman je americký akční sci-fi filmový seriál z roku 1950 režiséra Spencera Gordona Benneta, vyrobený studiem Columbia Pictures. Po předchozím seriálu, nazvaném jednoduše \"Superman\", se jedná o druhou hranou adaptaci superhrdinských komiksů o Supermanovi. Černobílý filmový seriál, který byl rozdělen do patnácti částí, měl premiéru 20. července 1950, v titulní roli se opět představil Kirk Alyn. V roce 1989 byl seriál vydán na VHS, na DVD vyšel roku 2006 v souboru nazvaném \"Superman – The Theatrical Serials Collection\", který obsahuje také první seriál \"Superman\".\n\nŠílený vědec Lex Luthor, zvaný Atom Man, vydírá město Metropolis a vyhrožuje, že zabije všechny jeho obyvatele. Perry White, šéfredaktor novin \"Daily Planet\", vyšle své novináře Lois Lane, Jimmyho Olsena a Clarka Kenta, aby napsali o Luthorovi reportáž. Zároveň Clark Kent coby Superman musí zachránit celé město.\n\n\n"}
{"id": "1106523", "url": "https://cs.wikipedia.org/wiki?curid=1106523", "title": "Footgolf", "text": "Footgolf\n\nFootgolf [fútgolf] je sport, který kombinuje prvky fotbalu a golfu. Hraje se podobným způsobem jako golf (na golfových hřištích), ale s fotbalovým míčem, který hráči musí dostat nejmenším počtem kopů do velkých jamek. Hraje se většinou na kratší vzdálenosti, pary jsou typicky 5 či méně. Footgolf je v porovnání s golfem dostupnější, nevyžaduje totiž drahé sportovní vybavení.\n\nZastřešující mezinárodní organizací je od června 2012 Federation for International FootGolf (FIFG).\nV České republice je footgolf zaštítěn Českou footgolfovou asociací (FGAC). Zakladatelem footgolfu v České republice je golfista a člen české PGA Jakub Mareš.\n\nPrvní mistrovství světa ve footgolfu (FootGolf World Cup) se hrálo v maďarské obci Kisoroszi v roce 2012, vítězem se stal Maďar Béla Lengyel. Soutěž týmů se v premiérovém ročníku neuskutečnila.\n\nDruhé MS proběhlo v lednu 2016 v argentinském městě Pilar v aglomeraci Buenos Aires. V soutěži týmů triumfovalo družstvo USA. Soutěž jednotlivců vyhrál Argentinec Christian Otero před druhým Mexičanem Enriquem Reyesem a třetím Jánem Kozákem ze Slovenska.\n\n"}
{"id": "1106526", "url": "https://cs.wikipedia.org/wiki?curid=1106526", "title": "Tung (příjmení)", "text": "Tung (příjmení)\n\nTung jsou čínská příjmení. Příjmení bylo k roku 2007 pětatřicáté nejčastější příjmení v ČLR. Další, méně časté, čínské příjmení Tung je .\n\nZnámí nositelé příjmení Tung:\n"}
{"id": "1106527", "url": "https://cs.wikipedia.org/wiki?curid=1106527", "title": "Šarplaninský pastevecký pes", "text": "Šarplaninský pastevecký pes\n\nŠarplaninský pastevecký pes, zkráceně také šarplaninec nebo jugoslávský pastevecký pes, (srbsky: Шарпланинац; \"šarplaninac\") je mohutné psí plemeno.\n\nPřestože oficiálně jsou jeho zemí původu Srbsko a Severní Makedonie, tento pes byl šlechtěn na celém Balkánském poloostrově. Sem přišli asi před dvěma tisíci lety pastevci z Asie, Ilyrové, kteří se usídlili na planině Šar. S sebou si krom ovcí přivezli i své hlídače; mohutné, hustě osrstěné a silné psy podobné dnešním šarplaninským pasteveckým psům. Pravděpodobně se nejednalo o stejné šarplanince, jaké známe dnes, ale jejich předky. Jedna legenda také praví, že jejich předkem je divoký vlk, který byl křížen se psy z Balkánu. Jejich hlavním účelem bylo hlídání stád ovcí před vlky a jinými šelmami. Zajímavé je ale jejich využití za první světové války a pár let po ní, kdy tito psi pracovali ve věznicích, přičemž na noc byli vypuštěni, aby samostatně hlídali objekt a ve dne spali.\n\nDalší zmínky o šarplaninských pasteveckých psech ale nacházíme až v 19. století. Ty popisují psa inteligentního, silného a vždy bdělého. Další zmínky jsou až z doby první světové války. Tehdy tyto psy armáda využívala pro vojenské účely. Jejich populace při ní velmi poklesla a plemeno se nakonec podařilo zachránit i vývozem do USA a Kanady. Krátce poté byl v Jugoslávii vydán zákaz vyvážení těchto psů za hranice.\n\nNa výstavě bylo toto plemeno poprvé předvedeno 8.–9. září 1926 v Lublani. K samotnému uznání došlo až roku 1939, ale až roku 1957 začali být mezi sebou také rozeznáváni krašští a šarplaninští pastevečtí psi. Roku 1977 vznikl jejich první chovatelský klub. Asi nejvýznamnějším zastáncem šarplaninských pasteveckých psů byl dr. Pavlovič, který pomáhal při přepisování standardu.\n\nŠarplaninec je mohutný pes s harmonickými proporcemi, mohutnou kostrou, který imponuje hlavně svojí velikostí a silou. Má hustou, dlouhou, na dotek jemnou srst, která zdůrazňuje dojem zavalitosti. Je jednobarevná a přijatelné jsou všechny barvy, od bílé k tmavě vlkošedé. Upřednostňované odstíny jsou kovově šedá a tmavě šedá. Tečkování a bílé znaky nejsou povoleny. Pigmentovaní psi mohou vykazovat malé bílé znaky na hrudníku a prstech, avšak ty jsou nežádoucí. Horní část hlavy, krk a tělo jsou tmavšího odstínu, který zesvětluje až k špinavě bílé na okrajových částech těla. Hmotnost u psů (samců) se pohybuje mezi 35–45 kg, u fen je to 30–40 kg. Výška je v průměru mezi 58 (feny) a 62 cm (psi).\n\nMá mohutnou, těžkou, ale vyváženou hlavu. Lebka je delší než tlama, zaoblená. Uši jsou nízko posazené, středně dlouhé se zakulacenými konci. Svěšené k lícím, hustě osrstěné, ale sama srst by na nich neměla vytvářet volánky. Mírně vyznačené obočí (nadočnicové oblouky). Oči jsou mandlového tvaru, dobře uložené, tmavě hnědé barvy. Stop vyjádřený. Nosní houba černá s dobře otevřenými otvory. Krk je středně dlouhý, hustě osrstěný, s bohatým límcem. Má být nesen lehce nad linií hřbetu. Kůže na něm je přiléhavá, bez laloku. Hřbet je dlouhý, silný a široký. Zakončen hustým a dlouhým ocasem, který se od kořene ke špičce zužuje. Má být nesen nad linií hřbetu v šavlovitém tvaru. Nohy jsou středně dlouhé, osvalené. Pohyb je pružný a ladný. Tlapky spíše kulaté s černými drápky.\nDnešním šarplanincům se velmi podobá krašský pastevecký pes. Od sebe se liší hmotností (krašský pastevecký pes je lehčí) a mohou se lišit i zbarvením. Přesto mají společnou historii, obě tato plemena pravděpodobně přicestovala s Ilyry.\n\nPovahově je šarplaninský pastevecký pes odvážný, inteligentní, samostatný, s vlohami pro obranu a hlídání, ať už objektů nebo zvířat. Vůči svému majiteli je loajální (pokud je k tomu veden), ale nikdy mu není přehnaně či otrocky oddaný. Má svoji hlavu, je tvrdohlavý, temperamentní a dominantní. Není moc aktivní, jeho úkolem bylo vždy spíše jen nečinně pozorovat. Přestože je inteligentní a bystrý, vždy si rozmyslí, zda opravdu chce provést ten povel, který po něm majitel vyžaduje. Je vnímavý a nesnese křivdu. Nehodí se jako rodinný pes. Nejen, že je to pes jednoho pána, tedy že si vybere pouze jednoho člověka, kterého především poslouchá, pokud je k tomu veden od štěněte, s dětmi (v rodině) dobře vychází. Jinak je většinou ignoruje, ale jejich hry mu mohou být nepříjemné. Při hlídání je schopný pracovat ve skupině psů, ale je to dominantní pes a dají se tak čekat občasné šarvátky. S jinými zvířaty vychází dobře, ale když před ním utíkají, má sklony hnát je zpátky na jejich místo „ke stádu”. K cizím je obezřetný, ale ne agresivní. V případě, že někdo bez souhlasu majitele vnikne na jeho teritorium, je schopný tvrdě se bránit.\n"}
{"id": "1106531", "url": "https://cs.wikipedia.org/wiki?curid=1106531", "title": "Hancavický rajón", "text": "Hancavický rajón\n\nHancavický rajón (bělorusky \"Ганцавіцкі раён\", ukrajinsky \"Ганцавички рејон\", rusky \"Ганцевичский район\") je územně-správní jednotkou na severovýchodě Brestské oblasti v Bělorusku. Administrativním centrem rajónu je město Hancavičy (bělorusky \"Ганцавічы\", rusky \"Ганцевичи\").\n\nRajón zaujímá rozlohu přibližně 1 710 km² a rozkládá se na severovýchodě Brestské oblasti, hraničí s Luniněckým, Pinským, Ivacevickým a Ljachavickým rajónem v Brestské oblasti, Kleckým a Salihorským rajónem v Minské oblasti.\n\nRajón se skládá z 8 vesnických rad (selsovětů): Aharevický selsovět (10 vesnic), Dzjaniskavický selsovět (1 vesnice), Ljubašaŭský selsovět (5 vesnic), Ljusinský selsovět (3 vesnicе), Malkavický selsovět (3 vesnic), Nacký selsovět (8 vesnice), Chatynický selsovět (3 vesnice) a Čudzinský selsovět (3 vesnice). Celkem má rajón 36 osad.\n\nÚzemí rajónu je nízko položené a patří k Pripjaťskému Polesí. Celkem 85 % rozlohy rajónu leží v nadmořské výšce 150 až 160 metrů, 13,8 % území je položeno pod úrovní 150 m. Nejvyšší bod měří 195,8 m a leží v severní části rajónu, v blízkosti Šaški. Bod s nejmenší nadmořskou výškou se nachází v jihovýchodní části rajónu, v údolí řeky Cna a leží 145 m nad mořem.\n\nPrůměrná teplota v lednu činí −5,3 °C v červenci 19,4 °C. Úhrn srážek je 616 mm za rok. Hlavní řekou je Laň s přítoky Nača, Cna a Bobryk. Na řece Laň leží Laktyšinská nádrž.\n\nRajón je jedním z nejvíce zalesněných rajónu v Brestské oblasti, lesy zabírají 53 % jeho území. K největším lesním masivům patří Padvjaliki Moch, Pustaš-Dabraluckaje, Hal a Pjatrova Paljana. Na území rajón se nachází hydrologický rezervace Vjaliki Moch, která je součástí rezervace Vyhanaščanskaje. V rajónu leží i Borská a Jelocká rezervace.\n\nMěsto Hancavičy, podle něhož nese rajón svůj název, bylo založeno v roce 1898. Velký rozvoj město zaznamenalo díky výstavbě železniční tratě Baranavičy — Hancavičy — Luniněc v roce 1884. Rajón byl založen 15. leden 1940.\n\nÚzemí rajónu bylo osídleno již před 4. až 5. tisíciletím př. n. l.\n\nV 10. a 11. století bylo na území vystavěno více než 100 pohřebních mohyl, které jsou pod ochranou Běloruské republiky. V 15. a 16. století byly na území rajónu založeny první vesnice, například Čudzin nebo Budča. V té době bylo území součástí Pinského a Turaŭského knížectví. Do konce 18. století byl rajónu součástí Litevského velkoknížectví a Republiky obou národů. Na konci 18. století se území nacházelo pod správou Ruské říše.\n\nV letech 1917—1920 byl rajón pod správou Sovětského svazu a v letech 1921—1939 bylo území rajónu součástí Polska.\n\nNejtragičtějším obdobím v historii rajónu byla Velká vlastenecká válka, během níž bylo zastřeleno, zaživa upáleno nebo pověšeno na 8 725 lidí, tedy každý čtvrtý obyvatel. Téměř 5 000 obyvatel bojovala proti nacistickým jednotkám na frontách a v partyzánských oddílech. Celkem 1 330 lidí bylo vyznamenáno řády a medailemi za službu na frontě a 1 130 osob se nevrátilo do svých domovů, byli zabiti nebo zmizeli.\n\nBěhem bojů v Afghánistánu v letech 1979—1989 sloužilo ve válce 97 obyvatel rajónu a dvěma z nich byl posmrtně udělen Řád Rudé hvězdy. Více než 600 obyvatelům byly uděleny řády a medaile. Celkem 20 z nich nese titul Zasloužená osobnost Běloruské republiky.\n\nNa území rajónu leží 36 historických, 10 archeologických a 4 architektonické památky, například spaso-preobraženský chrám v obci Budča, kostel svatého Jiří v obci Vjalikija Kruhovičy, panské sídlo v obci Aharevičy nebo kostel svatého Jiří v obci Čudzin.\n\nRajónem prochází silniční spojení R13: Kleck — Siljaŭ‎ka — Hancavičy — Luniněc a R105: Hancavičy — Lahišyn.\n\n\n\n\n\n\n\n\n\n\n"}
{"id": "1106533", "url": "https://cs.wikipedia.org/wiki?curid=1106533", "title": "Grzegorz Krychowiak", "text": "Grzegorz Krychowiak\n\nGrzegorz Krychowiak [gřegoř krychovjak] (* 29. ledna 1990, Gryfice, Polsko) je polský fotbalový záložník a reprezentant, hráč klubu Paris Saint-Germain od léta 2017 na hostování v anglickém týmu West Bromwich Albion. Hraje na postu defenzivního záložníka.\nV roce 2010 hrál za polskou dvacítku, v letech 2008–2012 byl členem polské reprezentace do 21 let. Zúčastnil se Mistrovství světa hráčů do 20 let 2007 v Kanadě.\n\nV A-mužstvu Polska debutoval 14. 12. 2008 v přátelském zápase proti reprezentaci Srbska, Poláci vyhráli 1:0.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "1106542", "url": "https://cs.wikipedia.org/wiki?curid=1106542", "title": "J Balvin", "text": "J Balvin\n\nJosé Álvaro Osorio Balvín (* 7. května 1985 Medellín), známý pod uměleckým jménem J Balvin, je kolumbijský reggaeton zpěvák. Narodil se ve městě Medellín (region Antioquia, druhé největší město Kolumbie), kde se začal v mladém věku zajímat o rap, dancehall, champeta a bachata. Jeho úspěšné písně \"Mi Gente\", \"Reggaeton\", \"Ay Vamos\" ,Tranquilla a \"6 AM\".\n\n"}
{"id": "1106545", "url": "https://cs.wikipedia.org/wiki?curid=1106545", "title": "Zmožek", "text": "Zmožek\n\nJméno Zmožek má více nositelů:\n"}
{"id": "1106548", "url": "https://cs.wikipedia.org/wiki?curid=1106548", "title": "Sebastián Cristóforo", "text": "Sebastián Cristóforo\n\nSebastián Carlos Cristóforo Pepe (* 23. srpna 1993, Montevideo, Uruguay) je uruguayský fotbalový záložník, který od srpna 2013 hraje za španělský klub Sevilla FC.\n\nCristóforo hrál v Uruguayi za klub CA Peñarol. V srpnu 2013 podepsal pětiletý kontrakt se španělským týmem Sevilla FC.\n\nNastupoval za uruguayský reprezentační výběr U20.\nZúčastnil se Mistrovství světa hráčů do 20 let 2013 v Turecku, kde mladí Uruguayci získali stříbrné medaile po finálové porážce s Francií.\n\n\n"}
{"id": "1106549", "url": "https://cs.wikipedia.org/wiki?curid=1106549", "title": "Berrypicking", "text": "Berrypicking\n\nTeorie Berrypicking je model vyhledávání informací, který roku 1989 představila americká vědkyně v oblasti informačních věd Marcia J. Bates ve své publikaci „\"The Design of Browsing and Berrypicking Techniques for the Online Search Interface\"“.\n\nHlavní náplní teorie je přizpůsobení vyhledávání reálnému životu. V reálném životě hledáme potřebné informace pomocí více zdrojů a dotaz tak průběžně mění svůj charakter. Proto každá nově získaná informace mění koncepci položeného dotazu. Dotaz je v průběhu vyhledávání měněn v závislosti na okolních informacích. Tento princip Bates srovnala se sbíráním bobulí v přírodě – berrypicking. Bobule sbíráme postupně, protože nerostou ve svazcích, ale roztroušeně na celém keři. Touto analogií je vysvětleno, že stejně tak i informace musíme získávat postupně a nelze je všechny nalézt na jednom místě. \n\nTím je uživatel více uveden do zkoumané problematiky, získá lepší přehled a tím i lépe porozumí danému problému.\n\nDotaz se vyvíjí, a proto během celého procesy vyhledávání nepracujeme jen s jedním dotazem. Vzhledem k dalším získaným informacím je dotaz v průběhu měněn a tím se lépe dopracuje k potřebné odpovědi. \n\nDotaz není neměnný a jednotný.\n\nVzhledem k analogii sbírání bobulí není vyhledávání jen jednosměrný proces. Proces hledání informací je složitější než následování univerzálního vzorce pro získání odpovědi. Lze tedy obecně říci, že povaha vyhledávacího procesu v modelu Berrypicking je založena na upřesnění formy dotazu během procesu vyhledávání a tím i získání více dokumentů, které vedou k odpovědi na položenou otázku.\n\nDalší hlavní podstatou modelu Berrypicking je široká škála vyhledávacích technik, které jsou využity ve vyhledávacím procesu a jsou vybírány dle okolností. Při procesu, kdy je dotaz formulován a upřesňován je v podstatě na každou vyhledávací fázi využita jiná technika. Čím více technik je v celém procesu vyhledávání informací použito, tím více se technika stává účinnou. Tím je taktéž umožněno prozkoumání více zdrojů.\n\nDále jsou vypsány vyhledávací techniky:\n\nNásledování poznámek pod čarou („\"backward chaining\"“) je technika, která využívá následování poznámek v knihách nebo článcích ke zpětnému ověření faktů, případně získání dalších informací prozkoumáním dané problematiky do hloubky. \n\nVyhledávání citací („\"forward chaining\"“) je krokem pro získání dalších informací. Tím se uživatel posune dále s formou svého dotazu a zdokonalí ho. V seznamu citací dokumentu lze vybrat odkaz a pročítat další související články nebo celé dokumenty a tím se dostávat hlouběji do problematiky a tím ji lépe pochopit.\n\nProhledávání časopisů („\"journal run\"“) probíhá tak, že po identifikaci primárního časopisu zkoumající problematiky se prohlíží články, které s tématem souvisí. Pokud je časopis dostatečně odborným, tak lze touto technikou dosáhnout většiny cílů. V podstatě tento přístup využívá Bradfordova zákona rozptylu .\n\nOblast skenování („\"area scanning\"“) je technika, pří které jsou prohlíženy materiály (knihy, časopisy, články), které jsou spojeny s tématem dotazu. Tím se uživatel lépe zorientuje v problematice a získá další informace pro vývoj svého dotazu. Častým příkladem jsou regály v knihovně, kdy jsou knihy rozděleny dle témat, a uživatel se může zastavit u oddělení, které pojednává o problematice, kterou zkoumá, a postupně procházet knihy a tak získávat další nové informace a vjemy zkoumané oblasti.\n\nTyto formy popisu problematiky jsou nejběžnější formou reprezentace dokumentu, proto po jejich přečtení lze zjistit, zde je popisovaný materiál vhodný pro naše zkoumání, tzn. jestli obsahuje námi hledanou informaci a následně její bližší popis.Technika je nejvíce významná v oblasti knihovnictví a informační vědy.\n\nCílem této techniky je zjistit více o autorovi dané citace. Pomocí citací zkoumaného dokumentu uživatel prověřuje autory – zjistí se, jaký má autor citační index, zda často zveřejňuje v dané problematice a má tedy silnou pozici v oboru, nebo naopak jestli problematika není autorovým primárním působištěm a jeho práce nemůžou být brány jako stěžejní pro studium.\n\nOblasti, kde je prováděno vyhledávání, je díky různorodosti vyhledávacích technik velmi variabilní. Při vyhledávání se nezaměřuje jen na jednu oblast, ale vlivem průběžných změn dotazu se prozkoumá vícero informačních oblastí, čímž se vyhledávání stane více kvalitním a obsáhlejším.\n\n"}
{"id": "1106550", "url": "https://cs.wikipedia.org/wiki?curid=1106550", "title": "Národní park Islas Atlánticas de Galicia", "text": "Národní park Islas Atlánticas de Galicia\n\nNárodní park Atlantické ostrovy Galície (španělsky \"Parque nacional de las Islas Atlánticas de Galicia\") je španělský národní park v Galícii, na severozápadě země. Park tvoří dvě souostroví \"Ons\" a Cíes a dva ostrovy \"Sálvora\" a \"Cortegada\". Souostroví a ostrovy se nachází v Atlantském oceánu, podél pobřeží Galície. Jsou od sebe vzdálené přibližně 10 km. Park celkem zahrnuje 12 km² souše a 73 km² moře.\n\n\n"}
{"id": "1106553", "url": "https://cs.wikipedia.org/wiki?curid=1106553", "title": "Networking", "text": "Networking\n\nNetworking je označení pro vytváření vztahů mezi lidmi, vzájemnou výměnu informací a udržování osobních kontaktů, vedoucí k vytvoření sítě konexí. Podle Anne Boeové je networking procesem vytváření a spřádání osobních a profesních kontaktů s lidmi s cílem získat 1) osobní doporučení, 2) rady, 3) informace, 4) podporu a 5) energii. Dle Michelle Tullierové se jedná o proces kultivace a udržování vztahů, v nichž vzájemná výměna informací, rad a podpory usnadňuje růst, úspěch a štěstí všech zúčastněných, není to však obtěžování, dotírání ani využívání lidí. Cílem networkingu může být také podpora kariérního růstu, zlepšení uplatnění ve společnosti nebo zefektivnění podnikání. Networking bývá využíván při budování firem i obchodních strategií. České synonymum pro pojem networking je síťování. Networking souvisí s managementem a marketingem a vychází z teorie i praxe sociologie a ekonomie. Týká se také teambuildingu a managementu znalostí.\n\nNetworking bývá realizován v síťových strukturách, sociálních, obchodních a podnikatelských sítích, fyzicky i virtuálně. Jedinci patřící do sociální sítě mají určitou výhodu, tzv. sociální kapitál. Může jít o důležité informace, vzájemné kontakty a podporu. V obchodních a podnikatelských sítích existují vedle vztahů sociálních i vztahy komerční, např. mezi zaměstnanci, kupujícími a prodávajícími. Ti mají ze vzájemného partnerství přínosy, ale mohou z něj plynout i rizika v případě konkurenčních vztahů. Čím větší síť sociálních kontaktů člověk má, tím je větší pravděpodobnost, že mu někdo z jeho sítě pomůže, když bude hledat novou práci nebo nové klienty. Networking nutně nezahrnuje formální závazky a smlouvy. Spolupráce není závazná ani vymahatelná, mnohdy funguje na základě osobních vazeb, klade vysoké nároky na osobní kvality jedinců, jejich měkkých dovedností apod. Networking úzce souvisí s důvěrou, pokud člověk chce vstoupit do určité sociální či pracovní sítě, je potřeba, aby mu ostatní důvěřovali. Důvěra může pocházet z dřívější dobré osobní zkušenosti, ze společné pracovní zkušenosti, znalosti pracovního chování, schopností a kompetencí člověka nebo z dobré pověsti člověka a dobrých doporučení ostatních.\n\n\nNetworking může sloužit skupinám i jednotlivcům, podle toho bývá rozdělován na:\n\nSkupinový networking pomáhá integrovat:\n\nNetworking může jedincům, např. obchodníkům a podnikatelům, pomáhat zlepšovat podnikání, zvyšovat osobní vliv a podporovat jejich kariérní růst. Pomocí něj lze lépe navazovat nové kontakty, vytvářet dobrý dojem na důležité lidi, získávat nové zákazníky či získat lepší zaměstnání.\n\nJedinec by měl:\n\nNetworking je schopnost utvářet vztahy k lidem a mluvit s nimi. Dobré vztahy jsou základem dobrého podnikání. Lidé rádi uzavírají smlouvy a obchody s lidmi, které znají. Existují výzkumy, podle kterých je více než 60 % pracovních míst získáno na základě networkingu, tedy prostřednictvím známostí a doporučení.\n\nCo hraje roli při networkingu a poznávání nových lidí:\n\n"}
{"id": "1106558", "url": "https://cs.wikipedia.org/wiki?curid=1106558", "title": "Five Nights at Freddy's 3", "text": "Five Nights at Freddy's 3\n\nFive Nights at Freddy's 3 je nezávislá hororová hra pro jednoho hráče a pokračováním úspěšných her Five Nights at Freddy's a Five Nights at Freddy's 2. Byla vydána na počítač pomocí platformy Steam 2. března 2015, pro platformu Android 7. března 2015 a pro platformu iOS. Vyvinul ji Scott Cawthon v prostředí Clickteam Fusion 2.5.\n\nStejně jako v prvních dvou dílech se hráč nemůže příliš pohybovat. Je zde pouze jeden animatronik, Springtrap a halucinace ohořelých animatroniků (Phantom animatroniků), známých z předchozích dílů. Hráč musí kontrolovat Springtrapův pohyb tím, že pustí zvuk Balloon Boye (známého z druhého dílu série) v místnosti, která je kousek od animatronika. Ten je naprogramován tyto zvuky následovat.\n\nPrvní noc je ze všech nocí ve všech hrách této série nejjednodušší. Hráč nemusí nic dělat, protože Springtrap zatím v atrakci není a může se mezitím seznámit s novou herní mechanikou. Tou jsou různé systémy: Audio, Video a Ventilace, které budou čas od časů vykazovat chyby (errory). Hráč může daný systém restartovat, aby chybu odstranil. Chyba videa se projevuje nefunkčností kamer a nastává když na vás některý z phantom animatroniků udělá jumpscare. Audio error se projevuje nemožností puštění zvuků Balloon Boye a tudíž i nemožností odlákat Springtrapa. Nastává po určitém počtu puštění zvuků Balloon Boye, útok Phantom Mangle a Phantom Puppeta. Chyba ventilace způsobuje postupné černání obrazu, které umožní Springtrapovi pohybovat se rychleji. Hráč také na kamerách uvidí Springtrapa na různých kamerách, jako halucinace. Nastává vždy po útoku Phantom animatroniků.\n\nSpringtrap je jeden ze dvou animatroniků původní restaurace Fredbear's Family Dinner (1983). Je vybaven pružinovým mechanismem, který umožňuje přitlačit endoskeleton k vnitřním stěnám kostýmu, a slouží tak zároveň jako kostým. Tento mechanismus však nebyl příliš spolehlivý. Ze začátku byly zaměstnancům předloženy instrukce, jak mají postupovat při nasazování a nošení, aby nebyl ohrožen jejich život, ale po několika smrtích zaměstnanců se přestal Spring-Bonnie z bezpečnostních důvodů používat jako kostým. Nakonec byl skryt v tajné místnosti. Po mnoha letech zde byl nalezen ve Fazbear's Fright jako součást atrakce a je zde jediným opravdovým animatronikem.\n\nV jeho útrobách se nacházejí shnilé ostatky Purple Guye alias Wliam Afton. Když se z neznámých důvodů vrátil do původní pizzerie, aby zničil staré animatroniky, z nich se uvolnily duše dětí. Ty byly v kostýmech uvězněné od doby, kdy v nich byly ukryty po pětinásobné vraždě, jejímž pachatelem byl právě Purple Guy. Duše ho však začaly pronásledovat a když narazil na kostým Spring-Bonnieho, ukryl se v něm. Pružinový mechanismus ale selhal a byl jím rozdrcen a usmrcen(zabodaly se do něj pružiny jako do endoskeletona).Ve hře se vám může objevit obrázek,kde si Springtrap sundává masku a je tam vidět\nmrtvý Purple Guy (Takzvaně \"Deathscreen\"). V češtině je \"springtrap\" přeložen jako \"pružinová past\".\n\nPro dotvoření atmosféry strašidelného domu se zde nachází mnoho součástek starších animatroniků. Po chodbách jsou například rozskládány hlavy animatroniků, které mají v očích baterky, v kanceláři se nachází bedna se součástkami animatroniků a podobně.\n\nStarší animatronici (Balloon Boy,Freddy, Chica, Foxy, Mangle a Puppet) se zde také nachází ve formě halucinací jejich ohořelých verzí. Podle některých teorií jsou tyto halucinace z budoucnosti, což podporuje zejména fakt, že atrakce po sedmé noci shořela vinou Springtrapa,který po zabití nočního hlídače podpálil budovu.\n\nPhantom Balloon Boy\n\nJe jeden z halucinací. Před jeho útokem na kamerách lze vidět jeho masku.\n\nPhantom Freddy\n\nJe další z halucinací. Před jeho útokem lze vidět za oknem, které je na přední straně kanceláře, jak se klimbavě pohybuje. Možná je tato halucinace verzí Golden Freddyho z druhé hry - stejně jako Golden Freddymu mu chybí jedno ucho, má stejný klobouk, stejný mikrofon a ze stejného místa mu trčí dráty.\n\nPhantom Chica\n\nJe další halucinace. Před jejím útokem lze vidět na herním automatu na kameře 7 její plakát. Když sundáte kameru a podíváte se na levou stranu kanceláře, ona na vás zaútočí.\n\nPhantom Foxy\n\nPhantom Foxy je další halucinace. Před jeho útokem lze vidět na levé straně vedle okna. Pro Phantom Foxyho byl použit model z druhé hry.\n\nPhantom Puppet\n\nJe nejnebezpečnější ze všech halucinací. Stejně jako Phantom Mangle přímo neútočí. Než se objeví v kanceláři, lze ho v jeho tělesné podobě vidět na kameře 8, poté se objeví přímo před obličejem hráče, tam se pohybuje nějakou dobu a poté zmizí.\n\nNebezpečný je proto že:\n\n1. Způsobí chybu audia a ventilace.\n\n2. Dokud je před tvým obličejem, Springtrap se může volně pohybovat.\n\nPhantom Mangle\n\nMožná není halucinace. Stejně jako Phantom Puppet přímo neútočí. Před jejím „útokem” ji lze vidět na kameře 4 a poté jde k oknu před kanceláří. Způsobuje chybu audia. Vydává rádiové vlny.\n\nSOUVISEJÍCÍ ČLÁNKY\n\nFive Nights at Freddy's\n\nFive Nights at Freddy's 2\n\nFive Nights at Freddy's 4\n\nFive Nights at Freddy's (příběh)\n"}
{"id": "1106567", "url": "https://cs.wikipedia.org/wiki?curid=1106567", "title": "Diogo Figueiras", "text": "Diogo Figueiras\n\nDiogo José Rosário Gomes Figueiras (* 7. ledna 1991, Castanheira do Ribatejo e Cachoeiras, Portugalsko) je portugalský fotbalový obránce a bývalý mládežnický reprezentant, od roku 2013 působí v týmu Sevilla FC.\n\nSe Sevillou vyhrál Evropskou ligu 2013/14.\n\nHrál v portugalské mládežnické reprezentaci U20.\n\n\n"}
{"id": "1106579", "url": "https://cs.wikipedia.org/wiki?curid=1106579", "title": "Twenty One Pilots", "text": "Twenty One Pilots\n\nTwenty One Pilots (někdy stylizováno jako twenty one pilots či twenty øne piløts) je americké hudební duo pocházející z Columbusu v Ohiu. Kapela oficiálně vznikla roku 2009 a jejími členy jsou Tyler Joseph a Josh Dun. Na svém kontě mají pět alb, z nichž dvě úvodní vydali, aniž by byli podepsáni pod nahrávací společností. První album se jmenovalo \"Twenty One Pilots\" (2009), druhé \"Regional At Best\" (2011). Následně se zapsali pod vydavatelství Fueled By Ramen a roku 2013 jim vyšlo album \"Vessel\". 19. května 2015 (17. května 2015 na iTunes) vyšla jejich čtvrtá deska s názvem \"Blurryface.\" 5. října 2018 vyšla jejich už pátá deska s názvem \"Trench\".\n\nKapela vznikla roku 2009 spojením přátel ze střední školy. Původní sestava byla: Tyler Joseph, Nick Thomas a Chris Salih. Frontman Tyler přišel na jméno kapely podle knihy spisovatele Arthura Millera \"All My Sons\", kde se hlavní postava vyrovnává s faktem, že zavinila smrt „jednadvaceti pilotů“. V roce 2009 vydali své debutové album a zahájili turné po Ohiu.\n\nV roce 2010 skupina uvolnila dvě do té doby oficiálně nevydané skladby na svůj účet na SoundCloud. Jednalo se o originální skladbu s názvem \"Time to Say Goodbye\" a cover písně \"Jar of Hearts\" od zpěvačky Christiny Perri. Ty byly původně k dispozici ke stažení zdarma, ale tato možnost byla později odstraněna.\n\nV roce 2011 se z kapely rozhodli kvůli časovým důvodům odejít Nick i Chris, oba oznámili svůj odchod z kapely na oficiální stránce kapely na Facebooku. Následně tedy do kapely přišel bubeník Josh Dun, který předtím působil ve skupině House of Heroes.\n\n\"Regional At Best\", tedy druhé album Twenty One Pilots, vyšlo 8. července 2011 s již novými členy – Tylerem Josephem a Joshem Dunem. V listopadu roku 2011 odehráli koncert v Columbusu, kde vyprodali 2300místný LC Pavilion, čímž zaujali pozornost několika nahrávacích společností. Ačkoliv se o kapelu zajímalo veliké množství nahrávacích společností, nakonec se kapela rozhodla podepsat kontrakt s \"Atlantic Records\" (pod které spadá \"Fueled By Ramen\"). Kvůli podepsání se pod novou společnost museli album Regional At Best stáhnout z prodeje.\n\nV průběhu téhož roku poslalo duo přes jejich e-mailovou poštu svým fanouškům dvě volné, jinak nevydané skladby: původní verzi písně \"House of Gold\" a song s názvem \"Two\".\n\nDne 11. února 2012 umístila skupina na YouTube hudební video s dosud nevydanou písní s názvem \"Goner\". Tento song byl později přepsán a zařazen na jejich album \"Blurryface\" pro rok 2015.\n\nTřetí album s názvem \"Vessel\" oficiálně vyšlo 8. ledna 2013. Kapela na jeho tvorbě spolupracovala s Gregem Wellsem, jenž má na svědomí spolupráci například s Katy Perry, Adele či kapelou Weezer. Singly z toho alba se začaly uchytávat i v amerických rádiích, \"Holding On To You\" se umístilo na 11. místě v žebříčku \"Billboard Alternative Songs\".\n\nV roce 2012 vyšly z alba \"Vessel 3\" videa zveřejněné na YouTube, a to „Holding On To You“, „Car Radio“ a „Guns For Hands“. V roce 2013 z tohoto alba vyšlo video k písni „House Of Gold, Truce“ a v roce 2014 pak videoklip k písni „Ode to Sleep“. Během jara 2013 Twenty One Pilots dokonce dělali předskokany na turné Fall Out Boy k jejich novému albu.\n\nV průběhu roku 2014 se kapela účastnila mnoha hudebních festivalů a dalších akcí po celé zemi, jako Lollapalooza, Bonnaroo, Boston Calling nebo Firefly. Výsledkem toho byl velký zájem o toto duo z různých měst v USA, které vyplynulo v jejich tour s názvem \"Quiet Is Violent World Tour\", jenž začalo v září 2014. Dne 13. dubna vystoupili se skladbou \"Car Radio\" na MTV Movie Awards 2014. Se stejnou skladbou vystoupil i o několik dní později ve večerní talk show Late Night with Seth Meyers.\n\nDne 16. března 2015 oznámili členové, že nové album s názvem \"Blurryface\" vyjde 19. května. Prvním singlem, který z alba vydali byl \"Fairly Local\". Následoval singl \"Tear in My Heart\", jehož hudební video bylo zveřejněno 5. dubna 2015. Dne 28. dubna vydali třetí singl z alba s názvem \"Stressed Out\", který se umístil v americkém žebříčku Billboard Hot 100 na druhé pozici. Jako číslo jedna figuroval v podkategoriích toho žebříčku Alternative Songs a Hot Rock Songs.\n\"Blurryface\" bylo nakonec vydáno o dva dny dříve, 17. května 2015, a hned v prvním týdnu ve Spojených státech se prodalo 134 000 tisíc kopií, díky čemuž se stala kapela číslem jedna v hitparádě Billboard 200. Dne 22. května 2016 zvítězila jejich deska v kategorii \"Nejlepší rockové album\" na Billboard Music Award, pořádaném hudebním magazínem \"Billboard\", kde také kapela zvítězila v kategorii \"Nejlepší rockový umělec.\"\n\nDne 11. května 2015 zahájila kapela ve skotském Glasgow svou \"Blurryface World Tour\". Americká část turné byla zahájena 8. září ve Washingtonu, D.C. Tour probíhala ve Spojených státech, Austrálii, jihovýchodní Asii, Japonsku a Evropě. Spolu s nimi cestovaly i skupiny Echosmith a Finish Ticket.\n\nDalší velkou světovou tour byla \"Emotional Road Show World Tour\", kterou zahájila 31. května 2016 v americkém Cincinnati. Tour procházela přes Spojené státy, Kanadu, Mexiko, Evropu a Austrálii. Na tour se k nim připojily kapely Chef'Special a Judah & the Lion.\n\nDne 16. června 2016 vydala skupina song s názvem \"Heathens\", který byl určen jako první soundtrack k plánovanému filmu \"Sebevražedný oddíl\" natočený na motiv komiksu od DC Comics. Hudební video pro píseň bylo zveřejněno 21. června 2016. Píseň pak zazněla na v závěrečných titulcích filmu.\n\nTwenty One Pilots se stali teprve třetím rockovým uskupením, které mělo v americké hitparádě Billboard Hot 100 zároveň dva singly, to se předtím povedlo The Beatles a Elvisi Presleymu, kromě toho se stali po uskupeních OutKast a Macklemore & Ryan Lewis třetím duem, jenž vykonalo tento počin.\n\nDne 14. září 2016 zveřejnila animovaný klip ke coververzi písně \"Cancer\" rockové skupiny My Chemical Romance, čímž vzdávali hold albu stejné skupiny s názvem \"Rock Sound Presents: The Black Parade\".\n\nZačátkem října 2016 se pak stali hudebními hosty v pořadu Saturday Night Live. Kapela později hrála i na American Music Awards 2016, kde také dosáhly svých prvních ocenění v kategoriích: \"Nejoblíbenější pop/rocková kapela/duo/skupina\" a \"Nejoblíbenější umělec - alternativní rock\".\n\nV rozhovoru pro hudební magazín Alternative Press v listopadu 2016 uvedli, že se po jejich posledním vystoupení v dubnu 2017, budou soustředit na novou muziku. Joseph uvedl, že by se chtěl zaměřit na textový obsah hudby, a znovu hudbu pozvednout do autentičnosti, textů, zasazení a nebojácnost o psaní písní.\n\nJednu ze tří nominací proměnili při udílení Grammy Award v únoru 2017, když ovládli kategorii \"Popová skupina\". Pro cenu si přišli v trenýrkách, k čemuž sami na pódiu poznamenali: „Když jsme se spolu před několika lety dívali na předávání Grammy, byli jsme v trenýrkách, a slíbili si\", že jestli se někdy na Grammy dostaneme, převezmeme si ocenění v tom, v čem jsme před tou dobou seděli u nás v obýváku\".“\n\nPo roční pauze oznámili 11. července 2018 vydání páté studiové desky s názvem Trench, která vyšla 5. října 2018. Zároveň v tentýž den vydali hudební video k singlu \"Jumpsuit\", který byl uveden z nové desky jako první, a audio k singlu \"Nico and the Niners\". Po dvou týdnech byl k \"Nico and the Niners\" vydán videoklip, který byl natočen v Kyjevě a Charkově na Ukrajině. 8. srpna byl vydán hudební videoklip k \"Levitate\" a 27. srpna byla zveřejněna písnička \"My Blood\". V den vydání alba byl rovněž zveřejněn videoklip k singlu \"My Blood\".\n\nV rámci jejich \"The Banditø Tøur\" dorazili 16. února 2019 do pražské O2 Arény.\n\nKapela kombinuje prvky piana, bicích, ukulele, vokálů a příležitostně i baskytary a trumpety. Jejich texty jsou označovány za poezii, a jelikož je těžké poezii „vecpat“ (jak se vyjádřil Tyler) do hudby, často se ze zpěvu přechází v rapování. Kapelu lze jen stěží zařadit do jednoho stylu vzhledem k jejich variabilitě. Dle článku na mtv.com je duo obdivováno pro svá energická vystoupení naživo a pro svůj styl, označovaný jako „schizofrenní pop“, ve kterém spojují melodii vedenou piánem s recitovanými úseky. Podle slov členů je hlavním cílem kapely přinutit lidi zamyslet se a najít radost ve svém životě.\n\nAčkoli hodně z jejich skladeb obsahuje narážky na křesťanskou teologii, jenž obsahují i zprávy (i když nikoli zjevné) o Bohu a rovněž všichni členové kapely (dřívější i současní) jsou křesťané, Twenty One Pilots nelze považovat za křesťanskou kapelu.\n\n\n\n\n\n\nHlavní účinkující\n\nFanouškům Twenty One Pilots se říká \"Skeleton Clique\". Jejich znakem jsou dvě svislé čáry, které protínají tři vodorovné. Levá má pak nahoře obličej mimozemšťana a pravá lebku.\n\n"}
{"id": "1106589", "url": "https://cs.wikipedia.org/wiki?curid=1106589", "title": "Židovská obec v Kroměříži", "text": "Židovská obec v Kroměříži\n\nŽidovská obec v Kroměříži patřila v době 15. století k nejvýznamnějším židovským obcím na Moravě. Pro její důležitost bylo Kroměříži přezdíváno Hanácký Jeruzalém.\n\nPrvní písemné zmínky o přítomnosti Židů v Kroměříži pochází z roku 1322. V listině vydané 9. srpna 1322 povoluje král Jan Lucemburský biskupu Konrádovi z Olomouce v jeho čtyřech městech (Kroměříž, Olomouc, Vyškov, Mohelnice) si držet Židy. \n„\"Ve svých městech po jednom židu lichovném si držeti a chrániti, který bude osvobozen od všech povinných dávek, jakož i plateb židovských a nebude podléhati právu vrchnosti než tomuto biskupu olomouckému a jeho církvi.“\" Tím bylo v českých zemích poprvé překročeno tzv. židovské právo, dle kterého mohli Židy (servi camerae regiae) ve svých městech držet pouze králové.\n\nZpočátku žila v Kroměříži pouze jedna židovská rodina, ale už ke konci 14. století se velikost obce výrazně rozšířila. Z této doby pocházejí také první zmínky o existenci synagogy. V důsledku toho bylo v roce 1374 Židům biskupem Janem ze Středy nařízeno platit vyšší poplatky za ochranu (\"Schutzgeld\"). \n\nVýznamným rokem pro židovskou obec v Kroměříži se stal rok 1454. V tomto roce byli na základě rozhodnutí Ladislava Pohrobka vyhnáni Židé z moravských královských měst. Mnoho Židů našlo své útočiště v Kroměříži, která byla městem biskupským. Pod ochranou biskupa Židé v Kroměříži prosperovali, pro jejich ochranu na obchodních cestách byly vydávány tzv. ochranné listy (\"Schutzurkunden\"). Tak se stala Kroměříž největší a nejvýznamnější židovskou obcí na Moravě, pročež si vysloužila přízvisko Hanácký Jeruzalém. Za tyto výhody však Židé museli platit vysoké poplatky.\n\nV roce 1571 byla židovská práva potvrzena listinou biskupa Prusinovského. V této listině byly zakotveny jak práva, tak i poplatky.\nv 17. století byla židovská obec v Kroměříži plně samostatná s volenou samosprávou. Podléhala pouze biskupské vrchnosti, která měla právo veta při volbě židovských zástupců. Mezi zdroje obživy Židů patřilo půjčování peněz, obchod, řemesla. V mnohých případech rovněž vinopalnictví. \n\nRozkvět obce však přerušila třicetiletá válka. Poté, co bylo město v roce 1643 dobyto Švédy, vyplenění neušla ani židovská obec. Zemřelo více než 70 Židů včetně rabína Mordechaje ben Moše. Tragický osud kroměřížských Židů během třicetileté války barvitě líčí Kroměřížská selicha. Ve švédských válkách byly židovské obce těžce decimovány. V roce 1644 bylo kroměřížské židovské město v troskách. Mnoho z kroměřížských Židů uprchlo z města. V listině biskupa Leopolda Wilhelma z roku 1649 je však Židům nařízeno vrátit se a podílet se na obnovení výstavby. V roce 1648 došlo k novému přílivu židovských uprchlíků z oblasti Ukrajiny a Polska, kteří prchali před pronásledováním při Chmelnického povstání. Židovská obec byla dále rozšířena o osm rodin z Vídně, odkud byli Židé v roce 1670 vykázáni. Jejich příchod byl schválen biskupem Lichtensteinem z Kastelkornu. \nS příchodem vídeňských Židů se ekonomická situace židovské obce zlepšila. Většina Židů, která v Kroměříži zbyla po švédských nájezdech, byli domkáři a chudí kramáři. Místními občany byli označování jako \"Pinkelträger\" (židáčci). Vídeňští Židé byli oproti tomu bohatí velkoobchodníci se zahraničními obchodními kontakty napříč evropskými zeměmi. Mezi těmito dvěma odlišnými skupinami však vznikaly často konflikty. Mezi Židy zaujímal významné postavení tzv. \"židovský inspektor,\" který sloužil jako prostředník mezi vrchností a židovskou obcí. Koncem 17. století postavil Židům za věrné služby biskup Karel II. z Lichtenštejna-Kastelkornu barokní budovu židovské radnice.\n\nV první třetině 18. století vzrostl v Kroměříži antisemitismus. Proto byla židovská obec v roce 1727 obehnána separační zdí. Do města mohli cizí Židé vstupovat pouze Mlýnskou branou, kde za osobu museli zaplatit mýto 7 krejcarů. I přes ochranu biskupa, již se Židé těšili, nebyla obec uchráněna pogromu v roce 1742 a 1774, kdy bylo židovské město opakovaně vypleněno.\n\nSituace Židů se zlepšila až v roce 1848, kdy byla zrušena tzv. segregační zeď dělící židovskou obec od zbytku města. V tomto roce také Židé mohli být zvoleni mezi zástupce města. V roce 1851 zaniká židovská obec jako politicky samostatný útvar v rámci města, zachována zůstala pouze religiózní stránka obce. V druhé polovině 19. století a v první polovině 20. století se Židé prosazovali v mnoha oblastech kulturního života. Byly založeny nejrůznější židovské spolky, např. studentský spolek, spolek Chevra Kaddischa atd. Významným datem pro židovskou obec byl rok 1909, kdy byla odhalena nově vystavěná synagoga.\n\nVíce než 500 let trvající soužití Židů a ostatních obyvatel Kroměříže bylo tragicky ukončeno německou okupací. Židé byli nejprve zbaveni svých práv a později deportováni nejprve do Terezína, odtud později do vyhlazovacích táborů. Pouze hrstka Židů přežila válku. Někteří z Židů se po osvobození v roce 1945 vrátili do Kroměříže, aby obnovili náboženskou obec.\nŽidovská obec zcela zaniká v roce 1970. Tímto datem končí historie židovské obce v Kroměříži.\n\nV roce 2014 byl v Kroměříži ve Vodní ulici jako zvláštní upomínka oběti holokaustu instalován Stolpersteine, česky zvaný kámen zmizelých. V roce 2017 byla rekonstruována budova židovské radnice a dne 6.11.2017 byly před vchodem do budovy instalovány čtyři kameny zmizelých připomínající rodinu posledního židovského rabína Joachima Astela (1.11.1901 Přemyšl - 24.06.1942 Osvětim). Dne 16.04.2019 byly před budovou bývalé knihovny v činžovním domě v Kollárově ulici č.p. 528/1 zapsaném jako Kulturní památka České republiky pod číslem 47890/7-7168 instalovány kameny zmizelých k uctění památky MUDr. Felixe Pressera a jeho rodiny. \n"}
{"id": "1106590", "url": "https://cs.wikipedia.org/wiki?curid=1106590", "title": "Obvod obce s rozšířenou působností Dačice", "text": "Obvod obce s rozšířenou působností Dačice\n\nSprávní obvod obce s rozšířenou působností Dačice je jedním ze správních obvodů Jihočeského kraje. Zahrnuje 2 města Dačice a Slavonice, bývalý městys Studená a dalších 20 obcí. Města Dačice a Slavonice jsou zároveň obce s pověřeným úřadem.\n\nNázvy měst jsou tučným písmem.\n\n\n"}
{"id": "1106592", "url": "https://cs.wikipedia.org/wiki?curid=1106592", "title": "Fyzikální terapie", "text": "Fyzikální terapie\n\nFyzikální terapie je součást fyzioterapie, využívající různé formy fyzikálních energií k léčbě a prevenci poruch (jak strukturálních tak funkčních) převážně pohybového systému.\n\nPrvní doklady o využívání fyzikální terapie můžeme nalézt ve starověké Čině, tehdy ještě jednoduché studené zábaly nebo masáže. Ve středověké Evropě došlo k útlumu, tehdejší lázně sloužily spíše k zábavě než léčbě. O rozvoj fyzikální terapie v moderní době se mimo jiné zasloužil Vinzenz Priessnitz, jehož úspěchy v Jesenických lázních získaly uznání z řad lékařů.\nVětšina způsobů fyzikální terapie je vyvinuta z čistě empirického pozorování.\n\nVyužití mechanické energie (přetlak, podtlak, trakce, mechanické vlnění) k ovlivnění tkání (svaly, lymfa, krev). Do této kategorie se řadí terapie přístroji (trakce a pasivní pohyby), Vakuum-kompresní terapie (vystavení končetin střídavě přetlaku a podtlaku), Ultrazvuková terapie, která působí rozechvěním tkáně a zahříváním, a terapie rázovou vlnou. Pod tuto kategorii se nezařazuje masáž.\n\nVyužití elektrických proudů a magnetického pole k ovlivnění nervů a svalů. Rozděluje se dle frekvence a zda je k aplikaci třeba kontaktu s kůží.\nPod kontaktní terapii spadají aplikace Galvanického (stejnosměrného) proudu, nízkofrekvenční proudy (do 1000 Hz) a středofrekvenční proudy (1-100 kHz). Pod bezkontaktní terapii spadají aplikace vysokofrekvenčních proudů (nad 100 kHz), distanční elektroterapie a magnetoterapie (magnetické pole indukuje elektrický proud ve tkáních lidského těla).\n\nAplikace tepla k vyvolání reakce autonomního nervového systému. Využití v balneoterapii i v domácí terapii. Dělí se na pozitivní (teplota aplikace je vyšší než teplota lidského těla), izotermní (teplota aplikace se totožná s teplotou lidského těla) a negativní (teplota aplikace je nižší než teplota lidského těla). Dále se dělí na celkovou (například kryokomora, sauna), nebo částečnou (parafínový zábal, studené obklady, ofukování chladným vzduchem).\n\nVyužití biostimulačních a fotochemických účinků fotonů. Nejčastěji se děli na nepolarizované a polarizované záření. Pod nepolarizované záření spadá aplikace viditelného světla, ultrafialové a infračervené záření. Pod polarizované záření spadá aplikace laseru a biolampy. Záření IR spektra by se dalo také zařadit do pozitivní termoterapie. UV záření se využívá spíše v dermatologii a kosmetice.\n\nVe fyzioterapii nejčastěji označuje kombinaci ultrazvukové terapie a elektroterapie, která se využívá pro své skvělé triggerlytické účinky. Jinak se kombinovat mohou další typy terapii, například tzv. \"hydrogalvan\" (aplikace galvanického proudu ve vodním prostředí).\n\nOdstranění nebo oslabení bolestivých vjemů. Dělí se na primární účinek (ovlivnění senzitivních nervových vláken) a sekundární (ovlivnění metabolismu v tkáni s následným ultumením bolesti).\nPro primární analgetický účinek se využívá nízkofrekvenční a středofrekvenční elektroterapie, pro sekundární lze využít termoterapii, distanční elektroterapii, magnetoterapii a diatermii.\nPřed aplikací jakékoli analgetické metody je důležité zjistit příčinu bolesti.\n\nUvolnění svalových vláken. Pro tento účinek se využívá ultrazvuková terapie, elektroterapie, nebo kombinovaná terapie.\n\nDráždění denervováných svalů pomocí elektroterapie, před určením parametrů impulsů je třeba změřit Hoorveg-Weissovu I/t křivku.\n\nOdstranění otoku. Zde se využívá vakuum-kompresní terapie (s převahou přetlaku), ultrazvuková terapie, elektroterapie (např.: diadynamické proudy), negativní termoterapie.\n\nPodpora lokálního metabolismu buněk, cévního systému. Zde se nejlepšího a nejdéle trvajícího účinku dosáhne galvanoterapií (délka aplikace jedné procedury je 30-40 minut). Lze využít také fototerapie (biolampa, laser).\n\nFyzikální terapii nelze vždy aplikovat, obecně zakázána je mimo jiné při horečnatých stavech, nádorovém onemocnění. Pro aplikaci elektroterapie nesmí mít pacient kardiostimulátor nebo kovové implantáty. Čerstvá poranění kůže a jizvy také vyloučí aplikaci většinu fyzikálních terapií (s výjimkou fototerapie). Gravidita(těhotenství) je také obecnou kontraindikací. Dále aplikace FT na oblast štítné žlázy a hrtanu a poruchy citlivosti v místě aplikace. Krvácivé stavy jsou kontraindikované pro procedury, které můžou způsobit krvácení, především jsou to procedury mechanoterapie (trakce, ultrazvuk, vakuum- kompresní terapie...). Při srdečním nebo dechovém selhávání je fyzikální terapie zakázána. \n\n"}
{"id": "1106596", "url": "https://cs.wikipedia.org/wiki?curid=1106596", "title": "Bohumír Lifka", "text": "Bohumír Lifka\n\nBohumír Lifka (24. března 1900, Radomyšl – 24. listopadu 1987, Praha) byl český knihovník, bibliofil, heraldik a archivář.\n\nStudoval Jirsíkovo gymnázium v Českých Budějovicích a poté na pražské univerzitě filozofii a literární historii. V letech 1921-1922 absolvoval Státní knihovnickou školu.\nPo studiích nastoupil jako knihovník do knihovny šlechtické rodiny Stadionů uložené na zámku v Koutu u Domažlic. Působil i jako archivář u šlechtické rodiny Colloredo-Mansfeldů.\nV roce 1925 se začal jako tajemník podílet na přípravě a vydávání Masarykova slovníku naučného. V této funkci setrval až do konce projektu v roce 1933. Do encyklopedie přispěl hesly z oblasti historie, literatury a bibliografie. Podílel se rovněž na přípravě Ottova slovníku naučného nové doby. Redigoval časopisy Český bibliofil (1939-1941), Marginalie (1934-1944), řídil redakci Erbovních knížek (1940-1941) a Časopisu Rodopisné společnosti československé (1946-1947) Psal i do Heraldické ročenky.\nV roce 1957 se stal spoluzakladatelem Muzea knihy ve Žďáře nad Sázavou.\nPůsobil rovněž krátce v Národní a univerzitní knihovně, kde se podílel na katalogizaci starých tisků. V roce 1934 se stal vedoucím knihovny Náprstková muzea, kde působil až do roku 1959. V tomto roce byl neprávem obviněn z velezrady a na rok uvězněn. Po propuštění z vazby pracoval jako skladník ve společnosti Obuna a i jako antikvář v antikvariátu Praha-Smíchov. Poté pracoval do roku 1985 v knihovně Akademie věd České republiky. Úplné rehabilitace se však dočkal až posmrtně roku 1992.\n\nZabýval se zejména problematikou a historií klášterních a zámeckých knihovních fondů. V této oblasti provedl velmi záslužnou koncepční práci, kdy tyto vzácné fondy z pověření ministerstva kultury katalogizoval, třídil, hodnotil, zpopularizoval a zejména zachraňoval před zkázou. Snahou bylo zpřístupnit tyto fondy za pomocí souborných a lokálních katalogů.\nLáska ke knihám jej brzy vedla k tomu, že se stal členem Spolku sběratelů a přátel exlibris a jiné užitkové grafiky, kde rovněž publikoval několik svých článků z této oblasti. Za zásluhy se mu dostalo cti se stát čestným členem Spolku českých bibliofilů.\nZ literárních historií se zabýval zejména osobností spisovatele F. X. Šaldy.\n\nByl nositelem vyznamenání: magistrální rytíř Maltézského řádu.\n\n\n\n"}
{"id": "1106599", "url": "https://cs.wikipedia.org/wiki?curid=1106599", "title": "Vietnamizace", "text": "Vietnamizace\n\nVietnamizací války se nazývá proces stahování amerických jednotek z Vietnamu během vietnamské války (1964–1975). Rozhodnutí, o které se zasadil tehdejší americký prezident Richard Nixon v červenci 1969, znamenalo zásadní změnu v dosavadním průběhu války a bylo také předzvěstí jejího nadcházejícího konce.\n\nV roce 1968 se na území Vietnamu nacházelo více než půl miliónu amerických jednotek, jejich snahy porazit Severní Vietnam se však ukázaly jako marné. I přes neúspěch ofenzívy Tet, naplánovanou severními Vietnamci na Nový rok 1968 to byli přece jen oni, kdo se nakonec mohl radovat z jistého vítězství. Přestože ztráty Severu byly nesrovnatelně vyšší, politickou porážku utrpěli spíše Američané; široká veřejnost, zajímající se o konflikt již delší dobu, v něm neviděla žádný smysl (sami vojáci často nevěděli, proč vlastně bojují na míle daleko od svojí vlasti) a celková nesmyslnost a nákladnost války vyvolávaly zejména na domácí půdě časté protesty. Je paradoxem, že se Američané, usilující dlouhá léta o poražení Severního Vietnamu, nepokusili o finální útok právě po ofenzívě Tet. Ztráty způsobené jak Severu, tak partyzánským jednotkám Vietcongu připravily perfektní podmínky pro finální úder. Této situace však americké jednotky nevyužily a tak „jediným“ důsledkem bylo dočasné vítězství amerických sil a zvyšující se napětí na domácí půdě.\n\nDalší událostí, která vyvolala bouře nevole amerických občanů a zřejmě i nejmasovější demonstrace v její historii, se stal masakr v My Lai. Příslušníci 23. pěší divize zmasakrovali v březnu roku 1968 stovky vietnamských civilistů (mezi nimiž byly i ženy a děti). Jednotka, složená především z mladších vojáků, se údajně rozhodla pomstít druha zabitého při střetu s partyzánskými jednotkami a spustila palbu na nic netušící civilisty, pracující na nedalekém poli. Běsnění se podařilo zastavit až průzkumné letce, kteří vyslali na vlastní jednotku několik varovných střel s varováním, že budou v palbě pokračovat, nepřikáže-li velitel zastavit palbu. Stovky obětí, které si tento masakr vyžádal, dostaly pod tlak nejvyšší velení i politické činitele ve Spojených státech. Tomu napomohla i skutečnost, že prvotní snahou velení bylo celý incident utajit před veřejností. Až na základě pozdějšího vyšetřování bylo několik důstojníků obviněno z vraždy a stanulo před vojenským tribunálem. Fotografie, pořízené na místě masakru, publikoval o několik měsíců později deník \"Time\", společně s několika zprávami investigativních žurnalistů, kteří získávali informaci přímo na místě činu. Veřejnost tak měla možnost dozvědět se zřejmě o jednom z největších zločinů celé války, což mělo za následek i dramatický pokles důvěry vůči Spojeným státům a jejich politice.\n\nNeustávající konflikty mezi americkými jednotkami a Severním Vietnamem, celková nespokojenost i situace ve světě nakonec donutila politické činitele (v čele s R. Nixonem) ustoupit ze svého záměru dobýt Sever a přinutit tak nepřítele kapitulovat. V lednu 1969 vystoupil Nixon na veřejnosti se slibem, že se zasadí o mír a také o stahování amerických jednotek z území Vietnamu. \"Vietnamizace\" započala. Spočívala ve snížení počtu vojenských akcí amerických jednotek (ty se nyní měly konat převážně pod záštitou armád Jižního Vietnamu) a postupné evakuaci vojáků. Zatímco v roce 1969 se na území Vietnamu nacházelo přes 550 000 vojáků, o rok později to bylo již o více než dvě stě tisíc jednotek méně. V roce 1972 zůstalo na území Vietnamu jen 24 000 vojáků. Válka se chýlila ke svému konci.\n\nPostupné evakuace amerických jednotek využil Severní Vietnam a znovu se pokusil dobýt Jih, opět však neúspěšně. Stažení pozemních jednotek umožnilo totiž ničím neomezené bombardování nepřítele a Američané mu tak ještě i v poslední fázi války způsobili těžké ztráty (Nixon totiž mj. jiného rozšířil nálety i na sousední státy, tj. Laos a Kambodžu). Tato situace nakonec donutila obě strany zasednout k mírovým jednáním, které vyvrcholily v roce 1973 v Paříži. Americká strana se zde zasadila o definitivní stažení svých jednotek z cizího území. Jižní Vietnam tak zůstal ve válce osamocen, jeho armáda však již sama nebyla schopna nepříteli vzdorovat. Poslední severní ofenzíva oslavila úspěch 30. dubna 1975, kdy Severní Vietnam dobyl Saigon a přinutil tak jeho obyvatele (a také politiky Jižního Vietnamu) kapitulovat.\n\n\n\n"}
{"id": "1106601", "url": "https://cs.wikipedia.org/wiki?curid=1106601", "title": "Svaté schody", "text": "Svaté schody\n\nSvaté schody (ital. \"Scala Santa\") jsou podle křesťanské legendy schody, po kterých kráčel Ježíš Kristus v paláci Pontia Piláta v Jeruzalémě. Nacházejí se v Římě, v budově na náměstí \"Piazza di San Giovanni in Laterano\", naproti Lateránské bazilice.\nV první polovině 4. století nechala sv. Helena, matka císaře Konstantina I., převézt schody z jeruzalémského paláce někdejšího římského prefekta Pontia Piláta do Říma. Přítomnost schodů v Římě jakož i zázraky s nimi spojené se poprvé zmiňují v knize \"Liber Pontificalis\" z období pontifikátu papeže Sergia II. (844–847); později se o nich zmiňuje bula papeže Paschala II. (1099–1118).\n\nNejdříve byly schody umístěny v prostorách staré rezidence římských papežů v Lateránském paláci. V roce 1585 nařídil papež Sixtus V. jejich přemístění do oproti stojící budovy s papežskou kaplí, které se kvůli tu uloženému velkému množství relikvií říkalo \"Sancta Santorum\" (\"Svatyně svatých\").\n\n\"Sancta Sactorum\" (ofic. \"Capella San Lorenzo in Palatine ad Sancta Sanctorum\", česky \"Svatyně svatých\") je papežská kaple, nedílná součást budovy \"Svatých schodů\". Nachází se na horní plošině schodů.\n\nAutorem kaple je neznámý architekt. Od dob vzniku byla zasvěcena sv. Vavřinci, od 9. století se datuje její dnešní pojmenování.\n\nPrvní popsání kaple pochází z období pontifikátu papeže Štěpána III. (768–772). Řada dalších pontifiků přispěla k architektonickému zvelebení stavby – např. Lev III. (795–816), Inocenc III. (1198–1216), Honorius III. (1216–1227). V roce 1278 za papeže Mikuláše III. (1277–1280) byly kaple, ke které vedou \"Svaté schody\", a dvojice postranních schodů přestavěny do dnešní podoby; a současně vznikla fresková výmalba zachovaná dodnes.\n\nBudova \"Svatých schodů\" se \"Svatyní svatých\" prošla nejvýraznější přestavbou v letech 1586–1588, kdy ji na příkaz papeže Sixta V. v renesančním slohu realizoval švýcarsko-italský architekt Domenico Fontana.\nNejvzácnější relikvií uchovávanými v kapli je zřejmě obraz Ježíše Krista. Jeho výjimečnost tkví v tom, že je považován za tzv. acheiropoeton, tj. obraz nenamalovaný lidskou rukou. Obraz-ikona je umístěn v dřevěné schránce, vyzdobené zlatem a stříbrem, na hlavním oltáři \"Svatyně svatých\". Vznik obrazu se klade do období 4.–5. století. Jedna z legend vázajících se k tomu, jak se obraz dostal do Říma, praví, že obraz pochází původně z Konstantinopole. Za vlády císaře Lva III., v době ničení náboženských obrazů (ikonoklasmus), konstantinopolský patriarcha Germanos I. měl obraz ukrýt a v roce 730 dát tajně převézt do Říma.\n\nVelkou důležitost obraz nabyl krátce po tom, kdy se dostal do Říma. Už v 8. století, v době ohrožení města langobardským hordami, byl na příkaz papeže Štěpána II. (752–757), v přesvědčení, že odvrátí nebezpečí, vynášen z kaple a nesen v procesích. Tento zvyk se zachoval i v následujících stoletích a dodnes se jeho svátek, spojený s procesím, slaví 15. srpna.\n\nOltářní stůl ve spodní části, za bronzovými dvířky a těžkou železnou mříží, ukrýval archu z cypřišového dřeva s relikviemi a chrámovými klenoty. Dnes tento prostor obsahuje pouze relikvie svatých uloženy do nové schránky vytvořené na příkaz papeže Pia IX. Historické artefakty (předměty ze zlata, stříbra, slonoviny, smaltu, pergameny a další cennosti) jsou dnes uloženy v muzejních expozicích Vatikánské knihovny.\n\nBudova je svým průčelím, horizontálně členěným na dvě patra, otočena do náměstí \"Piazza di San Giovanni in Laterano\". Ve vertikálním směru je průčelí členěné pilastry na pět pravidelných polí. Vrchní část obsahuje nápis hlásající jméno stavitele - papeže Sixta V.\n\nZ přízemí se do patra vystupuje po schodech, z nichž prostřední tvoří osmadvacet stupňů z mramoru. Z osobité úcty jsou všechny stupně zakryty dřevěnými deskami a věřící po nich vystupují kolenou, kdy odříkávají na každém stupni modlitby. Místa, na kterých se našly skvrny po Kristově krvi, jsou vyznačena zvláštními značkami se skleněnými průzory.\n\nPřed schodištěm se po stranách nacházejí sousoší – vpravo \"Jidášův polibek\", vlevo \"Pilátův soud\".\n\nSchodiště po pravé i levé straně, bez dřevěného obložení, slouží k sestupu, příp. na výstup „po svých“.\n\nV roce 2007 bylo schodiště zrestaurováno a byly obnoveny fresky s kristologicky tematikou, dílo manieristického umělce Baldassare Croceho.\n\nPřístavek v jižní části budovy \"Svatých schodů\", zvaný \"Leoninum Triclinium\" (ital. \"Triclinio di Leone\") je unikátní pozůstatek části někdejšího salónu, postaveného papežem Lvem III. podle vzoru místnosti v císařském paláci v Konstantinopoli zvané \"triclinium\".\n\nVysoká zeď členěná pilastry s výklenkem pod trojúhelníkovým tympanonem je někdejším závěrem místnosti, která byla součástí papežského paláce v Lateránu. Když koncem 16. století nařídil papež Sixtus V. demolici starého paláce, přikázal zachovat zeď a přistavět jej v papežské kapli \"Sancta Sanctorum\".\n\nZ umělecko-historického hlediska je nejzajímavější částí stavby mozaika v byzantském stylu pocházející z roku 800. Kompozičně se dělí na tři části. Centrální část ve výklenku znázorňuje žehnajícího Krista, který v levé ruce drží otevřenou knihu na stránkách se slovy PAX VOBIS (\"„Pokoj vám“\"). Po jeho stranách jsou stojící postavy jedenácti apoštolů. Levá část mozaiky obsahuje postavy sedícího Krista, papeže Silvestra I. a císaře Konstantina I., pravá postavy sv. Petra, Lva III. a císaře Karla Velikého (prvního císaře korunovaného v Římě v roce 800 papežem Lvem III.).\n\nDnešní vzhled stavby je výsledkem celkové obnovy z roku 1743 podle návrhu architekta Ferdinanda Fugy, kdy byl do tympanonu umístěn erb papeže Benedikta XIV.\n\n\"Svaté schody\" (ital. \"Pontificio Santuario della Scala Santa\") spravuje od roku 1854 řeholní kongregace passionistů.\n\nNa světě existuje řada napodobenin Svatých schodů. Vyskytovaly se také na území Čech a Moravy v několika lokalitách:\n\n\nZ okolních zemí jsou nejznámější Svaté schody u minoritů ve Vídni.\n\nSvaté schody v Praze na Karlově a v České Lípě se svým dispozičním řešením blíží římskému vzoru, ostatní na něj navazují volněji.\n\n\n"}
{"id": "1106603", "url": "https://cs.wikipedia.org/wiki?curid=1106603", "title": "84 (rozcestník)", "text": "84 (rozcestník)\n\n84 může být:\n\n"}
{"id": "1106604", "url": "https://cs.wikipedia.org/wiki?curid=1106604", "title": "Office 365", "text": "Office 365\n\nOffice 365 je soubor cloudových služeb, které poskytuje firma Microsoft na bázi předplatného. Společnost tento produkt do svého portfolia zařadila v roce 2011, přičemž původně cílila na podnikovou sféru. O dva roky později uvedla na trh varianty produktu pro koncové spotřebitele. Office 365 byla reakcí na zvyšující se popularitu cloudových služeb, které např. poskytoval konkurenční Google. Microsoft Office byl do té doby především samostatný kancelářský software poskytovaný pro operační systémy Windows a macOS (dříve OS X). Poslední verzi tohoto kancelářského softwaru pro Windows představuje Office 2019 a pro macOS pak Office 2011. Office 365 podporují snadnou týmovou komunikaci, výměnu souborů, spolupráci na projektech a propojují samostatné softwarové nástroje s online službami.\n\nMicrosoft oznámil dostupnost Office 365 dne 28. června 2011. Produkt byl z počátku dostupný ve 40 zemích, do té doby jej ve fázi beta testovalo přes 200 000 organizací. Office 365 byla v této verzi kombinací produktů Microsoft Office, SharePoint Online, Exchange Online a Lync Online. Spotřebitelé běžně používali Microsoft Office, zatímco zbytek zmíněných produktů byl používán pouze ve firmách. Microsoft vstupem na trh s Office 365 reagoval na popularitu cloudových řešení. V této oblasti se do té doby dařilo etablovat např. firmě Google se svými Google Apps. Cloudové řešení spočívalo v tom, že zájemce o produkt se nestaral o provoz vlastních serverů. Provoz zajistil provozovatel služby – v případě Office 365 to byl Microsoft. Do té doby podniky, které se zajímaly např. o Exchange, musely tuto technologii nasazovat a spravovat na vlastních serverech. Model předplatného rovněž odboural nutnost zakupovat licence nových produktů v případě, že by firma chtěla přejít na nejnovější verzi. Předplatné zaručilo, že měl podnik vždy k dispozici poslední dostupnou verzi softwaru.\n\nEdice určená pro menší podniky do 25 zaměstnanců se nazývala Small business. Licenční podmínky určily, že se bude platit za každého zaměstnance 6 USD. Edice pro větší podniky navíc nabídla širší možnosti konfigurace a kancelářský balík Office 2010 Professional Plus pro každého uživatele, přičemž cenové rozpětí se pohybovalo mezi 2–27 USD na uživatele podle toho, které funkce si podnik zvolil. Konkurenční Google Apps stály 4–5 USD. Produkty od uvedených dvou technologických gigantů však kvůli rozdílným možnostem nebylo možné přímo srovnávat. Např. analytik Matt Cain z firmy Gartner nebyl přesvědčený o tom, že Office 365 nutně konkurují Google Apps, naopak podle něj Microsoft uvedením cloudového řešení především potvrdil, že strategie Googlu byla správná a uvedení Office 365 spíše zvedne zájem o Google Apps.\n\nDalším důležitým milníkem se stalo uvedení Office 365 pro spotřebitele, které bylo spojeno s uvedení nové řady kancelářského softwaru Office 2013 pro osobní počítače s Windows. K uvedení došlo 29. ledna 2013, přičemž služba byla v době uvedení prodávána ve 162 zemích. Navzdory stejnému marketingovému označení se ve srovnání s Office 365 pro podniky jednalo o výrazně odlišný produkt. Bylo zohledněno zaměření na domácí uživatele, kteří proto neobdrželi podnikové produkty jako Exchange a další. Edici pro domácnosti Microsoft postavil primárně na kancelářském balíku Office pro osobní počítače, dále na cloudovém úložišti SkyDrive (dnes se nazývá OneDrive), kde každý uživatel k bezplatnému 7GB plánu dostal navíc 20 GB. Podobně každý uživatel dostal k vyčerpání na každý měsíc 60 minut telefonování skrze Skype.\n\nSpotřebitelská edice byla pojmenována jako Office 365 Home Premium a zájemci za ni zaplatili 99 USD ročně. Oproti dřívějším přísným licenčním podmínkám bylo předplatné bráno jako výrazné uvolnění poměrů. Služba umožnila instalaci balíku Office až na pět počítačů v domácnosti, přičemž nedošlo k trvalému svázání softwaru s hardwarem. Bylo proto možné Office odebrat z jednoho počítače a provést instalaci např. na nově zakoupený stroj, jenž vystřídal stávající počítač. Předplatné bylo dále možné netrvale svázat s až pěti uživatelskými účty Microsoft, přičemž každý připojený uživatel automaticky získal přístup ke službám poskytovaným v rámci předplatného, což znamenalo především navýšení kapacity v cloudovém úložišti. Předplatné dále odbouralo nutnost zakupovat nové licence v případě vydání nových verzí klientského softwaru, uživatelé díky tomuto modelu měli k dispozici vždy aktuální software.\n\nVedle volných licenčních podmínek bylo uvedení Office 365 Home Premium překvapivé v tom, že uživatelé získali nástroje ze sady Office, které se v běžných edicích Office pro domácnosti nevyskytovaly – šlo např. o Outlook. Nebylo ani nutné pořizovat si instalační DVD, Microsoft v rámci předplatného nabídl webovou administraci, kde uživatelům umožnil stáhnout si požadovanou verzi balíku Office. Předplatné nabídlo cenově zajímavější produkt, než jakým byla samostatná licence na klientský software Office, nikoli však pro každého. Obecně platilo, že bylo velice výhodné, pokud produkt domácnost využívala co možná nejvíce, naproti tomu např. pro jednotlivce s jedním počítačem naopak Office 365 Home Premium představovala zbytečně drahý produkt.\n"}
{"id": "1106605", "url": "https://cs.wikipedia.org/wiki?curid=1106605", "title": "83 (rozcestník)", "text": "83 (rozcestník)\n\n83 může být:\n\n"}
{"id": "1106607", "url": "https://cs.wikipedia.org/wiki?curid=1106607", "title": "Zahradní město (rozcestník)", "text": "Zahradní město (rozcestník)\n\nZahradní město nebo Zahradní Město může být: \n\nZahradní Města v Praze, Lounech a Brandýse nad Labem jsou charakteristická názvy ulic podle květin, případně též dřevin. Pravopis velkého počátečního písmena druhého slova ve všech případech konkrétních ulic či čtvrtí v praxi kolísá. \n"}
{"id": "1106616", "url": "https://cs.wikipedia.org/wiki?curid=1106616", "title": "Libel (právo)", "text": "Libel (právo)\n\nLibel (urážka na cti) je institutem anglosaského práva, tzv. common law. Libel je hanobení psanými či tištěnými slovy, obrázky, nebo v jakékoli jiné formě než mluveným slovem nebo gesty. Libel je dále trestný čin publikování takového hanobení. V užší smyslu je libel formální písemné prohlášení obsahující vyjádření žalobce nebo důvody udělení poplatku.\n\nZvláštními druhy libelu jsou \"seditious libel\" (pobuřující urážka na cti), který je ale zastaralým právním institutem, uplatňuje se už pouze v kanadském trestním právu, dále \"blasphemous libel\", který trestal rouhání, a \"defamation libel\", urážka na cti veřejně činné osoby. V roce 2010 byly ve Spojeném království zrušeny.\n\nPřed rokem 1685 platil tzv. Licensing Act. Ze znění tohoto zákona vyplývalo, že musely být všechny tiskoviny před tím, než byly publikovány, předběžně schváleny v daném znění, jinak nakladatel nezískal licenci k publikování. Toto omezení se týkalo dokonce i výtisků Bible. V roce 1695 nebyl tento zákon tzv. obnoven, což znamená, že nadále již nebyl účinný.\n\nPo roce 1695 se již neuplatňuje institut předchozího schválení, ale nově se zavádí tzv. trest po publikaci. Trest po publikaci znamená, že dílo nepodléhalo předběžné kontrole, avšak nakladatel byl plně odpovědný za obsah publikovaného díla a pokud byl obsah díla nevhodný, musel počítat se sankcí.\n\nTehdejší právo rozlišovalo tzv. libel (urážku na cti) a seditious libel (pobuřující urážku na cti).\n\n\n\nNe všechna kritika vládních úředníků a institucí mohla být postihována jako seditious libel (pobuřující urážka na cti).\n\nBez postihu bylo možno\n\nPlatilo ale, že dokumenty zmíněné v předchozích třech bodech musely být psány jazykem uctivým vůči dané osobě nebo instituci.\n\nSoudní proces ve věci seditious libelu (pobuřující urážky na cti) zvýhodňoval vládu oproti protistraně. V průběhu procesu platila zásada, že pravda není vždy obhajoba. Soudní porota mohla o vině či nevině rozhodnout jedině pokud bylo prokázáno, že obžalovaný publikoval daný materiál. Předmětem zkoumání tedy nebyly soukromé spisky a názory poddaných. Úkolem soudce bylo rozhodnout, zda daný materiál mohl podněcovat k pohrdání či nenávisti k dané osobě či instituci, či zda ji mohl učinit terčem posměchu nebo uvést v opovržení.\n\nObvyklým trestem byla pokuta, dále krátké uvěznění či veřejné bičování, náhrada škody, veřejná omluva.\n\nZa významné soudní procesy, které se týkaly libelu, se považují Jagger Trial, Avery Trial, The Trial of John Peter Zenger.\n"}
{"id": "1106621", "url": "https://cs.wikipedia.org/wiki?curid=1106621", "title": "Světová organizace skautského hnutí", "text": "Světová organizace skautského hnutí\n\nSvětová organizace skautského hnutí (angl. \"World organization of the Scout Movement\", WOSM) je celosvětová nezávislá a nezisková organizace, která vznikla v roce 1920 s cílem pomáhat svým členským skautským organizacím vychovávat mladé lidi na celém světě bez ohledu na jejich rasu, víru, kterou vyznávají, barvu pleti a sociální podmínky. Jejím zakladatelem se stal vojenský generál Lord Robert Baden-Powell.\n\nWOSM podporuje jednotu mezi lidmi, porozumění účelů a principu skautingu a snaží se usnadnit jeho šíření a rozvoj po celém světě. Pořádá konference a jiné mimoškolní akce s cílem naplnit poslání skautů a skautek „Dělat svět lepším.“ Tato organizace se stala prestižní a politicky uznávanou po celém světě. Spolupracuje na projektech OSN a usiluje o uznání přínosu mimoškolní výchovy.\n\nWOSM byla nejdříve považována pouze za chlapeckou organizaci, dívky mají svou vlastní organizaci s názvem WAGGGS. V současné době jsou členy WOSM také dívky.\n\n\nHlavním orgánem celé organizace je Světová skautská konference, která se skládá ze zástupců všech členských organizací. Schází se každé tři roky. Světový skautský výbor se skládá z 12 členů, kteří jsou voleni světovou konferencí a jednají jejím jménem. Skautský výbor zastupuje zájmy celého hnutí jako celku nikoli zájmy své země. Předsedové regionálních výborů působí jako poradní orgány Světového výboru a účastní se s nimi všech zasedání.\n\nZaměstnanci organizace pracují v kancelářích po celém světě. Každá z kanceláří se nachází na území každého z šesti regionů. Světová skautská kancelář (World Scout Bureau Central Office) sídlí v Kuala Lumpur a generálním tajemníkem světové organizace skautského hnutí je od března 2017 Ahmad Alhendawi z Jordánska.\n\nSvětová skautská konference je řídícím orgánem WOSM a koná se každé tři roky. Konferenci předchází světové skautské fórum mládeže.\nČlenskou základnu organizace tvoří celkem 169 zemí světa a více než 40 miliónů skautů a skautek. Tyto země jsou rozděleny do šesti různých regionů. Skauting neexistuje pouze v pěti zemích světa, a to Andoře, Severní Koreji, Kubě, Laosu a Myanmaru.\n\n"}
{"id": "1106622", "url": "https://cs.wikipedia.org/wiki?curid=1106622", "title": "Matěj Helešic", "text": "Matěj Helešic\n\nMatěj Helešic (* 12. listopadu 1996) je český fotbalový obránce a mládežnický reprezentant. V současnosti je hráčem klubu FC Baník Ostrava.\n\nMatěj Helešic je odchovancem Baníku Ostrava. V 1. české lize debutoval 18. 4. 2015 proti 1. FC Slovácko (prohra 0:2). Podzimní část sezony 2017/18 hostoval v Dynamu České Budějovice.\n\nNastupoval za českou reprezentaci do 18 let. V roce 2015 se stal členem české reprezentace U19. 5. září 2015 debutoval v české reprezentaci do 20 let v zápase proti Anglii (porážka 0:5).\n\n"}
{"id": "1106623", "url": "https://cs.wikipedia.org/wiki?curid=1106623", "title": "Baranavický rajón", "text": "Baranavický rajón\n\nBaranavický rajón (bělorusky \"Баранавіцкі раён\", ukrajinsky \"Барановицький район\", rusky \"Барановичский район\") je územně-správní jednotkou na severu Brestské oblasti v Bělorusku. Administrativním centrem rajónu je město Baranavičy (bělorusky \"Баранавічы\", rusky \"Барановичи\").\n\nRajón se dělí na městské sídlo Haradzišča, 243 sídel, 14 vesnických rad (selsovětů): Vjalikalucký, Volnaŭský, Haradziščanský, Žamčužněnský, Krošynský, Ljasňanský, Malachavěcký, Milavidský, Moŭčadský, Navamyšský, Padhornaŭský, Palanečkaŭský, Palonkaŭský, Pačapaŭský a Stalovický. V 26. června 2013 bylo zrušeno 8 selsovětů: Hirmantaŭský, Karčoŭský, Kaŭpěnický, Mjadzrněvický, Palaněčkaŭský, Pětkavický, Cješaŭljanský a Ucjoský selsovět.\n\nRajón byl založen 15. ledna 1940 pod názvem Navamyský rajón, v roce 1957 byl přejmenován a nese své současné jméno. Na konci roku 1962 byl rajón rozšířen o území bývalého Haradziščanského rajónu.\n\nRajón se nachází v severní části Brestské oblasti, na jihu hraničí s Ivacevickým rajónem a na jihovýchodě s Ljachavickým rajónem v Brestské oblasti, na východě s Ňasvižským rajónem v Minské oblasti, na severu s Karelickým rajónem a Navahradzkým rajónem, na severozápadě s Dzjatlaŭským rajónem a na západě s Slonimským rajónem v Hrodenské oblasti.\n\nPovrch rajónu je kopcovitý a rovinatý, dominuje výška 180 až 240 metrů nad mořem. Velká část rajónu se nachází na území Baranavické roviny, jeho severní část leží na svazích Navahrudské vysočiny. Nejvyšším bodem rajónu je kopec s výškou 267 m nedaleko obce Zjaljonaja.\n\nNejvětšími řekami jsou Ščara s přítoky Myšanka, Lachazva, Isa, na severu řeka Servač a na severozápadě Moŭčadz. Na území rajónu leží nádrž Hać a jezera Kaldyčeŭskaje a Damašeŭskaje. Lesy pokrývají 33 % jeho území, bažiny zabírají 18,7 tisíc ha. Na území rajónu se částečně nachází Baranavická biologická rezervace a chráněná přírodní památka Karčoŭské duby.\n\nCelková výměra zemědělské půdy činí 117 000 ha, včetně 18 600 odvodněných hektarů. Mezi nejrozšířenější patří podzolové, bažinato-podzolové a bažinaté rašelinové půdy.\n\nRajón disponuje ložisky rašeliny, stavebního písku, jílu, písku a štěrku.\n\nPočet obyvatel — 1990: 55 400, 1995: 52 800, 2003: 47 800. Národnostní složení obyvatelstva bylo v roce 1999 následující: Bělorusové — 83,1 %, Poláci — 9,0 %, Rusové — 6,0 % a ostatní — 1,9 %.\n\nPrůměrná teplota v lednu je -6,1 °C, v červenci 18 °C. Roční úhrn srážek činí 630 mm. Vegetační doba trvá 193 dnů.\n\nHlavním oborem zemědělství je chov dobytka pro maso a mléko (skot, prasata, ovce), chov drůbeže a pěstování brambor, cukrové řepy, obilovin, lnu, zeleniny. Průmysl rajónu zastupují podniky pro výrobu paliv (briket), dřevozpracující průmysl (řezivo) a potravinářský průmysl.\n\nK nejvýznamnějším podnikům v rajónu patří farma «Ўсходняе» (obec Sjeŭruki), bělorusko-ruský závod na výrobu nábytku «Дыпрыз» (obec Uznohі), Баранавіцкая птушкафабрыка (obec Rusіno), drůbeží farma «Дружба» (obec Žamčužny), státní kombinát «Мір» (sídlo Mir) a rašeliništní společnost «Каўпеніца» (sídlo Kastryčnicki).\n\nRajónem prochází železniční trať Moskva — Minsk — Brest, Vilnius — Luniněc, Mahiljoŭ — Vaŭkavysk — Asipovičy a silniční spojení Moskva — Brest, Kobryn — Ivacevičy — Stoŭbcy, Baranavičy — Slonim — Hrodna, Baranavičy — Palonka — Slonim, z Baranavičy na Navahrudak, Ljachavičy, Ňasviž.\n\n\n\n\n\n\n\n\n\n\n\n\n\n\n\n"}
{"id": "1106624", "url": "https://cs.wikipedia.org/wiki?curid=1106624", "title": "Kodaline", "text": "Kodaline\n\nKodaline je irská Indie folk, indie rock, indie pop, alternative rock hudební skupina. V letech 2005 až 2011 byla známá pod názvem 21 Demands, od roku 2011 vystupuje pod svým stávajícím názvem. K roku 2015 vydala dvě studiová alba, a to \"In a Perfect World\" (2013) a \"Coming Up for Air\" (2015). Nejnovější album skupina vydala pod názvem \"Politics of Living\"(2018). V roce 2013 skupina získala ocenění European Border Breakers Award, udílené začínajícím hudebníkům, v kategorii Public Choice Award.\n\n\n\n"}
{"id": "1106629", "url": "https://cs.wikipedia.org/wiki?curid=1106629", "title": "Mautern an der Donau", "text": "Mautern an der Donau\n\nMautern an der Donau (zastarale česky \"Mutárny\") je historické městečko ležící v nadmořské výšce 201 m, ve spolkové zemi Dolní Rakousko, v politickém okresu Kremže-venkov (Krems-Land). Žije zde obyvatel.\n\nMěstečko tvoří čtyři místní části: Baumgarten (162), Hundsheim (236), Mautern an der Donau (2816), Mauternbach (251).\n\nV závorkách uveden počet obyvatel v částech.\n\nV době římské již v 1.století n.l. za vlády císaře Domitiana bylo nejdůležitějším sídlem středního Podunají na obchodní stezce se železem a solí, leželo na severní hranici s Germány. Římané zde tehdy měly dřevěný tábor, kolem roku 300 přestavěný na kamenný, ve kterém sídlila první legie \"Legio I. Noricum\", sídlo nazývali \"Favianis\" nebo \"Favianae\". Hrad Favianis chránil důležitý přechod přes řeku (brod) při okraji kraje Wachau. Rozsáhlé kamenné římské sídlo se zbytky hradeb a původními vinnými sklepy je dodnes ukryto v základech několika měšťanských domů. Po rozpadu Říše římské dobyli toto území Avaři, ve druhé polovině 5.století se Favianis stalo enklávou křesťanů, v níž misionář svatý Severin z Norika (410-480) založil klášter, ve kterém 8. ledna roku 482 zemřel. Do jeho kláštera vstoupil mnich Eugippius (465–533), opat a církevní spisovatel, který napsal první Severinův životopis \"Vita Sancti Severini\". Obsahuje cenné věcné informace o soužití křesťanů s pohany a o životě při panovnickém sídle. Severinovo působení připomíná současná socha na křižovatce cest mezi Furthem a Mautern.\n\nOsídlení východogermánským kmenem Rugiů v Mautern je doloženo například k roku 467, za vlády krále Flaccithea, roku 487 zvítězil král Odoaker s kmenem Skirů. Následně vládu získal zpět císař Karel Veliký roku 803, a připojil je k území východního Bavorska. Mautern bylo tehdy nejvýchodnější tržní osadou jeho říše. Roku 1137 biskup Reginmar zn Pasova uzavřel smlouvu o stavbě Svatoštěpánského chrámu.\nRoku 893 sídlo přešlo pod správu kláštera v Kremsmünsteru a dnešní chrám/dvůr sv. Mikuláše dostal patrocinium sv. Agapita.\n\nV letech 1276-79 král Rudolf I. Habsburský udělil osadě městské právo, svobody, právo městského opevnění a právo vlastního soudu.\nPočátkem 14. století se zmiňuje kostel sv. Jana Křtitele v Hundsheimu jako poutní. Roku 1463 byl zbudován mezi Mautern a Steinem první dřevěný most přes řeku Dunaj.\nRoku 1467 město získalo znak privilegiem císaře Fridricha III.\nRoku 1734 kupuje dosavadní panství pasovských biskupů hrabě Bedřich Karel von Schönborn, biskup würzburský a mohučský.\nRoku 1938 bylo město připojeno ke správě národních socialistů v Kremžo. 17. dubna 1945 město vybombardovali sovětské bomabrdéry, zahynulo 30 civilistů.\n\n\n\n\n"}
{"id": "1106632", "url": "https://cs.wikipedia.org/wiki?curid=1106632", "title": "Aleš Matějů", "text": "Aleš Matějů\n\nAleš Matějů (* 3. června 1996 v Příbrami) je český fotbalový obránce a mládežnický reprezentant, od léta 2017 je hráčem klubu Brighton & Hove Albion. Jeho fotbalovým vzorem je Cristiano Ronaldo. Mimo Česko působil na klubové úrovni v Nizozemsku, od léta 2017 je v Anglii.\n\nAleš Matějů je odchovancem 1. FK Příbram. Do klubu přišel ze Sokolu Rosovice. Jako dorostenec hostoval v nizozemském klubu PSV Eindhoven.\n\nV 1. české lize debutoval v dresu Příbrami 30. 8. 2014 v 6. kole proti 1. FC Slovácko (prohra 1:4), v 84. minutě vystřídal Martina Zemana. Svůj první ligový gól za klub vsítil ve 28. kole na půdě FK Teplice, když ve 45. minutě otevřel skóre zápasu. Utkání nakonec skončilo nerozhodně 1:1. Celkem za klub během jednoho ročníku odehrál 15 ligových střetnutí.\n\nPo sezóně 2014/15 ho společně se spoluhráčem Janem Suchanem koupil klub FC Viktoria Plzeň, hráč podepsal smlouvu do léta 2019.\n\nDebutoval v ligovém utkání 1. srpna 2015 proti FK Dukla Praha (prohra 0:1), odehrál celé utkání. S Viktorkou se představil v základní skupině Evropské ligy UEFA, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na 3. místě a do jarní vyřazovací části nepostoupili. Za Plzeň v základní skupině Evropské ligy odehrál dvě utkání, nastoupil v odvetě proti Dinamu Minsk a Villarrealu.\n\nOd 13. kola nastupoval v ligových utkáních pravidelně v základní sestavě Plzně na postu pravého obránce. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. Ve 4. předkolo LM museli Západočeši proti bulharskému PFK Ludogorec Razgrad dohánět v odvetě na domácí půdě dvougólové manko. Matějů vstřelil v 64. minutě gól, který však v konečném důsledku na postup do základní skupině LM nestačil (zápas skončil 2:2). Plzeń se tak musela spokojit s účastí ve skupinové fázi Evropské ligy UEFA, kde byl klub nalosován do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole odehrál Matějů za Viktorku celý zápas a Plzeň remizovala 15. 9. 2016 na domácí půdě s AS Řím 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Matějů nastoupil na celé střetnutí, které skončilo bezbrankovou remízou. Ve 3. kole proti Giurgiu (prohra 1:2) zůstal pouze na lavičce náhradníků. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016 (Matějů v tomto zápase nebyl ani na lavičce náhradníků), kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nNa začátku srpna 2017 přestoupil z Viktorie Plzeň do klubu Brighton & Hove Albion, nováčka anglické Premier League. Podepsal tříletý kontrakt a v klubu se setkal s krajanem Jiřím Skalákem. Stal se osmou letní posilou týmu, v médiích se uváděla přestupní částka 70 milionů Kč.\n\nV sezoně 2018/2019 byl zapůjčen do italského klubu Brescia Calcio, který postoupil do Série A. Matějů nastoupil do 22 zápasů a odehrál 1602 minut. V červenci 2019 do klubu přestoupil. Během působení v italském klubu si připsal i jeden skandál, když v listopadu 2018 boural pod vlivem alkoholu.\n\nNastupoval za české mládežnické reprezentace od kategorie U16.\n\n\n"}
{"id": "1106633", "url": "https://cs.wikipedia.org/wiki?curid=1106633", "title": "Karpatský národní přírodní park", "text": "Karpatský národní přírodní park\n\nKarpatský národní přírodní park (ukrajinsky: \"Карпатський національний природний парк\") je chráněné území v Ivanofrankivské oblasti na západní Ukrajině. Národní park byl založen 3. června 1980 k ochraně krajiny Karpat. Vedení parku sídlí ve městě Jaremče. Území představuje první národní park vyhlášený na Ukrajině a jeden z největších ve státě.\n\nPark se rozkládá mezi Nadvirňanským rajónem a Vrchovinským rajónem na jihovýchodě Ivanofrankivské oblasti. Hraničí se Zakarpatskou oblastí. Jeho rozloha je 515,7 km. Ekonomická činnost je zakázána v části o velikosti 383,4 km.\n\nChráněné území se nachází v nejvyšší úrovni Ukrajinských Karpat na východních svazích povodí řek Prut a Černý Čeremoš. První z nich v parku pramení. Na jeho hranicích pak ční nejvyšší ukrajinská hora Hoverla o výšce 2 061 m n. m. Nejnižší místo naopak leží přibližně 500 m n. m.\n\nV roce 1921 nejvyšší část Ukrajinských Karpat o rozloze 4,47 km byla prohlášena přírodní rezervací. Roku 1968 došlo k jejímu začlenění do nově vzniklé Karpatské státní rezervace. Samostatný Karpatský národní přírodní park byl vyhlášen v roce 1980 dekretem Rady ministrů Ukrajinské sovětské socialistické republiky, a zahrnoval přibližně polovinu plochy, která do té doby patřila ke Karpatské státní rezervaci. Od roku 1992 náleží do projektu Člověk a příroda. Park je nezávislou jednotkou, podléhající řízení Ministerstva ekologie a přírodních zdrojů Ukrajiny.\n\nKrajinu parku tvoří vysokohorské louky a lesy. Mezi tři nejhojněji zastoupené stromy patří bříza bělokorá, buk lesní a smrk. Z divoké fauny se v něm vyskytují také vlk, medvěd hnědý, rys ostrovid a zubr evropský. Na jeho území také leží kaskádový vodopád Huk, nejvyšší volně padající vodopád v Ukrajinských Karpatech o výšce 84 metrů, stejně jako dvě jezera ledovcového původu.\n\nOblast národního parku historicky obývalo huculské etnikum, které v ní zanechalo architektonické stopy včetně dřevěných staveb. Park je využíván také pro turistiku. K roku 2012 zde existovalo 48 hlavních turistických tras.\n"}
{"id": "1106635", "url": "https://cs.wikipedia.org/wiki?curid=1106635", "title": "Douglas Silva Bacelar", "text": "Douglas Silva Bacelar\n\nDouglas Silva Bacelar známý zkráceně jako Douglas (* 4. dubna 1990, São Paulo, Brazílie) je brazilský fotbalový obránce, který v současné době hraje za klub Dněpr Dněpropetrovsk v nejvyšší ukrajinské soutěži Premier Liha. Hraje na postu stopera (středního obránce).\n\nS Dněprem se dostal do finále Evropské ligy 2014/15 proti španělskému týmu Sevilla FC, v němž jeho klub podlehl soupeři 2:3.\n\n"}
{"id": "1106642", "url": "https://cs.wikipedia.org/wiki?curid=1106642", "title": "Alexis Knapp", "text": "Alexis Knapp\n\nAlexis Merizalde Knapp (* 31. července 1989, Avonmore, Pensylvánie, Spojené státy americké) je americká herečka a zpěvačka. Nejvíce se proslavila rolí Stacie Conrad v hudebních filmech \"Ladíme!\" (2012) a \"Ladíme 2\" (2015).\n\nNarodila se v Avonmore v Pensylvánii, je dcerou Marjorie a Bradforda Elwood Knappa. Má dva bratry.\n\nV 18 letech se přestěhovala do New Yorku, kde v roce 2008 moderovala populární internetový seriál \"Project Lore,\" show o videohře World of Warcraft a také pracovala jako modelka, než se naplno položila do herectví. Objevila se ve filmech \"Percy Jackson a Olympané\" a \"Trable v ráji\". V roce 2012 získala roli Stacie Conrad, sexy bláznivé Bardenské Belly, ve filmu \"Ladíme!\". Znovu si roli zopakovala v sequelu \"Ladíme 2\" v roce 2015.\n\nKrátce se objevila v seriálu stanice ABC \"Super Fun Night\", po boku Rebel Wilson. Roli Tori si zahrála v seriálu \"Suterén\", po boku Skylara Astina.\n\nV létě 2010 chodila s hercem Ryanem Phillippem, pár se rozešel v září toho roku. Krátce po rozchodu zjistila, že je těhotná a porodila dceru Kailani Merizalde Phillippe-Knapp v červenci 2011.\n"}
{"id": "1106648", "url": "https://cs.wikipedia.org/wiki?curid=1106648", "title": "Invia", "text": "Invia\n\nInvia.cz, a.s. je cestovní agentura. Specializuje se na prodej dovolených na internetu. Pod současným názvem působí od roku 2004.\n\nAgentura je největším internetovým prodejcem dovolených v České republice. Založena byla v roce 2002, do roku 2004 nesla název MojeDovolená.cz. Prodává zájezdy více než 300 cestovních kanceláří působících na českém a slovenském trhu. V roce 2014 prodala 260 tisíc zájezdů.\n\nCestovní agentura Invia poskytuje celistvou nabídku služeb z oblasti cestovního ruchu v České republice a v zahraničí. Prodává pobyty u moře, v horách, v lázních, plavby, ubytování, sestavuje recenze hotelů, zajišťuje cestovní pojištění, vyřízení víz, právní pomoc, prodej vstupenek na kulturní a sportovní události, rezervaci vozu v autopůjčovně. Kromě turistů a cestovatelů se společnost zaměřuje i na provozovatele webových stránek, kterým nabízí affiliate (partnerský) program, a na majitele cestovních agentur.\n\n\nZa dobu svého působení na českém trhu získala Invia.cz několik ocenění.\nV žebříčku Technology Fast 50 CE společnosti Deloitte CE, který hodnotí růst obratu za poslední tři roky, obsadila Invia.cz, a.s. v roce 2006 3. místo v rámci střední Evropy v kategorii Rising Stars s výsledkem 828 % a stala se tak nejvýše umístěnou českou firmou v této kategorii. V roce 2008 skončila 8. v pořadí s výsledkem 2001 % a v roce 2009 dosáhla na 18. místo, když její růst představoval 686 %. \nV roce 2008 se Invia.cz, a.s. stala absolutním vítězem v oborovém žebříčku WebTop100 v kategorii Obchod a služby. Soutěž porovnává webové prezentace firem působících v České republice.\nTTG Travel Awards je soutěž pořádaná novinami Travel Trade Gazzete. Uděluje ceny za kvalitu v cestovním ruchu. Invia.cz, a.s. v roce 2013 získala 1. místo v kategorii Nejlepší on-line prodejce a 3. místo v kategorii Nejlepší prodejce letenek. V roce 2014 se umístila na 1. příčce v kategorii Nejlepší on-line prodejce. \nCelonárodní soutěž Českých 100 nejlepších oceňuje firmy, podniky a společnosti registrované v České republice za jejich ekonomické aktivity. V oborové kategorii Cestovní ruch a hotelnictví se za rok 2014 umístila také Invia.cz, a.s.\n\n"}
{"id": "1106653", "url": "https://cs.wikipedia.org/wiki?curid=1106653", "title": "Otakar Haering", "text": "Otakar Haering\n\nOtakar Haering (26. listopad 1892, Praha–Vysočany – 15. října 1951, Praha) byl český spisovatel řady společenských románů, především pro ženy a dívky, a také autor knížek pro děti. Otakar Haering vytvořil postavu Marbulínka, což byl malý nezbedný čertík. Kromě toho psal básně, jako učitel se také zajímal o sportovní zájmy dětí. Byl známý i jako překladatel z francouzštiny.\n\nOtakar Haering se narodil 26. listopadu 1892 v Praze–Vysočanech v rodině Maxmiliána Haeringa a Františky Haeringové (rozené Boudníkové) jako nejmladší ze tří dětí. Otakarův otec Maxmilián se narodil na Křivoklátsku v rodině mistra ovčáka na dvoře Karlov v blízkosti Roztok. Maxmilián byl poté zaměstnán jako kreslič v kladenských hutích. Oženil se s Aloisií Pracnou, měli spolu tři děti, které však všechny zemřely buď při porodu, nebo hned v prvních letech života. Nedlouho po porodu posledního dítěte pak zemřela i matka Aloisie. Vdovec Maxmilián se oženil s Františkou Boudníkovou, přestěhoval se do Prahy a přijal zaměstnání v 1. Českomoravské továrně na stroje ve Vysočanech.\n\nRodina, v níž se narodil a byl vychováván Otakar Haering, patřila mezi vzdělané pražské vrstvy. Např. jeho strýc František Adolf Hering byl ředitelem a prokuristou Ringhofferových závodů na Smíchově. I Otakarův otec Maxmilián měl ve vysočanské Českomoravské továrně na stroje dobré postavení. Otakarův starší bratr Julius Haering byl vrchním technickým radou Elektrických podniků hl. m. Prahy. Rodina měla aktivní vztah k dobročinným organizacím. Otec Maxmilián byl např. ředitelem chudinského ústavu v Bubenči, bratr Julius byl místopředsedou ústředí známého spolku Komenský.\n\nOtakar Haering vystudoval C.K. Český ústav ku vzdělávání učitelů v Praze, který ukončil s vyznamenáním 9. 7. 1912. Měl oprávnění působit jako učitel na veřejných obecných školách s českým vyučovacím jazykem. Nejprve působil od 13. 10. 1912 do 31. 8. 1914 jako pomocný učitel v obecných školách na okrese Brandýs n. L. (Skorkov, Šestajovice, Sluhy). Od 1. 9. 1914 pak působil na pražských obecných školách.\n\nDne 8. listopadu 1919 se v Praze oženil s Boženou Archmannovou (1901–1953).\n\nPracoval jako učitel v chlapecké obecné škole v Biskupské ulici v Praze 2, ve škole U Trojice, ve 2. obecné dívčí škole v Dejvicích, a posléze i jako ředitel v 1. obecné chlapecké škole v Dejvicích, nám. Svobody. Jeho posledním zaměstnáním byla v roce 1949 7. základní škola v Holešovicích, kde působil jako ředitel. Během krátké doby však byl z politických důvodů suspendován a až do svého odchodu do důchodu v září 1950 zde pracoval jako učitel se sníženým úvazkem ze zdravotních důvodů. Od svého mládí bydlel v pražské Bubenči v blízkosti Letné a Stromovky.\n\nOtakar Haering těžce nesl změny, které přinesl únor 1948. Byl obviněn pro zločin přípravy úkladů z důvodu nepřátelství k lidově demokratickému zřízení dle par. 2, odst. 1. zákona č. 50/25 Sb. Dne 10. 12. 1949 byl odsouzen k nepodmíněnému trestu dvou let těžkého žaláře, peněžité pokutě, propadnutí třetiny majetku a ztrátě čestných práv na dobu 5 let. Avšak v roce 1964 Prezidium Nejvyššího soudu zjistilo, že došlo k chybnému postupu soudních orgánů, a původní rozsudek, vč. vynesených trestů, zrušil. Otakar Haering byl poté posmrtně rehabilitován.\n\nOtakar Haering zemřel 15. 10. 1951 v Praze.\n\nJeho spisovatelská činnost je ponejvíce svázána s nakladatelstvím Zmatlík a Palička, které sídlilo v blízkosti pražské Letné. Otakar Haering se stal od roku 1931, kdy mu v tomto nakladatelství začaly vycházet první romány, členem skupiny kmenových autorů, a odpovídal za vydávání titulů tzv. „odpočinkové“ literatury. Během svého působení u nakladatele Zmatlíka, tedy mezi léty 1931 až 1948, zde jako autor vydal 75 titulů. Jenom v samotném roce 1931 to bylo 12 titulů a v roce 1932 10 titulů. V dalších letech se „tempo“ jeho autorské práce poněkud zvolnilo. Po skončení druhé světové války pak vydal ještě tři tituly, ale rokem 1948 víceméně skončila jeho autorská dráha. Je to vcelku pochopitelné, protože jednak po únoru 1948 přestalo fungovat Zmatlíkovo nakladatelství, jednak proto, že tento styl literatury tehdy nebyl žádaný, protože neodpovídal představám tehdejší nové politické garnitury o tom, jak má vypadat literatura pro děti a mládež, ale hlavně proto, že sám byl v roce 1949 z politických důvodů obviněn a uvězněn.\n\nV nakladatelství se Otakar Haering podílel také na vydávání her pro loutková divadla, vydávání obrázkových knížek, případně leporel. Jako autor přispíval rovněž různými články do Malého čtenáře, který patřil ve své době mezi nejznámější české časopisy pro děti, který byl určený „české mládeži českoslovanské pro poučení i zábavu“. Při vydávání tohoto časopisu měli velký podíl pedagogové, což asi oslovilo i Otakara Haeringa.\n\nVe 30. letech začalo vydávat nakladatelství několik sérií, např. s názvy „Knihovna šťastných dívek“, „Levné svazky pro dívky“, „Chlapecká knihovna“, „Dobrodružné romány“ apod. Hlavní přispěvatelé byli většinou opět kmenoví autoři nakladatelství. Významnou část jeho autorské tvorby představovaly romány pro dívky a mladé ženy. Charakteristické jsou např. názvy: Alenčiny prázdniny v pensionátě, Anička a její teta, Bez lásky nelze žít, Co létem dozrálo, Do nového života, Hana, Hana bojuje o štěstí, Hanička a její družky, Heda, Heda na rozcestí, Hedin životní cíl, Helenčin sen, Helenka, Jarmilka má svátek.\n\nV jeho titulech určených pro nejmenší děti měly patrně největší komerční úspěch příběhy čertíka Marbulínka. Ten měl okolo sebe také svoji partu přátel (sestřička Lucinka, pejsek Fenek a další). Trochu nadneseně by se dalo tvrdit, že to byl jakýsi zárodek českého komiksu. Od roku 1931 tyto příběhy ilustroval reklamní malíř Fráňa Smatek (původním jménem František Smeták), který byl známý tím, že během své kariéry pracoval také na plakátech pro firmu Baťa. Zrození postavy Marbulínka bývá většinou připisováno Otakaru Haeringovi, ale na řadě příběhů se podíleli i další autoři z „dílny“ nakladatelství. Texty psal převážně Otakar Haering, ale později také Jan Zmatlík a Vladimír Watzke. Otakar Haering psal tyto texty ve veršované podobě, později se jeho pokračovatelé uplatnili i s prózou.\n\nHodnocení spisovatelské dráhy Otakara Haeringa je dost složité, protože při prvním pohledu do seznamu jím vydaných titulů je zřejmé, že jde o literaturu, která by se dnešním kritikům, ale ani čtenářům, nejspíš nelíbila a byla by označena za brakovou. I když ještě i v letech 1992 a dalších byly některé marbulínkovské tituly vydány v nakladatelství Carmen Jiřího Zmožka a v edici Večery pod lampou ve vydavatelství Ivo Železného.\n\n"}
{"id": "1106661", "url": "https://cs.wikipedia.org/wiki?curid=1106661", "title": "Huffman", "text": "Huffman\n\nHuffman je americké příjmení odvozené z německého příjmení Hoffmann a Hoffman, která se v angličtině zapisují též jako Hofman:\n\n"}
{"id": "1106662", "url": "https://cs.wikipedia.org/wiki?curid=1106662", "title": "Hamming", "text": "Hamming\n\nHamming může být:\n\n\ndalší významy:\n"}
{"id": "1106663", "url": "https://cs.wikipedia.org/wiki?curid=1106663", "title": "Recitace", "text": "Recitace\n\nRecitace je typ ústního přednášení či přednesu. Při přednesu uměleckém je hlavním cílem recitace výstižně a účinně tlumočit autorovy myšlenky, a to mluvenou formou.\n\nRecitace veršů je realizace básnického textu s individuálním tvůrčím podílem interpreta.\n\nRecitátor je člověk, který recituje, tedy provádí recitaci. Je vnímatelem, recituje pro sebe, nebo může být reprodukčním umělcem realizujícím text.\n\nVýkon recitátora lze hodnotit zejména v těchto oblastech:\n\nVelké množství lidí rádo poslouchá recitování, a to zejména veršů. Při recitaci vynikne modulování literárního textu, které je mnohdy správně dynamické a intonační, na rozdíl od případu, kdy si člověk čte libovolný text, včetně veršů, potichu či v duchu.\n\nRecitátor mluví k posluchačům. Proto by měly být splněny určité podmínky, aby se recitovaný text správně dostal od recitátora k posluchači. Jde především o podmínky prostoru, ve kterém k recitaci dochází. První podmínkou je slyšitelnost, tedy potřeba, aby recitátor zvolil vhodnou hlasitost. V mnoha případech to ovšem nezávisí jen na volbě důraznosti hlasu recitátora. Často vše velmi záleží na tom, jak je prostor, kde se recituje, ozvučený, jakou má velikost, zda dochází k lámání zvuku, jestli má recitátor mikrofon, a podobně. Druhou podmínkou je srozumitelnost. Do jisté míry souvisí se slyšitelností, jde s ní jak se říká ruku v ruce. Dá se říct, že obě podmínky lze splnit, pokud má recitátor dostatečně výkonný hlas, přesnou výslovnost a pokud má dobrý výhled na recitovaný text. Neopomenutelnou součástí je recitátorovo vystupování vzhledem k jeho vizuální stránce. Lepšího přednesu (výsledku působení přednesu) lze docílit tím, že recitátor bude působit v souladu s přednášejícím textem. Nejen oblečením, ale také tím, jakou bude při přednášení využívat mimiku a gestikulaci. Tyto faktory velmi ovlivňují dojem, který mají posluchači.\n\nZkuste si nahlas přednést, tedy odrecitovat, následující báseň. Jedná se o známé rozpočítadlo. Jeho dílčí části samy o sobě tvoří věty, které dávají smysl. Recitovat takovou báseň ovšem není tak jednoduché. Je nutné do toho dát \"kus sebe\", udělat recitaci co nejvíce zajímavou.\n\nInterpretace ochuzuje text o nerealizované potenciální možnosti. Zároveň ale recitátor obohacuje dílo o to, co mu přinese jeho přednes. Tyto dvě složky jsou při recitaci v rovnováze. Na prvním místě je ale recitovaný text. Tvůrčí přínos recitátora je ale také důležitý. Pokud by recitátor ztrácel při přednesu svou osobitost, ochuzoval by recitaci o důležitou složku, kterou je jeho vyjádření jakožto prostředníka mezi textem, tedy autorem textu, a mezi publikem, kterému text přednáší, recituje. Velmi nevhodné by ovšem bylo, kdyby recitátor text spíše kazil, nerespektoval předlohu recitace a snižoval tak značně úroveň díla. Předpokladem úspěšné recitace je tedy splnění posluchačovy představy, očekávání. Těmi je to, že je recitátor umělcem, který má za úkol tlumočit básníkovo dílo.\n\nOtázkou správné recitaci zůstává, jak by měl nebo jak musí recitátor respektovat autora a jeho dílo. Nejde to zcela jednoznačně zodpovědět, ale je pochopitelně více žádoucí, pokud recitátor respektuje autora, ale přednes si upraví podle svých možností a požadavků. Pokud by do recitace nedal nic ze sebe, byla by recitace pouhým čtením bez emocí, zdůraznění důležitých částí. A takový přednes bychom ani nemohli nazvat recitací.\n\nPři nejrůznějších příležitostech se konají soutěže v recitování. Jde většinou o soutěže, které jsou pořádány na základních školách nebo v rámci dětských zájmových kroužků. První recitátorská soutěž se uskutečnila roku 1956. Pořádalo ji bývalé ministerstvo kultury. Cílem této soutěže bylo povznést recitační umění. Díky tomu se měla rozvinout působivost literárních děl na širokou veřejnost. Důvodem a vzorem vzniku této soutěže bylo nejspíše to, že v Moskvě (tedy v SSSR) byl v té době velmi dobrý stav recitačního umění. Soutěže se zúčastnilo 145 lidí z republiky. Většinou se jednalo o profesionální herce, u kterých se dalo předpokládat, že dobře ovládají mluvený přednes. Vítězů bylo na konci druhého kola 13.\n\n"}
{"id": "1106674", "url": "https://cs.wikipedia.org/wiki?curid=1106674", "title": "Julij Rybakov", "text": "Julij Rybakov\n\nJulij Andrejevič Rybakov (rusky \"Юлий Андреевич\" \"Рыбаков,\" * 25. února 1946 Mariinsk, Kemerovská oblast, Rusko) je ruský disident, aktivista v oblasti lidských práv a někdejší politický vězeň. Po deset let byl poslancem Státní dumy (1993–2003). V roce 2010 byl signatářem kampaně 'Putin musí odejít'. \n\nJulij Rybakov se narodil v gulagu na Sibiři, kde si jeho otec, básník Andrej Rybakov odpykával pětiletý trest za psaní antisovětské literatury. Jeho matka tam pracovala v nemocnici.\n\nJeho dědeček z matčiny strany byl Čech, námořní důstojník jménem Vladimír Tazki. Byl oceněn za statečnost v rusko-japonské válce. Učil na vojenské akademii v Petrohradě. V roce 1918 vedl protestní povstání proti Říjnové revoluci; o několik dní později byl i se svými studenty poslán do Finského zálivu, kde byli všichni utopeni.\n\nJulij Rybakov studoval umění v Petrohradě, s přáteli přitom pořádali „podzemní“ výstavy, dopisovali si se zahraničními umělci a tajně se scházeli s diplomaty ze Západu. V noci vyráželi psát obrovské antikomunistické nápisy na veřejná místa. Jedné noci roku 1976 napsali metr a půl velkými písmeny na zeď Petropavlovské pevnosti:\n\nO několik dní později byl Rybakov a jeho společníci zatčeni KGB. Kromě účasti v disidentském hnutí usilujícím o dodržování lidských práv byl obviněn také z rozšiřování knih Alexandra Solženicyna. Byl odsouzen k šesti letům vězení. Strávil je ve vězeňském táboře u Murmansku za severním polárním kruhem, kde teploty v zimě klesaly pod minus 40 stupňů. \n\nV roce 1982 se vrátil do Leningradu, kde začal studovat práva. V roce 1988 se stal jedním ze zakladatelů a lídrů liberální a proreformní strany Demokratická unie. V roce 1990 byl zvolen do městské rady Leningradu, o tři roky později se stal poslancem Státní dumy. \n\nZa první čečenské války odjel v červnu 1995 spolu s dalším poslancem Sergejem Kovaljovem vyjednávat s čečenským velitelem Šamilem Basajevem, jehož muži zadržovali stovky rukojmí v nemocnici v Buďonnovsku. Trojnásobný otec Rybakov se nechal vzít jako rukojmí výměnou za propuštění matek s novorozenými dětmi. Snaha elitních ruských protiteroristických oddílů o obsazení nemocnice byla neúspěšná. Rybakov posléze nemocnici opustil jako jeden z rukojmích, kteří odjížděli s komandem Basajevových mužů v autobusovém konvoji do Čečenska. Za čečenskou hranicí separatisté z autobusů vystoupili. Rukojmí ponechali na místě; zpátky na hranici je dopravily ruské jednotky.\n"}
{"id": "1106679", "url": "https://cs.wikipedia.org/wiki?curid=1106679", "title": "Národnostní složení první Československé republiky", "text": "Národnostní složení první Československé republiky\n\nV prvním dni existence samostatného československého státu vydal Národní výbor tzv. recepční zákon z 28. října 1918, jenž v 2. článku stvrzoval prozatímní platnost platné říšské i zemské legislativy, tedy i právních předpisů týkajících se národnostních záležitostí. Prozatímní ústava z 13. listopadu 1918 sice rozdělila mandáty v nově ustaveném Revolučním Národním shromáždění (RNS) podle výsledků voleb do Říšské rady roku 1911, zástupci národnostních menšin účast na jeho zasedání odmítali, protože by tím uznali legitimitu nového státu. Také vláda Karla Kramáře zvolená 14. listopadu 1918, byť se nazývala „vládou všenárodní koalice“, se ve skutečnosti skládala jen ze zástupců československého národa. Československé vlády pak v souladu s teorií jednoho československého národa řešily především otázku německé a maďarské menšiny, zatímco slovenský národ nebyl za menšinu považován, což se později ukázalo jako fatální podcenění slovenských autonomistických snah. \n\nNové československé instituce sice uznávaly kulturní a jazyková práva menšin, zároveň je ovšem podmiňovaly loajalitou menšin vůči Československu a zakotvovaly privilegované postavení Čechů a Slováků. Národní výbor ostatně vyhlásil nový stát jménem československého národa. Karel Kramář zdůrazňoval český charakter státu a jen vyzýval, aby „kdo není Čechem, necítil se utiskovaným a nesvobodným“. Také Revoluční Národní shromáždění potvrdilo, že Československo „bude státem občansky i národnostně spravedlivým“, ovšem „vše to při vůdčím postavení československého národa a jeho jazyka.“ Toto potvrdil i Nejvyšší správní soud, který v březnu 1919 konstatoval, že národnostní menšiny si „nemohou nárokovat, aby [...] byly ve všec směrech a naprosto postaveny na roveň příslušníkům národa československého“.\n\nPrivilegovanost československého národa byla zakotvena také do ústavy a jazykového zákona, které Revoluční Národní shromáždění přijalo 29. února 1920. Ústava sice československým občanům přiznávala rovnost před zákonem a rovná práva bez ohledu na rasu, jazyk a náboženství (§ 128) a odnárodňování bylo prohlášeno za trestné (§ 134), návazný jazykový zákon ovšem jako „státní, oficielní jazyk republiky“ určil „jazyk československý“ (§ 1), příslušník menšiny mohly činit podání vůči úřadům, jen pokud v příslušném soudním okrese žilo alespoň 20 % dané menšiny (§ 2). Uvedené zákony šly dokonce nad rámec závazků plynoucích z poválečných mezinárodních smluv (zejm. saint-germainské smlouvy), takže situace jazykových menšin se podobala situaci před rokem 1914.\n\nPodle sčítání obyvatel z roku 1921 žilo v Československu 3 123 568 Němců, což při celkovém počtu 13 374 364 občanů představovalo 23 %, tedy druhou nejpočetnější národnost v Československu. Sčítání lidu v roce 1930 zjišťovalo sice opět národnost přímo, ale s návodem, že se národnost zapíše zpravidla podle mateřského jazyka. Drtivá většina německy mluvících obyvatel přitom žila na území historických českých zemí, kde tvořili 33 % obyvatel. Německé etnikum zde žilo v souvislejších enklávách již od 13. století. Po neúspěchu ideji bohemismu (identitě založené na zemském patriotismu) v důsledku revoluce roku 1848 zdůrazňovali zdejší Němci „českoněmeckou“ nebo „rakouskoněmeckou“ identitu. Teprve na přelomu 19. a 20. století se začala mezi Němci žijícími v českých zemích zásadněji prosazovat velkoněmecká identita. Neúspěch Němců v první světové válce urychlil proměnu identity Němců v českých zemích, kteří se začali označovat jako „sudetští Němci“ (\"Sudetendeutsche\"), byť ve 20. letech ještě váhali, zda by se jimi obývané oblasti měly připojit k Rakousku nebo Německu. V důsledku velké hospodářské krize ovšem mezi sudetskými Němci nakonec převážila orientace na Třetí říši.\n\nVýrazně nižší zastoupení měla německá národnost na Slovensku, kde tvořila sotva 5 % obyvatel. Tito Němci byli označováni jako „karpatští Němci“, tíhli především k Uhersku a s Němci v českých zemích před rokem 1918 neudržovali téměř žádné kontakty. V meziválečném období se však sudetští Němci začali snažit o etnické, kulturní i politické sjednocení s karpatskými Němci, což s sebou neslo i přeorientování karpatských Němců z Maďarska na Německo.\n\nSudetští Němci své začlenění do Československa dlouhou dobu odmítali. Bezprostředně po vzniku Československa vyhlásili vlastní samosprávné celky (Sudetenland, Deutschböhmen,Böhmerwaldgau a Deutschsüdmähren), jež se měly stát součástí Německého Rakouska. Protože sudetoněmečtí politici Rudolf Lodgman a Josef Seliger odmítli dohodu s představiteli Národního výboru, začaly československé jednotky toto území obsazovat a definitivně jej Československu v září 1919 přisoudila mírová smlouva s Rakouskem. Teprve poté němečtí politici projevili snahu o participaci na československé politice, čeští politici je však k tvorbě ústavy již odmítli připustit a odkázali je až na parlamentní volby podle této ústavy.\n\nRudolf Lodgman (DNP) 1. června 1920 při druhé schůzi parlamentu zvoleného při volbách v dubnu 1920 deklaroval, že Československo vzniklo v rozporu s právem sudetských Němců na sebeurčení, jež bylo stanoveno i ve Čtrnácti bodech prezidenta Wilsona, a zejména pak odmítl uznat „bajku o československém národě“ a jeho privilegované postavení v novém státě. Rudolf Jung (DNSAP) vzápětí označil přičlenění německojazyčných území k Československu za „zneuznání práva sebeurčení“ a za „bezpráví, které se na německém národě páše“. Dalšího dne pak Josef Seliger (DSAP) rovněž přednesl státoprávní ohražení, zdůraznil, že sudetští Němci po válce uznali právo Čechů na sebeurčení (Německé Rakousko mělo zahrnovat jen německojazyčné oblasti), Češi Němcům ovšem nikoli. Konečně 8. června se k Lodgmanově stanovisku připojili za své strany také Robert Schälzky (DCSVP) a Bruno Kafka (DDFP).\n\nDruhou nejpočetnější menšinu představovali Maďaři, žijící převážně na Slovensku (roku 1921 tvořili 22 % tamního obyvatelstva) a Podkarpatské Rusi (17 %); v rámci celého Československa deklarovalo maďarskou národnost pouze 6 % občanů. Vzhledem k výrazně nižší početnosti oproti Němcům měla maďarská národnostní problematika mnohem menší politickou váhu. Zatímco německé politické strany získávaly ve volbách dohromady okolo 22 % hlasů, maďarské strany jen 2–3 %.\n\nVzhledem k turbulentnímu vývoji v Maďarsku považovali představitelé maďarské menšiny i obsazení Slovenska československými jednotkami pouze za dočasný stav. Na jaře 1919 většina maďarských zástupců s ohledem na zájmy maďarské menšiny přijala jmenování do župních, městských a obecních samosprávných orgánů, zároveň však tyto orgány považovala za protiprávní. Ostatně československo-maďarskou hranici stvrdila až 4. června 1920 trianonská smlouva. Podobně jako němečtí poslanci i Lajos Körmendy-Ékes (OKSzP) za maďarské strany OKSzP a MKP na počátku června 1920 zdůraznil, že území s maďarskou většinou byla k Československu připojena proti vůli jejích obyvatel a že se volby do Národního shromáždění konaly ještě před uzavřením trianonské smlouvy.\n\nJedním ze zásadních principů Československé republiky byl ideový konstrukt jednoho „československého národa“, slovenský národ oficiálně (např. ve statistikách) neexistoval a českoslovenští představitelé neměli pro slovenský autonomismus příliš pochopení. Ostatně Československo muselo řešit jiné, mnohem zásadnější problémy ohrožující samotnou existenci nového státu, zejména německou, maďarskou a polskou iredentu, takže citlivost československých politiků vůči slovenským požadavkům byla výrazně nižší než v případě německé, maďarské nebo polské menšiny. Právě necitlivost českých politiků vůči sílící slovenské národní identitě a rozhodování ve slovenských otázkách bez porozumění tamním poměrům slovenské autonomistické hnutí ještě více umocňovaly.\n\nVýchodiskem slovenského autonomismu se stala Pittsburská deklarace z 30. května 1918, v níž byla v celkem obecné rovině dohodnuta slovenská autonomie v novém společném státě. Na tuto dohodu se při jednom z prvních zasedání poslanecké sněmovny odvolával i Ferdiš Juriga (SĽS), který československou ústavu označil jen za podklad k dalšímu vývoji slovenského národa a vzápětí prohlásil, že parlamentní volby v dubnu 1920 nelze vzhledem k cenzuře a potlačování svobody projevu považovat za projev svobodné volby slovenského lidu a v neposlední řadě se vymezil vůči přezíravému českému přístupu („[Čechov] ktorí prijdú na Slovensko a hovoria, že načo by sa tu ‚blbú‘ slovenčinu učili, tých milovať nebudeme.“).\n\n"}
{"id": "1106680", "url": "https://cs.wikipedia.org/wiki?curid=1106680", "title": "Lateránský palác", "text": "Lateránský palác\n\nLateránský palác nebo Laterán je palác v Lateránu v Římě, nacházející se vpravo od baziliky sv. Jana v Lateránu. Spolu s bazilikou sv. Jana je součástí exteritoriální území Svatého stolce.\n\nPůvodně šlo o dar Konstantina I. Velikého církvi a také byl sídlem papežů, dokud se roku 1309 nepřestěhovali do Avignonu.\n\nV letech 1307 a 1361 ničivé požáry způsobily na původním papežském paláci nenapravitelné škody a palác už nedosáhl navzdory opravám předešlý lesk. V roce 1536 na příkaz papež Sixtus V. postavil architekt Domenico Fontana na místě starého papežského paláce současný palác, který měl sloužit jako letní sídlo. Záměr se nakonec nerealizoval a papežové v něm postupně zřídili muzea křesťanského, misionářského a pohanského umění, které byly později přestěhovány do Vatikánu.\n\nLateránským palác má nádherně zrestaurované fresky na kterých pracovali například Baldassare Croce, Cesare Nebbia a G.B. Ricci.\n\nVe 21. století se palác využívá pouze pro církevní účely.\n"}
{"id": "1106681", "url": "https://cs.wikipedia.org/wiki?curid=1106681", "title": "Přídatné spoluvlastnictví", "text": "Přídatné spoluvlastnictví\n\nPřídatné spoluvlastnictví je spoluvlastnictví věci, jejímiž spoluvlastníky jsou vlastníci samostatných věcí určených k takovému užívání, že tyto věci vytvářejí místně i účelem vymezený celek, přičemž tato společná věc slouží společnému účelu tak, že bez ní není užívání samostatných věcí dobře možné. V českém právu je upraveno v ustanoveních § 1223–1235 občanského zákoníku.\nV této formě spoluvlastnictví může být například pozemek s parkovištěm u chatové osady, kdy vlastníci jednotlivých pozemků tvořících osadu mají v přídatném spoluvlastnictví pozemek s parkovištěm. Přiměřeně se přídatné spoluvlastnictví může použít také v případě věci, která není samostatnou, ale kterou si spoluvlastníci pořídili společně, aby jim sloužila, např. zavlažovací zařízení. Využití věci v přídatném spoluvlastnictví pak nelze žádnému ze spoluvlastníků bránit, na druhou stranu jde o právo, nikoli povinnost a spoluvlastník je tak nemusí vykonávat. Jestliže by se ale tohoto práva výslovně vzdal, zavázal by tím jen sám sebe. Vlastnictví k podílu na věci v přídatném spoluvlastnictví je nerozlučně spjato s vlastnictvím věci, k jejímuž využití věc v přídatném spoluvlastnictví slouží. Samostatný převod takové věci nebo podílu na věci v přídatném spoluvlastnictví není možný. Obdobně to platí i pro zatížení předkupním právem, právem zpětné koupě nebo obdobným způsobem, jakož i pro zřízení zástavního práva nebo obdobné jistoty. \n\nPřídatné spoluvlastnictví může vzniknout za naplnění několika podmínek (samozřejmě vedle dohody stran). Je třeba existence dvou nebo více samostatných věcí, které vytvářejí místně a účelem vymezený celek. Dále musí existovat i věc, která bude sloužit společnému účelu všech vlastníků samostatných věcí, a navíc bez existence této věci není možné samostatnou věc užívat. Spoluvlastníkem věci tedy nemůže být jiná osoba, než vlastník hlavní věci. V případě, že se přídatné spoluvlastnictví týká nemovité věci zapsané do veřejného seznamu, musí být rovněž tato skutečnost reflektována vkladem do katastru nemovitostí. Podkladem pro vklad může být smlouva, kterou spoluvlastníci nabývají vlastnické právo k věci, ale i samostatná smlouva, v níž spoluvlastníci podřídí věc, kterou již mají ve svém spoluvlastnictví, zvláštnímu režimu přídatného spoluvlastnictví. Tímto způsobem se například mohou domluvit vlastníci nemovitostí, kteří využívají společnou příjezdovou cestu nebo společné parkoviště. Přídatné spoluvlastnictví rovněž může vzniknout ke společné cestě v zahrádkářské kolonii, jenž poskytuje přístup k zahrádkám jednotlivých vlastníků nemovitostí. \n\nOddělit se z přídatného spoluvlastnictví lze za podmínky, že věc, k jejímuž využití věc v přídatném spoluvlastnictví až dosud sloužila, zanikla nebo změnila svůj účel tak, že věc v přídatném spoluvlastnictví už není potřebná. Ze stejného důvodu může kterýkoli z dalších spoluvlastníků navrhnout soudu, aby účast spoluvlastníka v přídatném spoluvlastnictví zrušil a přikázal jeho podíl za náhradu zbývajícím spoluvlastníkům podle poměru jejich podílů. Možnost žaloby na oddělení má ovšem i sám spoluvlastník, nedojde-li k dohodě. Pozbude-li věc v přídatném spoluvlastnictví svůj účel, zanikne toto spoluvlastnictví a spoluvlastníci se vypořádají podle obecných ustanovení o zrušení spoluvlastnictví. Dokud tento účel trvá, nelze přídatné spoluvlastnictví zrušit, ledaže se všichni spoluvlastníci dohodnou na odnětí jejímu účelu.\n\nBěžnou správu věci v přídatném spoluvlastnictví zajišťuje správce. Z právního jednání správce v záležitostech běžné správy jsou spoluvlastníci i správce oprávněni a zavázáni společně a nerozdílně.\n\nNedohodnou-li se spoluvlastníci jinak, zvolí k běžné správě věci v přídatném spoluvlastnictví jednoho ze spoluvlastníků jako správce. Dohoda není nijak limitována, lze zvolit i více správců, a to nejen z okruhu spoluvlastníků. Také nedojde-li k jiné dohodě o volbě samotné, volí spoluvlastníci správce většinou hlasů, kde každý spoluvlastník má jeden hlas. Spoluvlastník, který pro zvolení správce nehlasoval, se může do třiceti dnů od přijetí rozhodnutí bránit tím, že navrhne soudu, aby správce odvolal, jsou-li pro to důležité důvody, a aby jmenoval správcem jiného spoluvlastníka. Není-li ale správce spoluvlastníky zvolen ani po třech měsících, jmenuje ho na návrh kteréhokoli spoluvlastníka soud. Jestliže by byli spoluvlastníci pasivní a ani jeden z nich by takový návrh k soudu nepodal, může se stát správcem ten z nich, kdo se ujme běžné správy věci o své vůli, ledaže tomu bude jiný spoluvlastník v prvních třech měsících odporovat.\n\nNa správu věci v přídatném spoluvlastnictví přispívají spoluvlastníci poměrně podle velikosti svých podílů. Není-li mezi nimi jiné dohody, skládají k rukám správce nejpozději k 31. lednu každého roku přiměřenou zálohu, na velikosti jejich úhrnu se musí předem většinou hlasů dohodnout. Nepřijmou-li spoluvlastníci takové rozhodnutí do konce předcházejícího roku, platí, že byl úhrn záloh pro další rok stanoven částkou složenou na zálohách v posledním roce zvýšenou o desetinu. Není-li možné úhrn záloh takto stanovit, určí jej na návrh správce soud. Jestliže by některý z nich dohodnutou částku nesložil, mohl by se jí správce domáhat u soudu.\n\nK odvolání správce stačí prostá většina hlasů, není-li dohodnuto jinak, byl-li však správce nakonec jmenován soudem, mohou ho spoluvlastníci odvolat minimálně dvěma třetinami hlasů spoluvlastníků. Z důležitého důvodu (věk či zdravotní stav objektivně znemožňující řádnou správu věci v přídatném spoluvlastnictví, dlouhodobě špatné výsledky správy apod.) ho ovšem kdykoli na návrh spoluvlastníků, kteří disponují alespoň třetinou hlasů, odvolá soud.\n\n"}
{"id": "1106682", "url": "https://cs.wikipedia.org/wiki?curid=1106682", "title": "Papa Gueye", "text": "Papa Gueye\n\nPapa Gueye (* 7. června 1984, Dakar, Senegal) je senegalský fotbalový obránce a reprezentant, od roku 2017 hráč klubu FK Aktobe. Hraje na postu stopera (středního obránce).\nV seniorské reprezentaci Senegalu debutoval v roce 2012.\n\nZúčastnil se LOH 2012 ve Spojeném království.\n\n"}
{"id": "1106683", "url": "https://cs.wikipedia.org/wiki?curid=1106683", "title": "Láska opravdivá", "text": "Láska opravdivá\n\nLáska opravdivá je amatérský mužský pěvecký sbor založený roku 2009 v Brně při Ústavu hudební vědy Filozofické fakulty Masarykovy univerzity. Velikost tělesa se pohybuje okolo 30 členů, jimiž jsou zejména studenti a absolventi Masarykovy univerzity (převážně uměnovědných oborů, ale i přírodovědných a jiných).\n\nLO se zaměřuje na sborovou tvorbu českých klasiků, především Leoše Janáčka a Bedřicha Smetany, a dále na slovanské pravoslavné skladby z rozličných období, v církevní slovanštině i živých slovanských jazycích. Příležitostně se uplatňuje i ve scénickém zpěvu, spolupracovala např. s Vladimírem Franzem, Tomášem Vtípilem nebo divadlem Husa na provázku.\n\nSbor založili roku 2009 brněnští hudební vědci a pedagogové Jan Špaček (*1977) a Jaroslav Černocký (*1973), kteří v něm dosud působí jako dvojice sbormistrů. Mezi jejich motivace patřilo obnovit vyhasínající českou tradici mužských pěveckých sborů a systematicky studovat málo prováděná, leč kvalitní sborová díla. Pro název \"Láska opravdivá\" se stala inspirací stejnojmenná Janáčkova sborová skladba z roku 1876. Sbor je od počátku veden jako vyučovací předmět a funguje pod záštitou Masarykovy univerzity (konkrétně Ústavu hudební vědy, v jehož prostorách mívá i pravidelné zkoušky). Přirozeně jsou tak jeho členy vesměs současní či bývalí studenti univerzity, ačkoliv to pro přijetí do sboru není podmínkou.\n\nLáska opravdivá je klasický čtyřhlasý mužský sbor s přibližně vyrovnaným zastoupením všech hlasů - první (horní) a druhý (dolní) tenor a první bas (též označovaný jako baryton) a druhý bas (či jen krátce \"bas\"). Zatímco sbormistr Černocký se ve sborové práci soustředí na pravoslavnou duchovní tvorbu a nápěvy Podkarpatské Rusi, sbormistr Špaček se věnuje studování české tvorby a dalším příležitostným sborovým aktivitám.\n\nHlavními vystoupeními sboru bývají pravidelné samostatné výroční koncerty, které se se konají v Brně, nejčastěji v Barokním sále Místodržitelského paláce Moravské galerie nebo v tzv. Červeném kostele. Vedle toho je sbor zván i na rozmanité jednorázové nebo pravidelné slavnostní akce, jako jsou různá výročí, mše, zahajování vernisáží, otevírání novostaveb apod., a to i mimo Brno, někdy i v zahraničí (Berlín, Vídeň, Nitra). Občas vystupuje společně s APS Moravan. Příležitostně spolupracuje také s dalšími dirigenty a sbormistry (Tomáš Krejčí, Veronika Hromková, Gabriela Tardonová, Murry Sidlin), sólisty (sopranistky Ivana Píchová a Hana Škarková, altistky Ksenija Černocká a Veronika Chlebková, tenorista Marek Olbrzymek, barytonisté Jiří M. Procházka, Petr Císař a Martin Štolba, performerka Zuzana Fuksová), orchestry (Slovanský komorní ansámbl, Mladí brněnští symfonikové) a tanečními soubory (Filigrán, Hradišťan).\n\nZákladem repertoáru Lásky opravdivé jsou mužské sbory Leoše Janáčka (většina) a Bedřicha Smetany (kompletně), a dále desítky pravoslavných duchovních skladeb z rozličných prostředí i období (od středověku po 20. století). Sbor však nastudoval např. i tři kantáty od Bohuslava Martinů a jiné náročné skladby. Významná je též spolupráce sboru se skladatelem Tomášem Vtípilem. \n\nZnačkou a devízou sboru je jeho schopnost zpracovat raritní skladby rozličných žánrů a přistoupit k interpretaci s originalitou a entuziasmem, což souvisí i s jeho relativní mladostí (zpěváci jsou až na výjimky narozeni v letech 1985-1995). Příkladem toho je happening uskutečněný 1. března 2015 v Praze u příležitosti výročí narození Bedřicha Smetany, nebo účast na autorském čtení básnické sbírky Manfreda Chobota 27. června téhož roku, kdy sbor zpíval ve vodě v plaveckém bazéně. Během roku 2016 sbor vystupoval s brněnskou alternativní kapelou Poletíme? Roku 2017 se sbor účastnil projektu Docela tiše, v jehož rámci nastudoval 13. symfonii Dmitrije Šostakoviče a skladby Miloslava Kabeláče.\n\n"}
{"id": "1106685", "url": "https://cs.wikipedia.org/wiki?curid=1106685", "title": "Rudolf Poisel", "text": "Rudolf Poisel\n\nRudolf Poisel (* 29. dubna 1946) je bývalý československý fotbalista, útočník.\n\nV československé lize hrál za Baník Ostrava. Nastoupil v 5 ligových utkáních. Gól nedal.\n\n\n"}
{"id": "1106693", "url": "https://cs.wikipedia.org/wiki?curid=1106693", "title": "Matheus Leite Nascimento", "text": "Matheus Leite Nascimento\n\nMatheus Leite Nascimento známý zkráceně jako Matheus (* 15. ledna 1983, Ribeirópolis, Brazílie) je brazilský fotbalový útočník, který v současné době hraje za klub Dněpr Dněpropetrovsk v nejvyšší ukrajinské soutěži Premier Liha. Mimo Brazílii hrál na klubové úrovni v Portugalsku a na Ukrajině.\n\nS Dněprem se dostal do finále Evropské ligy 2014/15 proti španělskému týmu Sevilla FC, v němž jeho klub podlehl soupeři 2:3.\n\n\n"}
{"id": "1106695", "url": "https://cs.wikipedia.org/wiki?curid=1106695", "title": "Jiří Korta", "text": "Jiří Korta\n\nJiří Korta (* 24. srpna 1944) je bývalý český fotbalista, záložník.\n\nV československé lize hrál za Baník Ostrava. Dal 1 ligový gól.\n\n"}
{"id": "1106698", "url": "https://cs.wikipedia.org/wiki?curid=1106698", "title": "Coupéville", "text": "Coupéville\n\nCoupéville je francouzská obec v departementu Marne v regionu Grand Est. V roce 2012 zde žilo 199 obyvatel.\n\nLe Fresne, Marson, Poix, Vanault-le-Châtel, Saint-Jean-sur-Moivre\n\n\"Počet obyvatel\"\n"}
{"id": "1106699", "url": "https://cs.wikipedia.org/wiki?curid=1106699", "title": "Andrij Deščycja", "text": "Andrij Deščycja\n\nAndrij Bogdanovyč Deščycja ( , nar. 22. září 1965, Spasiv, Lvovská oblast, Ukrajinská SSR) je ukrajinský diplomat. Od února do června roku 2014 byl ministrem zahraničních věcí Ukrajiny.\n\nNa post ministra zahraničí rezignoval poté, co zakročil při stupňujícím se davovém obléhání ruské ambasády v Kyjevě. Tehdy vstoupil mezi protestující a pokusil se situaci uklidnit v rozhovoru s mladou demonstrantkou, a to slovy: „Pokud tu pokojně demonstrujete, jsem připraven zůstat tu s vámi a říct „Rusko, ruce pryč od Ukrajiny! Ano, Putin je chujlo, ano.“ Kvůli tomuto veřejnému vulgarismu přišly protesty z ruské strany. Ruský ministr zahraničí Sergej Lavrov tehdy prohlásil, že s Deščycjou již nemá co projednávat. Při větší obměně vlády dne 19. června 2014 byl Deščycja na základě rozhodnutí prezidenta Petra Porošenka jako ministr zahraničí nahrazen dosavadním diplomatem Pavlem Klimkinem. Poté byl jmenován velvyslancem v Polsku.\n"}
{"id": "1106701", "url": "https://cs.wikipedia.org/wiki?curid=1106701", "title": "Jaroslav Růžek", "text": "Jaroslav Růžek\n\nJaroslav Růžek (* 26. června 1943) je bývalý československý fotbalový brankář.\n\nV československé lize hrál za Bohemians Praha. Nastoupil v 18 ligových utkáních. Za dorosteneckou reprezentaci nastoupil ve 3 utkáních.\n\n"}
{"id": "1106703", "url": "https://cs.wikipedia.org/wiki?curid=1106703", "title": "Serenity (britská hudební skupina)", "text": "Serenity (britská hudební skupina)\n\nSerenity (v překladu \"klid, pokoj, vyrovnanost\") byla britská doom metalová kapela založená v roce 1994 v anglickém městě Bradford.\n\nPrvní studiové album s názvem \"Then Came Silence\" vyšlo v roce 1995 u francouzského vydavatelství Holy Records. V roce 1996 vyšlo druhé LP \"Breathing Demons\" a poté se kapela rozpadla.\n\n\n\n"}
{"id": "1106709", "url": "https://cs.wikipedia.org/wiki?curid=1106709", "title": "Kanton Dormans-Paysages de Champagne", "text": "Kanton Dormans-Paysages de Champagne\n\n\"Kanton Dormans-Paysages de Champagne\"' (fr. \"Canton Dormans-Paysages de Champagne\") je francouzský kanton v departementu Marne v regionu Grand Est. Tvoří ho 72 obcí. Kanton vznikl v roce 2015.\n\n\n\n"}
{"id": "1106711", "url": "https://cs.wikipedia.org/wiki?curid=1106711", "title": "HotSpot", "text": "HotSpot\n\nHotSpot je jednou z implementací Java Virtual Machine (JVM) pro desktopové počítače a servery. Původně byl označen jako Java HotSpot Performance Engine a v současnosti je vyvíjen a udržován firmou Oracle. HotSpot je především velmi efektivní běhové prostředí pro programovací jazyky kompilovatelné do bajtkódu. HotSpot byl zpočátku vyvíjen jako alternativa ke standardní Java Virtual Machine, obsahující Just-in-time (JIT) kompilátor, který nebyl dostatečně efektivní. \n\nJméno HotSpot vzniklo z anglického \"hot\" (horký) a \"spot\" (místo), což je princip, na kterém HotSpot funguje - vyhledávání horkých a často spouštěných metod v programu.\n\nJava HotSpot Performance Engine byl poprvé zveřejněn 27. dubna 1999.\n\nNejprve byl HotSpot dostupný pouze jako plugin ve verzi 1.2, standardní implementací Sun JVM se stává od verze 1.3.\n\nHotSpot jako svoji součást obsahuje známý Just-in-time (JIT) kompilátor. Před prvním spuštěním je program (zkompilovaný v bajtkódu) přeložen rychlým Just-in-time (JIT) kompilátorem a spuštěn. Z většiny výzkumů vyplývá, že 80% strojového času zabírá pouze 20% kódu, proto by se hodilo tento kód co nejvíce optimalizovat .\n\nZ analýzy běhu programu JVM zjišťuje tzv. horká místa (\"anglicky hot spots\"), tedy metody, které jsou spouštěné opakovaně a velmi často. Tyto metody kompiluje tedy znovu s vyšší mírou optimalizace. Kód, který je spouštěn pouze jednou (například inicializační bloky tříd nebo některé konstruktory) by sice mohl běžet rychleji, ale to by znamenalo vyšší míru optimalizace a tedy pomalejší a důkladnější běh Just-in-time (JIT) kompilátoru a ve výsledku by takový program běžel pomaleji. \n\nDíky tomu, že Java Virtual Machine (JVM) beží vždy na konkrétním procesoru, může JVM využívat konkrétní instrukce, a není výjimkou, že dosahuje kratšího strojového času než tradiční jazyky C nebo C++.\n\nNa zdrojovém kódu HotSpot JVM doposud pracovaly desítky lidí více než 15 let. (To je zároveň dobře a zároveň špatně.) HotSpot je již velkou věcí. Zdrojové kódy obsahují více než 1500 C/C++ hlavičkových a zdrojových souborů, dohromady obsahujících téměř 250.000 řádků kódu. Stejně jako jiné implementace JVM, HotSpot obsahuje:\n\nBěhové prostředí JRE nabízí dvě implementace. Jedna se nazývá \"client\", ta druhá \"server\" určené pro desktopové počítače v případě prvním, ve druhém případě pro servery. Zatímco \"client\" vyžaduje především rychlé spouštění programů, rychlou odpověď po nějaké vstupně/výstupní operaci, \"server\" tak rychlý být nemusí. \"Client\" více využívá možností přímé interpretace. \"Server\" načítá velmi pomalu, ale s vysokou mírou optimalizace, protože předpokládá, že kód bude spouštěn velmi často a tedy by měl běžet velmi rychle.\n\nDalším rozdílem jsou přidělovaná časová kvanta běhu jednotlivých programů, která se liší přibližně desetinásobně (tedy pokud kód na JVM \"client\" běží 150ms, na JVM \"server\" může běžet až 1500ms, než je přepnut). \"Client\" chce obvykle rychlou odezvu, mnohdy i více programů. \"Server\" na druhou stranu musí obsluhovat mnoho požadavků, a tedy nemůže neustále přepínat mezi programy.\n\nPodobně jako jiné implementace JVM obsahuje mnoho tisíc různých přepínačů a možností. Nejdůležitější pro HotSpot jsou pravděpodobně \"-server\" a \"-client\", pro nastavení chování HotSpot na různých konfiguracích hardware.\n\nPodobně jako pro JDK od Oraclu je implementace HotSpotu vyvíjena a udržována pro Microsoft Windows, Linux, Solaris a Mac OS X. Podporované instrukční sady jsou x86-64, ARMv6, ARMv7 a SPARC (pouze Solaris).\n\nPortování na jiné platformy je samozřejmě díky GPLv2 licenci možné, ale velmi složité. Zdrojový kód je psán v C/C++ a obsahuje velmi vysoké procento jazyka assembleru. Projekt IcedTea se snaží o obecnější variantu HotSpot interpretru nazvanou \"zero-asembler HotSpot\" s téměř nulovou dávkou assembleru. Projekt IcedTea je především určen pro širokou škálu Linuxových distribucí.\n\nOd 13. listopadu 2006 je HotSpot JVM licencován pod GPL verze 2\n\n"}
{"id": "1106713", "url": "https://cs.wikipedia.org/wiki?curid=1106713", "title": "Laterán", "text": "Laterán\n\nLaterán (ital. \"Laterno\" nebo \"Laterano\") je název části Říma, ve které bylo od dob Kostantina Velkého oficiální sídlo papežů.\n\nPatří sem:\n\n"}
{"id": "1106714", "url": "https://cs.wikipedia.org/wiki?curid=1106714", "title": "Čensko", "text": "Čensko\n\nČensko je samota a bývalá myslivna nedaleko Divišova.\nČensko je také název cca 0,5 km dlouhého dnes nepoužívaného odpočívadla na dálnici D1, dnes skrytého v lese, ležícího cca 30 metrů od zmíněné samoty. Odpočívadlo bylo v době provozu unikátní tím, že se při odbočení z dálnice vozidlo otáčelo o 270 stupňů do protisměru.\n\nDo roku 1992 bylo možné toto odpočívadlo použít jako neoficiální exit ve směru na Šternov. V roce 1995 bylo odpočívadlo zrušeno a přístup k němu zahrazen mechanickou překážkou. Vyasfaltovaný prostor slouží dnes jako sraziště motorek a čtyřkolek. Od roku 1976 stojí v blízkosti hájenky dálniční most a křižovatka turistických cest. Místo je rovněž zachyceno v pověstech a legendách. V roce 2018 při rekonstrukci mostu přes Křešický potok bylo odpočívadlo opraveno (nový povrch), opět zprovozněno a napojeno na těleso dálnice pro účely transportu materiálu a navážek ke stavbě.\n"}
{"id": "1106716", "url": "https://cs.wikipedia.org/wiki?curid=1106716", "title": "Châtillon-sur-Marne", "text": "Châtillon-sur-Marne\n\nChâtillon-sur-Marne je francouzská obec v departementu Marne v regionu Grand Est. V roce 2012 zde žilo 702 obyvatel.\n\nAnthenay, Baslieux-sous-Châtillon, Binson-et-Orquigny, Cuisles, Mareuil-le-Port, Œuilly, Vandieres\n\n\"Počet obyvatel\"\n"}
{"id": "1106717", "url": "https://cs.wikipedia.org/wiki?curid=1106717", "title": "Bohemismus", "text": "Bohemismus\n\nPojem bohemismus má více významů:\n"}
{"id": "1106719", "url": "https://cs.wikipedia.org/wiki?curid=1106719", "title": "Bohemismus (idea)", "text": "Bohemismus (idea)\n\nBohemismus je označení myšlenky smírného soužití Čechů a Němců v Čechách na základě zemského patriotismu. Tato idea se objevuje v závěru 18. století, jejím největším proponentem byl Bernard Bolzano. Idea bohemismu prakticky zanikla po revolučním roce 1848, kdy je smetena vlnou vzedmutého nacionalismu.\n\n"}
{"id": "1106722", "url": "https://cs.wikipedia.org/wiki?curid=1106722", "title": "Svatba na bitevním poli", "text": "Svatba na bitevním poli\n\nSvatba na bitevním poli je český film režiséra Dušana Kleina, natočený podle scénáře Evy Papouškové v produkci společností Bio Illusion. \"\"Komedie o chlapech s hlavou v oblacích, hříšných touhách lásky a jedné svatbě, která skončila málem jako bitva u Waterloo.\"\" \n\nPřéběh nás zavede do malého moravského městečka Zvěstov , kde místní mužské osazenstvo žije starými historickými bitvami. Zastávají roli francouzské armády v čele se svým starostou (Bolek Polívka), který představuje roli Napoleona. Při příležitosti odhalení nové kašny v sousedním městě Podolí měli předvést bitvu přímo před televizí a novináři, ale zdejší starosta Balabán (Marek Vašut) obsadil do role Napoleona skutečného herce. Starosta Touchyn se proto rozhodne akci ignorovat a přesvědčí i své spoluobčany, aby také na odhalení nepřišli.\n\nV tu dobu se do města vrací Tomáš, syn (Miroslav Šimůnek) místního kronikáře Doubravy (Josef Somr), který přišel oznámit, že se chystá ženit s francouzskou Claire (Jana Doleželová). Z malé utajené svatby se najednou stává mezinárodní událost za účasti francouzského vojska. \n\n\n\n"}
{"id": "1106723", "url": "https://cs.wikipedia.org/wiki?curid=1106723", "title": "Alfred Lotka", "text": "Alfred Lotka\n\nAlfred James Lotka (2. března 1880 Lvov, Rakousko-Uhersko – 5. prosince 1949 New Jersey) byl americký chemik, fyzik, matematik, statistik, biolog a demograf původem z východního Rakouska-Uherska. Známý je především pro výpočet tzv. Lotkova-Volterrova modelu a pro formulaci Lotkova zákona.\n\nNarodil se 2. března 1880 v Lembergu v Rakousku rodičům Jacques Lotkovi a Marii Doebely, kteří byli náboženští misionáři. Dětství strávil ve Francii a později v Anglii, kde studoval na Univerzitě v Birminghamu. Poté krátkou dobu studoval i na univerzitě v Lipsku.\nRoku 1902 přijel do Spojených států. Zde působil jako chemik ve společnosti Genereal Chemical Company, ze které odešel v roce 1908. Během tohoto období začal publikovat první dokumenty o matematické teorii evoluce a o obyvatelstvu. V letech 1908–1909 pracoval a studoval na Cornellově Univerzitě. V roce 1914 se vrátil do General Chemical Company, kde pracoval do roku 1919. Od roku 1924 až do svého důchodu v roce 1948 pracoval u společnosti Metropolitain Life Insurance Company, kde působil jako inspektor matematického výzkumu ve Statistickém úřadě a později jako statistik. Roku 1935 se oženil s Romolou Beattie. Zemřel 5. prosince 1949 ve svém domě v Red Bank v New Jersey. \n\nByl aktivní v mnoha profesních organizacích. V letech 1938–1939 byl prezidentem Asociace Populace v Americe, viceprezident (1938–1949) a předseda (1942) Americké Statistické Organizace. V letech 1948–1949 byl viceprezident Mezinárodní Unie pro Vědecké Vyšetřování Populačních Problémů a předseda Unie Národního Výboru Spojených států. Byl také členem Americké Veřejné Zdravotnické Organizace, Americké Statistické Asociace, Americké Asociace pro Pokrok ve Vědě a členem Ústavu Matematické Statistiky. \n\nVe svých dílech se zabýval rozložením populace z hlediska věku, porodnosti a úmrtnosti. Je autorem čtyř knih a mnoha vědeckých článků. V případě knih se jedná o díla z oblasti pojišťovnictví a matematiky: The Money Value of a Man (1930), Length of Life (1936) a Twenty-five Years of Health Progress (1937). Tato tři díla napsat spolu s Louisem I. Dublinem. Jeho další knihou je Analyse Démographique avec Application Particulière à L’Espèce Humaine. Toto dílo bylo publikováno ve Francii v roce 1939. \n\nRoku 1925 vyvolal prudkou politickou debatu publikováním článku On the True Rate of Natural Increase, který se zaměřoval na přírůstek a úbytek populace ve Spojených státech. V tomto článku Lotka varuje před klesající populací ve Spojených státech. \n\nV roce 1926 Lotka publikoval článek The Frequency Distribution of Scientific Productivity, zabývající se rozložením četností vědecké produktivity chemiků a fyziků. Popisuje zde Lotkův zákon, což je „\"zákon vyjadřující vztah mezi počtem autorů a jimi publikovaných článků. Zjišťuje, že na každých 100 autorů publikujících jeden článek připadá 25 autorů, kteří publikují dva články, 11 autorů, publikujících 3 články a 6 autorů, kteří publikují 4 články. Na základě Lotkova zákona lze předem určit, kolik autorů publikuje více článků, pokud známe počet autorů, kteří publikovali jeden článek. Uplatňování tohoto zákona je významným prostředkem k měření produktivity vědecké práce.\"“ \n\nJe také znám v oblasti biologie, neboť vynalezl jeden tzv. Lotkův-Volterův model, známý také jako model dravec-kořist, který popisuje vzájemnou interakci a závislost mezi kořistí a dravci z hlediska rovnováhy v přírodě.\n\n\n\n"}
{"id": "1106734", "url": "https://cs.wikipedia.org/wiki?curid=1106734", "title": "Internazionali BNL d'Italia 2015 – ženská dvouhra", "text": "Internazionali BNL d'Italia 2015 – ženská dvouhra\n\nDo soutěže ženské dvouhry na tenisovém turnaji Internazionali BNL d'Italia 2015 nastoupilo padesát šest hráček. Obhájkyní titulu byla světová jednička Serena Williamsová, která před třetím kolem odstoupila pro poranění pravého lokte.\n\nVítězkou dvouhry se stala třetí nasazená Ruska Maria Šarapovová, jež ve finále zdolala španělskou turnajovou desítku Carlu Suárezovou Navarrovou po třísetovém průběhu 4–6, 7–5 a 6–1. V probíhající sezóně si připsala druhé turnajové vítězství, které představovalo třicátý pátý singlový titul na okruhu WTA Tour, respektive čtrnáctý z kategorie WTA Premier. V následné pondělní aktualizaci žebříčku WTA z 18. května 2015 se vrátila na 2. místo, když vystřídala Halepovou.\n\nPřekvapením turnaje byl postup ruské kvalifikantky Darji Gavrilovové do semifinále, v němž ji zastavila Šarapovovoá.\n\nOsm nejvýše nasazených hráček mělo volný los do druhého kola.\n\n"}
{"id": "1106735", "url": "https://cs.wikipedia.org/wiki?curid=1106735", "title": "Ron Butlin", "text": "Ron Butlin\n\nRon Butlin (* 1949 v Edinburghu, Skotsko) je skotský spisovatel, básník, dramatik, libretista, romanopisec a novinář. Napsal sedm básnických sbírek, zahrnujících např. \"Without A Backward Glance: new and selected Poems\" (2005). Dále je autorem tří novel, několika divadelních her a více než 12 knih. Zajímavostí je, že Ron Butlin napsal i několik operních libret. \n\nSpolečně se spisovatelem Ianem Rankinem byli roku 2009 jmenováni \"čestnými odbornými asistenty pro psané dílo\" na Univerzitě v Edinburghu. Ron Butlin se řadí mezi nejvíce oceňované skotské básníky a romanopisce vůbec. Je autorem více než 12 knih, přičemž mnoho z nich získalo ocenění nejen ve Velké Británii, ale i v zahraničí. Cenu za Nejlepší zahraniční román si autor vysloužil za dílo \"The Sound of My Voice (1987)\". Toto dílo pak bylo zařazeno do prestižního deníku The Guardian \"1000 románů, které si musíte přečíst\". V dubnu roku 2014 vydal román \"Ghost Moon\". Autor bývá pravidelným hostem na Mezinárodním festivale knihy v Edinburghu, dále se účastní mnoha literárních festivalů po celém světě. Zároveň se stal laureátem Edinburgh Poet a mezi léty 2008 až 2014 zastával funkci tzv. \"\"Edinburgh Makar\"\" (básník či autor, který je všestranný a hlavně zkušený; pomáhá prosazovat poezii ve spolupráci s literárními organizacemi, píše díla, která jsou o lidech z Edinburghu či zobrazují aspekty života v tomto městě). \n\nV roce 2014 se zúčastnil Měsíce autorského čtení, který pořádá brněnské nakladatelství a agentura Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Ronem Butlinem režíroval Pavel Jurda.\n\n\n\n\n\n"}
{"id": "1106739", "url": "https://cs.wikipedia.org/wiki?curid=1106739", "title": "Muzeum východních Čech", "text": "Muzeum východních Čech\n\nMuzeum východních Čech v Hradci Králové (původně Městské historické a průmyslové muzeum, založeno 1880) sídlí v secesní muzejní budově, postavené v letech 1909 až 1913 architektem Janem Kotěrou. V roce 1995 bylo muzeum prohlášeno národní kulturní památkou. Součástí muzea je také Muzeum války 1866 na Chlumu.\n\nMěstské historické a průmyslové muzeum v Hradci Králové bylo založeno v roce 1880. V roce 1898 věnovalo město pro stavbu muzejní budovy pozemek na nábřeží Elišky Pomořanské. Původně byl projekt zadán architektovi Janu Koulovi, návrh se však nedočkal realizace. Po rozhodnutí o změně umístění samotné stavby byl osloven Jan Kotěra, kterého oslovil sám tehdejší královéhradecký starosta František Ulrich. Nebylo to poprvé, co byl Kotěra jako architekt městem osloven. Již v roce 1903 až 1904 byl v Hradci Králové postaven dle Kotěrova projektu hotel \"Okresní dům\".\n\nPrvní skici na stavbu pocházejí z roku 1905 až 1906. V roce 1907 předložil Kotěra kuratoriu první verzi návrhu. Definitivní schválení kuratoriem proběhlo 14. února 1909. Budova muzea byla postavena v letech 1909 až 1913.\n\nPrvní věcí, která na stavbě upoutá pozornost, je její monumentalita, odvozená od účelu a poslání budovy. Půdorys budovy má mnoho společného s půdorysy středověkých chrámů, má tvar latinského kříže. Na jeho základě nechal Kotěra vyrůst podélnou a příčnou loď, jižní křídlo patřící k podélné lodi zakončil okrouhlým presbytářem. Za přispění techniky tzv. volného půdorysu posunul v křížení křídla podélné lodi. Dosáhl tak toho, že se jejich osy neprotínají a půdorys se stává asymetrickým. Hlavní vstup je umístěn do části se zkráceným východním ramenem. Vstupní část navazuje na masivnost a velkolepost celé budovy. Kotěra si na stavbě neodpustil zcela osobní rys své práce, a umístil nad křížením kupoli, která byla pokryta mědí. Na samotné střeše byly vystavěny prostorné terasy. Průčelí stavby se vyznačuje jednak horizontální geometrickou členitostí, střídáním říms, volných ploch a partií s okny, jednak kombinací použitých materiálů - režné cihly ve spojitosti s klasickou omítkou. Fasáda je zdobena pomocí ornamentů.\n\nInteriéru budovy byla věnována stejná pozornost jako jejímu exteriéru. Interiér se podřídil plné funkčnosti muzea, počítal i s rozšířenými prostory pro další možná využití. V muzeu je možné též najít prostory jak pro vzdělávání, tak pro společenské akce. Střední část muzea je vystavěna jako tříposchoďová, křídla budovy jsou koncipována jako dvouposchoďová, pod nimi je rozsáhlý suterén.\n\nBudova městského muzea byla postavena v secesním slohu, jehož charakteristickými prvky jsou práce s prostorem, snaha o vyvolání dojmu beztížnosti, dekorativnost staveb, použití florálních motivů, křivek a linií, průhlednost a výrazný skelet samotné stavby.\n\n\n"}
{"id": "1106740", "url": "https://cs.wikipedia.org/wiki?curid=1106740", "title": "Internazionali BNL d'Italia 2015 – ženská čtyřhra", "text": "Internazionali BNL d'Italia 2015 – ženská čtyřhra\n\nDo soutěže ženské čtyřhry na tenisovém turnaji Internazionali BNL d'Italia 2015 nastoupilo dvacet osm dvojic. Obhájcem titulu byl pár Květa Peschkeová a Katarina Srebotniková, jehož členky nestartovaly společně. Peschkeová se rozhodla turnaje nezúčastnit. Spoluhráčkou Srebotnikové se stala Caroline Garciaová, s níž skončila v semifinále na raketách Hingisové s Mirzaovou.\n\nVítězem čtyřhry se stal třetí nasazený maďarsko-francouzský pár Tímea Babosová a Kristina Mladenovicová, který ve finále zdolal první světovou dvojici tvořenou Martinou Hingisovou a Saniou Mirzaovou výsledkem 6–4 a 6–3.\n\nObě šampionky si do žebříčku WTA čtyřhry připsaly 900 bodů a ve vydání z 18. května 2015 dosáhly kariérní maxima, když Maďarka figurovala na 11. místě a Francouzce patřila 5. příčka. Babosová vyhrála desátý a Mladenovicová jedenáctý deblový titul na okruhu WTA Tour.\n\nČtyři nejvýše nasazené páry měly volný los do druhého kola.\n"}
{"id": "1106743", "url": "https://cs.wikipedia.org/wiki?curid=1106743", "title": "Antropomotorika", "text": "Antropomotorika\n\nAntropomotorika (z řec. \"anthropos\" – člověk, a lat. \"motorika\" – pohyb, hnací síla) je vědní obor, jehož hlavním obsahem je zkoumání vnitřních pohnutek, které člověk pro pohyb má. Zkoumá stav a vývoj motoriky člověka, zákonitosti jejího vzniku a vývoje. Je poddisciplínou motoriky, která zahrnuje veškerou biomotoriku lidského pohybu a která dělí lidský pohyb na základní, pracovní, kulturní, tělocvičný, bojový a sportovní. V užším slova smyslu můžeme antropomotoriku definovat jako motoriku tělesné kultury.\n\nAntropomotorika se řadí po boku výrazů:\n\nMezi nejznámějšími vědci, kteří se zabývali naukou o pohybu člověka byl Aristotelés. Zkoumal odpovědi na otázky o lidské činnosti a své poznatky sepsal v knize Metafyzika. Dalším významným vědcem byl v době renesance Leonardo da Vinci. Ve 20. století mezi válkami se začali zajímat o problematiku motoriky Müller a Zeuner.Jeden z hlavních představitelů antropomotoriky v dnešní době je K. Meinel, který nauce o pohybu položil pedagogický základ v knize Bewegungslehre. Ta je prvním uceleným dílem o pohybu člověka v oblasti tělesné výchovy a podruhé byla přepracována roku 1976 G. Schnabelem.V česku se poznatky o antropomotorice začaly rozvíjet v 60. letech 20. století v rámci teorie tělesné výchovy. Ucelenou učebnici antropomotoriky sepsal S. Čelikovský spolu s kolektivem autorů v roce 1979.\n\nAntropomotorika se dá považovat za speciální vědu, protože studuje to, co nelze studovat v jiných tělovýchovných vědách, např. pohnutky pro zaujímání postavení lidského těla, funkce CNS a vědomí. Tyto faktory určují vnější pohyb člověka. Mezi vnitřní faktory řadíme motorické vlastnosti, schopnosti, návyky, vědomosti a zručnost.\n\nDále jde o:\n\n\nRozpracování těchto oblastí vede k rozvoji vědních disciplín:\n\nDíky svému předmětu zkoumání a metodám nemůže být antropomotorika zařazována vedle věd jako biologie, antropologie nebo psychologie. Z přírodních věd používá poznatky především antropologie, fyziologie, kineziologie, biochemie, ze společenských věd pak poznatky pedagogiky a psychologie. Ani zařazení antropomotoriky do tělesné kultury není zcela jednotné. Lze je schematicky znázornit:\nA = Motorická základna, prostředky pro B\n\nB = Komponenty tělesné kultury\n\nC = výsek kultury, ve které se realizuje A, B.\n\nEmpirické metody antropomotorikyí:\n\nTeoretické metody antropomotoriky:\n\n"}
{"id": "1106747", "url": "https://cs.wikipedia.org/wiki?curid=1106747", "title": "Internazionali BNL d'Italia 2015 – mužská čtyřhra", "text": "Internazionali BNL d'Italia 2015 – mužská čtyřhra\n\nDo soutěže mužské čtyřhry na tenisovém turnaji Internazionali BNL d'Italia 2015 nastoupilo dvacet čtyři dvojic. Obhájcem titulu byl pár Daniel Nestor a Nenad Zimonjić, jehož členové nestartovali společně. Nestor nastoupil s Leanderem Paesem, aby ve druhém kole podlehli Cuevasovi s Marrerem. Spoluhráčem Zimonjiće se stal Marcin Matkowski, s nímž skončil také ve druhé fázi turnaje na raketách britského dua Jamie Murray a John Peers.\n\nVítězem čtyřhry se stal nenasazený uruguaysko-španělský pár Pablo Cuevas a David Marrero, který ve finále zdolal španělské turnajové pětky Marcela Granollerse s Marcem Lópezem ve dvou setech 6–4 a 7–5. Oba šampioni si do žebříčku ATP připsali 1000 bodů.\n\nVšechny nasazené páry obdržely volný los do druhé kola.\n"}
{"id": "1106748", "url": "https://cs.wikipedia.org/wiki?curid=1106748", "title": "Magenta (Marne)", "text": "Magenta (Marne)\n\nMagenta je francouzská obec v departementu Marne v regionu Grand Est. V roce 2012 zde žilo 1 747 obyvatel. Je součástí aglomerace města Épernay.\n\nDizy, Épernay, Hautvillers\n\n\"Počet obyvatel\"\n\n"}
{"id": "1106753", "url": "https://cs.wikipedia.org/wiki?curid=1106753", "title": "Generace knihovních katalogů", "text": "Generace knihovních katalogů\n\nGenerace knihovních katalogů podává přehled historie vývoje katalogů použivaných v knihovnách a dalších institucích, které uchovávají dokumenty, mezi kterými je potřeba vyhledávat. Jsou rozděleny do několik generací: předelektronická se svými lístkovými kartotékami a elektronická, rozšiřující se v 60. letech, která prochází v posledních letech většími proměnami.\n\nLístkové (také listové, svazkové) katalogy je generace neelektronického katalogizačního systému. Fungovala na principu prekoordinovaného abecedně řazeného rejstříku. V označených kartotékách se nacházely lístky s informacemi o dokumentech. Plnily zejména funkce lokační (kde se ten který dokument v knihovně nachází) a bibliografickou (podávající informaci o existenci dokumentu). Používal se od konce 18. století do konce 20. kdy tento způsob katalogizace vytlačily elektronické systémy a lístkové katalogy přetrvaly jen tam, kde neproběhla elektronizace například z důvodu velkého rozsahu fondu. Přistupuje se proto i k prozatímní digitalizaci lístků, jejich naskenováním a zpřístupněním.\n\nVyhledávání probíhá v textovém uživatelském rozhraní, ke kterému se přistupovalo prostřednictvím terminálu. Rejstříky napodobovaly knihovní katalog. K vyhledávání se využívaly boolovské operátory ale také vyhledávání podle více hledisek. To znamenalo, že se už nemuselo pro jeden fond budovat několik lístkových katalogů podle různých kritérií (jmenný, systematický, předmětový), ale nahradil je jeden systém.\n\nKoncem 80. let se elektronické katalogy významně proměnily. Začalo se objevovat grafické rozhraní, které zásadně změnilo práci s katalogem a vyhledávání v dokumentech, které umožnilo snadnější obsluhu katalogu i pro běžného čtenáře. S WWW se zlepšila obsluha i přístup k fondu. Vznikly OPAC - online public access catalog, což jsou katalogy určené zejména uživatelům knihovny. Příkladem takového katalogu je Aleph či Clavius. Systém OPAC poskytuje například filtrování výsledků, poskytování informací o výpůjčkách, objednávání či rezervace. \n\nNext-generation library catalogue nebo OPAC 2.0 - katalogy 3. generace jsou katalogy, které se snaží prezentovat informace v souladu s webem 2.0 (3.0). Idea katalogů této generace byla představena v roce 1993 Charlesem Hildrethem na konferenci Clinic on Library Applications of Data Processing – vznikl koncept – EOPAC: \n\nVznik katalogů třetí generace souvisí se změnami ve vyhledávání uživatelů, zejména pod vlivem internetových vyhledávačů typu Googlu. Například dle výzkumu OCLC se požadavky uživatelů na vyhledávání katalogu neshodovaly s nabídkou knihoven. V poslední době se rozšiřuje tato generace katalogů typu discovery, který nabízí jednoduší uživatelské rozhraní.\n\n\n"}
{"id": "1106754", "url": "https://cs.wikipedia.org/wiki?curid=1106754", "title": "Přeshraniční platba", "text": "Přeshraniční platba\n\nPřeshraniční platba je v oblasti platebního styku a služeb taková přeshraniční platba, která se uskutečňuje v rámci EU. Platba uskutečňující se mimo EU se nazývá mezinárodní platba.\n\nVelmi důležitým dokumentem pro přeshraniční platební styk je nařízení Evropského parlamentu a Rady (ES) č. 924/2009 ze dne 16. září 2009 o přeshraničních platbách ve Společenství a zrušení nařízení (ES) č. 2560/2001 (dále jen „nařízení“).\n\nPřeshraniční platbou se rozumí:\n\n\nZákladním pravidlem přeshraničních plateb je princip stejných poplatků za platební služby poskytované poskytovatelem v rámci vnitrostátního platebního styku a přeshraničního platebního styku, denominované v EUR a SEK do výše 50 tis. EUR.\n\nNařízení umožňuje pro státy, které zatím nezavedly společnou měnu euro, dobrovolné přihlášení k uplatňování stejných poplatků za přeshraniční platby, stejně jako u převodu vnitrostátního. Této možnosti využilo zatím jen Švédsko pro svou měnu SEK.\n\nNeexistuje-li žádná dvoustranná dohoda mezi poskytovateli platebních služeb příjemce a plátce, uplatňuje se na každou přeshraniční inkasní transakci provedenou vícestranný mezibankovní poplatek ve výši 0,088 EUR, který platí poskytovatel platebních služeb příjemce poskytovateli platebních služeb plátce, pokud se dotyční poskytovatelé platebních služeb nedohodnou na nižším vícestranném mezibankovním poplatku.\n\nPro provedení transakce je důležitá dosažitelnost účtu plátce. Automaticky se tak stává u vnitrostátních inkas denominovaných v eurech, přičemž plátci neužívající eura se musí sami přihlásit do systému SEPA.\n\nMimosoudní řešení sporů, stížností a zjednání nápravy v případě nesprávného uplatňování nařízení se uplatňuje přes orgány tomuto jmenované či nově vytvořené.\n\nU přeshraničních převodů je více pravděpodobné, že nastanou problémy s dodržením lhůt, dojde k prodlení a bude třeba uplatňovat úrok z prodlení podle ustanovení § 9, které přesně stanoví pravidla jeho placení klientovi. Platba se může dokonce ztratit.\n\nSingle Euro Payments Area, zkráceně SEPA, slouží jako další krok k finanční integraci Evropské unie. Jedná se o jednotnou oblast pro platbu v eurech a vznikl na základě zavedení této společné měny. V SEPA se uplatňuje standardní poplatek 0,088 EUR (viz výše).\n\nHlavním přínosem pro občany EU je sjednocení a regulace poplatků za přeshraniční platbu. Platby provedené v rámci SEPA musí dodrže tněkolik základních pravidel vyplývajících z nařízení EU č. 924/2009.\n\nZákladní pravidlo stanoví, ceny za převod peněz denominovaných v eurech. Poplatek za takový převod musí být bez rozdílu stejný vnitrostátně i přeshraničně. Stejná pravidla platí pro INKASO (též známý jako SEPA mandát nebo SEPA inkaso). České tradiční banky využívají tohoto nařízení ve svůj prospěch. A tak zdánlivé zlevnění plateb v eur do zahraničí na úroveň národních plateb je obcházeno díky podmínce, že se vždy jedná o platby denominované v eurech. Proto platební styk v České republice probíhající v CZK nijak neovlivňuje ceny plateb v eur, které jsou stejné vnitrostátně i přeshraničně, ačkoliv jsou v případě některých bank výrazně dražší. Ceny se pohybují v maximálních hodnotách kolem 250 Kč za odeslanou platbu a 150 Kč za přijatou platbu. \n\nTato praxe je ovšem možná pokud se členská země nerozhodla uplatnit článek 14 na svou národní měnu.\n\nTarget lze definovat jako decentralizovaný evropský mezibankovní zúčtovací systém, který byl vytvořen k podpoře úkolů ekosystému v oblasti definování a implementace měnové politiky eurozóny a který podporoval hladký průběh platebního styku.\n\n"}
{"id": "1106757", "url": "https://cs.wikipedia.org/wiki?curid=1106757", "title": "Komoditní burzovnictví", "text": "Komoditní burzovnictví\n\nKomoditní burzovnictví je odvětví finančního trhu. Komodity jsou obchodovány prostřednictvím komoditních burz, na kterých se však již v současnosti neobchoduje s komoditami jako takovými, ale spíše s cennými papíry odvozenými od komodit. V Česku není zatím komoditní burzovnictví příliš rozšířené.\n\nRozvoj komoditního burzovnictví v České republice datujeme do druhé poloviny 19. století. Původně se obchodovalo s obilím a dalšími zemědělskými plodinami na týdenních trzích, avšak rozvoj dopravy a obchodu přiměl obchodníky k tomu, aby usilovali o zřízení střediska pro obchod se zemědělskými plodinami. Snahy těchto obchodníků se podařilo naplnit v roce 1871, kdy v Praze vznikla Pražská burza na zboží a cenné papíry. Na této burze se obchodovalo s cennými papíry, ale také s komoditami, zejména s obilím a dalšími zemědělskými produkty. \nV rámci Rakouska-Uherska byla tato burza obzvláště úspěšná v obchodování s cukrem, avšak po první světové válce začal obchod s komoditami upadat a burza se proto začala soustředit pouze na obchod s cennými papíry. \n\nPrvní čistě komoditní burzou byla Pražská plodinová burza, která byla založena v roce 1894. Díky rozvoji zemědělství byly poté založeny burzy v Olomouci a Brně. Jejich činnost byla však přerušena druhou světovou válkou, po níž již většina burz svoji činnost neobnovila. Zbylé burzy byly poté zrušeny nařízením vlády č.32/1952 Sb., o zrušení plodinových burz.\n\nZájem o obchodování s komoditami byl obnoven až po roce 1989 a následně byly v roce 1992 přijaty dva zákony, zákon o burze cenných papírů a zákon o komoditních burzách. Hlavní část právní úpravy komoditních burz je obsažena v zákoně č. 229/1992 Sb., o komoditních burzách. Tento zákon prošel od svého vzniku jedenácti novelizacemi, z nichž poslední významná byla provedena zákonem č. 247/2011 Sb. \n\nV České republice existovalo svého času celkem 10 komoditních burz, jejich činnost byla však v průběhu let pozastavena zejména kvůli problémům s dodržováním zákona. V současné době je na území České republiky 5 komoditních burz, které vyvíjejí svou činnost.Jedná se o:\n\n\nMezi nejaktivnější burzy v České republice patří bezpochyby Power Exchange Central Europe, která se zabývá obchodováním s elektrickou energií.\n\nDohled v oblasti komoditních burz je rozdělen mezi několik orgánů, které se společně podílejí na regulaci a kontrole obchodování na komoditních burzách v České republice. Orgány odpovědnými za regulaci a dohled nad komoditními burzami jsou Česká národní banka, Ministerstvo průmyslu a obchodu a Ministerstvo zemědělství. Státní povolení k provozování burzy je uděleno buď Ministerstvem průmyslu a obchodu, nebo Ministerstvem zemědělství, v závislosti na oblastech působnosti komoditních burz. Povolení je však burzám udělováno jen na základě dohody příslušného orgánu s Českou národní bankou. Na provozování regulovaného trhu a mnohostranného systému burzy dohlíží Česká národní banka. \n\nObecně lze říci, že Ministerstvo zemědělství České republiky dozoruje obchody se zbožím pocházejícím ze zemědělské a lesnické výroby,Ministerstvo průmyslu a obchodu České republiky dohlíží na transakce s komoditami průmyslovými. Pro dohled nad komoditními burzami byla obzvlášť důležitá novela z roku 2011, která významně zvýšila pravomoci státního dozoru nad komoditními burzami a zpřísnila požadavky na zakladatele burzy. Dohledovou činnost ministerstev lze rozdělit na 3 základní oblasti:\nČinnost burzovního komisaře spočívá zejména v kontrole činnosti burz, burzovních dohodců a stanovování opatření k nápravě v případě zjištění nedostatků v činnosti komoditních burz. \n\n"}
{"id": "1106759", "url": "https://cs.wikipedia.org/wiki?curid=1106759", "title": "Tyler Ennis (lední hokejista)", "text": "Tyler Ennis (lední hokejista)\n\nTyler Ennis (* 6. října 1989, Edmonton, Kanada) je kanadský hokejový útočník hrající v týmu Ottawa Senators v severoamerické NHL.\n\nDraftován byl v roce 2008 klubem Buffalo Sabres. Za Buffalo poprvé v NHL nastoupil v listopadu 2009. Ke konci sezóny 2014/2015 odehrál za Buffalo celkem 345 zápasů, ve kterých vstřelil 89 gólú a přidal 123 asistencí. V play-off odehrál 13 zápasů s bilancí š góly a 5 asistencí.\n\nKanadu reprezentoval na MS hráčů do 20 let 2009 v Kanadě a získal zde zlatou medaili. Reprezentoval též na Mistrovství světa v ledním hokeji 2015 v Česku, kde s kanadským výběrem rovněž získal zlato.\n\n"}
{"id": "1106763", "url": "https://cs.wikipedia.org/wiki?curid=1106763", "title": "Tyler Ennis", "text": "Tyler Ennis\n\nTyler Ennis může být:\n\n"}
{"id": "1106768", "url": "https://cs.wikipedia.org/wiki?curid=1106768", "title": "Piazza del Popolo", "text": "Piazza del Popolo\n\nPiazza del Popolo (česky \"Náměstí lidu\", \"Lidové náměstí\") je v italštině označení pro více veřejných prostranství.\n\n"}
{"id": "1106769", "url": "https://cs.wikipedia.org/wiki?curid=1106769", "title": "Piazza del Popolo (Řím)", "text": "Piazza del Popolo (Řím)\n\nPiazza del Popolo () je jedno z hlavních náměstí v Římě.\n\nNáměstí tvoří vstupní bránu ze severní cesty, která se nazývá \"„Via Flaminia“\". Je zde možné vidět zbytky Aureliánova opevnění, kterým bylo město obehnáno koncem 3. století. Celé náměstí naprojektoval a postavill architekt Valadier v letech 1815–1816 z pověření papeže Lva XII. Uspořádání náměstí je inspirováno egyptským a římským antickým uměním. Valadierovi při tom pomáhali četní umělci. Jedním z nich byl i Giuseppe Ceccarini, autor soch, které zdobí fontány na okrajích náměstí.\n\nNa náměstí existovala jediná kašna z roku 1573, jejímž autorem byl Giacomo Della Porta. Umístění dalších fontán na náměstí si vyžádalo zvýšení objemu přitékající vody. Kvůli tomu k originálnímu vodovodu ze 16. století s názvem \"„Acqua Vergine“\" byla přidána větev vodovodu \"„Acqua Felice“\", která procházela blízkým parkem Villa Borghese. Tento vodovod napájí fontány na východní straně náměstí. Na této straně se zvedá malý vršek, na jehož svahu jsou četné fontány a který pokračuje jedním z nejelegantnějších parků Říma, parkem Pincio.\n\nDo středu náměstí architekt Valadier umístil kolem egyptského obelisku čtyři nádrže, které jsou napájeny čtyřmi lvy v egyptském stylu. Lvi zosobňují sílu svítícího slunce a vrhají proudy vody na čtyři světové strany. Další dvě fontány dotvářejí panorama náměstí na východní a západní straně. Na západní straně fontánu tvoří bůh Neptun, obklopen dvěma Tritony. Na východní straně je to bohyně Říma. Postava bohyně je z boků obklopena zosobněním řek Tibery a Aniene. Celé náměstí je velmi prostorné a symetricky dokonalé.\n\nNa jižní straně tvoří monumentální vstup do náměstí známé barokní „kostely-dvojčata“, bazilika Santa Maria in Montesanto a chrám Santa Maria dei Miracoli.\n\nUlicí \"Via del Corso\" je spojeno s \"Piazza Venezia\".\n"}
{"id": "1106773", "url": "https://cs.wikipedia.org/wiki?curid=1106773", "title": "Shiyali Ramamrita Ranganathan", "text": "Shiyali Ramamrita Ranganathan\n\nShiyaly Ramamrita Ranganathan (9. srpna 1892 Sirkazhi – 27. září 1972 Bangalúr) byl indický matematik a knihovník, který vytvořil zejména dvojtečkovou klasifikaci a zákony knihovní vědy, pro své zásluhy tak bývá nazýván „otcem indické knihovní vědy“.\n\nShiyaly Ramamrita Ranganathan Iyer se narodil 9. srpna 1892 (jako oficiální datum se však uvádí 12. srpen) ve vesnici Shiyaly, v okrese Tanjavoor, v indickém státě Madras, jako prvorozený syn N. Ramamrity Iyera (1866-1898) a Seethalakshmi (1872-1953). Jeho rodina patřila k bráhmánské komunitě a byla velmi vážená. Ranganathan měl dva bratry a sestru a v dětství trpěl častými zdravotními problémy a slabou tělesnou konstitucí.\n\nJeho otec byl významný zemědělec, vlastnil rozsáhlá rýžová pole a platil za velmi vzdělaného muže, protože pravidelně předčítal a vykládal pasáže z Rámájany. V tomto duchu vedl i svého syna, ovšem zemřel velmi záhy, když bylo Ranganathanovi 6 let.\nJiž na základní škole, kde učil i jeho dědeček, projevil hluboký zájem o hinduismus, jeho filozofii i náboženské aspekty, a toto zaujetí jej neopustilo po celý život.\n\nPo základní škole studoval na Ranganathan Sabhanayak Mudaliar`s Hindu High School v Shiyaly, kterou dokončil v roce 1909, i přes zdravotní problémy. V roce 1909 byl přijat na Madras Christian College, kde získal nejprve bakalářský a v roce 1916 i magisterský titul v oboru matematika. Navázal zde blízký vztah s profesorem E. B. Rossem, se kterým byl pak v kontaktu i v následujících letech.\nByl celkem dvakrát ženatý, poprvé ve 14 letech, avšak jeho žena Rukmani zemřela roku 1928. V tomto roce se oženil znovu, se ženou jménem Sarada, se kterou měl svého jediného syna a podle které později pojmenoval i Nadaci pro knihovní vědu, které věnoval své životní úspory - Sarada Ranganathan Endowment for Library Science.\n\nRok po dokončení studia získal oprávnění a začal vyučovat matematiku a fyziku na několika státních univerzitách. Snažil se zlepšit špatné postavení učitelské obce, avšak neshody a nízký plat jej donutily dráhy učitele zanechat.\nRoku 1924 přijal místo knihovníka Madraské univerzity a zápal pro knihovnictví mu vydržel až do konce života.\nAby získal vzdělání v oboru, odcestoval do Anglie, kde absolvoval vysokoškolské knihovnické vzdělání. Zde navázal opět trvalý vztah s mentorem, který mu velmi pomáhal, W. C. B. Sawyersem. Anglický systém knihoven jej velmi inspiroval a toužil pozvednout úroveň knihovnictví ve své rodné Indii. Již v Londýně začal pracovat na klasifikačním systému, který nazval \"dvojtečkovou klasifikací\" a který se úspěšně zařadil mezi ostatní v té době používané systémy jako MDT, DDC a další. \n\nRanganathan chtěl v Indii zejména rozšířit působnost knihoven a zpřístupnit knihy co nejširší čtenářské obci a pozvednout knihovní vědu na vyšší úroveň. V roce 1928 založil Madranskou knihovnickou asociaci a v letech 1944-1953 zastával funkci jejího prezidenta. \nPomáhal také zavádět obor knihovnictví do vysokoškolského vzdělání po celé Indii a na některých jej také vyučoval. V roce 1962 pomáhal vybudovat DRTC - Documentation Research and Training Centre v Bangalore. \n\nHojně také publikoval. V roce 1931 vydal základní koncepci knihovní vědy, kterou pak ve svých dalších dílech rozšiřoval - \"Pět zákonů knihovní vědy (Five laws of library science)\" a o dva roky později kompletní \"Dvojtečkovou klasifikaci (Colon classification)\".Těmto oblastem se věnoval i dále, v průběhu života napsal 60 knih a téměř 2000 článků a komentářů, podílel se na budování silné sítě knihoven v celé Indii a uplatňoval svůj národní i mezinárodní vliv ve prospěch knihovnictví i ve vládních kruzích.\n\nV polovině století byl zájem o Ranganathanovu práci, zejména o dvojtečkovou klasifikaci, značný. Často byl zván a cestoval po světě, v roce 1948 navštívil USA a Velkou Británii, v roce 1950 opět Spojené státy a v tomtéž roce spolu s D. J. Foskettem, B. I Palmerem a A. J. Wellsem založil Skupinu pro výzkum klasifikace (Classification research group). V letech 1953-1956 byl viceprezidentem Komise pro obecnou teorii klasifikace.\n\nMezi lety 1955 až 1957 žil s rodinou v Curychu, ale vrátil se zpět do Indie. Stále se angažoval, přednášel, účastnil se konferencí a obdržel také mnohá ocenění. V roce 1957 byl jmenován čestným členem International Federation for Information and Documentation (FID) a indická vláda mu udělila v roce 1965 čestný titul Národního profesora knihovní vědy. Až do konce života se aktivně věnoval práci a tvorbě nových konceptů.\n\n"}
{"id": "1106775", "url": "https://cs.wikipedia.org/wiki?curid=1106775", "title": "Vikariát České Budějovice – město", "text": "Vikariát České Budějovice – město\n\nVikariát České Budějovice – město je jedním z deseti vikariátů českobudějovické diecéze. Okrskovým vikářem je Dr. Zdeněk Mareš Th. D., děkan ve farnosti České Budějovice -sv. Mikuláš. Vikariátní sekretář není obsazen. Skládá se z šesti farností, z nichž v pěti sídlí děkan, farář, rektor kostela nebo administrátor. V duchovní správě zde působí 15 kněží. Ve vikariátu se nachází katedrální chrám Českobudějovické diecéze a také kněžský domov pro staré a nemocné kněze.\n"}
{"id": "1106776", "url": "https://cs.wikipedia.org/wiki?curid=1106776", "title": "Kanton Fismes-Montagne de Reims", "text": "Kanton Fismes-Montagne de Reims\n\nKanton Fismes-Montagne de Reims (fr. \"Canton de Fismes-Montagne de Reims\") je francouzský kanton v departementu Marne v regionu Grand Est. Tvoří ho 53 obcí. Kanton vznikl v roce 2015.\n\n\n\n"}
{"id": "1106781", "url": "https://cs.wikipedia.org/wiki?curid=1106781", "title": "Chrastí", "text": "Chrastí\n\nChrastí je označení pro suché, tenké větve zejména lesních stromů, které se dají použít jen jako palivové dříví, případně pro rozdělávání ohně. Podobným označením je klestí, materiál vzniklý průklestem. Za klestí lze podle zákona považovat dřevo do průměru sedmi centimetrů.\n\nSpadané větve a větvičky jehličnatých stromů překážejí při chůzi lesem. Lesní hospodářství se většinou snaží les „uklidit“. Proto se sběr chrastí nepokládal za lesní pych, ale naopak za užitečnou činnost, která byla mnohde dovolena každému, v praxi zejména chudým lidem. To platí i v současnosti, kdy v rámci veřejného užívání lesů, může každý občan na vlastní nebezpečí vstoupit do lesa, kde má právo sbírat lesní plody pro vlastní potřebu nebo spadané klestí.\n"}
{"id": "1106784", "url": "https://cs.wikipedia.org/wiki?curid=1106784", "title": "Petr Větrovský", "text": "Petr Větrovský\n\nPetr Větrovský (15. srpna 1985, Příbram) je bývalý generální ředitel klubu 1. FK Příbram a fotbalový boss pod vedením Jaroslava Starky.\n\nPo základní škole v Dobříši nastoupil na Střední průmyslovou školu v Příbrami, kde studoval obor s názvem Slaboproud a elektrotechnika – technika počítačů. Po maturitě ve škole zůstal a pokračoval studiem oboru Počítačová podpora v řízení podniku. Jelikož toto studium neumožňovalo dálkovou formu a Větrovský si chtěl vydělávat, musel po měsíci skončit a nastoupil do firmy zabývající se železem. Po třech měsících mu bylo nabídnuto místo v příbramském autosalonu, kde se vypracoval až na vedoucího celé pobočky.\n\nV roce 2009 se Větrovský oženil s Libuší Mlejnkovou, a v roce 2012 se páru narodil syn Petr. Manželství trvalo osm let. V prosinci roku 2016 se manželství rozpadlo, a od té doby žije bývalý fotbalový manažer s Jitkou Doubravovou, která též pracuje pro klub 1.FK Příbram. Jim se 28. listopadu 2017 narodila dcera Natálie.\n\nUž v době, kdy pracoval v automobilce, dělal ve fotbalovém klubu s dřívějším názvem „Marila“ asistenta trenéra mládežnických družstev.\n\nDo vedení klubu se dostal poté, co se seznámil s majitelem klubu Jaroslavem Starkou. Nabídl mu místo marketingového ředitele klubu. Větrovský v lednu 2008 nabídku přijal, a začal se fotbalu věnovat naplno. V té době byl klub ve 2.lize, a v létě se hned dostal do ligy první. Ze začátku se staral o marketingové akce (poločasové soutěže, reklamy aj.). Následně začal shánět partnery.\n\nNa jaře v roce 2011 Jaroslav Starka vážně onemocněl a Větrovský měl na starost celé fungování klubu. V té době se bojovalo o záchranu v 1. lize. Větrovský sehnal sponzory, čímž zvládl udržet finanční stabilitu klubu a klub se pod jeho vedením udržel v české nejvyšší fotbalové soutěži. V současné době Větrovský navštěvuje fotbalový klub pouze jako fanoušek.\n\nV roce 2008 vstoupil Petr Větrovský do ČSSD. V letech 2010–2018 byl zastupitelem města Příbram. \n\nPodzim 2018 byl také zároveň velký zvratem v jeho politické kariéře. Příbramské ČSSD, kde byl Větrovský lídrem, neobsadilo ani jeden mandát v místním zastupitelstvu. Tím se začal Větrovský stahovat z politiky a je s ní spojován už jen minimálně. V současné době je pouze členem místní oranizgace a členem KVV.\n\nPo éře ve fotbale se vydal v roce 2015, kdy se svou tehdy ještě kolegyní Jitkou Doubravovou zorganizovali první koncert Karla Gotta v Příbrami. Pro velký úspěch koncertu se rozhodli v tomto odvětví pokračovat, a založili si k tomu firmu VDN promo. V roce 2017 hlavně díky organizaci posledního turné Marty Kubišové se agentury dostala do podvědomí celého showbusinessu i novinářů.\n\nV roce 2018 si VDN promo vzalo na starost organizaci prestižního koncertu 100 let od založení Československého státu v Obecním domě. Po sérii dalších menších koncertů přišel vrchol 1.listopadu, kdy do Čech Větrovský přivezl legendárního boxera Mika Tysona. Ten vyprávěl v klubu SaSaZu svůj životní příběh a fotil se s návštěvníky. 20. června 2019 připravilo VDN promo v SaSaZu akci pro další hvězdu světového boxu, Tysona Furyho. \n\nDalšími světovými jmény, které Petr Větrovský přivezl do Čech jsou Nazareth, Alphaville nebo zpěvačka Sandra. \n\nV září 2019, 30 let od revoluce, vydala agentura VDN Promo pod režií Petra Větrovského velmi úspěšný videoklip k písni Modliba pro Martu, jenž se stala symbolem revoluce v roce 1989. \n\n"}
{"id": "1106786", "url": "https://cs.wikipedia.org/wiki?curid=1106786", "title": "Ceyzériat", "text": "Ceyzériat\n\nCeyzériat je francouzská obec v departementu Ain v regionu Auvergne-Rhône-Alpes. V roce 2011 zde žilo 2 939 obyvatel. Je centrem kantonu Ceyzériat.\n\nJasseron, Montagnat, Ramasse, Revonnas, Saint-Just\n\n\"Počet obyvatel\"\n\n\n"}
{"id": "1106788", "url": "https://cs.wikipedia.org/wiki?curid=1106788", "title": "Občina Borovnica", "text": "Občina Borovnica\n\nObčina Borovnica je jednou z 212 občin ve Slovinsku. Nachází se v Středoslovinském regionu na území historického Kraňska. Občinu tvoří 12 sídel, její rozloha je 42,3 km² a k 1. lednu 2017 zde žilo 4 376 obyvatel. Správním střediskem občiny je vesnice Borovnica.\n\nObčina se nachází jihozápadně od slovinské metropole Lublaně, se kterou je spojena autobusovou a železniční dopravou (železniční trať Lublaň – Sežana). Sever občiny zasahuje do krajinného parku Lublaňský močál, kde je i nejnižší bod s nadmořskou výškou 290 m. Na svahu vrchu Krimšček přesahuje nadmořská výška 900 m, samotný vrchol (941 m n. m.) však již leží za hranicí občiny. Nejvýznamnějším vodním tokem je Lublaňka, do jejího povodí náleží potoky Borovniščica a Prušnica.\n\n\nObčinu tvoří tato sídla: Borovnica, Breg pri Borovnici, Brezovica pri Borovnici, Dol pri Borovnici, Dražica, Laze pri Borovnici, Lašče, Niževec, Ohonica, Pako, Pristava, Zabočevo.\n\nObčina Borovnica sousedí se třemi občinami: Brezovica ne severovýchodě a východě, Cerknica na jihu a Vrhnika na západě a severu.\n\n\n"}
{"id": "1106789", "url": "https://cs.wikipedia.org/wiki?curid=1106789", "title": "Sloup Marka Aurelia", "text": "Sloup Marka Aurelia\n\nSloup Marka Aurelia ( \"Columna Centenaria Divorum Marci et Faustinae\", \"Colonna di Marco Aurelio\") je starověká stavební památka, nacházející se na náměstí Piazza Colonna v Římě.\n\nSloup byl postaven v dórském stylu, v letech 180–196, po smrti císaře Marka Aurelia. Předlohou stavbě byl Trajánův sloup, který byl vystavěn v roce 113 na Traianově fóru, na počest římských vítězství nad Dáky.\n\nSkládá se z dvaceti osmi bloků z carrarského mramoru. Jeho trup vysoký 29,62 metru s průměrem 3,7 metru stojí na deset metrů vysokém podstavci. Na spirálovém vyvýšeném pase, stylem připomínající Trajánův sloup, je vytesano stošestnáct bojových scén zachycujících obě vojenské tažení Marka Aurelia v letech 172–175 proti Markomanům a Sarmatům. Oproti Trajánovu sloupu jsou scény provedeny hlubšími vrypy, které činí postavy plastičtější a výraznější.\n\nReliéfy jsou velmi významným historickým dokladem a jediným zachovaným ikonografickým svědectvím bojů mezi Římany a středoevropskými germánskými kmeny v době Markomanských válek. Jednotlivé výjevy i samotné postavy jsou zdrojem mnoha informací. Vzhled římských vojenských táborů, způsob přemostění řeky, vzhled osob či příbytků Germánů, představují jedinečný zdroj poznatků a dokladů týkajících se zmíněných událostí.\n\nLatinské pojmenování sloupu je důkazem toho, že sloup byl původně zasvěcen císaři a jeho manželce Faustině. Jejich pozlacené sochy původně stály na vrcholové platformě monumentu, přístupné po vnitřním točitém schodišti se stodevadesáti stupínky. V roce 1589 dal papež Sixtus V. obě sochy odstranit a nahradit bronzovou sochou apoštola Pavla s mečem. Současně byl sloup zrekonstruován architektem Domenikem Fontanou. Fontana vytvořil nový mramorový základ, na který použil stavební materiál ze zbouraného Septizonia na Palatinu.\n\nNa věčnou památku této události dal papež do podstavce vytesat nápis:\nSIXTVS V PONT MAX\nCOLVMNAM HANC\nCOCLIDEM IMP\nANTONINO DICATAM\nMISERE LACERAM\nRVINOSAMQ(UE) PRIMAE\nFORMAE RESTITVIT\nA. MDLXXXIX PONT IV\n\nSIXTUS V., NEJVYŠŠÍ PONTIFEX,\nOBNOVIL TENTO SLOUP,\nVĚNOVANÝ CÍSAŘEM ANTONINEM,\nBOHUŽEL POŠKOZENÝ,\nDO SVÉ PŮVODNÍ PODOBY.\nROKU 1589, VE ČTVRTÉM ROCE SVÉHO PONTIFIKÁTU.\n"}
{"id": "1106790", "url": "https://cs.wikipedia.org/wiki?curid=1106790", "title": "Zimní paralympijské hry 2018", "text": "Zimní paralympijské hry 2018\n\nZimní paralympijské hry 2018, oficiálně XII. zimní paralympijské hry ( ), se konaly v jihokorejském Pchjongčchangu. Slavnostní zahájení proběhlo 9. března 2018, ukončení se pak uskutečnilo 18. března 2018.\n\nSoutěžilo se v šesti sportech, v jednotlivých disciplínách bylo rozdáno 80 sad medailí.\n\nMaskotem her byl vybrán medvěd ušatý pojmenovaný Pandabi.\n\nMěsta, která chtěla hostit Zimní olympijské hry 2018, musela do 15. října 2009 podat kandidaturu. Kandidaturu podaly Pchjongčchang, Mnichov a Annecy. Mnichov již hostil Letní olympijské hry 1972 a bylo by to tak první město, které by hostilo Letní olympijské hry a Zimní olympijské hry. Pchjongčchang měl už zájem o pořádání zimních olympijských her 2010 a 2014, ale vždy o několik málo hlasů prohrál.\n\nČlenové výboru pak 6. července 2011 na 123. zasedání MOV v jihoafrickém Durbanu zvolili pořadatelem Pchjongčchang v Jižní Koreji.\n\n\n\n\nNa XII. Zimních paralympijských hrách se soutěžilo v celkem 6 sportovních odvětvích.\n\n"}
{"id": "1106795", "url": "https://cs.wikipedia.org/wiki?curid=1106795", "title": "Bruselátor", "text": "Bruselátor\n\nBruselátor (anglicky \"Brusselator\") je teoretický model popisující konkrétní případ autokatalytické reakce. Tento model byl navržen Iljou Prigožinem na Université Libre de Bruxelles. Pojmenování bruselátor vzniklo složením názvu města Brusel a oscilátor.\n\nModel popisuje systém charakterizovaný rovnicemi\n\nformula_1\n\nformula_2\n\nformula_3\n\nformula_4\n\nZa předpokladu, že A a B jsou ve vysokém nadbytku, lze jejich koncentraci považovat za konstantní a psát rychlostní rovnice\n\nformula_5\n\nformula_6\n\nRychlostní konstanty byly pro jednoduchost položeny rovny jedné.\n\nBruselátor má stacionární bod formula_7, který je pro formula_8 nestabilní, což způsobuje oscilaci systému. Na rozdíl od systému predátor-kořist oscilace bruselátoru není závislá na počáteční koncentraci reaktantů X a Y. Po určitém čase se navíc oscilace budou limitně blížit uzavřené křivce.\n\nNejznámějším příkladem je Bělousovova–Žabotinského reakce (příklad chemických hodin), k níž dochází ve směsi bromičnanu draselného, malonové kyseliny a síranu manganatého v prostředí kyseliny sírové. Není bez zajímavosti, že ačkoli sovětští vědci objevili tento chemický oscilátor již v 50. letech, světu byl představen na mezinárodní konferenci v Praze roku 1968.\n"}
{"id": "1106800", "url": "https://cs.wikipedia.org/wiki?curid=1106800", "title": "Sedm římských pahorků", "text": "Sedm římských pahorků\n\nSedm římských pahorků, též \"Sedm pahorků římských\", \"Sedmero římských pahorků\", \"Sedm pahorků Říma\" apod., lat. Septimontium (z lat. \"septem\" – sedm, \"mons\" - vrch, pahorek, kopec) je nejstarší historické území města Říma na východ od řeky Tibery. Ve 4. století př. n. l. bylo toto území obehnáno Serviovou hradbou. Pahorky jsou součástí římské mytologie, náboženství a politiky.\n\nNěkteré z pahorků jsou rozděleny na oblasti nebo vyvýšeniny, které také mají své názvy.\n\nNa západním břehu Tibery se nacházejí neméně známé pahorky, které se však nepočítají mezi sedm pahorků Říma:\n\nNepočítá se mezi ně ani\n\nO založení Říma hovoří legenda o sedmi pahorcích a sedmi králích jakož i pověst, že Řím založil Romulus přímo na pahorku \"Palatinus\". V antickém Římě se 11. prosince slavil svátek \"Septimontium\", který připomínal přičlenění sedmého pahorku k městu.\n"}
{"id": "1106805", "url": "https://cs.wikipedia.org/wiki?curid=1106805", "title": "Julian Bream", "text": "Julian Bream\n\nJulian Bream, CBE (* 15. července 1933 Battersea, Londýn) je anglický klasický kytarista a loutnista. Jeden z nejvýznamnějších klasických kytaristů 20. století. Rovněž má zásluhu na obnově zájmu posluchačů o hru na loutnu.\n\nNarodil se v londýnské čtvrti Battersea. Jeho otec byl všestranný umělec, výtvarník i hudebník. Od otce získal elementární základy hry na kytaru, ale zpočátku byl spíše samouk. Když se jeho otec stal knihovníkem \"Filharmonické kytarové společnosti\" (Philharmonic Society of Guitars) povšiml si ho prezident této společnosti Dr. Boris Perott a Julian se stal jeho žákem. Kromě jiného tak získal přístup ke sbírce vzácných hudebnin.\n\nVe dvanácti letech získal Julian cenu v soutěži mladých umělců za hru na klavír. To mu umožnilo studovat hru na klavír a na violoncello na \"Královské hudební koleji (Royal College of Music)\". V roce 1947 debutoval kytarovým recitálem v Cheltenhamu.\n\nV roce 1952 byl Bream povolán do armády. Původně měl sloužit v administrativní složce \"Royal Army Pay Corps\", ale po šesti měsících se stal členem britské vojenské kapely \"Royal Artillery Band\" se sídlem v londýnské čtvrti Woolwich, což mu umožňovalo pokračovat ve studiu hry na kytaru.\n\nPo třech a půl letech v armádě bral jakékoliv hudební angažmá včetně doprovodné hudby pro rozhlas a film. Komerční film, nahrávání ve studiu a práce pro BBC tvořila hlavní část jeho činnosti v padesátých a na začátku šedesátých let.\n\nV roce 1952 měl ve \"Wigmore Hall\" loutnový recitál a od té doby udělal mnoho práce pro obnovení zájmu o tento nástroj. V roce vytvořil hudební soubor \"Julian Bream Consort\", ve kterém hrál na loutnu a který se zasloužil o oživení hudby alžbětinské doby.\n\nZáhy si získal mezinárodní proslulost. Jeho první evropské turné se konalo v letech 1954 a 1955. Počínaje rokem 1958 koncertoval na Dálném východě, v Indii, Austrálii, na ostrovech v Pacifiku a v mnoha dalších zemích světa. Ve Spojených státech poprvé koncertoval v roce 1959. Později zde vedl mistrovské třídy. Kromě toho vedl mezinárodní letní školu v Anglii ve Wiltshire.\n\nV roce 1984 se vážně zranil při automobilové nehodě. Nezměrným úsilím však záhy získal znovu svou obdivuhodnou technickou vyspělost.\n\nBream nahrával výhradně pro společnosti RCA a EMI Classics. Tyto nahrávky získaly řadu ocenění včetně čtyř cen Grammy (dvě ceny za nejlepší provedení komorní hudby a dvě ceny za nejlepší klasickou hudbu vůbec). U příležitosti jeho narozenin vydala RCA v roce 1993 multideskový komplet s jeho nahrávkami.\n\nOd počátku roku 1990 pokračoval v nahrávání u firmy EMI Classics. Byla to především hudba Johanna Sebastiana Bacha, album loutnových koncertů (s Birmingham Symphony Orchestra řízeným sirem Simonem Ratttlem) a alba věnovaná kytarovým sonátám a současné kytarové tvorbě.\n\nKromě četných koncertů, nahrávek pro gramofonové společnosti a pedagogické činnosti, často spolupracoval s filmem a televizí. V roce 1976 měl v BBC TV mimořádný úspěch životopisný film \"A Life in the Country\". Pro tuto televizi také uvedl seriál o čtyřech mistrech kytary. V roce 1984 natočil pro televizní stanici \"Channel 4\" osm filmů o španělské kytarové hudbě. Kromě toho BBC uvedla film \"My life in music\" o životě Juliana Breama jako koncertního kytaristy.\n\n\n\n"}
{"id": "1106809", "url": "https://cs.wikipedia.org/wiki?curid=1106809", "title": "Občina Vrhnika", "text": "Občina Vrhnika\n\nObčina Vrhnika je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 126,3 km a v  lednu 2014 zde žilo 16 564 lidí. V občině je celkem 26 vesnic. Správním centrem občiny je vesnice Vrhnika.\n\nObčina se nachází zhruba 20 km jihozápadně od Lublaně, hlavního města státu. Územím prochází dálnice A1 směřující z Lublaně až k Jaderskému moři do města Koper.\n\nSousedními občinami jsou : Dobrova-Polhov Gradec a Horjul na severu, Log-Dragomer, Brezovica a Borovnica na východě, Cerknica na jihu a Logatec na západě.\n\nBevke, Bistra, Blatna Brezovica, Drenov Grič, Jamnik, Jerinov Grič, Kurja vas, Lesno Brdo, Mala Ligojna, Marinčev Grič, Mirke, Mizni Dol, Padež, Podlipa, Pokojišče, Prezid, Sinja Gorica, Smrečje, Stara Vrhnika, Strmica, Trčkov Grič, Velika Ligojna, Verd, Vrhnika, Zaplana, Zavrh pri Borovnici.\n"}
{"id": "1106811", "url": "https://cs.wikipedia.org/wiki?curid=1106811", "title": "Turistika naboso", "text": "Turistika naboso\n\nTuristika naboso (nebo též bosá turistika) je forma pěší turistiky, která je provozována naboso. Podle některých zdrojů vychází ze skutečnosti, že nošení obuvi je nepřirozené a zdravotně závadné a že turistika naboso je oproti turistice, která je provozována v botách, zdravá, pohodová a zajímavá a lidské nohy jsou pro ni evolučně vyvinuty. Pro bosou turistiku, neboli turistiku naboso existuje speciální metodika a pořádají se mnohé hromadné akce.\n\nO zdravotních pozitivech a negativech chození naboso existuje jen velmi málo kvalitních vědeckých prací. Některé naznačují, že je chůze naboso v jistých parametrech náročnější než pohyb v botech a např. namáhá více kotník a zvyšuje riziko zranění Achillovy šlachy. \n\nChůze naboso podle zastánců navozuje duševní pohodu, pocit svobody a pocit splynutí s přírodou, dále může odstranit některé bolesti (např. bolesti páteře) a posílit imunitu. Přirozeným způsobem masíruje chodidla a působí na reflexní body. Nohy jsou pro chůzi naboso evolučně vyvinuty, po dvou končetinách chodili lidé již před několik miliony lety. Oproti tomu moderní obuv zná Evropa pouhých cca 500 let a ještě méně let lidé nosí lidé obuv všichni a všude.\n\nObuv má v určitých situacích i podle zastánců chůze naboso své opodstatnění (jde o extrémní teploty, povrchy, konkrétní nepřiměřená rizika a dále o individuální zdravotní kontraindikace), avšak není nutné ji nosit vždy a všude. Pokud už je nutné mít boty, doporučují tzv. bosé (barefoot) boty, které se vyznačují následujícími parametry: bez zvýšené paty, bez podpory klenby, bez přizvenuté špičky, se širokým prostorem na prsty, s tenkou ohebnou podrážkou a s nízkou hmotností. Ze zásad bezpečnosti chůze naboso uvádějí např.: zvážení osobní připravenosti snášet nižší teploty, opatrná chůze, bezpečné prostředí, zvýšená pozornost za mokra či horka, vybavení lékárničkou a záložní obuví, apod. \n\nNěkteří jedinci provozují chůzi naboso i v extrémních podmínkách. Extrémními podmínkami pro chůzi naboso se zpravidla rozumí chůze za nepříznivých teplot (rozpálený asfalt, silný mráz a hluboký sníh apod.) a na nepříznivém povrchu (hrubý asfalt, štěrk). Existují i kurzy chůze ve střepech (glasswalking) a ve žhavém uhlí (firewalking). I pro tyto situace existují rady a postupy, které takovou chůzi naboso umožní.\n\nZrakově postiženým se chůze naboso doporučuje (hmatové vjemy, prožitky, nácvik vnímání při prostorové orientaci). Z povahy věci však mohou naboso chodit jen ve známém a bezpečném prostředí anebo s vidícím průvodcem, který musí zvládat jak problematiku turistiky naboso, tak průvodcovství zrakově postižených.\n\nPlánování bosého výletu má svá specifika: jde o individuální zvážení celkové vzdálenosti a průměrné rychlosti, dále příznivých světelných podmínek (vizuální kontrola trasy) a upřednostnění trasy s přírodním povrchem před trasou s člověkem stvořeným povrchem (nevhodný je zejména štěrk a hrubý asfalt). \n\nZ doporučení ohledně techniky chůze jmenujme např. nošení kratších nohavic, dělání kratších kroků s došlapem naplocho či nejprve na špičku, dále např. upřednostňování přírodního povrchu.\n\nNěkteří lékaři a jiní odborníci chůzi naboso kritizují. Například u dětí může časté chození naboso, především na tvrdém povrchu, vést k rozvoji ploché nohy. Dle I. Slouky, autora metodiky turistiky naboso, však v pozadí často lze vystopovat komerční zájmy (např. ortoped, který má velké příjmy z prodeje ortopedických vložek) či předsudky lidí, kteří s turistikou naboso podle daných pravidel mají mizivé či dokonce žádné zkušenosti.\n\nV zahraničí existuje množství spolků a klubů podporujících turistiku naboso. V České republice působí od roku 2013 spolek Bosá turistika.\n\n\n"}
{"id": "1106813", "url": "https://cs.wikipedia.org/wiki?curid=1106813", "title": "Eva Vermandel", "text": "Eva Vermandel\n\nEva Vermandel (* 7. července 1974) je belgická fotografka. Narodila se v Belgii, ale počínaje rokem 1996 žila v Londýně. Často se věnovala portrétní fotografii, modelem jí stáli například John Cale, Michael Pitt, Johnny Marr, Sinéad O'Connor, John Lydon, John Peel nebo Ben Kingsley. Je rovněž autorkou několika knih s fotografiemi, například \"Splinter\" vydaná roku 2013.\n\n"}
{"id": "1106817", "url": "https://cs.wikipedia.org/wiki?curid=1106817", "title": "Hospodářská krize v třicátých letech a její dopad na knihovny", "text": "Hospodářská krize v třicátých letech a její dopad na knihovny\n\nVelká hospodářská krize měla dopad na knihovnictví. Probíhala od roku 1929 (krach na newyorské burze 24. října 1929) hluboko do 30. let. \n\nŠlo o globální ekonomický propad dlouhého trvání. Začal v USA, projevil se propadem cen akcií a brzy vyvolal masovou nezaměstnanost. V Československu hospodářská krize vedla k poklesu HDP se snížil o 20 %, zahraniční obchod o 70 %, zaměstnanost o 40 %. Úředně nezaměstnaných bylo 740 000 lidí, ve skutečnosti až 1 000 000. Teprve krátce před válkou v roce 1937 ekonomika začala mírně stoupat.\n\nUž v té době se mluvilo nejen o finanční krizi, ale i o (z toho vyplývající) krizi školství, krizi inteligence a krizi kultury či mravů. Lidé zchudli a měli peníze jen na tu nejlevnější zábavu: výpůjčku knih. Ukazatelem kultury každého státu by měly být knihovny a vzdělávací instituce obecně, nicméně v době krize byly tyto instituce výrazně podfinancovány. Dokonce v letech 1932 až 1933 byla dočasně uzavřena Státní knihovnická škola. Docházelo i k tomu, že nebyly peníze na nákup nových knížek, tedy především dražších. Navzdory zákonem (Zákon o veřejných knihovnách obecních č. 430/1919 Sb. a navazující předpisy) stanovené výši dotací veřejných knihoven nedocházelo k plnění stanovených limitů, některé obce dokonce nefinancovaly veřejné knihovny vůbec. Kultura začala být považována za luxus.\n\nVeřejné knihovny, aby přežily, začaly své sbírky doplňovat o velmi levnou, tzv. brakovou literaturu, ta přitáhla velké množství dočasných čtenářů z chudších vrstev, někteří z nich však chodili, jen aby se mohli v zimě ohřát. Nutno však zdůraznit, že soupeřili s konkurencí v podobě soukromých půjčoven knih, které nabízely výhradně nižší literaturu. Veřejné knihovny také soupeřily už delší dobu s katolickými knihovnami.\n\nKnihovny byly nuceny dokupovat brakovou literaturu, především pak specifický žánr tzv. červenou knihovnu. Lidé těžce nesli dopady ekonomické krize a v pozdější době tu byla i předzvěst války, tak potřebovali únik od reality. Svůj podíl na tom měla i všudypřítomná reklama a především pak ženské časopisy. Vydavatelství Rodina, producent edice Červená knihovna vydávalo časopis List paní a dívek. Vedli tvrdý konkurenční boj s nakladatelstvím a vydavatelstvím Melantrich a jejich časopisem Hvězda. Tedy od názvu edice a od červených přebalů později vzniklo pojmenování pro celý žánr. Tato „díla“ vycházela poprvé právě v těchto časopisech a pak samostatně.\n\nEkonomická krize se výrazně projevila i ve vyšší literatuře především zvýšenou sociální citlivostí během třicátých let. Docházelo k jevu, kdy v určitých regionech se půjčovaly desetitisíce kusů zábavné literatury, ale jen stovky kusů naučné literatury. Knihy se půjčovaly více, prodávaly se však méně, když pomineme brak, prodávaly se téměř výhradně pražské romány, to z nedůvěry k mimopražským autorům. Na rozdíl od výpůjček knihy kupovali jen bohatí. Na vině byl centralismus v Praze, tedy většina bank a výroby sídlila v hlavním městě. Vzor byl spatřován hlavně v Německu a Itálii, kde bylo mnoho nakladatelství a vydavatelství rozloženo mezi větší města.\n\nSituace v knihovnách byla špatná i v ostatních zemích, dosavadní vývoj se nelíbil ani odborníkům. Proto byla v Bernu 10. 6. 1932 vydána rezoluce a to Mezinárodním knihovnickým výborem IFLA složeným ze zástupců 29 států. Naléhavě žádali všechny vlády, aby i přes panující krizi vynaložily dostatečné prostředky pro udržení knihoven v provozu. Oprávněně se obávali úpadku inteligence.\n\nVe stejném období došlo v ČSR k rozepři mezi experty, následkem toho se Z. V. Tobolka s několika kolegy oddělil a založil novou knihovnickou organizaci se jménem Československá knihovědná společnost. Jejich hlavní činností byla snaha o zvýšení teoretické úrovně, pořádali především odborné přednášky, exkurze apod. Situace se nelíbila J. Mahenovi, který 16. 6. 1935 sjednotil dvě nejvýznamnější knihovnické společnosti, tedy Spolek československých knihovníků a Spolek veřejných obecných knihovníků, do jedné společnosti pod názvem Ústřední spolek československých knihovníků.\n\nV roce 1935 vešlo v platnost vládní nařízení o povinných výtiscích, avšak ty se dostávaly jen do velkých akademických knihoven. Díky knihovnímu zákonu z roku 1919 vznikaly i knihovny pro jazykové menšiny (především německé). Po nástupu nacionálních socialistů k moci v Německu však německé knihovny v Československu měly spíše tendenci se odtrhnout a vymanit z československých norem. Československá elita viděla v kultuře mocný nástroj pro boj s nacistickou hrozbou, proto nejen v odborných periodikách začaly pravidelně vycházet příspěvky, které měly ukazovat nesmyslnost a krutost nacistického režimu. Knihovna měla mít kulturní poslání a povzbudit veřejnou morálku. Pronacistické knihy a periodiky byly postupně zakazovány. Bohužel stejná tendence vzrůstala i na opačné straně, kdy henleinovci z německých knihoven vyřazovali díla protinacistická.\n\nPo Mnichovské dohodě Československo ztratilo velké části svého území včetně knihoven. Dohromady to bylo 19 % odborných vědeckých knihoven, 34,4 % veřejných knihoven se 33,2 % všech svazků. Za dramatických okolností byly některé knihy evakuovány, zbytek byl rozdán mezi prchající obyvatelstvo. Co se nestihlo zachránit, bylo zničeno. Po obsazení zbytku Čech a Moravy byla zavedena přísná cenzura a na důležitá místa byli dosazeni nacističtí pracovníci.\n\n"}
{"id": "1106825", "url": "https://cs.wikipedia.org/wiki?curid=1106825", "title": "Plavské jezero", "text": "Plavské jezero\n\nPlavské jezero (srbsky \"Плавско језеро\") se nachází na severovýchodě Černé Hory v regionu Plav na hranicích s Albánií. Leží v údolí mezi horskými masivy Prokletije a Visitor v nadmořské výšce 908 metrů. Na jeho břehu leží stejnojmenné historické město Plav, které bylo po staletí ovlivňováno Osmanskou říší. Jezero je od severu k jihu dlouhé přibližně 2 kilometry a se svou šířkou je zároveň řazeno mezi největší a nejvýznamnější jezera Černé Hory. Maximální hloubka tohoto jezera je 9 metrů.\n\nNejvýznamnějším přítokem je řeka Ljuča, která je vytvořena soutokem černohorské řeky Vruja a albánské řeky Lumi i Grënçarës (černohorský název je Grnčar), tekoucí z nedaleké albánské vesnice Vermosh. Odtokovou řekou je Lim. Plavské jezero bylo dlouhou dobu považováno za největší ledovcové jezero Balkánského poloostrova. Podle nových vědeckých průzkumů bylo od tohoto stanoviska odstoupeno, jelikož v době, kdy bylo jezero utvářeno, se na tomto území neměl nacházet žádný ledovec. Původ jezera je tudíž dodnes nejasný. Samotní Černohorci však jezero nadále řadí mezi jezera ledovcového původu.\n\nPlavské jezero je součástí národního parku Prokletije, který je, tak jako další národní parky Černé Hory, oblíbeným turistickým cílem nejenom zahraničních turistů. Voda v jezeře je velmi čistá a v letním období dosahuje 20 °C. Město Plav taktéž nabízí turistické vyžití. Ve městě se nachází mnoho barů a restaurací, nabízejících místní nápoje a pokrmy. Ve městě je mešita a řada historických domů. Město je turistickým výchozím bodem pro pěší nebo cyklistické horské túry do blízkého i vzdálenějšího okolí. Jedním z nich jsou hory a vrcholy národního parku Prokletije. Za zmínku stojí mnoho turistických výletních cílů. V okolí Plavského jezera se nachází další dvě, rozlohou podstatně menší, ledovcová jezera. Prvním je Hridské jezero ležící v nadmořské výšce téměř dvou tisíc metrů. Druhým je Visitorské jezero, zajímavé přírodně vytvořeným plovoucím ostrovem nacházejícím se uprostřed jezera a zabírající jeho plochu téměř z jedné čtvrtiny. K oběma jezerům vedou turistické cesty, které jsou od začátku června velmi dobře schůdné nebo sjízdné na horských kolech. Dalšími turistickými cíli jsou nejvyšší hora Černé Hory – Zla Kolata (2504 m n. m.) nebo Vrch Bora. \n\nJezero Plav je taktéž výchozí branou do albánských národních parků - Teth a Valbona, jejichž vrcholky leží v ještě vyšší nadmořské výšce. Za zmínku stojí Maja e Jezercës (2694 m n. m.) – nejvyšší hora pohoří Prokletije. Tato oblast Dinárských hor je srážkově nejbohatší a tudíž není výjimkou, že sníh zůstává na nejvyšších vrcholcích i uprostřed léta, jelikož ho tam mohou během zimy napadnout i více než 3 metry. Je tedy běžné, že jsou mnohé vesnice v tomto ročním období úplně odříznuté od civilizace. \n\nDopravní infrastruktura a ubytovací kapacity, především na albánské straně, jsou nedostatečné, což brání propuknutí masivního turismu. Například cesta spojující město Plav s významným dvousettisícovým albánským městem Skadar je jen z části vyasfaltovaná. Zbytek cesty je v katastrofálním stavu a v zimě nesjízdný. Tato obtížně dosažitelná poloha činí oblast velmi zajímavou z hlediska přírodních krás. Oblast je téměř nedotčená lidskou činností a nachází se zde velká škála endemických druhů zvířat a rostlin.\n\n"}
{"id": "1106828", "url": "https://cs.wikipedia.org/wiki?curid=1106828", "title": "Kačina (přírodní památka)", "text": "Kačina (přírodní památka)\n\nPřírodní památka Kačina zahrnuje park o rozloze 197,2 ha v okolí empírového zámku Kačina.\n\nPředmětem ochrany jsou populace páchníka hnědého (\"Osmoderma eremita\"), lesáka rumělkového (\"Cucujus cinnaberinus\"), krasce lipového (\"Ovalisia rutilans\"), kuňky obecné (\"Bombina bombina\"), skokana štíhlého (\"Rana dalmatina\"), rosničky zelené (\"Hyla arborea\"), pryšce lesklého (\"Euphorbia lucida\") a rdestu světlého (\"Potemogeton lucens\") a dále společenstva tvrdých luhů podsvazu Ulmenion, makrofytní vegetace mělkých stojatých vod a bezkolencové louky svazu Molinion.\n\n"}
{"id": "1106830", "url": "https://cs.wikipedia.org/wiki?curid=1106830", "title": "Bartleho test", "text": "Bartleho test\n\nBartleho test hráčské psychologie slouží k analýze hráčské typologie v hrách, typicky žánru MUD či MMORPG. Rozděluje hráče do čtyř kategorií: explorer, socializer, achiever a killer v závislosti na jejich typickém chování v těchto hrách.\n\nTest má své kořeny v eseji Richarda Bartleho z roku 1996 \"Players Who Suit MUDs\", kde autor vychází ze vztahů akce-interakce a na svět orientovaného-na hráče orientovaného herního stylu.\n\nNa tuto esej pak v roce 1999 navázali Erwin Andreasen a Brandon Downey, kteří vytvořili soubor dichotomních otázek, z nichž se počítá procentuální rozdělení do hráčských kategorií.\n\nDo roku 2006 tento test běžel na stránkách Erwina Andreasena a sesbíráno bylo přes 200 000 záznamů. Poté se kvůli problémům s databází test přesunul na server GamerDNA., kde jej dodnes vyplnilo přes 800 000 hráčů.\n\nPůvodní formulace testu byla upravena, aby odpovídala dnešním hráčům (především slovo MUD bylo nahrazeno MMORPG).\n\nZ balíku dichotomních otázek je jich náhodně vybráno třicet, hráči vybírají odpověď, která je jim bližší, čímž se přičítají body do dané kategorie. Závěrečný výsledek, tzv. „Bartleho kvocient“ se rovná poměru odpovědí tak, že všechny kategorie dohromady se rovnají 200%, z čehož žádná nepřesahuje 100%.\n\nVýsledky jsou zobrazeny počátečním písmenem každé kategorie (E pro explorery, S pro socializery, A pro achievery, K pro killery) a odpovídající procentuálním zastoupením. Výsledek testu tedy může být například: S (80%), E (67%), K (40%), A (13%), nebo zkráceně SEKA. Odpovědi jednoho hráče se mohou měnit v závislosti na hře, se kterou si test spojuje, proto byly výsledky prvních testů spojovány s jednotlivými MUD.\n\nHlavním cílem achieverů je sbírat body, odznáčky („achievementy“) a zvyšovat svou úroveň a získávat nové vybavení. Vše ostatní je tomu podřízeno, cílem jejich hraní je hru dokonale ovládat a být v ní nejlepší . Pokud nenabízí hra možnost prokázat své schopnosti a znalosti, achiever o ni ztrácí rychle zájem.\n\nExploreři nemají žádný cíl hraní, objevování nových věcí a oblastí a chápání herního světa je pro ně dostačující. Nejsou pro ně důležití ostatní hráči, smyslem jejich hraní je interagovat se hrou. O tu však rychle ztrácí zájem ve chvíli, kdy objevili vše, co mohli a hra jim nic nového nenabízí. \n\nPro socializery je hra pouze zázemí pro interakci s jinými lidmi. Rádi komunikují s ostatními hráči, rádi pozorují jejich interakce mezi sebou. Komunita je pro ně na prvním místě, pokud hra nenabízí možnost socializace s novými, zajímavými lidmi, socializer ji přestává hrát. \n\nPro killery je důležitá jejich interakce s ostatními hráči ve smyslu co jim killer může udělat. Může se jednat o přátelské chování, avšak toto v ostatních hráčích nevzbuzuje výrazné emoce, proto většina killerů hráčům spíše ubližuje, či je dokonce ve hře zabíjí. Právě reakce ostatních hráčů a možnost prokázat svou nadřazenost nad nimi jsou důvod, proč killeři hrají hry. \n\nKromě zmíněného problému se vztahováním si testu k určité hře je test limitován ještě několika dalšími faktory. Jeden z hlavních popsal ve své práci o motivaci hraní MMO Nick Yee, je jím kvadrální dělení jednotlivých kategorií hráčů, který vylučuje vzájemné překrývaní jednotlivých kategorií. Tento problém pochází již z Bartleho eseje a odráží se v testových otázkách – nereaguje například na existenci raidových guild, kde jsou stejně důležité přednosti achieverů a socializerů.\n"}
{"id": "1106835", "url": "https://cs.wikipedia.org/wiki?curid=1106835", "title": "Kanton Mourmelon-Vesle et Monts de Champagne", "text": "Kanton Mourmelon-Vesle et Monts de Champagne\n\nKanton Mourmelon-Vesle et Monts de Champagne (fr. \"Canton de Mourmelon-Vesle et Monts de Champagne\") je francouzský kanton v departementu Marne v regionu Grand Est. Tvoří ho 37 obcí. Kanton vznikl v roce 2015.\n\n\n"}
{"id": "1106836", "url": "https://cs.wikipedia.org/wiki?curid=1106836", "title": "Ozvláštnění", "text": "Ozvláštnění\n\nOzvláštnění je termínem ruské formalistické školy. Je to situace, v které člověk přestává vnímat svět kolem sebe a sebe samého a začíná se dívat na celkový svět novýma očima. Je to pohled z jiného pohledu vyvolávající neobvyklé pocity. Ruší konvenční přístup k světu a vyvolává nové a neobvyklé představy. V umění vede člověka k tomu, aby poznával „staré“ věci z jejich „nových“ stránek.\n\nV průběhu estetické působnosti se častokrát ozvláštnění chápalo různým způsobem.\n\nObdobu tohoto pojmu však využíval i Aristoteles. Ten zastával názor, že všechny druhy umění jsou uměními napodobovacími, lišícími se pouze tím, co je jejich náplní nápodoby. Samotná schopnost nápodoby je lidem vrozená a přináší jím radost. To však neznamená, že by nám všechny věci připadaly zábavné. I když někdy jejich nápodobu sledujeme radši. To proto, že napodobované předměty jsou něčím vylepšeny neboli ozvláštněny. To platí i na oblast poetické činnosti. Podle Aristotela je nutné, aby tragédie byla určitým způsobem ozdobena. Musí být určitým vylepšením skutečnosti. Obyčejná řeč musí být z dorozumívacích důvodů jasná a jednoduchá. V umění básnickém však musí být použita řeč bohatá a ozvláštněná. Nejjasnější jest, skládá-li se z obyčejných slov, ale jest nízká. Velebná však jest a vyhýbá se všednosti, užívá-li slov neobvyklých, neobvyklými míním slova dialektická, metafory, tvary roztříštěné a vůbec vše, co se příčí obyčejné řeči.\n\nUmění nám umožňuje pohledět na každodenní skutečnosti novým pohledem. Podle Viktora Šklovského, jednoho z nejvýznamnějších členů ruské formalistické školy, umění existuje proto, aby člověku vrátilo pocit života a umožnilo mu znovu pocítit podstatu věci. Metodou umění je ozvláštnění věcí, které zvětšuje obtížnost a délku vnímání. „Věc umělecká je věc vytvořená schválně proto, aby vyváděla z automatismu vnímání s tím, že cílem tvůrce při tom je její vidění a že věc je uměle vytvořena tak, aby se vnímání na ní zachycovalo a dosáhlo, pokud možno, největší intenzity a délky“.\n\nPojem ozvláštnění pak nachází i místo v estetice Jana Mukařovského. Ten jej používá v podobě slova aktualizace. Je to dynamická společenská síla, působící proti ochuzujícímu automatizovanému vidění a myšlení. Vnímatel hodnotí umělecké dílo jako znak. Umělec tak může do díla vpravit prvky záměrné i nezáměrné. Například usiluje o ohraničení díla na čistou záměrnost, užívá stylistických prvků a deformace. Činí tak, aby vypustil nezáměrnost, která ač je běžná, tak u autora není žádoucí. Tady jde ovšem o nezáměrnost nezáměrnou. Její záměrná podoba však také existuje a je v díle chápána jako jakýsi tvárný prvek. Autor takových prostředků využívá, aby porušil významovou jednotu díla. Pocítí-li pak příjemce nezáměrnost, stane se pro něj rozpolcujícím prvkem díla. Působí tak jako ozvláštňující činitel. Jen nezáměrnost je s to učinit dílo v očích vnímatelových tak záhadným, jako je záhadný předmět, jehož určení neznáme.\nTo člen Pražského lingvistického kroužku Roman Jakobson uplatňuje pojem ozvláštnění na básnictví. V básnictví se využívá nejvyšší míry estetické funkce. Používaný jazyk se inspiruje jazykem praktickým a páchá na něm „organizované násilí“ v podobě deformace intonace, fonetiky a sémantiky. Básnictví tím, že užívá neobvyklá slova neobvykle, tak ozvláštňuje naše vnímání.\n\nOzvláštnění, už jako pojem ruského formalismu, napovídá, že bude úzce souviset s formální stránkou díla. Jedná se o schopnost autora obohatit slovní projev každodenního života o určitý prvek, který vyjádří uměleckou podstatu daného díla. Zasahuje formu proto, jelikož právě formální základ uměleckého díla zasahuje vnímatele. To však neznamená, že by neměl tento pojem vliv i na obsah. Forma zasahuje obsah a autor musí i obsah ozvláštnit tak, aby se vymkl z obyčejnosti lidského života. Obsahová zvláštnost musí ovšem dodržovat určité hranice, protože její mnohočetnost by mohla narušit strukturu a dílo by se stalo útrpným pro svého čitatele.\n"}
{"id": "1106839", "url": "https://cs.wikipedia.org/wiki?curid=1106839", "title": "Pesar", "text": "Pesar\n\nPesary jsou silikonové nebo latexové pomůcky, které se zavádějí do pochvy. Dělí se na: \n\nZdravotní pesar je podpůrná vaginální pomůcka, která upravuje porušené anatomické poměry urogenitálního traktu, většinou se jedná o nápravu poklesu, či výhřezu dělohy. V těhotenství pomáhá podpůrný pesar řešit problémy s dočasnou inkontinencí. Oproti většině evropských států není v České republice konzervativní léčba za pomoci pesarů hrazena zdravotní pojišťovnou (údaj k roku 2015).\n\nAntikoncepční pesar je bariérová kontracepční pomůcka bránící spermiím v průniku z pochvy do dělohy. Existují dva základní typy:\n"}
{"id": "1106841", "url": "https://cs.wikipedia.org/wiki?curid=1106841", "title": "Sergej Kuzmič Buňačenko", "text": "Sergej Kuzmič Buňačenko\n\nSergej Kuzmič Buňačenko (; 5. října 1902, Korovjakovka, Kurská oblast – 1. srpna 1946, Moskva) byl původně voják Rudé armády, který se v době druhé světové války, po zajetí, stal generálmajorem Ruské osvobozenecké armády (ROA) spolupracující s nacistickým Německem. V době Pražského povstání se bojů zúčastnil na české straně .\n\nVojákem Rudé armády se stal již v roce 1918, kdy mu bylo 15 let. Bojoval v ruské občanské válce na Ukrajině, proti basmačům ve střední Asii a v sovětsko–japonské válce na Dálném východě. V roce 1937 mu za kritiku kolektivizace hrozilo vyloučení z komunistické strany, posléze obdržel důraznou výtku.\n\nV době druhé světové války měl hodnost plukovníka Rudé armády. Za údajné nedodržení rozkazu dostal od sovětských orgánů v září 1942 trest ve výši 10 let nucených prací vykonaných po válce. Poté byl zajat rumunskými jednotkami a předán Německu. \n\nV roce 1943 se přidal k německým vojskům v boji proti sovětskému režimu Josifa Vissarionoviče Stalina. Po založení Ruské osvobozenecké armády (ROA) Andrejem Vlasovem se stal jedním z jejich velitelů. V květnu 1945 během Pražského povstání se nicméně přidal na stranu povstaleckých Čechů a pomáhal jim se svou jednotkou osvobodit Prahu. Před postupující Rudou armádou uprchl do amerického zajetí, byl však Američany po krátké době předán sovětským vojskům.\n\nV Moskvě byl odsouzen za vlastizradu k trestu smrti a spolu s Andrejem Vlasovem a dalšími představiteli ROA byl 1. srpna 1946 oběšen.\n"}
{"id": "1106846", "url": "https://cs.wikipedia.org/wiki?curid=1106846", "title": "Admiral Tegetthoff", "text": "Admiral Tegetthoff\n\nAdmiral Tegetthoff byla průzkumná plachetnice s pomocným parním pohonem, jejíž posádka během rakousko-uherské expedice uskutečněné v letech 1872–1874 objevila souostroví Země Františka Josefa. Plachetnice byla pojmenovaná po admirálu Wilhelmu von Tegetthoff.\n\nLoď byla dřevěná a měla výtlak 220 t. Na délku měřila 44,81 m, šířka byla 7,3 m a výška 3,47 m. Trup lodi byl přizpůsoben pohybu v moři plném ker a tomu, aby odolal jejich tlaku nebo dokonce vyzdvižení na povrch kry. Hlavní pohon zajišťovaly tři stěžně s plachtovím a doplňoval je parní stroj o výkonu 100 koňských sil, který poháněl lodní šroub chráněný před krami ocelovou konstrukcí. Na počátku plavby byla loď o 30 tun přetížena, protože vezla zásoby až na tři roky a 130 t uhlí, které mělo stačit kromě vytápění k pohonu lodního šroubu po dobu 50 až 60 dní. Posádka měla k dispozici dvě kajuty: jednu pro pět osob, kterou obývali důstojníci s lékařem a druhou pro zbytek posádky.\n\nPosádku lodi tvořilo 24 mužů. Vůdci expedice byli poručík řadové lodi Carl Weyprecht a nadporučík Julius von Payer. Dalšími důstojníky byli poručík řadové lodi Gustav Brosch z Chomutova a praporčík řadové lodi Eduard Orel z Nového Jičína. Lodním lékařem byl Maďar Julius Kepes, strojníkem Ota Kříž z Pačlavic, loďmistrem Petar Lusica z Cresu a tesařem Antun Večerina, oba Chorvati. Kromě dalších jedenácti námořníků k posádce patřil topič Josef Pospíšil z Přerova, kuchař Johann Orasch, horolezci a lovci Johann Haller a Alexius Klotz a harpunář Elling Carlsen z Tromsø.\n\nNa začátku expedice bylo na lodi také osm psů určených k tahání saní.\n\nLoď podnikla jedinou plavbu, jejímž cílem bylo najít trasu Severovýchodního průjezdu. Dne 13. června 1872 vyplula z Bremerhavenu a 3. července zakotvila v Tromsø, kde posádka doplnila výstroj a zásoby. Znovu vyplula 13. července, o tři dny později minula Severní mys a po obtížné plavbě skrz ledová pole dosáhla 3. srpna pobřeží Nové země. 12. srpna zakotvila u velké kry, kde posádka začala s výcvikem psů k tahání saní, a ve stejný den se u Pankraťjevova ostrova setkala s lodí Isbjörn, na které se plavil sponzor Weyprechtovy a Payerovy expedice, hrabě Johann Nepomuk Wilczek. Obě lodi se oddělily až 21. srpna, ale už o den později zabránily ledové valy další plavbě Tegetthoffu. Přestože se ho posádka snažila vyprostit i pomocí výbušných min, byla loď od tohoto dne uzavřena v ledovém poli a pohybovala se jen díky ledovému driftu.\n\nPohyb ledových ker ji unášel více než rok až do 1. listopadu 1873, kdy posádka poprvé spatřila pobřeží neznámého ostrova. Souostroví posádka nazvala na počest císaře Zemí Františka Josefa a samotný ostrov pojmenovala podle mecenáše výpravy jako Wilczekův ostrov. U jeho pobřeží zůstala uvězněná v ledu. Někteří členové posádky odtud podnikli tři výzkumné cesty na saních, ale pro nedostatek zásob k dalšímu přezimování se 20. května 1874 posádka rozhodla loď opustit, aby se na třech člunech vydala na plavbu k Nové zemi. Vzhledem k nutnosti překonat rozsáhlé ledové pole, po kterém se těžce naložené čluny na saňových podvozcích pohybovaly jen velmi pomalu (někdy jen o stovky metrů denně), se posádka na loď ještě několikrát vrátila, aby doplnila zásoby. Teprve po 96 dnech cesty se čluny expedice u pobřeží Nové země setkaly s ruským rybářským škunerem \"Nikolaj,\" který posádku odvezl zpět do Norska.\n\n\n"}
{"id": "1106847", "url": "https://cs.wikipedia.org/wiki?curid=1106847", "title": "Muzeum Fotoateliér Seidel", "text": "Muzeum Fotoateliér Seidel\n\nMuzeum Fotoateliér Seidel se nachází v Českém Krumlově. Muzeum bylo založeno na památku Josefa a Františka Seidelových v roce 2008. Tito fotografové vytvořili unikátní sbírku fotografií jihovýchodní části Šumavy, dokumentující nejen krajinu a města, ale také každodenní život obyvatel včetně vztahů mezi Čechy a Němci v první polovině 20. století. Josef Seidel patří mezi nejvýznamnější fotografy své doby.\n\nMuzeum bylo založeno Českokrumlovským rozvojovým fondem s.r.o. a městem Český Krumlov. Zakladatelé odkoupili dům s fotoateliérem od dědiců rodiny fotografa Josefa Seidela. Projekt zabývající se vytvořením muzea a následným zdigitalizováním jeho sbírek trval od roku 2005 až do roku 2012. Hlavními pilíři projektu bylo odkoupení domu Seidelových, jeho rekonstrukce, vytvoření expozice a následné zdigitalizování muzejní sbírky. Samotné muzeum bylo veřejnosti otevřeno 6. června 2008 a v roce 2012 skončila kompletní digitalizace jeho sbírek.\nMuzeum se nachází v Linecké ulici č.p. 272 v Českém Krumlově. Jedná se o secesní dům, který byl postaven v roce 1905 na základech původního dřevěného domu.\n\nV přízemí domu se nacházela přijímací kancelář a místnosti sloužící k samotné výrobě. V prvním patře se nacházel samotný ateliér, jehož střechu tvořilo vroubkované sklo, kterou si majitelé objednali u firmy C. H. Ulrich v Berlíně-Charlottenburgu. Původně byl dům postaven pouze pro potřeby fotoateliéru a rodina majitelů žila v sousedním domě č.p. 260 dnes také součást muzea), až po smrti Josefa Seidela se začalo bydlet i v prostorech č.p. 272.\n\nDům je zařízen stejně, jako v době, kdy v něm fotografova rodina žila a pracovala.\n\nExpozice muzea je úzce zaměřena na život a dílo \"šumavských\" fotografů Josefa a Františka Seidelových. Hlavním cílem je představení díla a životních osudů v historických souvislostech od 80. let 19. století až do poloviny 20. století.\n\nJsou zde představeny pohnuté osudy rodiny Seidlových, změna života po pádu Rakousko-Uherské monarchie, a především soužití Čechů, Rakušanů a Němců v podhůří Šumavy. Na osudech Seidelových si lze snadněji přiblížit život českých Němců na našem území v první polovině 20. století, v době socialismu a také v období \"\"uplatňování\" Benešových dekretů\"\n\nKromě životních osudů Seidelových je zde představen proces výroby fotografie, dobové odborné publikace o fotografování či účetní a zakázkové knihy sloužící k vedení ateliéru.\n\nDalším cílem muzea je prohlubování porozumění, smíření a vztahů mezi Čechy, Rakušany a Němci.\n\nSbírka fotografií tohoto muzea je výjimečná svojí \"geografickou monotematičností\", tzn. veškeré fotografie zachycují pouze oblast Pošumaví a Šumavy, což přináší \"zvláštní celistvost a rozmanitost\" jedné geografické oblasti. Tento rys řadí Josefa Seidla, majitele fotoateliéru, mezi nejvýznamnější fotografy své doby.\n\nJosef Seidel tvořil fotografie zachycující každodenní život lidí v pohraničí, ať už se jedná o zachycení všedního života, práce či rekreace a sportu.\n\nTematika jeho fotografií je různorodá, v jeho díle najdeme portréty vytvořené v ateliéru, skupinové fotografie mimo ateliér, architekturu včetně interiérů, snímky z pracovního prostředí, fotografie tradičních slavností (např. Pašijových her) apod.\n\nMimo jiné v jeho díle nalezneme také fotodokumentaci měst i vesnic. Fotografie zachycují náměstí, kostely, kapličky a jiné památky, krajinu a přírodu v mnohdy těžko přístupných místech. Tyto fotografie jsou dnes vzácné mimo jiné proto, že řada těchto míst již zanikla.\n\nJosef Seidel je proto právem označován za \"obrazového kronikáře\" staré Šumavy a pomezí Čech, Rakouska a Německa, díky němuž si lze připomenout dnes již zaniklou Šumavu.\n\nJosef Seidel se narodil roku 1859 ve vesničce Hasel poblíž České Kamenice. Pocházel z rodiny brusiče skla, což ovlivnilo jeho budoucí vyučení - stal se malířem skla a porcelánu. V roce 1880 se vydal na zkušenou po Evropě, aby získal potřebné zkušenosti k vykonávání profese fotografa. Během této cesty navštívil mimo jiné Štrasburk, Vídeň, Opavu, Kroměříž, Rumunsko, a další. V roce 1886 přišel poprvé na Šumavu a začal pracovat v českokrumlovském fotoateliéru Gottharda Zimmera. Již v roce 1886 se stal, po smrti Zimmera, vedoucím tohoto ateliéru a roce 1900 jej od původních majitelů i domem odkoupil. Ve fotografii se zabýval mimo jiné panoramatickými snímky a diapozitivy. V umění fotografie dosáhl mistrovství a mezi jeho nejvýznamnější snímek můžeme zařadit pohled z Kleti směrem na Šumavu, na němž jsou vidět i vrcholky Alp nad šumavskými hřebeny. Josef Seidel patří mezi první fotografy u nás, kteří začali vytvářet barevné pohlednice pomocí tzv. autochromu, přičemž první tyto pohlednice pocházejí již z období okolo roku 1910.\n\nFrantišek Seidel se narodil roku 1908 a stejně jako jeho otec se stal fotografem. V roce 1935 převzal po otcově smrti fotoateliér, který v té době měl 11 zaměstnanců a byl rozdělený do 3 oddělení (portrétní, amatérské a pohlednicové). František Seidel vedl podnik až do roku 1949, kdy byl fotoateliér zrušen. Vydávání Seidlových fotografií a pohlednic převzalo státní nakladatelství Orbis. Po zrušení živnosti pracoval jako fotograf v komunálním podniku a do rodinného ateliéru se už nevrátil, pouze občas využíval jeho fotokomoru. Jeho životní osud byl velmi těžký – za 2. světové války byl vězněn fašisty, po válce byla část jeho rodiny včetně snoubenky odsunuta do Německa (čeští Němci) a poté byl perzekvován komunistickým režimem. Zemřel v roce 1997.\n\n"}
{"id": "1106849", "url": "https://cs.wikipedia.org/wiki?curid=1106849", "title": "Světová konference (Kristova komunita)", "text": "Světová konference (Kristova komunita)\n\nSvětové konference jsou duchovní setkání Kristovy komunity, kde běžní členové tohoto společenství jednou za 3 roky debatují změny a aktuální postoje k problémům ve světě.\n\nKonference vidí členy Kristovy komunity jako \"prorocký lid\" a snaží se prosazovat demokratické principy v náboženských společenstvích.\n\nSvětové konference byly původně známé jako Všeobecné konference. První Generální konference Církve Ježíše Krista se konala dne 9. června 1830, jen dva měsíce poté, co byla tato církev zorganizovaná. Konference byla svolaná ve Fayette, New Yorku, a předsedal jí Joseph Smith. Součástí konference bylo shromáždění 27 členů církve.\n\nKonference se původně konala každý půl rok a navíc kdykoliv vyvstala potřeba, ale v pozdním devatenáctém století byly intervaly změněny na jeden rok. S mnoha členy toužícimi střetnout se více než jednou za rok se konají letní shromáždění (od roku 1883 do současnosti) jako srazy přátel. \n\nVe dvacátém století církev rozhodla, že není třeba se pravidelně střetávat častěji než jednou za 2 roky. S nárůstem členů po celém světě však došlo v roce 2007 k rozhodnutí, že Světová konference se bude konat jednou za tři roky. Během těchto 3 let mohou členové po celém světě zkoušet nové změny a rozhodnout o jejich budoucnosti na příští konferenci. \n\nPoslední Světová konference se konala v roce 2016. \n\nSvětová konference je nejvyšším zákonodárným orgánem v rámci Kristovy komunity. Je oprávněný jednat za celou církev a funguje na základě principu známého jako \"společná dohoda\" (\"common consent\") – to znamená, že církev usnese to, na čem se dohodnou členové církve jako prorocký lid. Konferencím předsedá Prorok s rádci a apoštoly. \n\nNávrhy jsou často debatované energicky a výsledky závisí na názorech běžných členů.\n\nZahajovací oslavy Světové konference tradičně zahrnují ceremonii, kde jsou představují vlajky národů, v nichž už je církev zorganizována. S postupem času je tak zástup vlajek stále delší. Světové konference trvají 7 dní, během nichž zástupci členů z celého světa debatují aktuální směřování Kristovy komunity. \n\nNa Světové konferenci dochází k debatám a hlasováním o rezolucích, navrhovaných v rámci demokratického hlasování. Rezoluce zmocňují předsednictvo církve ke zvláštním úkonům a také vytyčuje nové a důležité cíle Komunity. Rezoluce také upravují konkrétní pravidla, týkající se například sexuality, kněžství, obřadů a podobně. \n\n"}
{"id": "1106864", "url": "https://cs.wikipedia.org/wiki?curid=1106864", "title": "Komunikace stomatologa s pacientem", "text": "Komunikace stomatologa s pacientem\n\nKomunikace stomatologa s pacientem je základem dobré zdravotní péče. Komunikační dovednosti jsou takové složky interpersonálního jednání, které mají na jeho průběh příznivý vliv. Rozeznáváme verbální a neverbální složky komunikace. Verbální komunikace je to co říkáme. Zpravidla jde o otázky a výzvy, objasnění, informace, rady, fakta a výklad, souhrn atd. Neverbální komunikace používá prostředky, které nemají verbální charakter. Patří sem – naslouchání, empatie, projev porozumění, podpora. Neverbální komunikace také zahrnuje kromě vlastního chování (oblečení, mimika, gesta, kinetika, posturika, oční kontakt, haptika), intonace řeči, rychlost, hlasitost řeči, pauzy v řeči, tón hlasu.\nVztah lékař – pacient začíná ve chvíli, kdy se lékař a pacient spatří. Klíčem k zahájení dobré komunikace je projevení zájmu o pacienta. Toho lze dosáhnout projevením účasti a pozornosti. Ve stomatologické ordinaci se setkáváme s různými pacienty. Musíme být schopni asertivně si poradit s nespolupracujícími dětskými pacienty, seniory, hendikepovanými pacienty, zvládat nestandardní a vyhrocené situace. K tomu je třeba profesionální přístup, dobré komunikační schopnosti, zájem o potřeby pacientů.\n\nU zubního lékaře má komunikace s pacientem svá specifika. V zubním lékařství panuje v obecné populaci hluboce zakořeněné přesvědčení, že zubní ošetření je vysoce nepříjemná a bolestivá záležitost. Zde je na místě vhodný psychologický přístup i edukativní pohovor. S edukací ve stomatologické praxi by se mělo začínat co nejdříve, tedy již od útlého věku. Základním pilířem ve zdravotní výchově v péči o chrup dítěte jsou rodiče, kteří svým aktivním nebo pasivním postojem ovlivňují přístup dítěte k dentální hygieně. Cílem edukátora je působení na rodiče, seznámení rodičů s péčí o mléčný chrup, která by měla spočívat v základních krocích, které mohou být vyvěšeny v čekárnách nebo vytištěny v informačních brožurkách, dále se také využívá pouštění videoklipů.\nV péči o dětský chrup je nezastupitelná prevence, jejíž zásady jsou následující:\n\n\nNejen při práci a ošetřování dětí musí stomatolog zvolit vhodnou formu komunikace. Zvláště pečlivou komunikační schopnost vyžadují také osoby starší (senioři), osoby hendikepované a pacienti s mentálním postižením.\n\nNa tyto pacienty nespěcháme, jsme trpělivý, mluvíme zřetelně a pomalu, je - li třeba hlasitěji, nepoužíváme odborná slova a dlouhá souvětí. Pacienty chválíme, povzbuzujeme a vysvětlujeme. Zpětnou vazbu si ověřujeme kladením otázek k ujištění, zda pacient vše správně pochopil.\n\nKomunikace bývá náročnější, musíme přizpůsobit jednání k hendikepu pacienta, umožníme doprovod. U neslyšících pacientů je třeba stát k pacientovi čelem, hovořit zřetelně a pomalu, aby mohl odezírat. Používáme krátké a srozumitelné věty bez odborných výrazů. U nevidomých pacientů se představíme a podáme ruku, vysvětlíme, co pacienta čeká a co očekáváme od něj. Pacienta seznámíme s prostředím ordinace a necháme ho osahat si křeslo a plivátko. Pokud má nevidomý vodícího psa, ponecháme ho v ordinaci. Při každém úkonu jej upozorníme, co se bude dít.\n\nJednáme úměrně jejich věku a postižení. Nepoužíváme dětinský přístup a soucit. Tito lidé žijí ve svém vlastním světě, nechápou smysl našeho chování. Mají nedostatečnou slovní zásobu, špatně se vyjadřují. Zde uplatňujeme profesionální nedirektivní přístup, používáme přátelská gesta, úsměv, toleranci a trpělivost. Sdělení přizpůsobíme mentální úrovni klienta. Používáme nonverbální projevy, ověřujeme si, zda pochopil naše sdělení.\nVe stomatologické praxi se můžeme setkat i s agresivním nebo úzkostným pacientem. U všech je společným jmenovatelem strach z nedostatku informací, z neznámého a bolesti.\n"}
{"id": "1106865", "url": "https://cs.wikipedia.org/wiki?curid=1106865", "title": "Johann Nepomuk Wilczek", "text": "Johann Nepomuk Wilczek\n\nHrabě Johann Nepomuk Wilczek (7. prosince 1837, Vídeň – 27. ledna 1922, Vídeň) byl rakouský polární průzkumník a mecenáš umění. Byl hlavním sponzorem rakousko­‑uherské expedice k severnímu pólu uskutečněné v letech 1872–1874.\nNarodil se ve Vídni jako potomek dobře situovaného šlechtického rodu. V mládí často cestoval, studoval archeologii, dějiny umění a přírodní vědy. V roce 1858 se oženil s hraběnkou Emmou Marií Emo Capodilista (1833–1924), dvorní dámou arcivévodkyně Žofie. Cestoval do Ruska, kde navštívil Krym a Kavkaz. Roku 1866 během prusko­‑rakouské války narukoval jako dobrovolník do armády. Mezi lety 1868 a 1870 procestoval Afriku.\n\nV letech 1872–1874 poskytl největší část peněz na zaplacení expediční lodi Admiral Tegetthoff a dalších potřeb pro výpravu, která měla pátrat po trase severovýchodního průjezdu. V jejím čele stáli Carl Weyprecht a Julius Payer. Sám Wilczek vedl předběžnou výpravu do Barentsova moře doprovázenou fotografem Wilhemem J. Burgerem. Jedním z cílů výpravy bylo založení rezervního skladiště potravin na Nové zemi pro Weyprechtovu a Payerovu expedici, která v roce 1873 objevila souostroví Země Františka Josefa, kde po hraběti Wilczekovi pojmenovala první objevený Wilczekův ostrov a později také Wilczekovu zemi, druhý největší ostrov souostroví.\n\nV roce 1875 byl hrabě Wilczek prezidentem rakouské geografické společnosti s cílem podpořit výstavbu meteorologických stanic v Arktidě. Na vlastní náklady vybudoval výzkumnou stanici na ostrově Jan Mayen.\n\nKromě toho byl členem panské sněmovny od jejího zřízení v roce 1861 do roku 1918. Založil Vídeňskou společnost milovníků umění (Gesellschaft der Wiener Kunstfreunde) a jako člen správní rady Vídeňského muzea vojenské historie mu poskytl část sbírek. V letech 1874 až 1906 mu patřil hrad Kreuzenstein přestavěný podle návrhu architekta Carla Gangolfa Kaysera, ve kterém dnes sídlí muzeum s rozsáhlými uměleckými sbírkami.\n\nZemřel v roce 1922 ve Vídni a je pohřben v rodinné hrobce v zámecké kapli na Kreuzensteinu. Jeho prapravnukem je lichtenštejnský kníže Hans Adam II.\n\n"}
{"id": "1106869", "url": "https://cs.wikipedia.org/wiki?curid=1106869", "title": "World Poker Tour", "text": "World Poker Tour\n\nWorld Poker Tour (WPT) je světová pokerová turnajová série, která se koná na všech kontinentech. Proslavila se prostřednictvím svého televizního vysílání během rozmachu pokeru v posledních letech, zejména v oblasti on-line kasin. Tento vývoj není překvapující, protože on-line kasina jsou největšími sponzory pokerových sérií. Sérii WPT je současně sponzorována hernou PartyPoker.\n\n\nInspirováno World Series of Poker (WSOP), většina turnajů WPT mají podobnou strukturu. Každý hráč obdrží na začátku stejné množství žetonů (zpravidla 30 000), se kterými pak hraje v průběhu několika dní až do finálového stolu, kde zůstane pouhá šestice hráčů, ze kterých vyjde jeden vítěz. Finančně ohodnoceno je přibližně 10 - 15% hráčů, přičemž vítěz obdrží obvykle kolem 20% součtu veškerých startovných a trofej. Finále World Poker Tour se koná každý rok v dubnu v hotelovém komplexu Borgata.\n\nSérie WPT si získala na popularitě především díky kvalitně zpracovaným televizním záběrům a jejich komentovanému dění, a to obzvláště ze samotného počátku série. Velmi se na tom podepsala komentátorská dvojice Mike Sexton a Vince Van Patten, kteří poskytují náhled do dění v průběhu jednotlivých her. Nicméně jejich poznámky jsou natáčeny až po turnaji, jelikož herní předpisy neumožňují komentovat turnajové dění živého přenosu v reálném čase bez zpoždění.\n\nV České republice lze sérii World Poker Tour sledovat na TV Nova v nočních hodinách s českým komentářem.\n\nTurnaje WPT jsou součástí tzv. Triple Crown (česky \"trojitá koruna\") trofeje. Triple Crown je v profesionální pokeru imaginární cena, kterou hráč získá, když postupně vyhraje turnaj ze série World Poker Tour (WPT), World Series of Poker (WSOP) a European Poker Tour (EPT). Za získání Triple Crown není žádná materiální odměna, pouze prestiž a uznání mezi pokerovou komunitou. Poprvé tohoto ocenění šlo dosáhnout v roce 2004, kdy se v Barceloně konal první turnaj ze série EPT.\nPrvní, komu se toto ocenění povedlo získat byl v té době 26letý Američan Gavin Griffin. Docílil toho vítězstvím WSOP $3,000 pot-limit hold’em v roce 2004, EPT Grand Final v roce 2007 a WPT Borgata Classic v roce 2008. Mezi další hráče, kterým se povedlo získat toto ocenění patří Roland de Wolfe, Jake Cody, Bertrand Grospellier a Davidi Kitai.\n\nKe dni 10.3.2018 není doposud znám jediný český WPT vítěz. Nejlepší české umístění zaznamenal Tomáš Fára na WPT Amsterdam 14. 5. 2016. Ve finále hlavního turnaje podlehl pouze americkému hráči Anjelkovi Andrejevicovi a za druhé místo inkasoval €143,300.\n\nHistoricky první turnaj na české či slovenské půdě se konal 31.8. - 5.9.2009 v Bratislavě se startovným €4.400. Bohužel účast nebyla příliš vysoká a pořadatelé se rozhodli sérii na Slovensku neopakovat.\n\nV listopadu 2011 se konal první turnaj na české půdě nazvaný WPT Bohemia v rozvadovském kasinu King's. Startovné bylo €1.650 a zúčastnilo se ho 238 hráčů, převážně z Německa. Vítězem se stal Němec Mike Brandau.\n\nSérie se ještě ve stejném roce v prosinci přesunula do Prahy, které ve stejné době každoročně hostuje i sérii European Poker Tour. Pod názvem WPT Prague se stala úspěšnou turnajovou zastávkou, na kterou se sjíždí hráči z celého světa. Místem konání byl pražský hotelový komplex Corinthia pod záštitou kasina King's, které ovšem v současné době v Praze přestalo operovat a série se přesunula do smíchovského Card Casina Praha.\n\nPrvní pražská World Poker Tour měla 571 účastníků a se startovným €3.500 vytvořila celkovou výherní sumu ve výši €1.753.202. Jejím vítězem se stal známý ruský profesionál Andrey Pateychuk, který za svoje umístění získal €450.000. Těsně před branami finálového stolu jako sedmý skončil slovenský Ján Bendík.\n\n\n"}
{"id": "1106871", "url": "https://cs.wikipedia.org/wiki?curid=1106871", "title": "Pryšec kolovratec", "text": "Pryšec kolovratec\n\nPryšec kolovratec (\"Euphorbia helioscopia\") je nevysoká, ale vzhledem nápadná bylina, nejrozšířenější druh rodu pryšec v české přírodě. Má rozložitá, žlutavozelená, plochá květenství, která se stáčí ke slunci, odtud vědecké druhové jméno (helios=slunce, scopein=dívat se).\n\nDruh pravděpodobně pochází ze Středomoří, odkud se přirozenou cestou rozšířil do celé Evropy, severní Afriky a do Asie (mimo tropické oblasti). Lidským přičiněním byl následně zavlečen do Severní Ameriky, Austrálie i na Nový Zéland, takže lze nyní hovořit o kosmopolitní rostlině.\n\nV České republice se vyskytuje, vyjma vyšších poloh, téměř na celém území. Nejhojnější je v nižších a teplejších polohách, v nadmořských výškách nad 1000 m vyrůstá jen roztroušeně a obvykle přechodně.\n\nPryšec kolovratec je jednoletou rostlinou, přesto někteří jedinci, kteří vyklíčí na podzim, mohou přečkat zimu a kvést již brzy zjara. Je světlomilný a jinak ekologicky velmi plastický. Roste jako plevel na polích a zahradách, častý je na úhorech, rumištích, navážkách, skládkách, v příkopech i na železničních náspech. Preferuje půdy kypré, dusíkaté, hlinité až jílovité, neutrální či mírně zásadité, slabě vlhké až vysýchavé.\n\nJednoletá, po poranění silně mléčicí bylina s jednoduchým kůlovitým kořenem, z něhož vyrůstá přímá lodyha vysoká 10 až 40 cm. Lodyha, která bývá nejčastěji jednoduchá a jen někdy je od báze větvená, má válcovitý průřez, může být tlustá 3 až 5 mm, lysá nebo řídce chlupatá, zelená či fialově naběhlá.\n\nListy vyrůstají střídavě a jejich tvar bývá klínovitě obvejčitý až kopisťovitý, bývají dlouhé asi 3 cm a široké 1 cm, směrem k vrcholu se zvětšují a za kvetení postupně opadávají. Listové čepele jsou zúženou bází přisedlé k lodyze, ve spodní části jsou celokrajné, v horní pilovité a na vrcholu zaokrouhlené až mírně vykrojené.\n\nKvětenství je lichookolík s pěti velkými listeny podobajícími se listům. Větve okolíků, mající na koncích cyathia, jsou hvězdicovitě rozložené v jedné rovině obvykle do pěti hlavních paprsků. Paprsky se obyčejně dále rozvětvují do tří větví a ty se ještě vidličnatě rozvětvují do dvou větviček, záleží na vitalitě rostliny. Zákrovní listence jsou vejčité, tupé až mírně vykrojené a mívají žluté nektarové žlázky oválného tvaru. Květy kvetou od května do září. Ploidie druhu je 2n = 42.\n\nPlodem je kulovitá, trojpouzdrá, žlutošedá, hladká nebo jemně tečkovaná tobolka, asi 3 mm velká. Každé pouzdro obsahuje jedno téměř kulaté, asi 2 mm velké hnědé semeno s jemnými dolíčky a masíčkem. V době zralosti pouzdra po celé délce prudce pukají a semena vymršťují do okolí. Na větší vzdálenosti jsou semena rozšiřována nevyčištěným osivem, statkovými hnojivy a komposty. Hojně je také roznášejí mravenci okousávající masíčko.\n\nPryšec kolovratec se množí výhradně semeny, zdatná rostlina jich vyprodukuje 250 až 500. Jsou dormantní a klíčí většinou až v průběhu druhého roku po přezimování v půdě, nejlépe z hloubky do 3 cm. V těžké půdě si klíčivost mohou podržet i více než dvacet let.\n\nTento druh je řazen mezi málo významné plevelné rostliny, které nejsou příliš konkurenceschopné a nenadělají mnoho škody. Protože tento pryšec je světlomilný a poměrně nevysoký, zapleveluje kulturní rostliny, které jsou nízké a nevytvářejí zapojené porosty, mezi vyššími rostlinami nepřežije. Nejčastěji vyrůstá v zelenině a okopaninách, obtíže způsobuje v zahradnictví. Na nejvíce zaplevelených místech se používají herbicidy, nejúčinnější jsou postřiky ještě před vyklíčením semen.\n\nStejně jako ostatní pryšce obsahují i tyto rostliny bílé mléko vytékající po poranění. Mléko může při požití většího množství rostlin způsobit onemocnění dobytka. Je však nebezpečné i člověku při styku s jeho pokožkou a sliznicí. Pokud se dostane do očí, může způsobit i nevratné poškození zraku.\n\n \n"}
{"id": "1106874", "url": "https://cs.wikipedia.org/wiki?curid=1106874", "title": "Yurisleidys Lupeteyová", "text": "Yurisleidys Lupeteyová\n\nYurisleidys (Yurisleidis) Lupetey-Cobas, (* 6. května 1981 Moa, Kuba) je bývalá reprezentantka Kuby v judu. Je majitelkou bronzové olympijské medaile.\n\nS judem začala v dětství v rodném městě. V 15 letech se dostala do Havany na školu sportovních naději (ESPA).\n\nSportovní kariéru začala v lehké váze, které vládla její krajanka Driulis Gonzálezová. Gonzálezová si však po olympijských hrách v Sydney vzala mateřskou pauzu a v roce 2001 tak poprvé startovala na velké akci. Svojí šanci využila na sto procent ziskem titulu mistryně světa. Stabilní formu si udržela až do olympijských her v Athénách v roce 2004, kde brala bronzovou olympijskou medaili.\n\nPo olympijských hrách v Athénách jí však začala pronásledovat série zranění. S koleny si užila svoje, v roce 2005 na mistrovství světa v Káhiře si v semifinále vykloubila loket. V roce 2008 se kvalifikovala na olympijské hry v Pekingu, ale výsledkově propadla. V dalších letech sice dosahovala kvalitních výsledků, ale na velkou medaili již nedosáhla. Sportovní kariéru ukončila po nezdaru na olympijských hrách v Londýně.\n\n"}
{"id": "1106875", "url": "https://cs.wikipedia.org/wiki?curid=1106875", "title": "Thibaut Pinot", "text": "Thibaut Pinot\n\nThibaut Pinot (* 29. května 1990) je francouzský profesionální silniční cyklista, který jezdí pro tým UCI ProTeam FDJ. Je hodnocen jako jeden z nejslibnějších talentů ve francouzské cyklistice. V roce 2012 a 2015 vyhrál horskou etapu Tour de France.\n"}
{"id": "1106877", "url": "https://cs.wikipedia.org/wiki?curid=1106877", "title": "Důl Neumann", "text": "Důl Neumann\n\nDůl Neuman byl černouhelný důl v Polské (Slezské) Ostravě jihovýchodně od údolí Burňa.\n\nJihovýchodně od údolí Burňa prováděl kutací práce Franz Jozeph hrabě Wilczek (1748–1834), byla zde založena v roce 1841 vrchnostenská kutací jáma Adámek. Na základě nálezu uhelné sloje obdržel 25. dubna 1842 propůjčku na důlní míru s názvem Adámek. Jáma byla dohloubena a následně probita do Jaklovecké dědičné štoly.\n\nV roce 1848 založil na místě kutací jámy mělký důl Johann Nepomuk Maria hrabě Wilczek (1837–1922). Jáma byla upravena na víceúčelový mělký důl s těžbou pomocí rumpálu s názvem Neumann. V roce 1851 byla jáma přebudována na hlubinný důl. V rámci modernizace byl na jámě instalován parní stroj s ležatým válcem o výkonu 40 HP. Parní stroj sloužil pro těžbu uhlí a pro čerpání důlní vody. V roce 1874 byla těžba v dole Neumann ukončena, důlní pole bylo připojeno k důlnímu poli dolu Trojice. Parní stroj byl demontován a jáma soužila jako větrní pro důl Trojice až do roku 1884, kdy byla zlikvidována. Těžba uhlí probíhala v letech 1848–1874. Dobývány byly sloje jakloveckých vrstev ostravského souvrství.\n\ndle\n"}
{"id": "1106880", "url": "https://cs.wikipedia.org/wiki?curid=1106880", "title": "Jazykové tabu", "text": "Jazykové tabu\n\nJazykové tabu je v lingvistice takový jazykový prostředek, jehož užití podléhá zákazu z důvodu především náboženských nebo společenských. Nejvýrazněji lze sledovat vlivy tabu v lexikální rovině, ale promítá se i do vyšších jazykových celků. Působení tabu mělo v minulosti vliv na etymologii slov, ale i v současném jazyce je princip tabu přítomen a nemalou měrou se podílí na formování slovní zásoby každého jazyka.\n\nTermín tabu byl do jazykovědy (stejně jako do jiných společenských věd) převzatý přes anglické \"taboo\" z polynézského \"tapu\", znamenající ’nedotknutelný, posvátný’. Jazykové tabu vzešlo z primitivního, magicky mytologického myšlení. Vychází z představ, že slovo je nerozlučně spjato s věcí, kterou označuje, a vyslovení takového slova může mít nežádoucí následky, například přivolat nepříjemnou skutečnost nebo při lovu obávané zvíře.\n\nJazykové tabu se velmi výrazně dotýká pojmů z oblasti náboženství. V Bibli se \"jménem božím\" rozumí sama podstata Boha. Brát jméno boží nadarmo je v rozporu s přikázáním Desatera. Zbožný člověk se vyhne výrazům jako jsou třeba \"probůh, proboha, ježišmarjá, kristepane\". Proto jsou tato jména nahrazována eufemismy, jako např. \"propánajána, ježkovy oči, hergot, saprlot\".\n\nPostupem času se princip jazykového tabu rozšířil na celou řadu dalších oblastí, o kterých se nemluví ze zdvořilostních důvodů, nebo z důvodů zmírnění dopadu nepříjemné události, především nemoci či smrti. Na druhou stranu mluvčí nějaký název pro daný denotát potřebují, vymýšlejí proto náhrady, které mívají často povahu eufemismu. Je tak posilována slovní zásoba společensky vhodná, decentní a ohleduplná. Patří sem zejména oblast zločinu, smrti, nemoci, sexu, vyměšování apod. Například v oblasti označování smrti pojmy jako \"zesnulý\", \"nebožtík\", \"navždy opustit\", \"odejít, zubatá,\" v oblasti sexu \"vyspat se s někým, v\" oblasti nemocí \"pepka, rak, mít o kolečko víc .\" Mnohé tabuové náhrady se ale postupem času stanou známé a začínají být znovu pociťovány jako nevhodné. To pak k vytváření dalších náhrad. Například slovo \"záchod\" mělo v minulosti celou řadu jiných označení, jako jsou \"chyška, chlév smrdutý, tajný pokoj\", novější \"hajzl\" ( z německého \"Häusel\", „domeček“), \"klozet\" (ze středoanglického \"closett\" „cosi uzavřeného“), \"toaleta, vécé\". \n\nV dnešní době se tabuová slova přes svojí společenskou nevhodnost v určitých, zvláště emocionálních situacích používají vědomě a jsou pak označována jako vulgarismy. Potřeba použít tabuizované slovo a zároveň ohled na společenskou přípustnost vede někdy k jazykovému kompromisu. Užije se jen část takového slova, která je dostatečně velká, aby slovo bylo rozpoznatelné, a jeho konec se nahradí neutrální podobou, popřípadě se v písmu vytečkuje, například místo do prdele lze použít \"do prkýnka, do prkenný vohrady, do pr..., do Prčic.\" \n\nS principem tabu se setkáváme i v krásné literatuře. Tabuizována bývají zejména jména postav. V románové sáze o Harry Potterovi od J. K. Rowlingové je záporná postava Lorda Voldemorta označována jako „Ty -víš-kdo“. Postavy se ze strachu před Voldemortem bojí vyslovit jeho pravé jméno. Podobně je tomu v baladě Polednice v Kytici Karla Jaromíra Erbena. Matka přivolá Polednici na své zlobivé dítě pouhým vyslovením jejího jména, které je tabuizované. Za porušení tohoto tabu ji stihne krutý trest.\n\nTabuové slovo, které se nepoužívalo z pověrečné bázně nebo z úcty, mohlo být buď vypuštěno, např. \"namoutě\" místo \"na mou duši\", nebo nahrazeno. Nahrazování se děje různými mechanismy: \n"}
{"id": "1106884", "url": "https://cs.wikipedia.org/wiki?curid=1106884", "title": "Náklady mrtvé váhy", "text": "Náklady mrtvé váhy\n\nNáklady mrtvé váhy je termín používaný převážně v mikroekonomické teorii. Jedná se o objem produkce, jenž by měl být vyprodukován, ale není tomu tak. Jde tedy o objem produkce, který není vyprodukován z důvodu existence nedokonalé konkurence na trhu (např. monopol). Z důvodu existence nedokonalé konkurence totiž dochází k tomu, že dojde k produkci menšího objemu výrobků, než kdyby na trhu fungovala dokonalá konkurence.\n\nV podstatě v důsledku toho dochází ke zmenšení přebytku jak výrobce, tak i spotřebitele. Jaké bude zatížení pro spotřebitele a jaké pro výrobce záleží na elasticitě poptávky. S vyšší elasticitou poptávky dochází k tomu, že je náklady mrtvé váhy více zatížen výrobce a naopak pokud je poptávka málo elastická zatížení je větší pro spotřebitele.\n\nPříkladem, kdy vznikají tyto náklady, mohou být tabákové výrobky nebo alkoholické nápoje.\n\nNedokonalá konkurence je taková situace a trhu, kdy firmy ve svém odvětví mají sice konkurenci, ale není tak vysoká, aby museli být příjemci ceny. \n\nCenová elasticita je termín, který nám měří do jaké míry je poptávané množství schopné reagovat na změnu ceny.\nPokud je poptávka elastická, znamená to, že poptávané množství reaguje na změnu ceny významně.\nNaopak neelastická poptávka značí, že poptávané množství reaguje na změnu ceny pouze mírně.\n\nNa obrázku můžeme sledovat graf, na němž je naznačený trh zboží. Na tomto trhu můžeme sledovat, že vláda uvalila daň na toto zboží. Výši daně máme naznačenou červenou barvou. V důsledku uvalení této daně nám klesne prodané množství statku z Q na Q. Výsledkem tohoto snížení je, že část potenciálního prospěchu z obchodu mezi kupujícím a prodávajícím se nerealizuje. Tento ztracený prospěch z obchodu tvoří tak zvanou ztrátu mrtvé váhy.\n\nPokud již mluvíme o ztrátě mrtvé váhy, je rovněž důležité zmínit blahobyt.\n\nNežli vláda uvalí daň na některý statek, nachází se cena na průsečíku nabídkové a poptávkové křivky. Což značí, že nabídka a poptávka jsou v rovnováze.\n\nJe-li tedy trh v rovnováze, potom můžeme říct, že poptávková křivka odráží ochotu kupujícího platit, což znamená, že se přebytek spotřebitele nachází mezi poptávkovou křivkou a úrovní ceny, naproti tomu nabídková křivka odráží náklady prodávajícího, z čehož tedy vyplývá, že přebytek výrobce leží mezi nabídkovou křivkou a úrovní ceny. \n\nCelkový přebytek je tedy součet přebytku výrobce a přebytku spotřebitele. \n\nV tomto případě máme již statek, na který se vláda rozhodla uvalit daň. Cena, kterou platí kupující tedy logicky stoupla, ale rovněž klesla cena, kterou dostane prodávající. Tato situace způsobí, že dojde i k poklesu prodaného zboží. Plocha, o kterou se nám sníží přebytek výrobce a spotřebitele je tedy nazývána ztrátou mrtvé váhy, což značí o kolik se snížil blahobyt.\n\nPředstavme si, že Adam každý týden seká Janě trávu za 100 Kč. Náklady příležitosti jeho času je 80 Kč a posekaná tráva má pro Janu hodnotu 120 Kč. Adam i Jana tedy díky dohodě získávají každý prospěch 20 Kč. Celkový přebytek je tedy 40 Kč. \n\nNyní si ukážeme situaci, kdy vláda zavede daň na poskytovatele služby sekání trávy 50 Kč. Teď jsme se dostali do bodu, kdy neexistuje cena, kterou by mohla Jana zaplatit, aby na tom byli stále oba lépe. \n\nNejvyšší cena, kterou je Jana ochotna platit je 120 Kč, v tomto případě by ale Adamovi po zaplacení daně zůstalo jen 70 Kč, to je ale méně, než jeho náklady času. Naopak, aby Adam pokryl své náklady musela by Jana zaplatit 130 Kč, což je ale více, než je ochotna. \n\nV důsledku tohoto, proto dojde k zániku dohody mezi Adamem a Janou. Adam je bez příjmu a Jana má neposekanou trávu. V závěru jsou na tom dohromady hůře o 40 Kč, protože přicházejí o tohle množství přebytku.\n\n"}
{"id": "1106887", "url": "https://cs.wikipedia.org/wiki?curid=1106887", "title": "Píseň moře", "text": "Píseň moře\n\nPíseň moře (v originále \"Song of the Sea\") je animovaný fantasy film z roku 2014 mladého irského režiséra Tomma Moorea. Film byl nominovaný na 87. ročníku Ceny Akademie Oscar (v roce 2015). Příběh ze světa keltských mýtů vypráví o síle sourozenecké a rodičovské lásky.\n\nMalý Ben a jeho mladší sestra Saoirse žijí na malém ostrově s majákem spolu se svým otcem, který je správcem majáku, a psem Cúem. Jejich matka zmizela při narození Saoirse, to zlomilo otce a trápí i malého Bena. Ben nemá se svou sestrou zrovna nejlepší vztah a dává ji za vinu ztrátu matky. Saoirse ve svých 6 letech zatím vůbec nepromluvila.\n\nJejich život změní zjištění, že malá Saoirse je poslední z žijících tuleních víl. Otec posílá své děti za babičkou na pevninu, protože má strach, že by mohl přijít i o milovanou dcerku. Ben se Saoirse se však ve městě setkají s pohádkovými bytostmi, které zlá čarodějnice Macha proměnila v kámen. Tulení víla je jediná, která svou písní moře může zachránit všechny zkamenělé pohádkové bytosti. Zlá Macha proto unese i Saoirse a je na Benovi, aby zachránil sestřičku. Během jejich dobrodružství se setkávají s dalšími mytickými bytostmi, které Ben zná z vyprávění matky. Společně se jim podaří porazit zlou Machu, zachránit Saoirse, která zazpívá píseň moře a osvobodí tak všechny zkamenělé pohádkové bytosti. Setkají se i se svou ztracenou matkou. Zjistí, že schopnosti tulení víly zdědila Saoirse po své matce, která musela za svým lidem odejít do moře. Díky tomu, že Saoirse je napůl člověk, může si vybrat. Dívenka si tedy vybere život obyčejného člověka a zůstane s otcem, bratrem a psem na ostrově.\n\n\nSong of the Sea (Original Motion Picture Soundtrack)\n\nRežisér a autor scénáře je Tomm Moore. Byl úspěšný už s předchozím filmem Brendan a tajemství Kellsu z roku 2009, který byl taktéž nominován na Oscara. Je spoluzakladatelem animátorského studia Cartoon Saloon. \n\nNa sountracku k filmu spolupracoval francouzský umělec Bruno Coulais a irská zpěvačka Lisa Hannigan. Na české verzi se podílela i oscarová zpěvačka Markéta Irglová. \n\nFilm měl svou premiéru na Mezinárodním filmovém festivalu v Torontu 6. září 2014. V České republice měl premiéru v kinech 19. března 2015, na Slovensku pak 16. dubna 2015. \n\nFilm byl nominován na několik ocenění a mnohé z nominací proměnil.\n\nZvítězil:\n\nNominován byl:\n\nPříběh filmu vychází z keltské mytologie. Seanachai znamená v irské a skotské mytologii vypravěč. Potulný seanchai se zasloužil o dochování ústních tradic. Tulení víly zvané selkie (případně silkie nebo selchie) jsou mytologická zvířata. Žijí v moři v podobě tuleňů, ale na souši shodí svou kůži a stávají se člověkem. Selkie se vyskytují v irské, skotské a islandské mytologii.\n\nVe filmu se objevuje i legenda o irském bohu moře Manannán Mac Liru. Je často označován jako bůh podsvětí, psychopomp, převozník, nebo strážce bran. Postava Manannána je místně spjata s ostrovem Man v Irském moři. Někteří obyvatelé na pobřeží se hlásí k manské národností, hovoří manským jazykem a o slunovratu tradičně obětují věnce z rákosí, trávy a žlutého kvítí a modlí se za ochranu rybolovu.\n\n"}
{"id": "1106888", "url": "https://cs.wikipedia.org/wiki?curid=1106888", "title": "Cervikální klobouček", "text": "Cervikální klobouček\n\nCervikální klobouček je druh antikoncepčního pesaru, který překrývá děložní čípek. Tím mechanicky brání průniku spermií do dělohy. Řadí se do kategorie bariérové antikoncepce.\n\nTermín cervikální klobouček (anglicky \"cervical cap\") se používá pro označení bariérových kontracepčních pomůcek (Beacap, FemCap, Lea, Prentif, Dumas, Vimule, Oves ). Na rozdíl od poševní diafragmy překrývá pouze čípek (cervix, proto cervikální).\n\nK roku 2016 existovaly na evropském trhu tři druhy cervikálních kloboučků: Beacap, Femcap a Lea.\n\nNápad blokovat průnik spermií přes děložní čípek a zabránit tak těhotenství se zrodil již před tisíci lety. Čípek se překrýval různě tvarovanými pomůckami: prostitutky v Asii používaly naolejované papírky, ženy z Velikonočního ostrova si zaváděly do pochvy mořské řasy a trávu, natrhaná tráva se používala i v Africe. Arabky a Řekyně před čípek vkládaly vlněné rouno, Slovanky kousky hadříků a Židovky mořské houby zabalené v hedvábí. Casanova podle svých pamětí umisťoval partnerkám před čípek půlky částečně odšťavených citrónů. V Německu se ženy tradičně chránily před nežádoucím otěhotněním diskem vytvarovaným z včelího vosku. V jiných koutech světa se pak používaly i pomůcky z kostí, které držely na místě pomocí lepkavých směsí obsahujících med či cedrové pryskyřice.\n\nV roce 1838 vytvořil německý gynekolog Friedrich Wilde pro svou pacientku první \"cervikální klobouček\" tvarovaný podle děložního čípku. Tyto pesary měly celkem krátkou životnost, jelikož se vyráběly z netvrzeného kaučuku, který rychle degraduje. Důležitým krokem byla úprava gumového materiálu vulkanizačním procesem patentovaným americkou společností Charles Goodyear v roce 1844. V této podobě se na trhu objevily první pesary - kloboučky i první diafragmy - pod názvem \"womb veil\" (děložní závoj), které lékárny prodávaly pouze vdaným ženám.\n\nBritská lékařská asociace registrovala v roce 1864 na území Spojeného království 123 různých druhů pesarů, v Americe se běžně v novinách objevovaly inzeráty na antikoncepční houbičky. V 70. letech 18. století však vešly v platnost takzvané Comstockovy zákony, které zakazovaly prodej antikoncepčních pomůcek na území Spojených států.\n\nNa počátku 20. století proti Comstockovým zákonům veřejně vystupovaly zejména dvě ženy - ruská emigrantka, feministka a aktivistka Emma Goldmanová a americká aktivistka Margaret Sangerová, obě se kvůli propagaci antikoncepce dostaly do vězení. Díky přednáškám Emmy Goldmanové se stal gumový cervikální klobouček nejrozšířenější bariérovou kontracepční metodou v Británii a západní Evropě. V USA jej bylo také možné získat, oblíbenější však byla poševní diafragma.\n\nKoncem devatenáctého a začátkem dvacátého století bylo na trh uvedeno několik tvarů cervikálního kloboučku vyráběných v Anglii. Od roku 1927 Vimule Cap, ve 30. letech klobouček Prentif. Ve 40. letech klobouček Dumas (zpočátku vyráběný z plastu). Některé typy cervikálních kloboučků měly ve středu kopule trn, který byl zaveden do děložního čípku a bránil tak změně pozice pesaru.\n\nPoužití všech bariérových metod kontracepce, zejména cervikálních kloboučků, dramaticky kleslo po 60. letech 20. století s příchodem hormonální antikoncepce a nitroděložních tělísek. Tento ústup bariérových pomůcek podpořilo roku 1976 schválení amerického zákona Úřadu pro kontrolu potravin a léčiv (FDA) pro povinné uvádění bezpečnosti a spolehlivosti antikoncepčních pomůcek. Jediný výrobce cervikálních kloboučků té doby Lamberts (Dalston) Ltd. se svými výrobky neprošel, a proto byly staženy z amerického trhu. Několik let nato bylo rozhodnutí přehodnoceno a výrobky byly opět v omezené míře dostupné. Roku 1988 FDA schválilo použití cervikálního kloboučku Prentif. V opětovném představení cervikálních kloboučků veřejnosti hrálo značnou roli feministické hnutí. Najevo vyšly nesrovnalosti při schvalování zákona FDA \n\nExistují dva typy cervikálních kloboučků:\n\nCervikální kloboučky svírající čípek drží na své pozici přisátím, kloboučky nesvírající čípek se opírají o poševní stěny okolo čípku.\n\nCervikální kloboučky svírající čípek byly: \"Prentif\" (vyráběný z latexu) a \"Oves\" (silikon). Prentif se vyráběl ve čtyřech velikostech: 22, 25, 28 a 31 mm v podle průměru čípku, Oves ve velikostech: 26, 28 a 30mm. K roku 2015 není žádný z těchto výrobků dostupný na evropském ani americkém trhu.\n\nCervikálními kloboučky, které nesvírají čípek, byly latexový Dumas a Vimule a v současnosti silikonový Beacap, Femcap, Lea a v Číně pomůcka zvaná \"Shanghai Lily\". Dumas se vyráběl ve velikostech: 50, 55, 60, 65 a 75 mm a Vimule ve velikostech: 42, 48 a 52 mm. Klobouček Femcap (USA) se vyrábí ve velikostech 22, 26 a 30 mm podle velikosti čípku, Lea (\"Lea's Shield\" - Německo) je v jedné univerzální velikosti. Pesar Femcap je v USA a Británii hrazen ze zdravotního pojištění.\n\n"}
{"id": "1106891", "url": "https://cs.wikipedia.org/wiki?curid=1106891", "title": "Simeona Hošková", "text": "Simeona Hošková\n\nSimeona Hošková Vomočilová (13. března 1945, Písek – 17. května 2015, Praha) byla česká výtvarná kritička se zaměřením na grafiku, historička umění, kurátorka, redaktorka a překladatelka.\n\nSimeona Hošková studovala nejprve obor výtvarná výchova a ruština na Pedagogické fakultě UK (1965-1966) a poté absolvovala studium na Katedře dějin umění a estetiky Filozofické fakulty Univerzity Karlovy (prof. J. Pešina, J. Kropáček, P. Wittlich) obhajobou Mgr. práce \"Neoklacisismus v českém malířství druhého desetiletí dvacátého století\" (1972). V letech 1968-1969 studovala dějiny umění a francouzštinu na Universitě v Caen. R. 1980 obhájila doktorskou disertaci.\n\nOd roku 1973 působila v Českém fondu výtvarného umění, od r. 1975 jako archivářka SČVU. V letech 1977-1987 byla redaktorkou časopisu Výtvarná kultura, 1985-1987 časopisu Ateliér. Jako výtvarná teoretička se od roku 1977 zabývala grafikou a byla autorkou řady katalogů k výstavám i souborných publikací. V letech 1988-1993 byla odbornou asistentkou teorie a dějin umění VŠUP. Od roku 1989 členkou AICA.\n\nV letech 1991-1997 byla spolumajitelkou, od roku 1998 majitelkou a jednatelkou Středoevropské galerie a nakladatelství, s.r.o. Byla ředitelkou občanského sdružení Inter-Kontakt-Grafik, které roku 1993 zahájilo činnost stejnojmennou výstavou v Mánesu a je pořadatelem pražského Mezinárodního trienále grafiky. Roku 1994 založila celostátní soutěžní výstavu Grafika roku, kterou pořádá Inter-Kontakt-Grafik v Clam-Gallasově paláci v Praze.\n\nOd roku 1999 je Občanské sdružení Inter-Kontakt-Grafik ve spolupráci s hlavním městem Praha vyhlašovatelem Ceny Vladimíra Boudníka, kterou v roce 1995 založila Středoevropská galerie. Cena Vladimíra Boudníka je prestižní cena v oblasti umělecké grafiky, určená žijícímu českému umělci za významný tvůrčí umělecký přínos.\n\nSimeona Hošková byla šéfredaktorkou mezinárodní revue o grafice, umění tisku, knize a papíru Grapheion (1996), která nyní vychází v elektronické verzi jako Grapheion.cz..\n\n\n\n"}
{"id": "1106892", "url": "https://cs.wikipedia.org/wiki?curid=1106892", "title": "Tonometrie", "text": "Tonometrie\n\nTonometrie je vyšetřovací metoda, kterou se měří nitrooční tlak.\n\nMěření nitroočního tlaku patří k základním vyšetřením u očního lékaře. Nitrooční tlak nás zajímá proto, že při jeho zvýšení dochází k utlačování vláken zrakového nervu zejména v místě, kam se nervová vlákna sbíhají z celé sítnice. Působením vysokého nitroočního tlaku nervová vlákna postupně odumírají, což se projeví poruchou vidění, kterou nazýváme Glaukom neboli zelený zákal.\n\nJenomže ve skutečnosti žádným zákalem není neboť to, co ho způsobuje, je již několikrát zmiňovaný nitrooční tlak, který je nad optimálními hodnotami a který tedy utlačuje vlákna zrakového nervu.\n\nGlaukom tedy je tedy chronické progresivní degenerativní onemocnění optického nervu neboli zrakového, který spojuje oko s mozkem, a jeho nervových vláken, projevující se jejich postupným odmíráním a úbytkem zorného pole, což je část prostoru pozorovatelná při pohledu oběma očima společně, z periferie do centra, postupně vedoucí k oslepnutí.\n\nPřed vyšetřením impresní tonometrií se nakape místní anestetikum do obou očí, což může způsobit chvilkové pálení. Dříve byla oblíbenou metodou a prováděla se například pomocí Schiotzového impresního tonometru.\n\nPrůběh měření nitroočního tlaku touto metodou probíhá následovně. Na znecitlivěné oko se přiloží tonometr a sleduje se, o kolik milimetrů oploští rohovku tlak definovaného závažíčka na jejím středu.\n\nMěření je zkreslené působením váhy celého přístroje na oko.\n\nPřed vyšetřením aplanační tonometrií se nakape do očí místní anestetikum smíchané s fluoresceinovou barvičkou, což může způsobit přechodné pálení.\n\nTato metoda měření nitroočního tlaku je velmi přesná. Provádí se pomocí Goldmannova aplanačního tonometru. Ten je buď součástí štěrbinové lampy, která patří k běžnému vybavení oční ordinace, anebo přenosný k použití u nepohyblivých pacientů. V průběhu vyšetření jsou znecitlivěny rohovky.\n\nČelo a brada jsou opřeny před štěrbinovou lampou se speciálním nástavcem. Lékař zkouší, jakou silou musí na rohovku působit, aby dosáhl definovaného oploštění. Pacient díky anestetiku nic necítí.\n\nDnes je nejčastější vyšetřovací metodou.\nProvádí se pomocí bezkontaktního tonometru. Prudké fouknutí vzduchu oploští rohovku. Přitom platí, že čím je nitrooční tlak vyšší, tím hůř lze rohovku oploštit. Je metodou velmi vhodnou ve screeningu.\n\nPři bezkontaktní tonometrii si pacient odloží brýle, opře hlavu o bradu, čelo před tonometr. Dále je požádán, aby sledoval barevný bod. Pak pacientovi přístroj třikrát foukne do jednoho a do druhého oka. Podle rychlosti vzduchu, který se odrazí zpět, se vypočítá tlak uvnitř oka.\n\nVývojově nejnovějším typem je Pascalův dynamický konturní tonometr, který je založený na zcela jiném principu než tonometry používané do doby jeho sestrojení.\n\nMěřící hlavice přístroje má konkávní neboli vydutý tvar obdobně jako zevní plocha rohovky. Při kontaktu měřící hlavice s povrchem rohovky je rohovka jen minimálně deformována. Zaujímá tvar kopírující konkávní plochu měřící hlavice. Přístroj je možno připevnit prakticky na kteroukoliv dostupnou štěrbinovou lampu. Rohovka pacienta je znecitlivěna anestetikem.\n\nPřístroj se přiblíží k pacientovi tak, aby se hlavice dotýkala jeho rohovky. Po kontaktu je nitrooční tlak měřen automaticky. Přístroj registruje 100 měření za sekundu. Získaná data jsou vyhodnocována mikroprocesorem. Měřit by se mělo po dobu 3 sekund. Po skončení je na displej zobrazena hodnota nitroočního tlaku.\n\nVýznamnou výhodou této metody je, že není ovlivněna vlastnostmi rohovky.\n\nNitrooční tlak však lze vyšetřit dále pomocí inteligentní kontaktní čočky\n\nPředchozí zmiňované metody nejsou zdaleka tak přesné, jako tato nejnovější. Je to dáno tím, že tlak v oku se během dne může výrazně měnit.\n\nNyní stačí do oka na čtyřiadvacet hodin aplikovat inteligentní kontaktní čočku, která má název Sensimed. vyvinula ji mezinárodní společnost STMicroelectronic. Zákrok je bezbolestný. Provede jej oční lékař. Čočka registruje měnící se hodnoty tlaku v oku po celých čtyřiadvacet hodin. Technické zařízení napojené na přijímač, který pacient celých 24 hodin nosí při sobě, tyto hodnoty zaznamenává. Podaří se tak nejen rychle a přesně zjistit, zda jde o glaukom, ale nakolik je nebezpečný.\n\nTato inteligentní čočka byla testována a schválena ve Švýcarsku a Německu. Testy nicméně pokračují. Na evropských trzích se objevila teprve začátkem roku 2011.\n\n\n"}
{"id": "1106894", "url": "https://cs.wikipedia.org/wiki?curid=1106894", "title": "Torranceho test kreativity", "text": "Torranceho test kreativity\n\nTorranceho test kreativity či figurální test tvořivého myšlení (původním názvem \"Torrance Thinking Creative Test\" – TTCT) je psychologický výkonový test měřící schopnosti divergentního myšlení, užívaný především k měření tvořivosti jedince. Test byl vyvinut v 60. letech 20. století ve Spojených státech amerických psychologem Ellisem Paulem Torrancem s původním názvem \"Minnesotské testy tvořivého myšlení\". Mezi dalšími autory, kteří se zabývali tímto tématem, je nutno uvést Guilforda. Ten zavádí čtyři hlavní kategorie sledované v divergentním myšlení, jenž je často považováno za ukazatel tvořivosti (či v jistých případech s pojmem „tvořivost“ dokonce splývá). Test byl v minulosti užíván především pro identifikaci nadaných dětí ve školách. V současnosti je používán jak v rámci vzdělávacího procesu, tak ve všech sférách soukromého sektoru.\n\nDivergentní myšlení jako ukazatel tvořivosti využívá i mnoho jiných autorů – například Wallachův a Koganův test, Guilfordův test, Reddyho test a mnoho dalších.\n\nTvořivost Torrance definoval ve smyslu objevování zásadních rozdílů, navrhování rozličných řešení úkolů a problémů, produkci nových myšlenek a jejich slučování, a vycítění nových vztahů mezi myšlenkami. Test měřil v původní první a druhé verzi čtyři dimenze tvořivosti – \"fluenci\", \"flexibilitu\", \"originalitu\" a \"elaboraci\". Dimenze fluence odkazuje k produkování nápadů, flexibilita měří počet odlišných kategorií, do kterých spadají odpovědi, originalita se vztahuje k statistické vzácnosti uvedených odpovědí a elaborace k podílu detailů a zvláštností v odpovědích. Při vydání třetí verze testu v roce 1984 došlo k vyřazení faktoru flexibility a k přidání dvou nových faktorů kreativity – \"abstrakce názvu\" (měřící úroveň abstrakce přiřazenou názvům nakreslených obrázků) a \"odolnosti k předčasnému vystavení\" (měřící schopnost být otevřený během procesu zpracování informací a uvažování o informacích uvedených v odpovědích.\n\nTorranceho figurální test tvořivosti také pracuje právě s těmito čtyřmi kategoriemi. Celkově je rozdělen do tří částí, kde je na vypracování každé určen časový limit:\n\nHodnocení jednotlivých částí se řídí obsáhlým manuálem. Obecně jsou jednotlivé kategorie definovány jako:\n\nExistují dvě formy (A a B) figurální verze testu a 2 formy (A a B) verbální verze TTCT, přičemž v českém prostředí je více užívána verze figurální, která je méně náchylná ke zkreslení způsobeném překladem z angličtiny. Test může být administrován individuálně i skupinově a doba testování se pohybuje v rozmezí 30–45 minut.\n\nVýhodou tohoto testu je fakt, že dle dostupných dat vykazuje vysokou reliabilitu a validitu. Navíc je použitelný i pro děti mladšího věku. Test má však i své kritiky, poukazující na to, že test měří pouze některé z faktorů tvořivosti, je náročný na administraci a vyhodnocení, přičemž časový limit může negativně ovlivnit výsledky a subjektům v umělé situaci může chybět motivace.\n\nKim ve svém článku upozorňuje, že v důsledku uplynutí poměrně dlouhé doby od poslední aktualizované verze testu v roce 1998 může být problematické měřit pomocí figurální verze TTCT \"originalitu\". V průběhu času totiž mohlo dojít ke změně frekvencí odpovědí co do jejich originálnosti (či statistické vzácnosti). Originalita je také považována za kulturně-specifickou, takže je nutné přizpůsobit Torranceho test konkrétní populaci se souběžným vytvořením konkrétních norem. Předmětem kritiky se často stává také nedostatečně vyvinutá skórovací škála u elektronické (internetové) figurální verze testu. Někteří kritici také zmiňují možnou existenci vztahu mezi motivací a výsledkem v testu TTCT a zároveň požadují ověření vlivu genderu, rasy a socioekonomického statusu na získané výsledky v testu TTCT. Další sporný bod představují vztahy mezi jednotlivými faktory tvořivosti, měřené Torranceho testem. Například podle Dixona závisí výsledné skóre měřící originalitu ve figurální verzi testu velmi silně na celkovém skóre fluence. Jiní autoři pak diskutují také vysokou vzájemnou korelaci mezi jednotlivými faktory, což může v důsledku bránit interpretaci testu založené na nezávislosti jednotlivých faktorů. Podobně je kritizována i nedostatečná diskriminační validita testu.\n"}
{"id": "1106898", "url": "https://cs.wikipedia.org/wiki?curid=1106898", "title": "Runcimanova mise", "text": "Runcimanova mise\n\nRuncimanova mise do Československa byla iniciativou britské vlády, zaměřenou na vyřešení mezinárodní krize v létě roku 1938, hrozící vypuknutím války v Evropě. Mise vedená bývalým britským ministrem lordem Runcimanem měla za úkol zprostředkovat jednání mezi československou vládou a Sudetoněmeckou stranou (SdP), která reprezentovala radikalizovanou německou menšinu. Britská mise působila na území Československa během pozdního léta 1938 a svou závěrečnou zprávu vydala v září, krátce před zahájením Mnichovské konference. \n\nKrize v Československu vznikla z požadavků na územní autonomii (a pravděpodobné následné odtržení) pro oblasti s převážně německy mluvícím obyvatelstvem, nacházejících se především podél západních hranic Československa a známých jako Sudety. Tato území a jejich populace čítající více než tři miliony etnických Němců byla historickou součástí českých zemí v rámci habsburské říše. Při vzniku samostatného Československa v roce 1918 se stala jeho součástí, a to především ze strategických a ekonomických důvodů. Po nástupu Adolfa Hitlera k moci v sousedním Německu v roce 1933 se německá menšina v Československu, radikalizovaná špatnou hospodářskou situací a nacistickou propagandou, obrátila k SdP, vytvořené po vzoru německé NSDAP. V dubnu 1938 vůdce SdP Konrad Henlein požadoval nejen úplnou autonomii německých oblastí, ale také právo nastolit v nich nacistický režim. Dříve, v březnu 1938, během setkání s Hitlerem v Berlíně dostal Henlein instrukce, aby udržoval politické napětí neustálým kladením nových požadavků československé vládě, ale přitom se vyhýbal jakékoliv dohodě. Tajné přípravy na invazi do Československa (\"Fall Grün\") měly být dokončeny k 1. říjnu 1938.\n\nLord Runciman a jeho malý doprovod přijel do Prahy ve dnech 2. a 3. srpna 1938. Ačkoliv byla delegace zdánlivě nezávislá na britské vládě, klíčovým členem mise byl Frank Ashton-Gwatkin, technicky vzato uvolněný ze svých úředních povinností na londýnském ministerstvu zahraničí. Mise vedla samostatná jednání jak s československou vládou, tak s SdP s cílem zprostředkovat urovnání sporu. Během jednání s prezidentem Benešem a členy vlády na ně Runciman opakovaně naléhal, aby učinili významné ústupky vůči SdP. Runciman se také několikrát sešel s Henleinem, avšak nevyvíjel na něj stejný nátlak na uzavření dohody jako na československé představitele. \n\nČeskoslovenská vláda zpočátku odolávala požadavku SdP na úplnou autonomii německých oblastí. Po intenzivním diplomatickém nátlaku Británie a Francie (hlavního spojence Československa), nakonec Beneš tento požadavek přijal v rámci tzv. čtvrtého plánu řešení národnostní otázky. Tento vývoj dostal SdP do obtížné situace, na kterou SdP reagovala přerušením styků s československými úřady a zvýšením nepokojů v německých oblastech. Situaci dále zhoršil útočný projev Adolfa Hitlera dne 12. září, který vyvolal německé povstání na sudetských územích. Rozhodné akce československých orgánů obnovily pořádek a vedení SdP uprchlo do Německa.\n\nV této atmosféře rostoucího mezinárodního napětí ve střední Evropě byl 16. září Runciman povolán zpět do Londýna aby podal zprávu ministrům. Následující den oznámil na zasedání kabinetu, že podle jeho názoru \"„Československo nebude moci existovat tak jako doposud“\" a některá území budou muset být postoupena Německu, i když jen \"„nic víc než odříznutí některých výběžků“\". Jiná řešení - včetně vyhlášení plebiscitu o německých oblastech, vytvoření nezávislého sudetoněmeckého státu, svolání konference čtyř mocností, federalizaci Československa nebo realizaci Benešova \"čtvrtého plánu\" nyní Runciman považoval za nepraktická.\n\nSituace váznoucích jednání v Československu, doprovázená známkami rostoucí agrese v nacistickém Německu, přiměla koncem srpna britskou vládu, aby usilovala o přímý kontakt s Hitlerem. Pro tento úkol bylo zpočátku uvažováno s Runcimanem. Ten to však rezolutně odmítl. Namítal, že by to ohrozilo nestrannost jeho mise (a také z důvodu zdravotních problémů v horkém pražském pozdním létě) a prohlásil: \"„Já to prostě neudělám!“\" Runcimanovo odmítnutí vedlo k tomu, že nakonec samotný britský premiér Neville Chamberlain odletěl do Německa, aby se 15. září setkal s Hitlerem v Berchtesgadenu.\n\nZpráva Runcimanovy mise ve formě dopisů britskému a československému předsedovi vlády, datovaná 21. září 1938, nesla silně nepřátelský tón vůči československé vládě a doporučovala okamžité odstoupení oblastí s převážně německy mluvícím obyvatelstvem Německu. Zpráva o dvou tisících slovech kladla odpovědnost za neúspěch vyjednávání jednoznačně na vedení SdP, které využilo záminky občanských nepokojů v některých německých oblastech k přerušení kontaktů. Tato zpráva také konstatovala, že návrhy v Benešově \"čtvrtém plánu\" splňovaly \"„téměř všechny podmínky“\" z těch požadovaných SdP. Nicméně, při rozepisování stížností německé menšiny Runciman vyjádřil sympatie k sudetským Němcům s poznámkou že je \"„těžké být ovládán cizí rasou“\". Zpráva sice uváděla, že česká správa \"„není otevřeně utlačovatelská a zcela jistě ani 'teroristická'“\", avšak dodávala \"„vyznačuje se netaktností, nepochopením, malichernou netolerancí a diskriminací“\".\n\nTémata stížností, kromě volebního systému, ve kterém mohla být SdP přehlasována v parlamentu, zahrnovala dosazování českých úředníků v německých oblastech, přesidlování českých zemědělců do těchto oblastí a výstavbu českých škol pro jejich děti, diskriminaci ve prospěch českých firem v udělování státních zakázek a přednostní poskytování ekonomických úlev Čechům. Runciman byl velmi kritický vůči československým úřadům kvůli tomu, že nedokážou zajistit dostatečnou nápravu těchto domnělých nespravedlností. Toto selhání, poznamenal, mělo za následek pocit „beznaděje“ mezi německým obyvatelstvem, ale „vzestup nacistického Německa“ jim dal „novou naději“, a dodává: \"„Považuji jejich obrácení se o pomoc ke svým soukmenovcům a jejich následnou touhu po připojení k Říši za přirozený vývoj věcí.“\" Předpovídaje nebezpečí eskalace násilí a dokonce „občanskou válku“, Runciman soudil, že \"„příhraniční okresy by měly být okamžitě odstoupeny Německu“\", bez uspořádání plebiscitu, který by byl \"„naprostou formalitou“\". Kromě jiných opatření zpráva navrhovala neutralizaci zbytku Československa a mezinárodní záruku jeho bezpečnosti.\n\nZpráva zdánlivě poskytovala důkazní materiál pro návrhy, které Chamberlain přednesl Hitlerovi při jejich druhém setkání v Bad Godesbergu dne 22. září. Tyto návrhy zahrnovaly odstoupení československých okresů s většinovým německým obyvatelstvem Německu. Archivní materiál nasvědčuje tomu, že zpráva byla v pozdním stadiu revidována, pravděpodobně Ashton-Gwatkinem, s cílem uvést dokument plně v soulad s britskou vládní politikou. Původní koncept zprávy navrhoval převod pouze některých území, i když rozsah dotčených území je otevřenou otázkou. Během předchozího vystoupení v kabinetu dne 17. září však Runciman naznačil, že měl na mysli možnost odstoupení konkrétních oblastí s vysokou koncentrací německých obyvatel kolem měst Cheb a Aš, na samém západním okraji země.\n\nRuncimanovy aktivity v Československu byly horlivě sledovány velkou skupinou zahraničních žurnalistů, z nichž někteří se ve svých článcích kriticky vyjadřovali o způsobu, jakým trávil volný čas. 67letý mediátor (kterého v Československu doprovázela jeho manželka Hilda) strávil většinu svých víkendů odpočinkem ve společnosti sudetoněmecké aristokracie, z nichž mnozí byli stoupenci SdP. Tyto aktivity byly uspořádány na příkaz SdP s cílem vystavit Runcimana vlivu společenského prostředí příznivého pro jejich věc. Přestože Runciman kritiku odmítal, jeho tvrzení o nestrannosti bylo v očích mnoha lidí vážně zpochybněno.\n\nPo zveřejnění Runcimanovy zprávy dne 28. září americká novinářka Dorothy Thompsonová upozornila na její vnitřní nekonzistenci, přičemž ji označila za \"„nelogickou“\". Vyjádřila též podezření, že zpráva byla \"„zhotovena na objednávku tak, aby odpovídala dohodě“\" dosažené mezi Hitlerem a Chamberlainem v Berchtesgadenu a že je \"„dílem propagandy“\". Ashton-Gwatkin následně uvedl, že Runciman ho požádal o napsání zprávy, která bude \"„podporovat politiku premiéra“\".\n\nV reakci na Runcimanovu zprávu československá vláda ustoupila a v podstatě přijala požadavky Henleinova Karlovarského programu, ale sudetoněmečtí vyjednávači mezitím přišli s novými, tvrdšími požadavky.\n\n"}
{"id": "1106908", "url": "https://cs.wikipedia.org/wiki?curid=1106908", "title": "Julio Pleguezuelo", "text": "Julio Pleguezuelo\n\nJulio José Pleguezuelo Selva (* 26. ledna 1997, Palma de Mallorca) je španělský fotbalový obránce a mládežnický reprezentant, který momentálně působí v angickém klubu Arsenal FC. Hraje primárně na postu pravého beka, alternativně stopera (středního obránce).\n\nByl členem španělských mládežnických reprezentací U16, U17 a U18.\n\n"}
{"id": "1106910", "url": "https://cs.wikipedia.org/wiki?curid=1106910", "title": "Olga Housková", "text": "Olga Housková\n\nOlga Housková, rodným jménem Olga Jílovská (24. září 1919 Praha – 18. prosince 2015 Praha) byla česká fotografka.\n\nNarodila se jako jedno z dvojčat manželům Jílovským. Jejich otcem byl kabaretiér a redaktor Rudolf Jílovský, matkou novinářka Staša Jílovská. Jejím dvojčetem pak je sestra Staša.\n\nSpolu se sestrou vystudovala Státní grafickou školu u profesorů Jaromíra Funkeho a Josefa Ehma. Sestry společně založily v roce 1939 fotografický ateliér Fotografie OKO, jehož vznik podpořili finančně jejich otec i tehdejší partner jejich matky Adolf Hoffmeister.\n\nBěhem nacistické okupace oficiálně vedla ateliér. Tehdy se seznámila s hercem Karlem Houskou, který jí rovněž pomáhal s pracemi v ateliéru. Po svatbě se jim narodily tři dcery. Jednou z nich je významná česká hispanistka, prof. Anna Housková.\n\nPo uzavření ateliéru komunistickým režimem v roce 1949 se stala divadelní fotografkou Divadla na Vinohradech.\n\n\n"}
{"id": "1106911", "url": "https://cs.wikipedia.org/wiki?curid=1106911", "title": "The Box Set", "text": "The Box Set\n\nThe Box Set je kompilace skupiny Kiss vydaná v roce 2001. Jedná se o raritní set obsahující pět CD disků na kterých se nachází 94 digitálně remasterovaných písní včetně 30 nikdy nevydaných songů. Set obsahuje mnoho demo verzí známých písní této rockové skupiny, ale i demo nahrávky ze sólových alb jednotlivých členů.\n"}
{"id": "1106912", "url": "https://cs.wikipedia.org/wiki?curid=1106912", "title": "Staša Fleischmannová", "text": "Staša Fleischmannová\n\nStaša Fleischmannová, rodným jménem Stanislava Jílovská (24. září 1919 Praha – 30. ledna 2020 Praha) byla česká fotografka a autorka vzpomínkové literatury.\n\nNarodila se jako jedno z dvojčat manželům Jílovským. Jejich otcem byl kabaretiér a redaktor Rudolf Jílovský, matkou novinářka Staša Jílovská. Jejím dvojčetem pak byla sestra Olga.\n\nSpolu se sestrou vystudovala Státní grafickou školu u profesorů Jaromíra Funkeho a Josefa Ehma. Sestry společně založily v roce 1939 fotografický ateliér Fotografie OKO, jehož vznik podpořili finančně jejich otec i tehdejší partner jejich matky Adolf Hoffmeister.\n\nV roce 1940 se vdala za Bedřicha Sterna. Manželům se narodil syn Jan (29. 6. 1942 - 2. 7. 2008). Když mu bylo osm měsíců, byl Bedřich Stern odvlečen do koncentračního tábora. V roce 1943 zahynul v koncentračním táboře Osvětim.\n\nV roce 1946 se vdala podruhé za spisovatele a diplomata Ivo Fleischmanna. V roce 1969 emigrovali manželé do Francie. Zde se v 70. letech začala opět věnovat volné fotografické tvorbě. Od roku 1982 vystavovala.\n\n\n"}
{"id": "1106913", "url": "https://cs.wikipedia.org/wiki?curid=1106913", "title": "Transparentní intenzionální logika", "text": "Transparentní intenzionální logika\n\nTransparentní intenzionální logika (TIL) je logika, která měla některé rysy společné s logikou, kterou formuloval v sedmdesátých letech 20. století americký logik Richard Montague, ale v některých důležitých ohledech ji překročila.\n\nTIL byla vytvořena českým logikem Pavlem Tichým, který jí dal první systematickou podobu v knize \"The foundations of Frege's Logic\" (de Gruyter 1988), ale jejíž základní obrysy formuloval již roce 1968 ve stati \"Smysl a procedura\" (Filosofický časopis 16, 222–232). Cestu k uvedené monografii vykonal již v emigraci jako profesor University of Otago sídlící ve městě Dunedin na Novém Zélandu.\n\nMelvin Fitting v hesle Intensional Logic ve Stanford Encyclopedia of Philosophy, verze 2011, říká:\n\"\"For one thing, intensions depend not only on worlds, but also on times. For another, in addition to intensions and extension Tichý also considers constructions, which will be discussed further here... Unfortunately his work did not become widely known.\"\"\n\n\n"}
{"id": "1106918", "url": "https://cs.wikipedia.org/wiki?curid=1106918", "title": "Zbytková napětí", "text": "Zbytková napětí\n\nZbytková napětí jsou napětí, která se vyskytují v materiálu bez působení vnějších sil. Zbytková napětí jsou jedním z parametrů celkového stavu materiálu. Vznikají v důsledku technologických postupů výroby materiálu a mají vliv na jeho pevnostní, únavové nebo korozní charakteristiky. Obecně se uvažuje, že tlaková zbytková napětí jsou výhodná a tahová zbytková napětí jsou nevýhodná – např. podporují vznik a rozvoj trhlin. Při vysokých hodnotách zbytkových napětí může docházet k nežádoucím deformacím vlivem jejich uvolňování a degradacím mechanických vlastností jak v případě tahových, tak i tlakových napětí.\n\nVznik zbytkových napětí je v základním přiblížení spojen s výskytem plastické deformace: \"Zbytková napětí jsou rovna rozdílu mezi skutečnými napětími v pružně plastickém tělese a fiktivními napětími, které by v něm vznikly za předpokladu ideálně pružného materiálu\". Z obecného hlediska však nemusí být zbytkové napětí nutně spojeno s plastickou deformací. Příčiny jejich vzniku lze rozdělit do několika skupin:\n\n\nVe většině případů působí více vlivů, které ovlivňují výsledná zbytková napětí v materiálu a jedná se tedy o tzv. sdružený proces. Za určitých okolností se mohou také uvolňovat nebo přerozdělovat. K takovým procesům může docházet např. při mechanickém namáhání, snížením meze kluzu, příp. strukturními změnami při ohřevu, výskytem mikrotrhlin, vlivem stárnutí nebo vlivem tečení materiálu (\"creep\"). Přerozdělení zbytkových napětí může vyvolat i vnější zatížení materiálu, především v případech, kdy se jedná o zatížení cyklické.\n\nPrůměrná hodnota zbytkových napětí na celém systému je nulová. Podle lokální prostorové změny lze zbytková napětí rozdělit na makroskopická (I. druhu), mikroskopická (II. druhu) a submikroskopická (III. druhu). \n\nMakroskopická zbytková napětí jsou homogenní na oblastech řádově větších než je velikost zrna. Tato napětí se pojí s vnějším zatížením tělesa a ovlivňují jeho pevnostní vlastnosti. Jejich změna nebo uvolnění je spojena s makroskopickými změnami tvaru součásti. Matematicky lze makroskopická zbytková napětí vyjádřit jako průměrnou hodnotu napětí na dané oblasti.\n\nMikroskopická zbytková představují průměrnou odchylku od makroskopického napětí v daném místě. Vyrovnávají se v oblastech řádově o velikosti zrn a jsou svázána s anizotropií jednotlivých zrn, orientací krystalografických rovin, výskytem různých fází apod. Submikroskopická zbytková napětí jsou definovány jako místní odchylka od průměrného mikroskopického napětí. Jsou nehomogenní v oblastech řádově o velikosti několika atomárních vzdáleností a vznikají např. v souvislosti s krystalografickými defekty.\n\nMaximální velikost zbytkových napětí je dána tzv. mezní hodnotou zbytkových napětí. Mezní hodnotě v případě obecné trojosé napjatosti odpovídá mez kluzu (plastické materiály), resp. mez pevnosti (křehké materiály) materiálu. V případě trojosé napjatosti, kdy σ_x = σ_y = σ_z, mezní hodnotu zbytkových napětí nelimituje mez kluzu, ale mez pevnosti materiálu. \n\nZbytková napětí se zjišťují především pomocí experimentálních metod, které umožňují jejich přímé nebo nepřímé měření. Základní rozdělení metod pro měření zbytkových napětí je na destruktivní a nedestruktivní. Princip destruktivního měření spočívá v uvolnění původních zbytkových napětí porušením materiálu a vyhodnocení odezvy, většinou deformací. Princip nedestruktivních technik je v nalezení vztahů mezi fyzikálními nebo krystalografickými vlastnostmi materiálu a zbytkovým napětím. \n\nPodle principu měření napětí, resp. deformací pak lze metody rozdělit na mechanické, difrakční a metody využívající fyzikálních vlastností materiálu.\n\n\n\n\nJednotlivé měřicí techniky lze vzájemně kombinovat. Nejčastěji používané z uvedených metod jsou odvrtávací metoda, difrakční metody a průhybové metody.\n\n"}
{"id": "1106919", "url": "https://cs.wikipedia.org/wiki?curid=1106919", "title": "Americká španělština", "text": "Americká španělština\n\nTermín americká španělština jako takový obecně neexistuje, neboť je zavádějící. Jde o to, že španělština v Americe je velmi heterogenní, tzn. že se se skládá z různých homogenních skupin, a proto termín americká španělština nelze chápat jako soubor rysů společných jednomu jazyku. Dále je třeba říci, že se tento termín zakládá na mimojazykovém jevu, jelikož pojmenování americká španělština vzniklo jen na základě toho, že v jistých zemích Ameriky se mluví španělsky. Je třeba si avšak uvědomit, že na americkém kontinentu leží, kromě španělsky mluvících zemí, i jiné země, jejichž oficiálním je jiný jazyk a ne španělština. Jednou z takových zemí jsou např.: Spojené státy americké, kde je úředním jazykem angličtina. \n\nPřední český hispanista prof. Lubomír Bartoš se ve svém díle \"Introducción al estudio del español en América\" tvrdí, že každá země v Hispanoamerice má svůj vlastní jazyk, který je odlišný od španělské literární normy. Rovněž Juan Miguel Lope Blanch, velmi známy jazykovědec a akademik, mluví o tom, že každá země má normovanou variantu jazyka, která je odlišná od ideální normy, která v Hispanoamerice existuje. \n\nRůznorodost španělštiny v Americe je obrovská. Už mnoho lingvistů se pokoušelo vypořádat s touto problematickou situací různorodosti i původu španělštiny v Americe. John M. Lipski tvrdí, že španělština je tak různá, že je velmi obtížné ji v Hispanoamerice rozdělit např.: na zóny nebo podle zemí a to tak, aby španělština v každé ze zón anebo ze zemí byla lingvisticky homogenní.\n\nPedro Henríquez Ureña, filolog původem z Dominikánské republiky, se zabýval studiem dialektologie v Hispanoamerice a jeho pojetí spočívá v geografickém rozdělení hispanoamerické oblasti na pět oblastí. Každá z těchto zón má společné jisté jazykové rysy. Toto rozdělení by mělo úspěch, pokud by bral v potaz všechny stránky jazyka. Henríquez Ureña se bohužel ve svém bádání zabýval pouze lexikální stránkou jazyka a naprosto opomněl fonetickou a morfologickou část. Musel čelit kritikám ze stran ostatních vědců. Nicméně, aspoň se o takové rozdělení pokusil.\n\n\nTradiční klasifikace španělštiny do zón či do skupin tak, aby nesly stejné rysy, je velmi obtížná a to z toho důvodu, že pokud jedna zóna nese jisté stejné rysy, tak se jedná pouze o rysy typické pro jedno nebo více lingvistických disciplín. Jedna zóna ale nemůže být charakterizována dominantními rysy z oblasti morfosyntaktické, lexikosémantické a fonetické zároveň. Do této chvíle se zatím nikomu nepodařilo rozdělit oblast Hispanoameriky na zóny podle nářečí.\n\nV současné době se objevují tendence klasifikovat španělštinu na základě dat získaných od samotných mluvčích prostřednictvím ankety. \n"}
{"id": "1106924", "url": "https://cs.wikipedia.org/wiki?curid=1106924", "title": "Odvrtávací metoda pro měření zbytkových napětí", "text": "Odvrtávací metoda pro měření zbytkových napětí\n\nOdvrtávací metoda je metoda měření zbytkových napětí v materiálu. Zbytková napětí jsou napětí, která se vyskytují v materiálu bez působení vnějších sil. Mají vliv na pevnostní, únavové nebo korozní charakteristiky materiálu a zjišťují se především pomocí experimentálních metod. Jednou z nejpoužívanějších metod pro měření zbytkových napětí je odvrtávací metoda. \n\nOdvrtávací metoda umí měřit zbytková makroskopická zbytková napětí v blízkosti povrchu materiálu. Její princip spočívá v odvrtání malého otvoru do povrchu materiálu, který způsobí uvolnění zbytkových napětí a s tím spojené deformace v okolí otvoru. Deformace v okolí otvoru se měří, nejčastěji pomocí odporových tenzometrů a na základě tohoto měření je pomocí tzv. kalibračních koeficientů zpětně vyhodnoceno původní zbytkové napětí v materiálu. Tato metoda je populární pro svoji jednoduchost a je vhodná pro širokou škálu řešených aplikací i materiálů.\n\nPrvní návrh na měření zbytkových napětí pomocí uvolnění odvrtáním otvoru a zaznamenání změny jeho poloměru podal v roce 1934 Mathar. V roce 1966 byla Rendlerem a Vignisem rozvinuta systematická a opakovatelná procedura aplikace odvrtávací metody pro měření zbytkových napětí. V následujícím období došlo k rozvoji metody z hlediska technik odvrtávání, měření uvolněných deformací a vlastního vyhodnocení zbytkových napětí. Velmi významným mezníkem je přitom použití metody konečných prvků k výpočtu kalibračních koeficientů a k vyhodnocení zbytkových napětí z měřených uvolněných deformací (Schajer, 1981). To umožnilo především stanovení zbytkových napětí nekonstantních po hloubce, ale přineslo také další možnosti použití metody, např. pro nehomogenní materiály, povlaky apod. K rozšíření metody přispěla také standardizace postupu měření a vyhodnocení normou ASTM E 837 Americké společnosti pro mechaniku a materiály. V současné době je odvrtávací metoda jednou z nejrozšířenějších metod měření zbytkových napětí. K vyhodnocení se využívají moderní výpočetní metody a probíhá vývoj metody především z hlediska odvrtávacích technik a možností měření deformací.\n\nPrincip odvrtávací metody měření zbytkových napětí spočívá v odvrtání malého otvoru do povrchu materiálu, který způsobí uvolnění zbytkových napětí a s tím spojené deformace v okolí otvoru. Na základě uvolněných deformací, které jsou měřené minimálně ve třech nezávislých směrech v okolí otvoru, je pomocí tzv. kalibračních koeficientů zpětně vyhodnoceno původní zbytkové napětí v materiálu. Otvor je odvrtáván čelní válcovou frézou nebo pomocí alternativních technik. Deformace je měřena nejčastěji tenzometry.\n\nLze měřit dvouosou napjatost v rovině povrchu materiálu. Vzhledem k malému porušení bývá metoda označována jako semidestruktivní. Metoda je relativně jednoduchá, rychlá, měřicí zařízení bývá přenosné. Nevýhodou je destruktivní povaha techniky, omezené rozlišení a nižší přesnost vyhodnocení v případě nerovnoměrných napětí nebo nehomogenních materiálových vlastností.\n\nVýznamným prvkem vyhodnocení zbytkových napětí jsou tzv. kalibrační koeficienty, které představují převodník mezi uvolněnými deformacemi a původním zbytkovým napětím v materiálu. Pro průchozí otvor a homogenní napětí lze tyto koeficienty odvodit teoreticky. Ty jsou pak závislé pouze na materiálových vlastnostech, poloměru otvoru a vzdálenosti od otvoru. V praxi ovšem v naprosté většině případů nejsou splněny podmínky pro použití teoreticky odvozených koeficientů - např. není zahrnuta integrální deformace přes plochu tenzometru, otvor není průchozí apod. Využívají se proto koeficienty, které zahrnují skutečné aspekty měření a stanovují se zejména numerickým výpočtem pomocí metody konečných prvků. Ty pak vyjadřují vztah uvolněných deformací a zbytkových napětí v závislosti na velikosti otvoru, hloubce otvoru, tvaru tenzometrické růžice, materiálu a dalších parametrech.\n\nVyhodnocení zbytkových napětí představuje postup jejich výpočtu z naměřených uvolněných deformací. Všechny postupy vyhodnocení vycházejí ze základních principů, mohou se však lišit předpoklady použití, nároky na stanovení kalibračních koeficientů i možnostmi zahrnutí různých vlivů. Obecně se předpokládá, že otvor je proveden ve více krocích a uvolněná deformace je odečtena po každém kroku.\n\nPro vyhodnocení zbytkových napětí z uvolněných deformací bylo vyvinuto více metod. Nejzákladnějším způsobem je vyhodnocení \"metodou ekvivalentních homogenních napětí\". Koeficienty jsou pro dané poloměry otvoru, typ růžice a hloubku otvoru publikovány ASTM normou E837. Tato metoda je vhodná pro konstantní nebo slabě se měnící napětí po hloubce. Lze ji orientačně použít i pro nekonstantní průběhy napětí, její použití ovšem může vést k výraznému zkreslení výsledků. \n\nNejobecnější metodou z hlediska přístupu je \"integrální metoda\". Tato metoda uvažuje vliv uvolněného napětí v daném místě, který se ovšem mění s celkovou hloubkou otvoru. Kalibrační koeficienty jsou vyjádřeny jako matice a řešení vede na soustavu rovnic, jejímž výsledkem je vektor zbytkových napětí v dané hloubce otvoru. Pro získání kalibračních koeficientů je potřeba použít numerickou simulaci. Integrální metoda a její koeficienty jsou rovněž definovány a popsány normou ASTM E837. \n\nDalší metody vyhodnocení, které kladou menší nároky na stanovení kalibračních koeficientů i vlastní proces vyhodnocení jsou zejména \"metoda průměrného napětí\" a \"metoda přírůstku deformace\". Obě metody jsou založeny na předpokladu, že změna deformace je způsobena pouze uvolněným napětím na odvrtaném inkrementu. Jejich použití je vhodné pouze pro mírně se měnící profily napětí. Pro rovnoměrná napětí obě metody dávají numericky správné výsledky. \n\nJinou modifikaci integrální metody představují \"metoda mocninných řad\" a \"spline metoda\". Obě uvažují jak vzdálenost působení napětí od povrchu tak celkovou hloubku otvoru. Výsledný průběh napětí je na rozdíl od integrální metody aproximován pomocí polynomu resp. spline funkce. Metoda mocninných řad je velmi stabilní, nelze však postihnout výrazně se měnící napětí. Spline metoda je stabilnější a méně citlivá na chyby než integrální metoda, průběh napětí může naopak lépe popsat skutečný stav v porovnání s metodou mocninných řad. Její nevýhodou je ovšem velmi složité matematické zpracování, které vychází z řešení soustavy nelineárních rovnic. Další metody jsou vyvinuté pro speciální případy, např. přímý výpočet pomocí MKP nebo metody pro nestandardní typy tenzometrických růžic. K méně často používaným patří např. Kockelmanova metoda nebo metoda derivace signálu. \n\nOdvrtávací metoda se využívá v mnoha průmyslových technologiích výroby a zpracování materiálu. K významným z nich patří především tepelné zpracování materiálu, mechanická a tepelná úprava povrchu materiálu, obrábění, svařování, povlaky nebo výroba kompozitních materiálů. I přes relativní univerzálnost však musí pro aplikaci metody být splněny základní podmínky jejího použití: možnost odvrtat materiál, možnost aplikovat tenzometrické růžice (případně jinou metodu měření deformací) a znalost materiálových vlastností. Další podmínky experimentu pak ovlivňují zejména přesnost a opakovatelnost výsledků měření. Jedná se zejména o velikost a tvar vzorku, vzdálenost měřeného místa od hran a okrajů vzorku, homogenita měřeného materiálu, výskyt gradientů zbytkových napětí apod.\n\n"}
{"id": "1106926", "url": "https://cs.wikipedia.org/wiki?curid=1106926", "title": "Rudolf Pšurný", "text": "Rudolf Pšurný\n\nRudolf Pšurný (9. listopadu 1947 Záhorská Ves – 26. srpna 2015 Nitrianske Rudno) byl slovenský fotbalista, záložník. Vrcholově se věnoval také stolnímu tenisu. Jeho mladší bratr Martin Pšurný byl také prvoligovým fotbalistou.\n\nV československé lize hrál za Lokomotívu Košice a Duklu Praha. Nastoupil ve 123 ligových utkáních a dal 3 góly. V Poháru UEFA nastoupil v 1 utkání. Během vojenské služby hrál i druhou ligu za Duklu Banská Bystrica.\n\n\n"}
{"id": "1106930", "url": "https://cs.wikipedia.org/wiki?curid=1106930", "title": "Jiří Hop", "text": "Jiří Hop\n\nJiří Hop (* 22. června 1941) je bývalý český fotbalový brankář.\n\nV československé lize hrál za Spartak Plzeň. Nastoupil ve 13 ligových utkáních. V nižší soutěži hrál i za Baník Dobřany a RH Planá.\n\n"}
{"id": "1106931", "url": "https://cs.wikipedia.org/wiki?curid=1106931", "title": "Kostel Nejsvětější Trojice (Verneřice)", "text": "Kostel Nejsvětější Trojice (Verneřice)\n\nPoutní kostel Nejsvětější Trojice ve Verneřicích je zaniklý filiální kostel verneřické farnosti.\n\nNa kopci zvaném německy \"Gottesberg\" nad Verneřicemi (554 m n. m.) byl na počátku 18. století postaven kříž. Verneřický rodák P. Jindřich Hein, oltářník u sv. Víta v Praze, založil nadaci ke stavbě kaple Nejsvětější Trojice, která pak byla postavena v letech 1732–1733 a vysvěcena na den Nejsvětější Trojice litoměřickým kanovníkem Zikmundem Weisem. V roce 1733 zde bylo ročně již na čtyři tisíce poutníků. V roce 1735 došlo k rozšíření kaple o předsíň a dvě prostory při vchodu do ochozu. Ve stejném roce byla nedaleko postavena poustevna a v roce 1737 byl u kaple byl postaven krytý ochoz s křížovou chodbou, v němž byla umístěna křížová cesta, která byla odstraněná v 19. století. U kaple, která dosáhla parametrů kostela, se od roku 1740 konala procesí ze širokého okolí. Roku 1741 sem připutovalo více než deset tisíc poutníků. Na počátku 20. století se pohyboval průměrný počet poutníků kolem tisíce za rok. Ještě v 1. polovině 20. století se sem konala pravidelná procesí z Verneřic i ostatních blízkých farností. Po vysídlení německy mluvícího obyvatelstva po skončení II. světové války začalo místo postupně pustnout a devastace dosáhla do té míry, že 16. ledna 1975 byl kostel odstřelen.\n\nKostel, dříve barokní kaple, byl centrální stavbou, obestavěnou nižším, rovněž okrouhlým ochozem s malou obdélnou kaplí v ose a s širokou předsíní, která tvořila hlavní průčelí. Válcový střed byl členěn lizénovými rámci a segmentovými okny. Na střeše byla lucerna. Ochoz byl hladký a měl obdélná okna. Průčelí byly dva postranní pilastry, obdélný portál a čtyři obdélná okna. Průčelí bylo zakončeno křídlovým štítem. Po stranách byla připojena průčelí ochozu s vchody. Na štítem se nacházela polygonální vížka, na bočními částmi sanktusníky.\n\nÚstřední válcový prostor byl se čtyřmi pilastry a římsou. Nad ním byla kupole. Po stranách a za oltářem byly obdélným segmentem zakončené vstupy do ochozu a nad nimi segmentově zakončená čtvercová okna. Tento prostor byl takřka v celé šíři otevřen do předsíně s plochým stropem, v níž byla dřevěná kruchta. Ochoz byl mírně hraněný a měl plochý strop. V jeho ose se nacházela prostora také s plochým stropem.\n\nK vybavení kostela patřil hlavní oltář a dva boční rokokové oltáře. Na sklonku 70. let 20. století byla zachována je oltářní architektura, obrazy a sochy byly zničeny. V ochozu byly umístěny hodnotné barokní sochy sv. Josefa, sv. Jana Nepomuckého, sv. Františka a světce-biskupa bez atributu (zřejmě sv. Mikuláš). Sochy byly poškozené. V prostoru kostela se nacházel barokní krucifix a zbytky řezané rokokové kazatelny.\n\nPřed kostelem stála socha \"Krista na Olivetské hoře\", dílo pocházející z 19. století.\n\nVe východním svahu vrchu Gottsberg byla roku 1737 vybudována Křížová cesta. Původně bylo postaveno sedm zastavení, poté byl jejich počet doplněn na celkových čtrnáct, což řadí cestu mezi nejstarší s tímto počtem zastavení. Křížová cesta byla odstraněna v 19. století.\n\n\n"}
{"id": "1106936", "url": "https://cs.wikipedia.org/wiki?curid=1106936", "title": "Miroslav Rödr", "text": "Miroslav Rödr\n\nMiroslav Rödr (* 22. ledna 1944) je bývalý český fotbalový útočník.\n\nV československé lize hrál za Duklu Praha, ve 45 startech dal 13 ligových gólů. V Poháru mistrů evropských zemí nastoupil v 6 utkáních a dal 1 gól a v Poháru vítězů pohárů nastoupil ve 2 utkáních a dal 1 gól.\n\n\n"}
{"id": "1106937", "url": "https://cs.wikipedia.org/wiki?curid=1106937", "title": "Okupace", "text": "Okupace\n\nOkupace může označovat:\n\n\n\n"}
{"id": "1106939", "url": "https://cs.wikipedia.org/wiki?curid=1106939", "title": "Alexandru Vlad", "text": "Alexandru Vlad\n\nAlexandru Nicolae Vlad (* 6. prosince 1989, Sighetu Marmației) je rumunský fotbalový obránce. Od roku 2013 působí v ukrajinském klubu FK Dněpr Dněpropetrovsk. Hraje na postu levého beka.\n\n"}
{"id": "1106940", "url": "https://cs.wikipedia.org/wiki?curid=1106940", "title": "Římskokatolická farnost Budětice", "text": "Římskokatolická farnost Budětice\n\nŘímskokatolická farnost Budětice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie v Buděticích se prvně připomíná v roce 1355, přičemž kostelík zde stával již ve 40. letech 13. století. Od roku 1660 začaly být vedeny matriky. V roce 1676 byl kostel barokně upraven a další stavební zásahy následovaly v 18. století. V roce 1829 se v Buděticích narodil Josef Jan Evangelista Hais, pozdější 18. královéhradecký biskup. Farnost nemá v současné době sídelního duchovního správce a je administrována ex currendo ze Sušice.\n\n\n"}
{"id": "1106943", "url": "https://cs.wikipedia.org/wiki?curid=1106943", "title": "Alexandru Radu", "text": "Alexandru Radu\n\nAlexandru Radu (* 9. května 1997, Ploiești) je rumunský fotbalový obránce. Od roku 2014 působí v rumunském klubu FC Petrolul Ploiești.\n\nV rumunské nejvyšší lize debutoval za FC Petrolul Ploiești v sezóně 2013/14.\n\n"}
{"id": "1106945", "url": "https://cs.wikipedia.org/wiki?curid=1106945", "title": "Antiopresivní přístup v sociální práci", "text": "Antiopresivní přístup v sociální práci\n\nAntiopresivní přístup v sociální práci je název pro metodu usilující o eliminaci opresivního (diskriminujícího) vlivu většinové společnosti a institucí na příslušníky menšin. Koncepce je také nazývána antidiskriminující přístup v sociální práci. Vzniká na přelomu 80. a 90. let 20. století jako reakce na sociální problémy způsobené migrací obyvatelstva a mísením kultur.\n\nZejména v západoevropských státech (Francie, Spojené království, Německo) je vnímána naléhavá potřeba předcházet sociálním konfliktům, aby nedošlo k rasově motivovaným trestným činům. V těchto zemích také v 90. letech roste kriminalita v oblastech s větší koncentrací černošského obyvatelstva a přistěhovalců ze zemí Blízkého východu. Moderní přístupy v sociální práci se tedy zaměřují na objektivní posuzování a řešení situace i z hlediska možné systémové oprese vznikající na základě společenského vnímání určité menšinové skupiny.\nPřes veškeré politické snahy ani v současné době nedochází ke snižování napětí mezi různými etnickými skupinami. Z mezikulturních a národnostních střetů se stává globální problém.\n\nMenšinové skupiny vznikají na základě jednoho znaku (či více prvků). Právě podle těchto znaků je můžeme rozdělit do více úrovní:\n\nDiskriminace menšin je založená na předsudcích většinové společnosti, stereotypní představy pak dále zasahují do fungování správních institucí. Sociální pracovník si v práci s klientem musí plně uvědomovat rizika opresivního jednání, sám pak musí být způsobilý ke své práci natolik, aby se dokázal odpoutat od vlastních předsudků, neboť v opačném případě by se mohl podílet na prohlubování oprese a klienta by tak mohl bezděčně poškodit.\n\nAntiopresivní přístup klade velký důraz na zákonná práva každého člověka. Vyžaduje, aby byla zachována důstojnost klienta a nebyla narušena jeho lidská (případně občanská) práva.\n\nTento princip představuje základní strukturu rovného zacházení – každý klient by měl mít nejen stejná práva, ale také stejné možnosti a příležitosti jako ostatní. Nikdo nesmí být záměrně znevýhodněn.\n\nOd klienta se očekává aktivní přístup k řešení vlastní situace – měl by se podílet na vytváření plánu a komunikaci s institucemi, zároveň by měl pracovníkovi reflektovat výsledky společné práce.\n\nEmpowerment (též zmocnění) se objevuje jako nový pojem v moderní sociální práci právě ve spojení s antidiskriminujícími přístupy. Odlišuje se od techniky uschopňování (enablingu) v tradiční sociální práci především tím, že se jedná o cíl i proces posilování klientovy vrozené lidské důstojnosti. Uschopňování je technika, která se zaměřuje na individuální adaptování klienta na společenské podmínky. Empowerment je opakem uschopňování – usiluje o srovnání podmínek minoritních skupin s podmínkami majority. Od řešení problému jednotlivců se tak dostáváme ke konceptu řešení situací celých skupin, které mají dopady na celospolečenské fungování. Empowerment je chápán jako nástroj, který umožňuje využití legitimní síly vůči strukturální opresi, a umožňuje v rámci práce s klientem prosazovat změny společenských a strukturálních nerovností. Činit tak můžeme pouze na základě partnerského vztahu s klientem. Sociální pracovník neřeší situaci sám, ale podporuje spoluúčast klienta. Při řešení případu však stále využíváme i ostatní metody sociální práce s klientem a uvažujeme o případu komplexně (každý problém může mít více spouštěčů i řešení). Stále zde přetrvává také potřeba osobní změny klienta (změna myšlení, přístupu), pro kterou musíme v rámci partnerství s klientem vybudovat vhodné podmínky.\n\nP-C-S analýza životní situace klienta je analýza založená na dimenzích lidského života byla navržena Neilem Thompsonem přímo pro posouzení možné diskriminace v životě klienta. Klade velký důraz na propojení všech dimenzí, což má vliv na jejich vzájemné interakce. (Jinými slovy, pokud vznikne diskriminace v jedné z dimenzí, promítá se i do ostatních a je narušena rovnováha klientovy životní situace.)\n\n"}
{"id": "1106948", "url": "https://cs.wikipedia.org/wiki?curid=1106948", "title": "Moravský ples v Praze", "text": "Moravský ples v Praze\n\nMoravský ples v Praze se koná každoročně od roku 1956, předtím se konal poprvé v roce 1920. Pořádá jej Slovácký krúžek v Praze, Hanáci - spolek rodáků a přátel Hané v Praze a Valašský krúžek v Praze. Od roku 1996 se koná v Národním domě na Smíchově.\n\n"}
{"id": "1106949", "url": "https://cs.wikipedia.org/wiki?curid=1106949", "title": "Lokační", "text": "Lokační\n\nLokační je vžité označení pro pozici lokačního manažera či lokačního scouta. Lokační je členem produkční sekce filmového štábu. Jeho úkolem je v rámci předprodukce filmu, ve spolupráci s architektem, najít nejvhodnější lokace pro natáčení mimo filmová studia. V českých podmínkách se většinou jedná o jednoho člověka, v zahraničí se však můžeme setkat s celým oddělením lokací.\n\nVýběr lokace závisí na několika aspektech:\n\nHlavním úkolem lokačního je v předprodukční fázi zajistit co největší množství materiálů pro pomocného režiséra, kameramana, vedoucího produkce (v případě hraných filmů i pro vedoucího výroby) a pro režiséra. Tyto materiály jsou různého charakteru:\n\nBěhem samotného natáčení má lokační následující úkoly:\n\nLokační opouští místo natáčení jako poslední a je zodpovědný za jeho stav. Dohlíží tedy na sekci stavby (dílčí štáb architekta) při likvidování kulis a všech pro film vytvořených prvků. K navrácení do původního stavu slouží fotografie z předprodukční fáze. Má na starosti i úklid a likvidaci odpadů.\n\n\n"}
{"id": "1106950", "url": "https://cs.wikipedia.org/wiki?curid=1106950", "title": "Chaj-pej", "text": "Chaj-pej\n\nChaj-pej, nebo také Ccho džang plným názvem Tibetská autonomní prefektura Chaj-pej (tibetsky: མཚོ་བྱང་བོད་རིགས་རང་སྐྱོང་ཁུལ།, Wylie: mtsho-byang Bod-rigs rang-skyong-khul; čínsky: 海北藏族自治州, pchin-jin: Huángnán Zàngzú Zìzhìzhōu) je autonomní prefektura v provincii Čching-chaj v Čínské lidové republice. Název \"ccho-džang/chaj-pej\" znamená \"severně od jezera\". Prefektura se nachází severně od jezera Kukunor.\n\nPrefektura leží na severovýchodě Tibetské náhorní plošiny, zároveň na severovýchodě provincie Čching-chaj. Na severu sousedí prefektura s provincií Kan-su, na východě s okresy města Si-ning, na jihu leží jezero Kukunor a prefektura Chaj-nan a na západě prefektura Chaj-si.\n\nNa hranicích s provincií Kan-su se od západu na východ táhne pohoří Čchi-lien, které dosahuje výšky přes 5000 metrů. Průměrná nadmořská výška prefektury se pohybuje okolo 3 500 m n. m., 85 % regionu se nachází ve výše než 3000 metrů nad mořem. V pohoří Čchi-lien pramení množství řek, které zásobují region vodou. Většina řek teče do jezera Kukunor.\n\nV roce 1953 žilo v prefektuře 68 402 obyvatel, z toho Číňané 26 tisíc (38 %), Tibeťané 19 tisíc (28 %), Chuejové 17 tisíc (25 %), Mongolové 3700 (5 %) a dalších 14 národností.\n\nV roce 1982 zde žilo 219 692 obyvatel, z toho Číňané 109 tisíc (49 %), Chuejové 55 tisíc (25 %), Tibeťané 39,5 tisíc (18 %), Mongolové 8890 (4 %), Monguoři 5000 (2 %) a další národnosti.\n\nV roce 2008 žilo v prefektuře 278 486 obyvatel. 100 tisíc Číňanů (35 %), 31 % Chuejů, 24 % Tibeťanů, 5 % Mongolů, 3 % Monguoři, dalších více jak deset národností tvořilo necelé 1 % celkového počtu obyvatel.\n86 % populace národnosti Salarů v prefektuře žije v okrese Čchi-lien.\n\nPrefekturou prochází dálnice G315 vedoucí z města Si-ning do Kašgaru. Severně od jezera také vede železnice do Lhasy.\n\nV oblasti se nachází první čínská továrna pro výrobu a testování atomových zbraní. Výrobna se začala stavět v roce 1958 pod názvem „Továrna 221“ a dodnes oblast nese název „Atomové město“ (, \"Jüan-c’ čcheng\"). V roce 1987 bylo rozhodnuto o ukončení provozu a předání oblasti z rukou armády státu. Provoz byl zastaven v roce 1993 a v blízkosti postaveno město Si-chaj, které je dnes správním centrem prefektury. V roce 2001 byla oblast továrny zařazena na seznam národního dědictví a zpřístupněna veřejnosti. Během fungování továrny zde bylo vyrobeno a v okolí odzkoušeno množství jaderných zbraní.\n\n"}
{"id": "1106954", "url": "https://cs.wikipedia.org/wiki?curid=1106954", "title": "František Čaloun", "text": "František Čaloun\n\nFrantišek Čaloun (* 12. května 1938) je bývalý český fotbalový brankář.\n\nV československé lize hrál za Spartak Plzeň. Nastoupil v 70 ligových utkáních. V nižší soutěži hrál na vojně VTJ Duklu Tachov. V brance Plzně po něm pokračoval jeho bratranec Josef Čaloun. Za Plzeň celkem v první a druhé lize nastoupil ve 260 utkáních.\n\n\n"}
{"id": "1106959", "url": "https://cs.wikipedia.org/wiki?curid=1106959", "title": "Kostel Nejsvětější Trojice (Slaný)", "text": "Kostel Nejsvětější Trojice (Slaný)\n\nKostel Nejsvětější Trojice ve Slaném je barokní stavba z let 1581–1602 stojící v parku v areálu hřbitova na Hlaváčkově náměstí čp. 221. Od roku 1662 je součástí kostela původně františkánský klášter, který je v současné době sídlem řádu Bosých karmelitánů. Areál hřbitovního kostela s klášterem stojí severně od centra města a je chráněn jako nemovitá Kulturní památka České republiky.\n\nKostel byl postaven původně jako protestanský v letech 1581–1602. Jeho staviteli byli Mistr Volf a Vlach J. Maceta. Kostel vznikl na místě za hradbami města zvaném Golgata, které dříve sloužilo jako popraviště.\n\nV době třicetileté války roku 1623 byl zpustošen vojsky. Mezi lety 1655 a 1662 byl přistavěn klášter a byl předán františkánům. Roku 1657 byl kostel obnoven a uvnitř byla vybudována Loretánská kaple. Roku 1665 při požáru kláštera s kostelem se zřítila jedna z věží. Při následné rekonstrukci pak byla rozšířena loď kostela. Autorem stavebního plánu byl pravděpodobně italský architekt Domenico Orsi.\n\nUvnitř kostela jsou varhany z roku 1776, jejichž autorem je Antonín Reiss. Z varhan se dochovalo pouze torzo, nicméně varhany jsou jedinečné tím, že byly zakomponované do hlavního oltáře.\n\nLoretánskou kapli založil roku 1657 Bernard Ignác hrabě Bořita z Martinic, přední člen české katolické šlechty. Byla vystavěna uvnitř kostela a stala se tak jeho jádrem. Pod kaplí je podle posledního přání zakladatele pohřbena část jeho srdce. Při požáru kostela roku 1665 se zřítila jedna z hořících věží kostela na klenbu a loretánskou kapli poškodila. Při opravách došlo k rozšíření lodi kostela do té doby loretou stísněného. V místech křížení staré a nové příčné osy byla vybudována nad \"Santa Casou\" kupole.\n\nRoku 1782 měl být klášter dekretem císaře Josefa II. zrušen, ke zrušení kláštera ale nedošlo, o což se zasloužil Karel Clam-Martinic, jenž se u císaře přimluvil.\n\nFrantiškáni zde byli do roku 1950, kdy byl klášter násilně uzavřen. Mezi lety 1950 až 1989 měl různorodé využití. Roku 1992 byl vrácen františkánům. Františkáni ho v roce 1995 darovali bosým karmelitánům.\n\n\n"}
{"id": "1106966", "url": "https://cs.wikipedia.org/wiki?curid=1106966", "title": "Vladimír Šalaga", "text": "Vladimír Šalaga\n\nVladimír Šalaga (* 7. listopadu 1941) je bývalý slovenský fotbalový útočník.\n\nV československé lize hrál za Lokomotívu Košice v 9 utkáních a dal 1 ligový gól. Ve druhé lize hrál i za Baník Prievidza a Strojárne Martin.\n\n\n"}
{"id": "1106970", "url": "https://cs.wikipedia.org/wiki?curid=1106970", "title": "Prohoz", "text": "Prohoz\n\nProhoz (angl.: \"picking\", něm.: \"Schusseintrag\") \nje odborný výraz pro činnost zanášení útku prošlupem mezi osnovní niti při výrobě tkanin.\n\nRychlost a délka dráhy prohozu podstatně ovlivňují výkonnost stroje. Teoretický výkon (P) v m/min vyjádřený vzorcem \n\n\"P = počet prohozů / min. x délka zanešeného útku (m)\"\nje jedno z hlavních měřítek pro porovnání různých typů tkacích strojů.\nK zanášení útku slouží prohozní ústrojí, jejichž konstrukce byly během posledních více než 200 letech vyvinuty v mnoha variantách. Na začátku 21. století patří k základním, prakticky používaným typům zejména:\n\nPopsané techniky prohozu se ve světě používají na více než 8 milionech tkacích strojů. Z toho:\n\nV tabulce nejsou uvedeny:\n\nVíceprošlupní stroje dosahovaly ve zkušebním provozu výkonu až 6000 m/min, ve větším měřítku se však neprosadily a v roce 2005 se přestaly vyrábět.\n\nStroje na kovové, netextilní tkaniny mohou zatkávat s jehlovým prohozním ústrojím až 450 m drátu za minutu. \n\nSkřipcové stroje s mimořádnou pracovní šířkou (až 12 m) používané ke tkaní filmových pláten a geotextilií. Např. stroj se šířkou paprsku 846 cm běží se 130 obr./min. \n\nVýběrem ze 4 až 16 barev útkových nití a jejich systematickým zaváděním do prohozního ústrojí se \"vzorují\" tkaniny na strojích s běžnou pracovní šířkou do 150 cm. \nPoužívaná zařízení:\n\nU standardních tkacích strojů se počítá s následujícími poměry:\n"}
{"id": "1106974", "url": "https://cs.wikipedia.org/wiki?curid=1106974", "title": "Neolit na území Číny", "text": "Neolit na území Číny\n\nNeolit na území Číny je období, které vědci datují od 10 000 př. n. l. do 2 000 př. n. l. Pro čínský neolit (neboli \"mladší dobu kamennou\") je typické zavedení usedlých zemědělských komunit. Nejvýznamnější komunity se rozkládaly okolo Žluté řeky a řeky Jang-c’-ťiang. V tomto období vznikly známé pravěké kultury – například kultura Jang-šao a kultura Lung-šan. \n\nV místech dnešní Severočínské roviny mezi provinciemi Šan-si a Šan-tung ležela převážně jezera a mokřiny – Šan-tung vypadal jako ostrov oddělený od pevniny. Navíc v provinciích Che-nan a Che-pej se rozprostíraly bažiny a mokřiny, které bylo možné obývat pouze z malé části. \n\n\"Raným neolitem\" se označuje období 10 000 – 7 000 př. n. l., ve kterém došlo k velkým klimatickým změnám na území Číny, začalo se oteplovat, tály ledovce a řeky naplavovaly úrodnou půdu do údolí. Vytvářela se tak vhodná půda k zemědělství a kočovnické komunity lidí se začaly usazovat v těchto oblastech a zakládaly zemědělské osady. Lidé začali domestikovat zvířata a pěstovat zejména hlízovité a kořenové rostliny. Nejstarší kultura ze začátku raného neolitu se nazývá Ceng-pchi-jen (asi 10 000 – 9 000 př. n. l.) a byla pro ní typická keramika s vypichovaným a šňůrovým vzorem. Nejstarší důkazy o pěstování obilí v Číně jsou nálezy zrn prosa a kamenných zemědělských nástrojů, které pocházejí z provincií Che-nan, Che-pej a Šan-si, kde sídlily kultury Pchej-li-kang a Cch’-šan (cca 6500–4900 př. n. l.). Nositelé těchto kultur žili v jednoduchých stavbách s kruhovým nebo čtverhranným půdorysem, a vyráběli červenou a hnědou keramiku bez vzoru. Chovali vepře, ovce, psy a lovili divokou zvěř a ryby. \n\n\"Středním neolitem\" se označuje období 6000 – 5000 př. n. l., kdy v Číně vznikla další centra neolitických kultur, jejichž nositelé obývali hlavně povodí Dlouhé řeky a Žluté řeky. Například kultura Che-mu-tu (5000-3500 př. n. l.) se proslavila nálezy nejstaršího pěstování rýže na území Číny. Obyvatelé opět chovali domestikovaná zvířata jako byli buvoli, psi a vepři, také lovili ryby a pěstovali čumizu (což je druh prosa). Zabývali se také tkaním. Jelikož se tato kultura nacházela v oblasti močálů a hrozily časté záplavy, obyvatelé svá dřevěná obydlí stavěli na pilotech. \nNa keramice kultury Ta-wen-kchou (5000–2500 př. n. l.), jež se šířila po Šan-tungu, části Ťiang-su, An-chueje, Chu-nanu a dosáhla až do Liao-ningu, byly objeveny značky, jež jsou čínskými vědci interpretovány jako počátky čínského písma. \nJednou z obrovských změn v čínské společnosti v době středního neolitu byl vynález výroby hedvábí. Pěstování bourců, jež je velmi náročné, je na čínském venkově známo po tisíciletí. Je to velmi složitý proces.\n\nKultura Jang-šao je nejdokonaleji zdokumentovanou neolitickou kulturou z tohoto období. Tato kultura se šířila podél středního toku Žluté řeky a jejího přítoku Wej-che, tedy v dnešních provinciích Che-nan, Šan-si, Šen-si, Che-pej a autonomních oblastech Ning-sia a Vnitřní Mongolsko. Pravěcí lidé se zde živili převážně pěstováním zemědělských plodin jako bylo proso a konopí, dále pak lovem, rybařením, chovem prasat a psů. Vypěstované obilí uchovávali před nečasem v keramických zásobnících s malůvkami ryb a jiných zvířat, rostlin či s kresbami rodových symbolů. Pro kulturu Jang-šao byla typická červená keramika s černým vzorem, kterým byly například geometrické obrazce, obrázky ryb a zvěře, lidské obličeje a značky připomínající písmo). Nositelé kultury Jang-šao pěstovali proso, zeleninu, moruše, chovali prasata a psy a další zvířata. Také chodili na lov a chytat ryby či sbírat volně rostoucí plody. Navíc vyráběli tkaniny na tkalcovském stavu. Pozůstatky po této kultuře byly nalezeny např. na území dnešního Si-anu (provincie Šen-si) ve vesnici Pan-pcho, která měla oválný půdorys, rozlohu asi 50 000 metrů čtverečních a byla obehnána hlubokým příkopem. Společnost v této vesnici byla pravděpodobně matriarchální, neboť nálezy dokládají pohřbívání žen uprostřed v hrobech a s ženami bylo také pohřbeno více předmětů než s muži. Vesničané ve vesnici Pan-pcho věřili v posmrtný život a prováděli obřady k zajištění úrody a úspěchu při lovu.\n\nV mnoha kulturách \"mladého neolitu\", z nichž některé byly významně ovlivněny kulturou Jang-šao, se objevují první důkazy o zpracování nefritu. Byly nalezeny také pozůstatky sloužící k náboženským účelům, včetně nejstaršího chrámu. Navíc pro některé kultury byla charakteristická počáteční metalurgie – výroba předmětů z mědi, bronzu, stříbra a zlata. \n\nKultura Lung-šan existovala v období 3000-2200 př. n. l. Byla rozšířena v oblastech dnešních provincií Šan-tung, Liao-ning, Che-nan, Che-pej, Šen-si a Šan-si. Nositelé této kultury zdokonalili technologii výroby keramiky i kamenných nástrojů a došlo k dalšímu rozvoji živočišné výroby. Domestikován byl kromě ovcí, vepřů a psů i hovězí dobytek, slepice a později možná i kůň. Obyvatelé nadále lovili divou zvěř a chytali ryby. Nejznámější nálezy z této doby jsou černé lesklé keramické nádoby. Tato kultura byla zřejmě rozšířena ve větší míře v severní Číně, jakož i v údolí Jang-c’ a dosahovala až na jihovýchodní pobřeží Číny. Společnost byla zřejmě patriarchální, podle nálezů v hrobech.\nPodle archeologických nálezů se usuzuje, že se neolit z paleolitických počátků vyvinul na čínském území v několika centrech. \n\nTato kultura dosvědčuje také značnou expanzi zemědělství v neolitické Číně. V jednotlivých oblastech se také vytvářely regionální subkultury.\n\nKultura Lung-šan se ve své konečné fázi stala základem, z něhož se vyvinuly kultury rané doby bronzové v období vlády dynastií Sia a Šang. \n"}
{"id": "1107025", "url": "https://cs.wikipedia.org/wiki?curid=1107025", "title": "Kadíša", "text": "Kadíša\n\nKadíša (také \"Ouadi Qadisha\" či \"Wadi Qadisha\", anglicky \"Qadisha Valley\") je skalnaté údolí nacházející se v severním Libanonu. Jedná se o jednu z nejdůležitějších nejdříve osídlených křesťanských oblastí na světě. Slovo „Kadíša“ znamená v aramejštině „svatý“, údolí je též nazýváno jako Posvátné údolí Kadíša. V hluboké skalnaté rokli o délce 50 km (mezi al-Koura a Bšarré) nacházely útočiště příslušníci Maronitské katolické církve již od 5. století n. l.\n\nHluboké skalnaté údolí se nachází na úpatí hory Makmel, pohoří dosahuje výšky 1 900 až 2 500 metrů. Ve strmých útesech se nacházejí jeskyně, které poskytovaly úkryt mnichům. Údolím protéká posvátná řeka Kadíša (Nahr Qadisha) dlouhá 35 kilometrů. Údolí je obklopeno cedrovým lesem, přírodní rezervací, zvanou Cedry Našeho Pána (Arz ar-Rab, anglicky Forests of Cedars of God). Dřevo těchto starých stromů, které dosahují výšky až 30 metrů, bylo velmi ceněno jako hodnotný stavební materiál. O libanonských cedrových lesích pojednává i Bible.\nSkalnaté útesy skýtaly prostory pro meditaci a vzhledem ke špatné dostupnosti také ideální úkryt před nepřátelskými vojsky pro náboženské menšiny. Jedná se však o jedno z nejdůležitějších nejstarších křesťanských osídlení vůbec, o čemž svědčí množství klášterů, které se v údolí nachází. Mezi nejvýznamnější patří klášter sv. Antonia z Qožájá, klášter Má Elíšá, Deir Kanubin a Our Lady of Hauqqa. Sídlili zde také příslušníci jakobitů, syrské pravoslavné církve, melchitů, nestoriánů, Arméni a dokonce i Etiopané. Nejvýznamnější skupinou, která zde sídlila je Manoritská katolická církev, údolí se stalo nejdůležitějším regionem jejího osídlení, a to již od 5. století n. l..\nPřírodní jeskyně se však stávaly nejen příbytky mnichů, ale také pohřebním místem, kde jejich historie sahá až do období paleolitu, lze však nalézt i známky osídlení z období antiky a středověku. Jejich centrem se stal klášter Kanubin, nacházející se v samém srdci údolí Kadíša, další kláštery pak rychle vznikaly v okolních kopcích.\nMezi lety 1268 a 1283 se kláštery, jeskyně a okolní vesnice ocitly pod útokem sultánů Baibara a Qalalouna, nicméně i přes tyto útoky zůstaly centrem mnichů. Z tohoto období též pochází také osm mumií maronitů, které zde byly objeveny speleologickým týmem roku 1991. Ve 17. století se stalo údolí vyhledávaným útočištěm evropských básníků, umělců, historiků či politiků., kteří údolí hojně navštěvovali nebo se zde dokonce usídlili natrvalo.\nRoku 1610 zde byl v klášteře Qožájá vybudován první tiskařský lis na Blízkém Východě, který byl zároveň prvním, který tiskl arabské písmo.\nMezi nejvýznamnější památky údolí Kadíša se řadí především historické kláštery. V těchto klášterech a jeskyních je dosud zachovaný původní ráz mnišských obydlí, i když některé originální prvky, jako například fresková výzdoba, již nejsou tolik dobře patrné.\nJedná se o nejstarší klášter Maronitské církve, který byl též jejím centrem. Byl založen roku 375 našeho letopočtu.\nSituovaný ve výšce 950 metrů nad mořem, postavený ve čtvrtém století našeho letopočtu byl patrně úplně prvním klášterem vybudovaným a osídleným mnichy. Klášter byl za svou historii několikrát zničen, i tak si však dodnes zachovává památky pocházející ze 7. století. Klášter je součástí světového dědictví UNESCO.\nNachází se ve výšce 1150 m na dně obrovské jeskyně, klášter je rozdělen na patra, přičemž horní patro je 47 metrů dlouhá jeskyně, dostupná pouze ze žebříku.\nPřírodní chráněná rezervace starých cedrových lesů, od roku 1998 je na seznamu světového dědictví UNESCO.\nBšarré je město nacházející se v nadmořské výšce 1 500 metrů. Vzhledem k příznivým sněhovým podmínkám je známé především jako lyžařské centrum. Město Bšarré je rodištěm významného libanonského spisovatele, básníka, malíře a myslitele Chalíla Džibrána. Ve městě se též nachází jeho rodný dům, sloužící v současné době jako muzeum.\n"}
{"id": "1107027", "url": "https://cs.wikipedia.org/wiki?curid=1107027", "title": "Robert Richardson (kameraman)", "text": "Robert Richardson (kameraman)\n\nRobert Richardson, celým jménem Robert Bridges Richardson (* 27. srpna 1955, Hyannis, Massachusetts, USA) je americký filmový kameraman, který třikrát obdržel Cenu Akademie (známou též pod označením Oscar) a který je členem profesionální sdružení s názvem Americká společnost kameramanů (ASC).\n\nRobert Richardson se narodil ve městě Hyannis, který leží na poloostrově Cape Cod ve státě Massachusetts. Svá studentská léta začal na University of Vermont, kde studoval oceánografii. Po dvou letech toho však nechal. Následně přišla studia na Rhode Island School of Design a American Film Institute (AFI).\n\nCesta do Hollywoodu se mu však jako kameramanovi neotevřela, a tak se po studiích sedm let živil natáčením dokumentárních filmů pro různé televizní společnosti, jako například BBC, PBS nebo Disney Channel. Do kontaktu s velkými filmovými projekty se dostával pouze jako kamerový operátor nebo druhý kameraman. Velký zlom v jeho kariéře nastal v roce 1985 po dokončení dokumentu s názvem Frontline: Crossfire in El Salvador, který divákům přiblížil občanskou válku El Salvadoru. Tato práce ho totiž nakonec dovedla k hollywoodskému režisérovi, který se jmenuje Oliver Stone. Ten v té době připravoval snímek Salvador. Tento moment byl pro Roberta Richardsona zcela zásadní. Následná spolupráce s Oliverem Stonem měla mnohem delší trvání než pouze film Salvador. Od roku 1986 do roku 1997 spolupracoval Robert Richardson jako hlavní kameraman na všech filmových dílech Olivera Stonea. Za všechny můžeme jmenovat filmy jako například: Četa, Wall Street, Narozen 4. července, JFK, Takový normální zabijáci či Nixon. Za film Četa byl Robert Richardson v roce 1987 nominován na Cenu Akademie. Další nominace na tuto prestižní cenu přišla v roce 1990 po dokončení filmu Narozen 4. července. Další nominace, která přišla již za dva roky a to za film JFK, se již proměnila ve vítězství a Robert Richardson se tak mohl radovat ze své první zlaté sošky Oscara.\n\nV srpnu roku 1992 dostal Richardson pozvánku do Americké společnosti kameramanů, kterou přijal. Od té doby se ve filmových titulcích za jeho jménem začalo objevovat označení A.S.C., jako znamení, že je členem.\n\nV roce 1995 se zrodí spolupráce mezi Richardsonem na jedné straně a režisérem Martinem Scorsesem na straně druhé. První snímek, na kterém spolu pracovali, je mafiánský opus jménem Casino v hlavní roli s Robertem De Nirem. I Martin Scorsese využil Richardsona jako kameramana ve více projektech. V roce 1999 pracovali na snímku z prostředí newyorské záchranné služby s názvem Počítání mrtvých. Rok 2005 přinesl další jejich spolupráci a to na životopisném filmu Letec. V následujících letech se Richardson jako kameraman podepsal ještě pod další snímky Martina Scorseseho. Jmenovitě to byl Prokletý ostrov a Hugo a jeho velký objev. Pro Richardsona byla tato spolupráce ještě úspěšnější než ta předchozí s Oliverem Stonem. Získal totiž za svou práci s kamerou na filmech Letec a Hugo a jeho velký objev další dva Oskary. Tím se zařadil mezi několik málo kameramanů, kteří toto ocenění získali za svou kariéry nejméně třikrát. Dnes už jsou na světě pouze dva žijící kameramani, kteří mají tři Ceny Akademie. První je Ital Vittorio Storato a tím druhým právě Robert Richardson.\n\nDalší významný americký režisér, který vložil do rukou Richardsona kameru pro své projekty, je Quentin Tarantino. Mezi jejich společné snímky patří oba díly filmu Kill Bill, Hanební pancharti, Nespoutaný Django a Osm hrozných. Richardson za svou kariéru spolupracoval i s jinými režiséry a celkem má na svém kontě osm nominací na Oskara, ze kterých proměnil ve vítězství již tři zmiňované. V roce 2013 se Richardson podílel na apokalyptickém filmu s Bradem Pittem v hlavní roli s názvem Světová válka Z. V roce 2015 poté spolupracoval s Quentinem Tarantinem na filmu Osm Hrozných, tento film byl nominována na Oscara v kategorii nejlepší kamera.\n\nV roce 2011 se Robert Richardson oženil se Stephanie Martin a vychovávají spolu 4 Richardsonovy dcery.\n\n\n\n\n\n"}
{"id": "1107030", "url": "https://cs.wikipedia.org/wiki?curid=1107030", "title": "Databáze knih", "text": "Databáze knih\n\nDatabáze knih (Databazeknih.cz) je sociální síť pro čtenáře knih. Obsahuje databázi oficiálně vydaných knih a eknih v českém a slovenském jazyce, či případně i v jiném jazyce, vydaných českým či slovenským (československým) nakladatelstvím na území České republiky nebo Slovenska po roce 1945. Objevují se zde také knihy chystané k vydání, a to ve lhůtě vydání maximálně do jednoho roku. Podrobně jsou zpracovány informace nejen o knihách, ale i o autorech.\n\nU knih je uveden stručný popis obsahu, možnost zobrazit sekci komentář. V sekci zajímavosti se čtenář dozví o knize zákulisní informace, například zda byla kniha zfilmována. Sekce vydání eviduje, které nakladatelství a v jakém roce knihu vydala. Uvádí se zde i ISBN (International Standard Book Number, mezinárodní standardní číslo knihy), neboli alfanumerický kód, který slouží pro jednoznačnou identifikaci knižních vydání. \n\nDatabáze obsahuje přehled převážně o českých, ale i několika slovenských knihovnách, a také o literárních cenách které jsou udílené, jak v České republice, tak v zahraničí. Pod sekcí Žebříčky si čtenář může zjistit kladné i záporné hodnocení knih, momentálně nejoblíbenější citát a spoustu dalších statistik. \n\nDíky neustálému vývoji mění web poměrně často svou grafickou podobu. \n\nDatabázi knih založil v prosinci 2008 Daniel Fiala a podle poslední výroční zprávy Svazu českých knihkupců a nakladatelů se jedná o nejnavštěvovanější český knižní internetový projekt.\n\nOd roku 2010 Databáze knih pořádá každoročně vlastní anketu Kniha roku, které se účastní desítky tisíc registrovaných uživatelů webu. V rámci této ankety se hlasuje také v kategoriích Novinka roku a Obálka roku.\n\nFunkce \"Podobné knihy\" zobrazuje nejvíce lidmi označená díla podobná zobrazované knize.\n\nUživatelé se mohou zaregistrovat a vytvářet a rozšiřovat obsah webu, přispívat hodnocením knih, povídek a psaním komentářů. \n\nKnihy (i povídky) se hodnotí hvězdičkami (0-5), z čehož se vypočítává celkové procentuální hodnocení. Červeně jsou označeny nejlépe hodnocené knihy (nad 80 %), modře knihy s hodnocením od 40 do 79 %. Černě pak knihy s méně než 40 % a bíle jsou označeny knihy, které ještě nebyly ohodnoceny. Hodnotit knihy mohou pouze registrovaní uživatelé.\n\n\n\n"}
{"id": "1107047", "url": "https://cs.wikipedia.org/wiki?curid=1107047", "title": "Ivan Beneš", "text": "Ivan Beneš\n\nIvan Beneš (* 17. února 1960 Praha) je bývalý český basketbalista a trenér, v letech 2015–2017 kouč ženské basketbalové reprezentace České republiky, také trénující VŠ Praha. V rámci hráčské kariéry se stal trojnásobným vicemistrem Československa (1989, 1990, 1991) a vicemistrem České republiky 1993.\n\nBasketbal hrál za VŠ Praha jako dorostenec, poté 1979/81 za Bohemians Praha a 1981–1985 za Duklu Dejvice. V československé basketbalové lize hrál za klub Sparta Praha (1985–1995, 10 sezón) a získal tři stříbrné medaile za druhá místa v československé lize letech 1989 až 1991, stříbrnou a bronzovou medaili v české basketbalové lize v letech 1993 a 1994.\n\nS týmem Sparta Praha se zúčastnil jednoho ročníku FIBA Poháru vítězů pohárů 1991/92, kde Sparta Praha byla vyřazena ve 2. kole řeckým Panionios Atheny. Dále hrál 5 ročníků FIBA Poháru Korač v l/etech 1989–1995. \n\nV letech 1995–1999 byl hrajícím trenérem družstva mužů BK Kralupy nad Vltavou. V České basketbalové lize žen v USK Praha dvě sezóny 1999–2001 byl hlavní trenér družstva žen (3. a 2. místo) a v letech 2001–2012 asistentem trenéra družstva žen, s nímž získal v české lize tři zlaté, 7 stříbrných a jednu bonzovou medaili. S družstvem se zúčastnil 13 ročníků FIBA Evropských klubových pohárů (10x Euroliga žen, 3x Pohár Ronchetti). Od prosince 2012 je trenérem ligového družstva žen ze Strakonic.\n\nV České basketbalové reprezentaci je od roku 2009 asistentem trenéra žen, s nímž se zúčastnil Olympijských her 2012 (Londýn, 7. místo), Mistrovství světa žen 2010 (Ostrava, Brno, 2. místo) a 2014 (Turecko, 9. místo), Mistrovství Evropy žen 2009 (Litva, 9.místo), 2011 (Polsko, 4. místo) a 2013 (Francie, 6. místo). Dále byl trenérem Českého reprezentačního družstva žen na Univerziádách v letech 2003 (7. místo, Daegu, Korea), 2005 (9. místo, Izmir, Turecko), 2007 (4. místo, Bangkok, Thajsko), 2009 (7. místo, Srbsko).\n\n\n\n\n\n\n\n"}
{"id": "1107052", "url": "https://cs.wikipedia.org/wiki?curid=1107052", "title": "Leyén Zuluetaová", "text": "Leyén Zuluetaová\n\nRegla Leyén Zulueta, (* 3. listopadu 1979 Sancti Spíritus, Kuba) je bývalá reprezentantka Kuby v judu. V roce 2003 imigrovala do Spojených států.\n\nS judem začala v 9 letech v rodném městě. Od 14 let žila v Havaně, kde se připravovala v tréninkovém centru ESPA. Po olympijských hrách v Sydney v roce 2000 se stala reprezentační jedničkou na Kubě ve střední váze a měla namířeno k získu olympijské medaile v roce 2004. V roce 2003 během návratu z mistrovství světa v Japonsku však utekla společně s Danieskou Carriónovou do Spojených států, kde požádala o azyl. Žila v Miami, po roce se přesunula do Miamisburgu v Ohiu a americké občanství obdržela až v roce 2010. Kvůli vyššímu věku a financím se však nedokázala dostat do dřívější formy a z plánu kvalifikovat se na olympijské hry v Londýně v roce 2012 nakonec sešlo.\n\n"}
{"id": "1107056", "url": "https://cs.wikipedia.org/wiki?curid=1107056", "title": "OpenMandriva Lx", "text": "OpenMandriva Lx\n\nOpenMandriva Lx je název linuxové distribuce publikované pod hlavičkou neziskové organizace OpenMandriva.\n\nOpenMandriva Lx je komunitou vytvořená distribuce Linuxu. Původ této distribuce je vytvořen na základě Mandriva Linux, OpenMandriva distribuce byla vytvořena v květnu 2012. Kdy společnost Mandriva SA oznámila zrušení vývoje komunitní verzí distribuce svého operačního systému Mandriva Linux, toto oznámení bylo z důvodu zabránění bankrotu společnosti. První stabilní verze (OpenMandriva Lx 2013 „Oxygen“) byla vydána koncem roku 2013.\n\nThe OpenMandriva Associace byla vytvořena 12. prosince 2012 jako nezisková organizace podle francouzského zákona „Association loi de 1901“. Dohlíží na zastupování OpenMadriva Community, která je tvořena komunitou lidí z celého světa, kteří jsou vášniví příznivci svobodného softwaru a poskytují novou tvorbu společně se svobodným kódem a vytvářejí společný obsah. Spravují svobodné softwarové projekty včetně OpenMadriva Lx. \n\nKoncem roku 2013 byla vydána první verze OpenMandriva Lx. Byla vytvořena na základech distrubuce Mandriva Linux 2011, který byla vytvořená sloučením Rosa Linux a Mandriva SA.\n\nOpenMandriva Lx 2014 „Phosphorus“ byla vydána 1. května 2014. Toto vydání získalo hodně pozitivní hodnocení od jednoho ze zakladatelů distribuce Mandrake Linux Gaëla Duvala.\n\nOpenMandriva Lx 2014.1, vydání opravující chyby pro 2014.0, vyšla 26. září 2014. Vydání OpenMandriva Lx 2014.2 se objevilo 29. června 2015.\n\nAktuálně poslední verzí systému je OpenMandriva Lx 3.0 z 13. srpna 2016. Systém je kompilován s LLVM/Clang a vedle x64 přichází také ve verzi pro i586. Mezi novinkami je desktop LXQt, podpora souborového systému F2FS či webový prohlížeč Qupzilla (na bázi QtWebEngine).\n"}
{"id": "1107059", "url": "https://cs.wikipedia.org/wiki?curid=1107059", "title": "Petr Janouch", "text": "Petr Janouch\n\nPetr Janouch (* 16. srpna 1965 Česká Lípa) je český basketbalista, dvojnásobný vicemistr Československa (1990, 1991) a vicemistr České republiky 1993.\n\nV československé basketbalové lize hrál za kluby Stavební fakulta Praha (1987/88), Dukla Olomouc (1988/89) a Sparta Praha - (1989-1992, 3 sezóny). Se Spartou Praha získal dvě stříbrné medaile za druhá místa v československé lize letech 1990 a 1991. V české basketbalové lize hrál za kluby Sparta Praha (1993-1994 a 2002, 3 sezóny) a BK Děčín (1994-2001, 7 sezón). Se Spartou Praha získal stříbrnou a bronzovou medaili v české basketbalové lize v letech 1993 a 1994. S BK Děčín získal bronzovou medaili za 3. místo v roce 1998. V All-Star české basketbalové ligy hrál v pěti zápasech (1995, 1997, 1998, 2000, 2001).\n\nS týmem Sparta Praha se zúčastnil jednoho ročníku FIBA Poháru vítězů pohárů 1991/92, kde Sparta Praha byla vyřazena ve 2. kole řeckým Panionios Atheny. Dále hrál 6 ročníků FIBA Poháru Korač v letech 1989-1995 a 2002. Zaznamenal celkem 85 bodů v 9 zápasech FIBA evropských pohárů klubů.\n\nZa reprezentační družstvo Československa hrál v kvalifikaci na Mistrovství Evropy 1997. Za reprezentační družstvo Československa odehrál 1 zápas. \n\nPo skončení basketbalové hráčské kariéry se věnuje golfu a novinářské činnosti, ve které komentuje zejména basketbalovou soutěž NBA.\n\n\n\n\n\n\n"}
{"id": "1107061", "url": "https://cs.wikipedia.org/wiki?curid=1107061", "title": "Římskokatolická farnost Staré Město pod Landštejnem", "text": "Římskokatolická farnost Staré Město pod Landštejnem\n\nŘímskokatolická farnost Staré Město pod Landštejnem je územním společenstvím římských katolíků v rámci jindřichohradeckého vikariátu českobudějovické diecéze.\n\nKostel ve Starém Městě je pozdně gotický z konce 15. století. Místní farnost původně spadala do území pasovské diecéze, do jejího děkanátu Zwettl. Od roku 1668 začaly být vedeny matriky. V letech 1940–1945 byla farnost spravována z biskupství Sankt Pölten. V současné době nemá vlastního duchovního správce, a je spravována ex currendo z Nové Bystřice.\n\n\n"}
{"id": "1107062", "url": "https://cs.wikipedia.org/wiki?curid=1107062", "title": "Anna Campová", "text": "Anna Campová\n\nAnna Camp, rodným jménem Anna Ragsdale Camp, (* 27. září 1982 Aiken, Jižní Karolína, Spojené státy americké) je americká herečka a zpěvačka. Nejvíce se proslavila rolemi v seriálech \"Pravá krev\", \"Šílenci z Manhattanu\" (2010), \"Dobrá manželka\" (2011–2012) a \"The Mindy Project\" a ve filmech \"Ladíme!\" (2012), \"Ladíme 2\" (2015) a \"Ladíme 3\" (2017). Broadwayský debut přišel v roce 2008 s produkcí \"A Country House\". V roce 2012 byla nominována na cenu Drama Desk Award za vystoupení ve hře \"All New People\".\n\nNarodila se v Aikenu v Jižní Karolíně. Je dcerou Dee (rozené Komegay) a Thomase Sewell Campa. Ma starší sestru Saludu, která je také herečka.\n\nVyrostla v Columbia v Jižní Karolíně. Navštěvovala Meadowfield Elementary School. V roce 2004 ukončila University of North Carolina School of the Arts s titulem v umění. Krátce na to se přestěhovala do New Yorku.\n\nV roce 2005 si zahrála roli Perfect ve hře \"columbinus\". V roce 2007 byla nominována na cenu Lucille Lortel Award za roli ve hře \"The Scene\". O rok později si zahrála po boku Daniela Radcliffa ve hře \"Equus\".\n\nV roce 2007 si zahrála v pilotní epizodě seriálu \"Reinventing the Wheelers\", ale seriál nebyl vybrán stanicí ABC. V roce 2008 získala roli v pilotní epizodě dramatu \"Cashmere Mafia\". Jako Sarah Newlin se objevila v druhé sérii seriálu \"Pravá krev,\" což ji vyneslo nominaci na SAG Award.\n\nJako host se objevila v seriálech: \"Kancl\" (2009), \"Glee\" (2009), \"Vražedná čísla\" (2010), V utajení (2010). Vedlejší roli získala ve čtvrté řadě dramatu \"Šílenci z Manhattanu\" a ve třetí řadě dramatu \"Dobrá manželka\" a \"Jak jsem poznal vaši matku\".\n\nV roce 2011 si zahrála ve hře \"All New People\", kterou napsal Zach Braff.\n\nV roce 2012 si zahrála roli Aubrey Posen v hudební komedii \"Ladíme!,\" roli si zopakovala ve sequelu filmu \"Ladíme 2\" (2015) a \"Ladíme 3\" (2017).\n\nV září 2008 se zasnoubila s hercem Michaelem Mosleym, o dva roky později se vzali. V roce 2013 zažádali o rozvod, který se uskutečnil v prosinci roku 2014. Od července 2014 chodí s hercem Skylarem Astinem, se kterým se seznámila na natáčení filmu \"Ladíme!\". V lednu roku 2016 se zasnoubili a dne 10. září 2016 se vzali. Na konci srpna 2019 se dvojice rozvedla. \n\n\n"}
{"id": "1107064", "url": "https://cs.wikipedia.org/wiki?curid=1107064", "title": "Čtvrtá vláda Benjamina Netanjahua", "text": "Čtvrtá vláda Benjamina Netanjahua\n\nČtvrtá vláda Benjamina Netanjahua je v pořadí 34. izraelskou vládou. V úřadu je od 14. května 2015. Jejím sestavením pověřil prezident Šimon Peres po předčasných parlamentních volbách v roce 2015 předseda vítězné strany Likud a dosluhující premiér Benjamin Netanjahu.\n\nSoučástí vládní koalice jsou strany Likud, Kulanu, Židovský domov a Šas, které ve 120členném Knesetu dohromady disponují těsnou většinou 61 poslaneckého mandátu.\n"}
{"id": "1107065", "url": "https://cs.wikipedia.org/wiki?curid=1107065", "title": "Přestupková imunita", "text": "Přestupková imunita\n\nPřestupková imunita je typ právní imunity, která dává určitým osobám či skupinám osob možnost vyhnout se běžnému přestupkovému řízení.\n\nPřestupek je v přestupkovém zákoně (č. 250/2016 Sb.) definován jako „\"společensky škodlivý protiprávní čin, který je v zákoně za přestupek výslovně označen a který vykazuje znaky stanovené zákonem, nejde-li o trestný čin\"“. Zákon ovšem také uvádí případy, ve kterých jednání jinak naplňující znaky přestupku právní odpovědnost nezaloží. Takovými okolnostmi vylučujícími protiprávnost jsou podobně jako v trestním právu krajní nouze, nutná obrana, svolení poškozeného, přípustné riziko a oprávněné použití zbraně.\n\nImunitu lze obecně definovat jako \"pozitivně právní předpis, kterým se vyjímá určitá osoba nebo mnoho osob z platnosti určitých, jinak povšechně platných norem\". Kupříkladu poslaneckou imunitu by pak bylo možno definovat jako vyjmutí členů Poslanecké sněmovny ČR z platnosti obecně platících norem.\n\n\"Procesní imunita\" (též také vlastní imunita nebo imunita pro činy neúřední povahy) je tvořena dvěma složkami, které jsou blíže definovány v Ústavě ČR (článek 27) – \"přestupková imunita\" a \"trestněprávní procesní imunita\". Co se týče přestupkové imunity, článek 27 odst. 3 Ústavy ČR dává senátorům a poslancům České republiky možnost vyhnout se přestupkovému řízení podle běžných pravidel a nechat se vyšetřovat pouze disciplinární komisí té komory, jejímiž jsou členy. Konkrétně je v české Ústavě řečeno: \"Za přestupky poslanec nebo senátor podléhá jen disciplinární pravomoci komory, jejímž je členem, pokud zákon nestanoví jinak.\" Výklad tohoto odstavce Ústavy ČR však není zcela možný bez uvedení do souvislosti s výše zmiňovaným zákonem o přestupcích. Jeho § 76 odst. 1 písm. c) stanoví, že senátor či poslanec musí nejprve sám požádat o to, aby byl jeho přestupek vyjmut z pravomoci a působnosti orgánů, které přestupky za normálních podmínek postihují. Teprve v takovém případě se vyšetřováním přestupku zabývá disciplinární komise komory, jejímž je daný poslanec či senátor členem. Pokud tak sám z vlastní vůle neučiní, bude za své přestupky vyšetřován a sankcionován jako každý jiný občan. Tato úprava vešla v platnost v roce 2002, kdy byl novelizován tehdejší přestupkový zákon č. 200/1990 Sb. Před touto novelou byly tedy veškeré přestupky senátorů a poslanců ČR bez výjimky projednávány imunitním a mandátovým výborem Poslanecké sněmovny či Senátu, což pochopitelně činnost těchto orgánů do značné míry zdržovalo. Pokud si tedy poslanec nebo senátor vybere projednání přestupku ve své komoře, řídí se vyšetřování přestupku ustanoveními zákona o jednacím řádu příslušné komory. Podle nich je možné uložit poslancům za přestupek napomenutí nebo pokutu až do výše, kterou za přestupek stanoví zákon.\n\nPodobnou imunitu jako poslanci a senátoři měli do novelizace zákona o přestupcích v roce 2008 také soudci. Přestupková imunita soudců byla upravena v § 9a tehdejšího přestupkového zákona č. 200/1990 Sb., který byl zmíněnou novelizací ze zákona zcela odstraněn. Konkrétní znění § 9a přestupkového zákona vypadalo do té doby následovně: \"„Podle tohoto zákona se projednávají přestupky, kterých se dopustili soudci, pokud nepožádají orgán příslušný k projednání přestupku o projednání přestupku v kárném řízení podle zvláštního právního předpisu,“\" (tj. podle zákona č. 7/2002 Sb., o řízení ve věcech soudců a státních zástupců). Stejně jako poslanci a senátoři tedy i soudci museli o svou přestupkovou imunitu sami požádat.\n"}
{"id": "1107066", "url": "https://cs.wikipedia.org/wiki?curid=1107066", "title": "Diadenis Lunaová", "text": "Diadenis Lunaová\n\nDiadenis Luna-Castellano, (* 11. září 1975 Santiago, Kuba) je bývalá reprezentantka Kuby v judu. Je majitelkou bronzové olympijské medaile.\n\nS judem začala ve 13 letech v rodném městě. Po olympijských hrách v Barceloně se stala jedničkou na Kubě v polotěžké váze a tuto pozici hájila sedm let. V roce 1996 vybojovala bronzovou olympijskou medaili na olympijských hrách v Atlantě, když ve druhém kole zaváhala proti Francouzce Essombeové. V roce 1998 se měnily váhové limity a nový limit polotěžké váhy jí nesedl. Po neúspěchu na olympijských hrách v Sydney v roce 2000 jí z pozice reprezentační jedničky vytlačila Yurisel Labordeová.\n\n"}
{"id": "1107071", "url": "https://cs.wikipedia.org/wiki?curid=1107071", "title": "Krevetka kroužková", "text": "Krevetka kroužková\n\nKrevetka kroužková je druh krevety vyskytující se ve Východním Himálaji\n\nZabarvení tohoto druhu je celkově tmavé, základní barvou jsou odstíny hnědé. Především starší jedinci mají tmavé zbarvení. Samičky mají červeně proužkovaná klepítka, samci pak celé tmavočervené. Mladší krevetky jsou světlejší, ale zbarvení klepet je stejné. Samice je robustnější a celkově větší než samec.\n\nKrunýř krevetka pravidelně svléká, neroste totiž souběžně s tělem. Těsně po výměně krunýře jsou velmi zranitelné a vyhledávají úkryt před predátory.\n"}
{"id": "1107075", "url": "https://cs.wikipedia.org/wiki?curid=1107075", "title": "Standard ML", "text": "Standard ML\n\nStandard ML (SML) je staticky orientovaný typově bezpečný univerzální programovací jazyk, který ztělesňuje mnoho nápadů v oblasti návrhů a implementace programovacích jazyků. Podporuje polymorfní inference typů a automaticky zajišťuje efektivní správu paměti. Podporuje funkcionální programování, ale zároveň umožňuje imperativní programování. Usnadňuje programování s rekurzí a symbolických datových struktur skrze podporu šablon (angl. „pattern matching“). Tento jazyk je vybaven rozšiřitelným mechanismem pro manipulaci výjimek a poskytuje flexibilní modulovací prostředky pro strukturování velkých programů. Většina implementací nabízí rozsáhlé knihovny a užitečné vývojové nástroje. Téměř všechny kompilátory generují nativní strojový kód, a to i při interaktivním režimu interpreta. Jazyk je populární mezi informatiky, kteří kompilátory navrhují a nebo implementují.\n\nSML je moderní potomek programovacího jazyka ML, který byl poprvé navržen k práci na projektu „Logic for Computable Functions (LCF)“ k dokazování teorémů. Zkratka \"ML\" je odvozená z anglického „Meta Language“, což přeloženo do češtiny znamená „meta jazyk“ a je výrazem z oblasti jazykové logiky. V němž jsou analyzovány i jiné jazyky (formální nebo neformální). V roce 1983, Milner napsal první návrh standardizované formy ML a během následujících tří let se vyvinul jazyk Standard ML.\n\nStandardní ML je standardizovaný funkcionální programovací jazyk s některými „nečistými“ rysy (angl. „impure features“), které umožňuji vedlejší účinky (angl. „side effects“). Jako všechny funkcionální jazyky, klíčovým a základním prvkem Standard ML je funkce. Zde je příklad faktoriální funkce:\n\nKompilátor Standard ML umí odvodit statický typ int -> int pro tuto funkci. Nejdříve odvodí, že „n“ je pouze uvedená s celočíselnými výrazy (int), a z toho odvodí, že výsledek výpočtu musí být také celé číslo. Stejná funkce může být vyjádřena pomocí klausule. „If-then-else“ nahradíme sekvencí šablon oddělených symbolem \"|\", kde každý prvek v seznamu je vyzkoušen jeden po druhém, dokud není nalezena shoda:\n\nMůžeme to také napsat takto:\n\nNebo také jako lambda:\n\nTři klíčová slova:\n\nStandard ML poskytuje silnou podporu pro algebraické datové typy. Datový typ v SML může být chápán jako disjunktní spojení prvku. Jsou snadno definovatelné a snadno se s nimi programuje hlavně proto, že SML dokáže dobře pracovat se vzory (pattern matching) a kontrolou úplnosti vzorů i kontrolou redundance vzorů. Typ je definován pomocí klíčového slova „type“. Taková entita je jen pomůcka programátora, tedy synonymem, které pomáhá vytvářet abstrakci. Zde je například typ pro bod v rovině:\n\nDatový typ je definován pomoci klíčového slova „datatype“:\n\nVzory lze vložit do definice funkce takto:\n\nVšimněte si, že dílčí části, jejichž hodnoty nejsou nutné v tomto výpočtu, nahrazujeme podtržítkem zastupujícím tomto případě vzor.\n\nFunkce v SML jsou vyššího řádu a mohou přijímat jiné funkce jako své argumenty:\n\nFunkce mohou produkovat další funkce a vracet je:\n\npřípadně:\n\nFunkce mohou přijímat i produkovat funkce:\n\npřípadně:\n\nVýjimky jsou vyvolány pomoci klíčovým slovem „raise“, a zachází se s nimi pomoci vzorů.\n\nexception Undefined\n\nVýjimky lze i využit k realizaci výstupu z funkce:\n\nexception Zero\n\nKdyž výjimka „Zero“ je vybrána pro vzor odpovídající případu 0, funkci opustíme úplně.\n\nVšimněte si relativní snadnosti, se kterou je zde definován a zpracováván malý výrokový jazyk:\n\nexception Err\n\nExistuji mnoha implementace SML:\n\n"}
{"id": "1107077", "url": "https://cs.wikipedia.org/wiki?curid=1107077", "title": "Marson", "text": "Marson\n\nMarson je francouzská obec v departementu Marne v regionu Grand Est. V roce 2012 zde žilo 296 obyvatel.\n\nCoupéville, Courtisols, Dampierre-sur-Moivre, Francheville, Chepy, Pogny, Poix, Saint-Germain-la-Ville, Saint-Jean-sur-Moivre, Vésigneul-sur-Marne\n\n\"Počet obyvatel\"\n"}
{"id": "1107078", "url": "https://cs.wikipedia.org/wiki?curid=1107078", "title": "Estha Essombeová", "text": "Estha Essombeová\n\nEstha Essombe (* 20. dubna 1963 Boulogne-sur-Mer, Francie) je bývalá reprezentantka Francie v judu.\n\nVrcholově se judu začala věnovat až s blížícími se olympijskými hrami v Barceloně v roce 1992, ale nominaci si nevybojovala. Reprezentační jedničkou se stala v roce 1994 v 31 letech a bez větších potíži si zajistila účast na olympijských hrách v Atlantě v roce 1996. Ve druhém kole vyřadila aktuální mistryni světa Kubánka Lunu, ale v semifinále nestačila na Japonku Tanabe. V boji o třetí místo si nešťastně zlomila lýtkovou kost na levé noze a obsadila 5. místo. Sportovní kariéru ukončila až na přelomu tisíciletí.\n\n"}
{"id": "1107081", "url": "https://cs.wikipedia.org/wiki?curid=1107081", "title": "Johanitská komenda (Malá Strana)", "text": "Johanitská komenda (Malá Strana)\n\nJohanitská komenda při kostele Panny Marie pod řetězem na Malé Straně v Praze je nejstarším českým konventem řádu maltézských rytířů a sídlo jeho velkopřevorství.\n\nKomenda byla založena mezi lety 1158–1169 českým králem Vladislavem I., který mu věnoval pozemky, na podnět vyšehradských proboštů kancléře Gervasia a jeho vnuka Martina, kteří financovali stavbu kostela. Rozsáhlý pozemek zaujímal prostor mezi dnešní Čertovkou na východě, Velkopřevorským náměstím na jihu, středu Prokopské ulice na západě a parcelou Kounického paláce a ulicí Saskou na severu. Celý areál měl podobu pevnosti (románského hradu) obehnané valem a hradbami s věžemi a společně s protějším biskupským dvorem také pevnostního charakteru strážily přístup k tehdy postavenému Juditinu mostu. Přízvisko kostela upomíná na řetěz, kterým byl uzavírán přístup na most nebo do johanitského areálu. \n\nV první fázi byla zbudována (před 1182) trojlodní románská bazilika Panny Marie s transeptem (v místech dnešního nádvoří a kostela), špitál a jižně od baziliky konvent. Postupně byla vybudována farní škola, lázeň, hospodářské budovy s pivovarem, domy poddaných, zahrada, kostel sv. Prokopa a dvorec. V první polovině 14. století, snad z prostředků získaných po zrušeném řádu templářů, byla započata stavba nového velkolepého gotického kostela. Stavba však postupovala velmi pomalu a dokončen byl jen presbytář, který byl jedním z míst, kde bylo roku 1378 vystaveno tělo zemřelého císaře Karla IV.\n\nCentrální stavbou komendy je kostel Panny Marie pod řetězem, který vznikl renesanční přestavbou gotického presbytáře plánovaného většího kostela. Před kostelem je nádvoří na místě lodi románské baziliky, jejíž pozůstatky jsou patrny na jižní zdi nádvoří. Směrem do ulice nádvoří uzavírá dvojice nedokončených monumentálních gotických věží s portikem, s doplňky z renesance a 19. století.\n\nVedle nádvoří na rohu Velkopřevorského náměstí stojí Velkopřevorský palác. Sídlo velkopřevorství je postaveno na půdorysu zřejmě původního konventu, jehož románské zdivo se uvnitř paláce ve značné míře dochovalo. Na opačné straně kostela stojí barokní novostavba převorství, konventu a alumnátu (semináře). K budovám přiléhají na východní straně zahrady.\n\nV okolí se nacházejí pozůstatky původně podstatně rozlehlejšího areálu. Patří k nim například sousoší Jana Křtitele na Maltézském náměstí, románská okna v nádvoří domu Lázeň (Lázeňská ulice 6) nebo pozůstatek románského maltézského kostela sv. Prokopa ve sklepě zrušeného barokního kostela stejného zasvěcení (Prokopská ulice 3).\n\n"}
{"id": "1107083", "url": "https://cs.wikipedia.org/wiki?curid=1107083", "title": "Eliška Kleinová", "text": "Eliška Kleinová\n\nEliška Kleinová (* 27. února 1912 v Přerově - 2. září 1999 v Praze) byla česká hudební pedagožka a učitelka hry na klavír.\n\nEliška Kleinová se narodila jako druhá dcera židovských manželů Heleny Kleinové (původním jménem Ilony Marmorsteinové) a Jindřicha Kleina v Přerově jako \"Elisabeth\" (\"\"Lisa\"\") \"Klein\". České jméno (jako nepřesný překlad) dostala při zápisu do české školy.\nPo prvním hudebním vzdělání u Karla Maříka v letech 1922 – 1929 odešla na konzervatoř do Prahy studovat hru na klavír mj. u Jana Heřmana. Zde se setkala s Erikem A. Saudkem a Rafaelem Schächterem a v Praze také zařídila možnost vzdělání pro svého bratra Gideona. Gideon zpočátku do Prahy přijížděl jednou za měsíc, později se ale přestěhoval ke své sestře a jejich matka je následovala roku 1934. V roce 1935 ukončila Eliška studium absolutoriem u Jana Heřmana Mozartovým klavírním koncertem č. 20 d-moll, KV 466.\n\nV témže roce se do Prahy přes Francii vrátila z Palestiny Eliščina sestra Edita (*1909), kam předtím vycestovala v roce 1929. Její návrat byl nucený, neboť byla jako členka komunistické strany opakovaně zatčena. Po příjezdu do Prahy pracovala dále pro Mezinárodní organizaci na podporu revoluce a zaangažovala také Elišku, která v roce 1937 cestovala jako tajná vyslankyně do Vídně.\n\nV listopadu 1939 byly uzavřeny české vysoké školy. V květnu 1940 Eliška otěhotněla a v srpnu téhož roku byla její sestra Edita zatčena.\n\nPoté, když byl její bratr Gideon mezi 1. a 4. prosincem 1941 odvlečen do Terezína jako člen \"AK\" („Aufbaukommando“), následovala 16. července 1942 také její deportace. Díky pomoci bratra Gideona mohla být umístěna se svou matko na půdě jednoho z baráků místo spodních kasáren. Směla pracovat v táborové mateřské škole a později v pekárně. Eliška měla veliký podíl na skladatelské činnosti svého bratra, který jí své skladby věnoval. Na rozdíl od svého bratra se však nemohla podílet na kulturním životě v terezínském ghettu. Kvůli nebezpečí deportace, které jí jako neprovdaným ženám hrozilo, se Eliška 22. srpna 1943 formálně vdala za bratrova přítele, skladatele Hanse Krásu – později se ovšem opět rozvedli.\n\nVe dnech 12. - 14. října 1944 byla spolu se svou matkou a tetou převezena do tábora v Osvětimi. Při selekci však byla od matky i tety odloučena. V Osvětimi se dověděla o popravě svého švagra v roce 1942 v Mnichově a o smrti své sestry během epidemie tyfu roku 1943 v Osvětimi. Po několika týdnech se dostala do Roznětova u Opolí. 21. ledna 1945 se jí při několikadenním pochodu podařilo ve Volově uprchnout společně s Gertrudou Sekaninovou a šesti dalšími ženami a 29. ledna se dostala do Prahy. Za pomoci Erika Saudka se skrývala na Smíchově až do povstání 5. května 1945.\n\nOd Erika Saudka obdržela jeden z posledních dopisů jejího bratra, který se z koncentračního tábora Fürstengrube podařilo propašovat Fritzi Gratumovi. Skladatel Vojtěch Saudek, syn Erika Saudka, věnoval Gideonu Kleinovi svůj klavírní koncert.\n\nPo válce pracovala jako klavírní pedagožka a zasadila se o propagaci díla svého zavražděného bratra Gideona a skladatele Hanse Krásy. V roce 1946 zahrál Pavel Štěpán ve světové premiéře klavírní sonátu od Gideona Kleina.\n\nOvšem teprve v 70. letech bylo možné muzikologické zpracování podkladů. Když byl roku 1991 objeven kufr s rukopisy dosud neznámých skladeb Gideona Kleina, stal se její bratr díky tomuto nálezu mezitím natolik známým, že většina nalezených skladeb mohla být v krátkém čase provedena. Od roku 1993 je souborné dílo Gideona Kleina vydáváno tiskem.\n\nV 50. letech se jí nevyhnuly politické události. Roku 1952 byla vyloučena z konzervatoře a v roce 1954 byla rehabilitována natolik, že mohla opět působit jako hudební pedagog. Později vychází její sbírka etud pro klavír a známá je rovněž její společná práce s dámami Fišerovou a Müllerovou, vydaná pod názvem \"Škola hry z listu na základě čtyřruční hry\" (Praha: Supraphon, 1996). Ještě v říjnu 1993, ve svých téměř 82 letech, byla pozvána společností EPTA (European Piano Teacher Association) do Mohuče, aby zde přednášela, a veliký úspěch ji velmi dojal.\n\n\n"}
{"id": "1107085", "url": "https://cs.wikipedia.org/wiki?curid=1107085", "title": "Trajánovo fórum", "text": "Trajánovo fórum\n\nTrajánovo fórum (lat. \"Forum Traiani\") je chronologicky posledním z císařských fór (\"Fori Imperiali\"). Jeho autorem byl starořecký architekt Apollodóros z Damašku.\n\nFórum bylo postaveno na příkaz císaře Trajána a financované ze zisku z dobytí Dácie, které skončilo v roce 106. Fórum bylo dokončeno v roce 112, Trajánův sloup o rok později. Pro takový rozsáhlý komplex byly nutné rozsáhlé základy. Byly upravené svahy kopců Kvirinálu a Kapitolu, které ohraničovaly údolí kde se rozkládal Campus Martius. Je pravděpodobné, že základy byly připravovány na příkaz císaře Domiciána, přičemž celý projekt byl přisouzen Apollodórosovi z Damašku, který doprovázel Trajána na výpravě do Dácie.\n\nStavba se skládala z velkého sloupořadí obklopujícím \"piazzu\" půdorysu 200 x 120 m s exedrami na dvou stranách. Hlavní vchod je na jižní straně a tvoří ho vítězný oblouk se sochou Trajána na kočáru se šesti spřežením. Na východní straně fóra byly vystavěny Trajánské trhy. Na severu piazzy ležela \"Basilika Ulpia\", která byla dlážděná trojúhelníkovou dlažbou z bílého mramoru a dekorovaná velkou jezdeckou sochou Trajána.\n\nNa sever od baziliky byla menší \"piazza\" s chrámem zasvěceným božskému Trajánovi. Přímo na sever od \"Baziliky Ulpii\" byly na každé straně fóra dvě knihovny. V jedné byly latinské dokumenty a ve druhé řecké. Mezi knihovnami byl 38 m vysoký Trajánův sloup.\n\n\n"}
{"id": "1107086", "url": "https://cs.wikipedia.org/wiki?curid=1107086", "title": "Dean Potter", "text": "Dean Potter\n\nDean Potter (14. dubna 1972 New Hampshire – 16. května 2015 Yosemitské údolí) byl americký skalní lezec, který se věnoval převážně volnému lezení, BASE jumpingu a chození po laně (slackline). V roce 2003 získal ocenění Laureus World Sports Awards. Zemřel při wingsuitingu v Yosemitském údolí ve věku 43 let. Skákal z výběžku Taft Point, jež dosahuje výšky 2300 m n. m. Jelikož skákali bez povolení, vyrazili spolu s Grahamem Huntem brzy ráno, když světelné podmínky nebyly ještě optimální. Zatímco Potter zářezem skály proletěl, Hunt na skálu narazil. Potter poté padák neotevřel. Oba byli okamžitě mrtví. Po jejich smrti kritizovali kolegové zákaz wingsuitingu v Yosemitském národním parku s tím, že sportovci jsou stíháni rangery a pak jsou ve stresu a stávají se nehody.\n\nNa konci dubna 2010 navštívil Českou republiku, přednášku měl na lezecké stěně v Praze na Smíchově.\n\n"}
{"id": "1107094", "url": "https://cs.wikipedia.org/wiki?curid=1107094", "title": "Síně Mandosu", "text": "Síně Mandosu\n\nSíně Mandosu jsou fiktivním místem v Tolkienově světě Středozemi, kde sídlí duše mrtvých a domov jejich pána Náma, častěji zvaného Mandos. Stojí na západním pobřeží Valinoru a jejich okna jsou otočeny k Vnějšímu Moři. Jak přibývá mrtvých, jejich velikost se zvětšuje. Jejich zdi pokrývají gobelíny vytvářené Tkadlenou Vairë, vyprávějící příběhy Světa. Zde přebývají duše mrtvých Elfů i Lidí očekávající jejích rozdílné osudy – Zatímco Lidé jsou souzeni Mandosem v jiných síních před jejich odchodem z Ardy. Elfové zde dlí, jen určitý čas než se jejich fea očistí, a poté se mohou vrátit zpět do světa. Jako příklad lze uvést Glorfindela, Který padl v boji z balrogem, při ochraně uprchlíků z Gondolinu (1. věk). Po smrti se ale se ale vrátil do Středozemě a pobýval v Imladris (Roklinka), kde ke konci 3. věku zachránil Froda před Nazgûly.\n\nTyto síně jsou proto také nazývány Síně Očekávání.\n\n\n"}
{"id": "1107103", "url": "https://cs.wikipedia.org/wiki?curid=1107103", "title": "Sdělení", "text": "Sdělení\n\nSdělení je obecně oznámení (cizím výrazem také notifikace) nějaké zprávy či informace. Za sdělení je ale možné chápat i tuto zprávu nebo informaci samotnou. Adresátem sdělení může být jak konkrétní člověk, tak neurčitý okruh osob. Ke sdělení může dojít osobně nebo prostřednictvím sdělovacích prostředků (médií).\n\nV Jungmannově slovníku českého jazyka se nachází \"sdílení\" místo se „s“ s písmenem „z“. Nová forma slova přichází bez jasných důkazů. Význam slova \"sdělení\" lze nalézt v mnoha podobách českého jazyka. Sdělit znamenalo dříve to samé, jako slovo \"podělit\". Až později sdělení dostalo kromě materiálního i duchovní rozměr. Při sdělení se sděluje, tedy říká se něco blízkého a známého. Sdělení je akt projevení jasného názoru i zcela neobjasněných informací. \n\nV části čtvrté správního řádu se slovo \"sdělení\" objevuje s pojmy \"vyjádření\" a \"osvědčení\". Část čtvrtá správního řádu upravuje obecná pravidla provádění, vč. případné nápravy tzv. jiných úkonů správních orgánů. Jde o velkou a vnitřně značně nesourodou skupinu různě pojmenovaných úkonů správních orgánů, pro které lze těžko najít obecnou charakteristiku. Tyto úkony nemají povahu rozhodnutí. Přesto jde o úkony, které se více či méně dotýkají práv a povinností dotčených osob a v závislosti na jejich úpravě v jednotlivých zákonech mají pro tyto osoby různě intenzivní právní účinky. Provádění tzv. jiných správních úkonů není (a nemusí být) tak formalizované jako vydání rozhodnutí.\n\nV § 154 je sdělení bráno jako nejrůznější informační úkony správních orgánů. Typem takového sdělení správního orgánu obecně upraveným přímo ve správním řádu je předběžná informace podle § 139. Povahu sdělení ve smyslu čtvrté části mají i sdělení (vyrozumění) správního orgánu podle § 42 nebo podle § 78 odst. 1 správního řádu. Sdělením je rovněž vyrozumění o tom, jak byla vyřízena stížnost podle § 175 správního řádu. Poskytování informací o činnosti orgánu veřejné správy, tj. vlastně provádění informačních úkonů, je obecně upraveno především v zákoně 106/1999 sb., o svobodném přístupu k informacím. \n\n„Jestliže správní orgán vydává vyjádření, osvědčení, provádí ověření nebo činí sdělení, která se týkají dotčených osob, postupuje podle ustanovení této části, podle ustanovení části první, obdobně podle těchto ustanovení části druhé: § 10 až § 16, § 19 až § 26, § 29 až § 31, § 33 až § 35, § 37, § 40, § 62, § 63, a obdobně podle těchto ustanovení části třetí: § 134, § 137 a § 142 odst. 1 a 2; přiměřeně použije i další ustanovení tohoto zákona, pokud jsou přitom potřebná.“ \n\nV tomto ustanovení jsou vypočtena ustanovení častí druhé a třetí správního řádu, podle kterých správní orgány postupují obdobně v případech, kdy provádějí správní úkony, na které se vztahuje část čtvrtá. Smyslem § 154 je upravit základní obecní procesní režim pro provádění takových úkonů. V § 154 se výslovně neodkazuje na zvláštní ustanovení o příslušnosti, resp. zvláštní ustanovení o správních orgánech obsažená v hlavě I části třetí správního řádu.\n\n\nToto ustanovení představuje určitou výjimku z § 11, který upravuje podmínky určování místní příslušnosti správních orgánů a který se na základě odkazu v § 154 obdobně použije i v případě postupů správních orgánů prováděných podle části čtvrté. Příslušnost správních orgánů k vydání sdělení se s ohledem na pravidlo, že se ustanovení o příslušnosti správních orgánů z části druhé správního řádů užije u těchto tzv. jiných správních úkonů obdobně, řídí režimem pro určení věcné a místní příslušnosti tak, je tento režim správním řádem předepsán pro správní řízení. Provedení aktu sdělení, přichází v úvahu někdy na žádost, jindy z moci úřední. Pro vydávání sdělení, se mj. obdobně použije ustanovení § 15 správního řádu o vedení řízení. Při rozhodování nesmí chybět odůvodnění. \n\n\nPřesto, že u těchto tzv. jiných správních úkonů nepřichází v úvahu ochrana subjektivních práv jako v případě rozhodnutí vydávaných ve správním řízení, právní úprava počítá jednak s možností oprav vad v písemném vyhotovení daných úkonů či aktů a dále ještě s modifikovaným režimem přezkumného řízení. Pro případ rozporu těchto tzv. jiných správních úkonu úkonů s právními předpisy, po tom, jak již bylo zmíněno, platná právní úprava nepřipouští opravné prostředky tj. odvolání, ani rozklad, ani obnovu řízení a jedinou formou postupu může být přezkumné řízení. \n\n„Nebude-li tím způsobena újma žádné z dotčených osob, může správní orgán usnesením prohlásit, že vyjádření, osvědčení nebo sdělení anebo nicotné rozhodnutí, které má náležitosti jiného úkonu, je tím úkonem, jehož náležitosti splňuje, pokud byl příslušný oba předmětné úkony vydat nebo uskutečnit.“ \n\nKe zvláštnostem úpravy procedury uskutečňování sdělení, také patří, že se počítá tzv. konverze. Okruh úkonů, na které možnost této konverze dopadá, je přitom rozšiřována na rámec úkonů podle části čtvrté správního řádu, a to jmenovitě na tzv. nicotná rozhodnutí. Takováto konverze je možná podle povahy konvertovaného úkonu či aktu, jak na příp. žádost, tak také z moci úřední. Je také otázkou, nakolik je tato možnost pro praxi reálná a nakolik bude v praxi využívána, když se nepochybně čistější jeví v případě potřeby uskutečnit či vydat adekvátní nový správní úkon přímo a správní úkon původní ponechat, pokud nebyl uskutečněn v rozporu se s právními předpisy.\n"}
{"id": "1107104", "url": "https://cs.wikipedia.org/wiki?curid=1107104", "title": "Zahrady Lórienu", "text": "Zahrady Lórienu\n\nZahrady Lórienu jsou fiktivní místo ve světě Středozem, vytvořené J. R. R. Tolkienem, kde dlí pán snů Irmo, nazýván také Lórien se svou manželkou Estë Uzdravitelkou. Nachází se daleko od Valmaru na jihu, přesto stále ve Valinoru. Byly vystaveny Valarským kovářem Aulëm z mlhy pocházející ze Stínových moří. Irmovy síně byly velkolepé a spoře osvětlené, s velkými zahradami. Zahrady samotné byly plné labyrintů a bludišť, jelikož Yavanna darovala Irmovi množství Tisů, Cedrů a Borovic, které vydávaly uspávající vůni a visely přes hluboké tůně, Zářící světlušky osvětlovaly jejich hranice a Varda umístila hvězdy do jejich hlubin, k potěšení Irma. Jeho Maiar překrásně zpívají v těchto zahradách, vůně nočních květin a písně uspávajících slavíků je naplňují krásou. Rostou zde také Vlčí máky rudě zářící za soumraku, kterým Valar říkají Fumellar, květiny spánku. Uprostřed těchto zahrad je vysazen kruh stínových Cypřišků a v jejich středu se nachází Silindrin, místo, kde sídlí Irmo Lórien. \n\nJedno z nejkrásnějších míst Ardy, zahrady mají unikátní přírodu - háje lesů, květiny, stříbrné vrby, fontány a jezírka. Převládající barva se zdá být stříbrná. Nachází se zde také Lorellin - jezero zastiňované stromy v jehož středu leží malý ostrůvek, na kterém spí Estë. Nedaleko něj stojí obydlí jako místo léčení, klidu a osvěžení pro většinu Elfů i Ainur. Zde také leží tělo Míriel, první ženy Finwëho. Odtud pocházejí také Melian a Olórin.\n\n"}
{"id": "1107105", "url": "https://cs.wikipedia.org/wiki?curid=1107105", "title": "Fontána čtyř řek", "text": "Fontána čtyř řek\n\nFontána čtyř řek (ital. \"Fontana dei Quattro Fiumi\") je název římské fontány vytvořené v letech 1648–1651 italským barokním sochařem a architektem Gianem Lorenzem Berninim.\n\nV roce 1648 Bernini prosadil model fontány, která měla po dohotovení tvořit střed antického půdorysu náměstí Piazza Navona, před průčelím barokního kostela \"Sant'Agnese in Agone\".\n\nPodle přání papeže Inocence X. měl fontánu korunovat egyptský obelisk z \"Maxentiova cirku\". Berniniho Fontána čtyř řek, známá také pod názvem \"Říční fontána\" (ital. \"Fontana dei Fiume\"), je mistrovskou realizací komplikovaného ikonografického konceptu a patří k vrcholům barokní plastiky.\n\nStřed mohutné nádrže tvoří umělá skála nepravidelného tvaru z travertinu, bizarně vymodelována, na rozích níž jsou umístěny personifikace čtyř velkých světových řek – Nilu, Gangy, Dunaje a Río de la Plata.\n\nDohromady se sochami rostlin a zvířat (lev, kůň, krokodýl, delfín, had a palma) patřících k příslušnému kontinentu, symbolizují světové končiny, kam až sahala papežská moc. Na patě obelisku Bernini umístil erb zakladatele díla, na skále sedící holubici s olivovou ratolestí v zobáku.\n\nJako zdroj vody byly použity vodní proudy akvaduktu Aqua Vergine, speciálně přivedené na toto místo.\n\nBernini do prací na této fontáně zapojil také několik svých spolupracovníků. Sám navrhl celkový vzhled, vyřešil několik detailů v dílčích studiích, na místě tesal skálu, zvířata a palmu a sám dohlížel na ostatní práce svých pomocníků – např. Cosima Fancelliho (dodal alegorii Nilu), Antonia Raggihoo (přispěl alegorií Dunaje), Lazzara Morelliho nebo Guida Abbatiniho, který dokonce koloroval skály a rostliny.\n\nVe středu fontány je vztyčený obelisk, který však, i když to tak na první pohled vypadá, není egyptského původu. Podle nápisu jde o původní římský monument, který dal postavit císař Domitianus (císařem byl v letech 81–96), v chrámu bohyně Isis na Martově poli.\n\nV polovině června 1651 bylo celé dílo hotové a téměř okamžitě se stalo nejen římskou, ale dokonce evropskou senzací. Vzrušení z nového díla, papežova daru Římu, způsobilo umělecké šílenství – přední básníci o ní skládali básně a oslavné ódy, objevily se hudební díla velebící novou římskou atrakci. Úchvatné a impozantní barokní divadlo bylo Berniniho \"Fontány čtyř řek\" dovedeno do maximální dokonalosti.\n\nVzápětí se však začaly ozývat hlasy (zejména obyčejných Římanů) poukazující na rub této papežské prezentace, kterou považovali za plýtvání penězi: \"„Non Guglie e fontane, pane volemo, pane, pane, pane!“\" (česky \"„Nechceme obelisky a fontány, chléb chceme, chléb, chléb, chléb!“\").\n\nO dva roky později (v roce 1653) vznikla Berniniho zásluhou v sousedství této fontány další, \"Fontana del Moro\", kde umělec využil stávající starší vodní nádrž, doprostřed jejíž vložil postavu Tritona s delfínem.\n\n"}
{"id": "1107106", "url": "https://cs.wikipedia.org/wiki?curid=1107106", "title": "Kós (regionální jednotka)", "text": "Kós (regionální jednotka)\n\nKós (řecky: ) je jednou z 13 regionálních jednotek kraje Jižní Egeis v Řecku. Zahrnuje území obydlených ostrovů Kós, Nisyros a Gyali a menším okolních neobydlených ostrovů. Hlavním městem je Kós. Břehy omývá Egejské moře.\n\nRegionální jednotka Kós se od 1. ledna 2011 člení na 2 obce, které odpovídají hlavním obydleným ostrovům:\n"}
{"id": "1107109", "url": "https://cs.wikipedia.org/wiki?curid=1107109", "title": "Z39.50", "text": "Z39.50\n\nZ39.50 je protokol pro vyhledávání v textových databázích. Jde o stavový protokol mezi klientem a serverem. Teoreticky je dosti komplikovaný, má mnoho volitelných parametrů. Může být provozován i dálkově, původně byl navržen pro komunikaci pomocí X.25 protokolů, později byl přizpůsoben na protokoly TCP/IP. Je standardizován ANSI/NISO jako standard Z39.50 a ISO 23950. \n\nJe hojně využíván v knihovních systémech pro dálkové prohledávání. Pracuje pomocí posloupností příkazů: Inicializace, Vyhledání, Ohlášení počtu výsledků, Převzetí výsledků, Ukončení. Příkazy mezi Inicializací a Ukončením se mohou v cyklech opakovat, přitom se přenášejí datové bloky PDU. Obecnost Z39.50 protokolu v určitém knihovním systému se omezuje výběrem jen určitých funkcí a atributů, čímž se vytváří tzv. profil. Jeden z nejrozšířenějších je profil Bath. Veřejných serverů poskytujících služby protokolu Z39.50 je ve světě několik tisíc (většinou větší knihovny). Robustnější knihovní systémy poskytují Z39.50 klienta i server, který je napojen na vnitřní databázi fondu.\n\n\n"}
{"id": "1107113", "url": "https://cs.wikipedia.org/wiki?curid=1107113", "title": "Fontány v Římě", "text": "Fontány v Římě\n\nV Římě, hlavním městě Itálie, se nachází více než tisíc fontán. Několik z nich byly postaveny ve středověku nebo ještě dříve a jsou stále funkční. Mezi hlavní turistické atrakce patří Fontána di Trevi (1762) a Fontána čtyř řek (1651).\n\nTento (neúplný) seznam obsahuje důležité fontány ve městě:\n\n\n\n\n\n\n\n\n\n\n\n\n\n\n"}
{"id": "1107120", "url": "https://cs.wikipedia.org/wiki?curid=1107120", "title": "Tritónova fontána", "text": "Tritónova fontána\n\nTritónova fontána (ital. \"Fontana del Tritone\") je barokní fontána na římském náměstí Piazza Barberini, kterou v letech 1642-1643 vytvořil sochař a architekt Gian Lorenzo Bernini.\n\nZadavatelem díla byl Berniniho velký mecenáš, papež Urban VIII., který si přál ní dotvořit prostor náměstí Piazza Barberini před svým palácem.\n\nObecně lze říci, že Bernini je tvůrcem nové koncepce fontán. Fontánu v klasickém pojetí přenesl z uzavřených prostor vil a zahrad do otevřeného prostředí ulic a náměstí čím vytvořil z fontány městotvorný architektonický prvek. Tím dal fontáně novou formu, kdy se stala součástí veřejného, živě pulsujícího společenství, jeho neustálého proudění, přirovnatelného k nepřetržitému koloběhu vody v přírodě. Bernini vytvořil z fontán jednu z charakteristických forem baroka.\n\nZákladnu fontány tvoří čtveřice delfínů se zdviženými ocasy, kterou Bernini umístil do středu nádrže. Připomínku objednavatele díla představuje rodový znak papežova rodu. Na ocasních ploutvích přidržují delfíni obrovskou mušli, na které sedí svalnatý Tritón, mořský bůh, napůl člověk a napůl ryba. Ve zvednutých rukou si Tritón při ústech přidržuje lasturu, ze které vyfukuje vysoký proud vody.\n\nJako vodní zdroj byl použit akvadukt Acqua Felice.\n\nZajímavostí je, že tvůrce pozdější Fontány di Trevi Nicola Salvi se nechal inspirovat Berniniho architektonickým a sochařským nástinem Tritónovy fontány z let 1635–1641.\n"}
{"id": "1107121", "url": "https://cs.wikipedia.org/wiki?curid=1107121", "title": "Autobus sebevrahů", "text": "Autobus sebevrahů\n\nAutobus sebevrahů (v originále \"Hurmaava joukkoitsemurha\") je humoristický román oblíbeného finského spisovatele Arto Paasilinny. Kniha byla v originále vydána v roce 1997 a v českém překladu Vladimíra Piskoře v roce 2006. V roce 2000 se kniha dočkala i své stejnojmenné filmové adaptace natočené finským režisérem Ere Kokkonenem.\n\n\nV knize se dále nachází mnoho dalších vedlejších postav které se vyznačují různorodostí (ať už pohlaví, sociálního postavení, národnosti), které mají za cíl ukázat, že problematika sebevražd prostupuje ve Finsku celou společností.\n\nKniha vypráví o skupině nešťastných Finů a Finek, kteří už od života nic dobrého nečekají a rozhodnou se spáchat hromadnou sebevraždu. Luxusním autobusem se vydají až na nejsevernější mys Evropy, kde se chtějí vrhnout do vln Ledového oceánu. V rozhodujícím okamžiku se ale ukáže, že mnoha sebevrahům se vlastně umřít nechce. Neustále sebevraždu odkládají a po mnoha dobrodružstvích nakonec doputují až na nejjižnější mys Evropy. Paasilinnovi hrdinové a jejich osudy jsou humorné i dojemné: chovatel sobů Uula Lismanki prchá před spravedlností, protože okradl americké filmaře při stavbě sovětského koncentráku v Laponsku o statisíce dolarů, kožešinový farmář Sakari Piippo chtěl předvádět cvičené norky, oblékl svou ženu do sexy prádla z norkových kožešin, ale přišel o norky i o manželku.\n„\"K večeru si v chatě u krbu dopřáli skleničku koňaku. Pro láhev zašel pan plukovník přes louku do auta. Autu ještě běžel motor, jako by jeho majitel vůbec neodešel umřít. Pan plukovník pozvedl sklenku a pronesl: „Nakonec je to dobře, Onni, že tě náhoda přivedla do toho seníku… v pravou chvíli.“\n\n\"„Tak… zůstali jsme naživu. Ale kdybych se opozdil nebo zabloudil do jiného seníku, tak bychom už oba byli nebožtíci. Ty bys visel na trámu a já bych měl hlavu na kaši.“\"\n\n\"Pan plukovník se Rellonenovi zadíval na hlavu. „Byla by z tebe ošklivá mrtvola,“ prohodil zamyšleně. Rellonen vyslovil názor, že ani mohutný plukovník pověšený na trámu by nevypadal zrovna vábně.\"\n\n\"To, k čemu došlo, pan plukovník považoval za obrovskou náhodu, z matematického hlediska stejně pravděpodobnou jako výhra v loterii. Přemýšleli, jak je vůbec možné, že dva muži se chystali zabít zrovna ve stejném seníku a dorazili na místo ve stejný čas. Kdyby se rozhodli vzít si život o kus dál na sever, v Pohjanmaa, sotva by je něco zachránilo. V Pohjanmaa jsou přece nedozírné lány poseté stovkami, možná tisícovkami seníků. Ty by vystačily, aby se v nich nerušené oběsila nebo zastřelila i stovka mužů.\"\n\n\"Přemýšleli také o tom, co člověka ve chvíli, kdy se chce sprovodit ze světa, vlastně přiměje odejít z vlastního domova? A proč si hledá nějaké chráněné místo, například starý seník? Že by se podvědomě zdráhal zaneřádit si dům? Smrt se rozhodně nedá považovat za pěknou nebo čistou událost. A chráněné místa je třeba najít, aby tělo, jakkoli ošklivé, nebylo pod širým nebem vystaveno napospas dešťům či kálejícím ptákům.\"“\n"}
{"id": "1107134", "url": "https://cs.wikipedia.org/wiki?curid=1107134", "title": "Trestněprávní imunita", "text": "Trestněprávní imunita\n\nTrestněprávní imunita způsobuje vynětí z pravomoci orgánů činných v trestním řízení. Taková exempce se rozlišuje na úplnou nebo částečnou hmotněprávní \"beztrestnost\" a na pouze procesní \"nestíhatelnost\". Beztrestnost neboli indemnita vede k úplnému zastavení trestního stíhání, zatímco dočasná nestíhatelnost jakožto imunita v užším smyslu jen k jeho přerušení. Trestněprávní imunita se nicméně nemusí vždy krýt s přestupkovou imunitou. V českém právu má svůj základ v ustanovení § 10 trestního řádu a požívají ji podle zákona nebo mezinárodního práva zejména diplomaté, hlava státu, zákonodárci a soudci. Vznikne-li pochybnost, zda ji v daném případě určitá osoba má, rozhodne o tom Nejvyšší soud.\n\nDiplomatická imunita vychází částečně ze zvykového, ale především smluvního mezinárodního práva, u členů stálých diplomatických misí z \"Vídeňské úmluvy o diplomatických stycích\" (č. 157/1964 Sb., zejména čl. 31), u členů zvláštních misí z \"Úmluvy o zvláštních misích\" (č. 40/1987 Sb., čl. 31) a u konzulárních zástupců z \"Vídeňské úmluvy o konzulárních stycích\" (č. 32/1969 Sb., čl. 43). Např. z Vídeňské úmluvy o diplomatických stycích výslovně plyne, že kromě imunity vůči trestní jurisdikci přijímajícího státu mají diplomatičtí zástupci také tu výsadu, že nemohou být žádným způsobem zatčeni nebo zadrženi a nejsou povinni vypovídat ani jako svědci. Totéž s určitými výjimkami platí i pro členy jejich rodin a pro personál mise. Na druhou stranu nejsou zbaveni odpovědnosti vůči trestní jurisdikci svého státu, jenž je na diplomatickou misi vyslal a který se také může ještě během výkonu jejich funkce vynětí z jurisdikce přijímajícího státu pro konkrétní osobu zříct. Kromě toho taková jinak trvalá procesní imunita, která má podobné účinky jako hmotněprávní beztresnost, platí po skončení diplomatické funkce jen vůči oficiálním činnostem při výkonu funkce. Diplomaté jsou navíc obecně vázáni dbát zákonů přijímajícího státu.\n\nČeského prezidenta lze podle článku 65 Ústavy postihnout pouze pro velezradu nebo pro hrubé porušení Ústavy nebo jiné součásti ústavního pořádku. Řízení provádí Ústavní soud na základě ústavní žaloby Senátu se souhlasem Poslanecké sněmovny. Jinak jej nelze zadržet, trestně stíhat ani stíhat pro přestupek nebo jiný správní delikt. To však platí jen po dobu výkonu jeho funkce, z čehož plyne, že po uvolnění z úřadu již trestní stíhání není vyloučeno. Naproti tomu až do roku 2013 platilo, že trestní stíhání pro trestné činy, které by spáchal po dobu výkonu funkce, je vyloučeno navždy. Původní faktická beztrestnost se tedy změnila na dočasnou nestíhatelnost. \n\nTrestněprávní imunita zákonodárců vychází z článku 27 Ústavy, pro kterou je vžitý a veřejností používaný termín „poslanecká imunita“, ačkoli se nevztahuje jen na poslance, ale i na senátory. Přestože je spjata přímo s mandátem daného zákonodárce, její význam lze vidět především v posílení nezávislosti rozhodování zákonodárného sboru. Rozlišuje se zde přitom indemnita, absolutní beztrestnost za hlasování, resp. trvalá trestní nestíhatelnost za projevy učiněné v dané parlamentní komoře, které by jinak založily skutkovou podstatu nějakého trestného činu a které stejně jako přestupky spadají pouze pod disciplinární pravomoc příslušné komory, a trestněprávní imunita v užším slova smyslu. Pro trestní stíhání poslance nebo senátora za jiné skutky, než jsou parlamentní projevy nebo hlasování, je zapotřebí souhlasu komory, jejímž je členem. Odepře-li ta takový souhlas dát, je trestní stíhání po dobu trvání mandátu vyloučeno – jde o dočasnou nestíhatelnost (také zde došlo roku 2013 ke změně, do té doby platilo, že odepření souhlasu vylučuje trestní stíhání navždy). Imunita zákonodárců se projevuje též při jejich zadržení, to lze provést pouze při spáchání trestného činu či bezprostředně poté, a i v takovém případě je pro předání soudu nutné získat souhlas předsedy Poslanecké sněmovny či Senátu.\n\n​Celý proces přípravy řízení v imunitních věcech zajišťuje mandátový a imunitní výbor (poslanecký i senátorský). Ten má za úkol zjistit, zda jsou dodrženy všechny podmínky pro trestní stíhání daného zákonodárce, zda žádost o odejmutí imunity zákonodárce obsahuje především vymezení skutkové podstaty trestného činu a předpokládanou právní kvalifikaci. Dále tyto kontrolní výbory umožňují danému zákonodárci podat k celé věci vysvětlení a vyjádřit se na svou obhajobu, následně provedou celkové šetření případu a předloží příslušné parlamentní komoře návrh rozhodnutí. Pokud se komora vyjádří k návrhu souhlasně, je daný zákonodárce zbaven procesní imunity, což ho v daném trestním řízení staví do role řadového občana, na kterého může být uplatněno i vzetí do vazby či požadováno nastoupení výkonu trestu odnětí svobody.\n\nSoudci Ústavního soudu mají na základě článku 85 Ústavy prakticky totožnou trestněprávní imunitu jako zákonodárci, souhlas s jejich trestním stíháním, případně i pro předání zadrženého soudu, se však vždy řeší na půdě Senátu. Zjišťování podmínek pro trestní stíhání a vyjádření daného soudce provádí také jeho mandátový a imunitní výbor.\n\nNaproti tomu trestněprávní exempce u soudců obecných soudů může být podle § 76 zákona o soudech a soudcích dána jen v případě, jde-li o stíhání za trestný čin, který spáchali při výkonu funkce soudce nebo v souvislosti s ním. Nutný souhlas s trestním stíháním, stejně jako s případným vzetím do vazby, zde dává prezident republiky, neudělí-li jej, jde o trvalou procesní překážku nestíhatelnosti (v případě přísedících taková možnost vynětí z pravomoci orgánů činných v trestním řízení není). Kromě žádosti o poskytnutí souhlasu je navíc třeba vyrozumět Ministerstvo spravedlnosti a předsedu daného soudu.\n\nPodobně jako soudci obecných soudů je před případným trestním stíháním chráněn i veřejný ochránce práv (§ 7 odst. 1 zákona č. 349/1999 Sb.), ovšem vzhledem k tomu, že jeho funkční období je na rozdíl od soudců, kteří jsou jmenováni do své funkce bez časového omezení, stanoveno jen na šest let, působí překážka nestíhatelnosti pouze po zbývající dobu výkonu jeho funkce. O udělení souhlasu s trestním stíháním zde rozhoduje Poslanecká sněmovna.\n\n"}
{"id": "1107142", "url": "https://cs.wikipedia.org/wiki?curid=1107142", "title": "Čortanovci", "text": "Čortanovci\n\nČortanovci (v srbské cyrilici Чортановци) jsou vesnice v srbské Vojvodině. Administrativně spadají pod opštinu Inđija. Nacházejí se přesněji na půlce cesty mezi Bělehradem a Novým Sadem. V blízkosti vesnice prochází Železniční trať Bělehrad–Subotica a je zde budován železniční tunel. Vede zde také dálnice spojující obě největší srbská města. V roce 2002 zde žilo 2308 obyvatel.\n\nČortanovci mají dvě nádraží; \"Čortanovci-Dunav\", které se nachází v údolí řeky Dunaje a \"Čortanovci\" v blízkosti obce.\n\nV blízkosti Čortanovců se nachází luxusní Vila Stanković z roku 1930. Západně od vesnice vystupuje nad okolní rovinu Panonské nížiny pohoří Fruška Gora. Severně od vesnice, v údolí řeky Dunaje se v dobách existence meziválečné Jugoslávie rovněž těžilo uhlí, nicméně původní důl nakonec zničil sesuv půdy.\n"}
{"id": "1107157", "url": "https://cs.wikipedia.org/wiki?curid=1107157", "title": "Základ daně z příjmů právnických osob v České republice", "text": "Základ daně z příjmů právnických osob v České republice\n\nPro stanovení základu daně z příjmů právnických osob v České republice platí ustanovení § 23 až 33 a ustanovení odstavců 2 až 6 § 20 zákona č. 586/1992 Sb., o daních z příjmů.\n\nZákladem daně je rozdíl, o který příjmy, s výjimkou příjmů, které nejsou předmětem daně, a příjmů osvobozených od daně, převyšují výdaje (náklady), a to při respektování jejich věcné a časové souvislosti v daném zdaňovacím období; rozdíl se upraví podle tohoto zákona.\n\nPro zjištění základu daně se vychází z:\n\na) výsledku hospodaření (zisk nebo ztráta), \"a to vždy bez vlivu Mezinárodních účetních standardů\", u poplatníků, kteří vedou účetnictví.\n\nb) rozdílu mezi příjmy a výdaji u poplatníků, kteří nevedou účetnictví\n\nOd základu daně lze odečíst daňovou ztrátu, která vznikla a byla vyměřena za předchozí zdaňovací období nebo jeho část, \"a to nejdéle v 5 zdaňovacích obdobích následujících bezprostředně po období, za které se daňová ztráta vyměřuje.\" Od základu daně lze odečíst odpočet na podporu výzkumu a vývoje nebo odpočet na podporu odborného vzdělávání.\n\nOdstavec 3 § 23 určuje, o co výsledek hospodaření nebo rozdíly mezi příjmy a výdaji se zvyšuje, snižuje, nebo o co jej lze snižovat.\n\nZvyšuje se například o částky: které neoprávněně zkracující příjmy; které podle zákona nelze zahrnout do výdajů; uplatněné v předchozích zdaňovacích obdobích.\n\nSnižuje se například o rozdíl, o který smluvní pokuty, úroky a poplatky z prodlení, penále a jiné sankce ze závazkových vztahů zúčtované ve prospěch výnosů podle zvláštního právního předpisu u poplatníka, který vede účetnictví, převyšují přijaté částky částky v tomto zdaňovacím období.\n\nLze je snížit například o částky, o které byly nesprávně zvýšeny příjmy nebo částky nezahrnuté do výdajů, které lze podle zákona do výdajů zahrnout.\n\nObchodním majetkem poplatníka se daně z příjmů právnických osob se rozumí veškerý majetek, který mu patří, \"pokud jde o poplatníka právnickou osobu, nebo který k němu patří, pokud jde o poplatníka, který není právnickou osobou.\"\n\n"}
{"id": "1107158", "url": "https://cs.wikipedia.org/wiki?curid=1107158", "title": "Svilajnac", "text": "Svilajnac\n\nSvilajnac je město a centrum stejnojmenné opštiny v centrálním Srbsku, asi 100 km jihovýchodně od Bělehradu. Město je součástí okruhu Pomoravlje, nachází se na řekách Velká Morava a Resava. V městě Svilajnac podle sčítání lidu, domů a bytů z roku 2011 žilo 9 131 obyvatel. Svilajnac je považován za centrum Resavského regionu. Součástí opštiny je kromě města Svilajnac i 21 vesnic.\n\nOblast Resavy je osídlena už několik tisíc let. Zde před příchodem Římanů žili Thrákové, které Římané vyhnali a v této oblasti založili provincii horní Moesie. Jižní Slované se do oblasti Resavy nastěhovali v 7. století. Největší rozmach tato oblast zažila za vlády despoty Stefana Lazareviće, kdy tato oblast byla kulturním střediskem tehdejšího srbského státu. První písemná zmínka o Svilajnci se datuje již k roku 1467. Svilajnac byl tehdy popsán v tureckých knihách jako vesnice, která má kolem 30 domů. Předpokladem je, že jméno pochází ze slova svila (hedvábí), v Svilajnci se v minulosti pěstovaly bource morušové a produkovalo se hedvábí. Za prvního srbského povstání resavští bojovníci byli známí díky jejich odvaze v bojích proti Turkům. Nejvýznamnějším z nich byl Stevan Sindjelić, který je důležitou osobností v srbských dějinách. Už počátkem 19. století Svilajnac byl důležitým obchodním, kulturním a vojenským městečkem. První škola v Svilajnci byla založena v roce 1824, rychle potom vzniklo i gymnázium. Velký význam pro rozvoj města měl srbský kníže Miloš Obrenović, tehdejší panovník Srbska. Díky němu v Svilajnci vznikly čtyři hlavní ulice, které jsou centrem města dodnes. Město mělo soud už v roce 1824. Jen o tři roky později snahou knížete Miloše byl postaven i kostel sv. Nikoly, v roce 1827. Město dostalo poštu v roce 1862 a o 6 let později i první telegraf. Podle sčítaní lidu z roku 1863, Svilajnac měl 4 009 obyvatel, z toho 56% byli zemědělci, ostatní byli zejména řemeslníci. Svilajnac dostal statut města 16. června v roce 1866. V roce 1875 byla otevřena první lékárna, kterou založil slovenský lékárník Julius Draškoci. Nemocnice byla založena v roce 1909.\n\nSvilajnac je od Bělehradu vzdálen zhruba 100 km ve směru jihovýchod. V roce 2011 celá opština Svilajnac měla 23 391 obyvatel. Hustota zalidnění je 72 obyv/ km², což je nižší než celorepublikový průměr. Svilajncem protéká řeka Resava, která se nedaleko od města vlévá do řeky Velké Moravy. Oblast leží v nadmořské výšce 103 m n. m. a zaujímá plochu 326 km², z čeho 73,6 % činí orná půda. Celým územím se rozprostírají rozsáhlé nížiny, pouze na západě území se nacházejí kopce Hum a Baćica. Oblast Svilajnce se teda vyznačuje rovinným a pahorkatinným reliéfem a mírně teplým klimatem. Průměrná letní teplota se pohybuje kolem 21,2 ℃ a zimní 0,7 ℃. Průměrný roční úhrn srážek je 672 mm, co řadí okolí Svilajnce do sušších oblastí Srbska. Resava má velmi dlouhou vegetační dobu a příznivé půdní typy pro rozvoj zemědělství. Nížiny podél Resavy jsou velmi plodné, v nichž převažují nejúrodnější půdy černozemě, fluvizemě a hnědé půdy.\n\nV současnosti v Svilajnci bydlí 30 629 obyvatel. Demografickými problémy s kterými se město potkává jsou stárnutí obyvatelstva a úbytek obyvatel migrací. Kvůli vysoké nezaměstnanosti hodně mladých zůstává po ukončení studia ve velkých městech. Svilajnac má velkou diasporu v celém světě, která finančně podporuje ekonomický a kulturní rozvoj města. V městě se v současnosti nachází jedna základní škola, která má přes 1 000 žáků a dvě střední školy- gymnázium a zemědělská škola. Nejčetnější věkovou složkou obyvatelstva v roce 2011 bylo ekonomicky aktivní obyvatelstvo, které činilo kolem 60 %. Starší obyvatelstvo v stejném roce činilo 24 %.\n\nBlízko města se nachází klášter z 15. století Manasija. Monastýr založil srbský despota Stefan Lazarević. Zde v 15. a 16. století vykonávala resavská škola přepisování, redakce, tvorby a překladu knih. Významnou lokalitou je i resavská jeskyně, která patří k největším jeskyním Srbska s délkou 4,5 km. V roce 2015 by měla být dokončena výstavba přírodovědeckého muzea, které by mělo zvýšit turistický potenciál této oblasti.\n"}
{"id": "1107170", "url": "https://cs.wikipedia.org/wiki?curid=1107170", "title": "Záraza síťnatá", "text": "Záraza síťnatá\n\nZáraza síťnatá (\"Orobanche reticulata\") je cizopasná rostlina, jeden z mnoha druhů záraz, které rostou v české přírodě. Tato parazitická bylina se v Česku vyskytuje velice vzácně a je ohrožená vyhynutím.\n\nTéměř výhradně Evropský druh rozšířený od Velké Británie a Španělska na západě až po západní Sibiř a oblasti okolo Kaspického moře a Kavkazu na východě. Severní hranice areálu probíhá Pobaltím, jižní hranice Itálii a Řeckem.\n\nV České republice se vyskytuje jen vzácně na severu Čech a na střední Moravě. Roste v termofytiku a mezofytiku v kolinním a suprakolinním stupni. Dává přednost hlubokým, humózním, neutrálním až zásaditým půdám.\n\nTato rostlina je bez schopností získávat potřebné látky k růstu a kvetení pomoci fotosyntézy a proto si je zajišťuje parazitováním kořenů jiných rostlin. Rostlina brzy po vyklíčení ze semene pronikne svým prvotním kořínkem do kořene hostitele a postupně se s ním spojí dalšími příchytnými kořínky. Pomoci haustorií vniknou do floému i xylému parazitované rostliny a odebírají tam vodu, organické i anorganické látky. V místě přisátí se vyvine hlízovitý útvar z kterého po nashromáždění dostatku živin vyroste nad povrch půdy stvol s květy.\n\nZáraza síťnatá parazituje obvykle na bylinách rodů pcháč, bodlák, pupava, chrastavec a hlaváč.\n\nVytrvalá rostlina se ztracenou schopností využívat chlorofyl. Má lodyhu vysokou 30 až 70 cm, vespod znatelně hlízovitě ztlustlou a celou i s listy načervenalou nebo nafialovělou. Lodyha i listy jsou pokryté červenofialovými stopkatými žlázkami. Listy ve spodní části lodyhy vyrůstají hustě a jsou přitisknuté, široce kopinaté až trojúhelníkovité. Po lodyze směrem vzhůru jsou listy od sebe vzdálenější, odstávají, stávají se delšími a užšími, nejvyšší jsou dlouhé 1,5 až 2,5 cm.\n\nKvěty vytvářejí válcovitý, hustý a mnohokvětý klas 30 až 45 cm dlouhý. Oboupohlavné květy s listeny jsou velké 1,5 až 2 cm. Kališní lístky, asi 1 cm dlouhé, jsou obvykle volné a nesouměrné, široce kopinaté až vejčité, červenofialové a obvykle kratší než koruna. Ta je trubkovitá nebo úzce zvonkovitá, zakřivená a bývá u základny bělavá nebo světle žlutá a dále je narůžovělá, červenofialová, purpurová nebo tmavofialová. Horní přílbovitý, dvoulaločný pysk má laloky široké a celistvé, dolní trojlaločný pysk má laloky okrouhlé a zoubkované. Pysky jsou zbarveny obdobně jako konec korunní trubky. Ploidie druhu je 2n = 38.\n\nPlodem je dvoupouzdrá tobolka s množstvím velmi drobných semen, která roznáší vítr. Má-li semeno vyklíčit, musí mj. zapadnout do těsné blízkosti kořene rostliny u které bude parazitovat. Semena si zachovávají klíčivost po mnoho let.\n\nZáraza síťnatá, která se v minulosti vyskytovala též jako polní plevel, v současnosti vyrůstá ve stále menších a menších počtech. Podle „Červeného seznamu cévnatých rostlin ČR“ je zařazena mezi druhy kriticky ohrožené (C1b) a ve „Vyhlášce MŽP ČR č. 395/1992 Sb.“ mezi druhy silně ohrožené (§2).\n\n \n"}
{"id": "1107174", "url": "https://cs.wikipedia.org/wiki?curid=1107174", "title": "Urgentní medicína", "text": "Urgentní medicína\n\nUrgentní medicína se zabývá multidisciplinární problematikou diagnostiky, primárního ošetření a léčení náhle vzniklých stavů bezprostředního ohrožení života a všech náhle vzniklých onemocnění a úrazů na místě události, při transportu postižených pomocí pozemních nebo leteckých prostředků zdravotnické záchranné služby a při přechodu z přednemocniční do nemocniční péče. Zabývá se též problematikou plánování, organizace a vedení záchranných akcí při hromadných katastrofách a neštěstích.\n\nPoskytování urgentní péče trvá od bezprostředního vzniku akutního stavu na místě události až po transport a předání postiženého na pracoviště nemocniční neodkladné péče. Jako ideální místo pro zajištění plynulého předání pacienta z přednemocniční do nemocniční péče, se jeví oddělení urgentního příjmu dané nemocnice. Takové oddělení musí být prostorově, personálně i materiálově vybaveno pro přesnou a rychlou diagnostiku akutních stavů až několika pacientů najednou a k zahájení vhodné léčby bez časových prodlev. Na takovémto oddělení budou pracovat především lékaři s atestací urgentní medicíny, avšak toto oddělení se nenachází zdaleka ve všech nemocnicích. Proto probíhá předávání postižených z přednemocniční do nemocniční péče často mnohem komplikovanější cestou, za méně příznivých podmínek pro nemocného, na pracoviště určené právě pro povahu postižení konkrétního pacienta.\n\nVzhledem k odlišnostem přednemocniční neodkladné péče a péče na urgentních příjmech se vyvíjí také další specializační obor nemocniční medicína (\"hospital medicine\"). Nemocniční lékař koordinuje všechny aspekty péče o pacienta od jeho přijetí do nemocnice včetně akutní diagnostiky na ambulancích ústavní pohotovostní služby po jeho propuštění.\n\nUrgentní medicína jako lékařský obor vznikla v 70. letech v USA pod názvem \"Emergency medicine\". Její vznik měl počátek v pokrocích lékařství v 2. polovině 20. století, kdy byla vypracována metodika neodkladné resuscitace, kdy se vyhodnotili zkušenosti válečného zdravotnictví (zejména válečná chirurgie) a kdy se zvýšila dostupnost diagnostických a léčebných postupů díky významnému technickému pokroku.\n\nJedním z mocných impulsů pro budování moderních systémů zdravotnické záchranné služby bylo poznání, že náhlá zástava krevního oběhu a dýchání nemusí nezbytně vést ke smrti postiženého, pokud je příčina selhání základních životních funkcí přechodná a pokud je organizmus postiženého silný pro další život.\n\n\nModerní systém zdravotnické záchranné služby je v Česku budován od 70. let 20. století. Rozvoj zdravotnictví, nové diagnostické a léčebné postupy a nová zdravotnická technologie si vydobyli přípravu a publikaci o zásadách diferencované péče, poskytování první pomoci a organizace služby rychlé zdravotnické pomoci formou metodických opatření ministerstva zdravotnictví. Nejvyšším stupněm diferencované péče je péče resuscitační a intenzivní. Ta je poskytována v nemocnicích na lůžkových odděleních anesteziologicko-resuscitačních, na jednotkách intenzivní péče, na porodních a operačních sálech a nakonec na oddělení urgentního příjmu. Mimo nemocniční prostředí je poskytována prostředky zdravotnické záchranné služby jako přednemocniční odborná neodkladná péče, která začíná vyrozuměním zdravotnické záchranné služby a poskytnutím laické první pomoci.\n\nLékař urgentní medicíny je jeden z mála specialistů, který si musí udržet komplexní holistický pohled na pacienta. Veřejnost si představuje, že lékař zdravotnické záchranné služby neustále zachraňuje, resuscituje a ošetřuje oběti těžkých dopravních nehod, ale pravdou je, že k nejfrekventovanějším typům zásahů patří akutní dekompenzace chronických, většinou interních onemocnění, nespecifikované obtíže, intoxikace alkoholem, neurologická problematika či běžné typy úrazů. V systému urgentní péče byl v posledních letech zaznamenán vzestup tzv. psychosociálních urgencí – panické ataky, psychosomatické příznaky, suicida, ale i zásahy s převažující sociální problematikou – ošetřování bezdomovců, azylantů, migrantů a dalších osob na okraji sociálního spektra. Tito pacienti většinou nemají žádný jiný přístup ke zdravotnické péči a jejich choroby jsou velice zanedbané.\n\nSpolečně s urgentní medicínou se v Česku i ve světě vyvíjí medicína katastrof, která je pojmem vyjadřujícím cílené využívání poznatků a metod mnoha lékařských oborů pro zvládnutí zdravotních následků katastrof. Katastrofa je situace, kdy vzniká nerovnováha mezi potřebnou zdravotnickou péčí a jejími zdroji. Speciální vzdělání v připravenosti na katastrofy se vyžaduje od všech lékařů urgentní medicíny.\n\nObor urgentní medicína je určen především lékařům, přicházejícím často do styku s akutními stavy nejrůznějších druhů, tedy lékařům pracujícím na urgentním příjmu nebo v zdravotnické záchranné službě.\n\n"}
{"id": "1107176", "url": "https://cs.wikipedia.org/wiki?curid=1107176", "title": "Håkan Södergren", "text": "Håkan Södergren\n\nKarl Håkan Södergren (* 14. června 1959 Rosersberg, Švédsko) je bývalý švédský hokejista, mistr světa v roce 1987.\n\nV reprezantaci nastoupil ke 162 utkáním, získal zlatou medaili na mistrovství světa ve Vídni v roce 1987, stříbro na Mistrovství světa v roce 1986 a dvakrat bronz na olympijských hrách v roce 1984 v Sarajevu a 1988 v Calgary. Representoval i na Mistrovství světa v letech 1985 a 1989 a Kanadském poháru v roce 1987.\n\nV juniorských representacích zvítězil na Mistrovství evropy do 18 let v roce 1977 a získal bronz na Mistrovství světa do 20 let v roce 1979.\n\nVe švédské nejvyšší soutěži Elitserien hrál za klub Djurgårdens IF a v letech 1983, 1989, 1990 a 1991 se stal mistrem švédské ligy. V klubu mu náležel dres číslo 22. V posledním roce aktivní kariery 1991/92 nastupoval za Huddinge IK v druhé nejvyšší lize. V roce 1987 vyhrál anketu Zlatý puk () o nejlepšího hokejistu roku ve švédské lize.\nPo konci aktivní sportovní kariéry se často objevuje jako odborný komentátor hokejových přenosů na televizních kanálech Viasat (TV6 a Viasat Sport). Håkan Södergren má dva syny a v současné době žije v norském Oslu\n"}
{"id": "1107181", "url": "https://cs.wikipedia.org/wiki?curid=1107181", "title": "Kostel svatého Petra a Pavla (Bezno)", "text": "Kostel svatého Petra a Pavla (Bezno)\n\nPoutní kostel svatého Petra a Pavla v Bezně je rokokovou sakrální stavbou postavenou podle projektu hraběte \"F. J. Pachty z Rájova\" v letech 1750–1755, která stojí na hlavní křižovatce v obci. Je chráněn jako kulturní památka České republiky.\n\nV den svátku Panny Marie Bolestné putovali do Bezna poutníci z blízkého okolí, aby zde vykonali zpověď a přijali svátosti. Ročně přicházelo na pouť průměrně okolo 2000 poutníků.\n\nObjektem zbožné úcty byla barokní socha Panny Marie Bolestné, která byla umístěna ve zvláštní kapli. Když byl pak v letech 1750–1755 postaven nynější kostel, byla socha přenesena do tohoto kostela a umístěna na zvláštním oltáři.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 3 077 000 Kč.\nKostel je obdélný, jednolodní. Uprostřed je prostoupený příčnou lodí s poloválcovými křídly. Má půlkruhově uzavřený presbytář, který je obestavěný z boků sakristií a oratoří. Na západě má kostel hranolovou věž, která byla přistavěna v roce 1763 podle projektu \"F. Hegera\". Stěny jsou zvenčí členěny pilastry a vysokými okny, která jsou sklenuta do půlkruhu. V příčné lodi má čabraky.\n\nLoď má jako klenbu dvě placky a ve středu má valenou klenbu. Ramena a presbytář jsou sklenuty plackou a konchou. Kostel má nástropní fresky ve vykrajovaných zrcadlech z roku 1764 od \"J. Hagera\". Byly vytvořeny s lunetami a pilastry. Zobrazují biblické motivy: 1. \"(Ježíšův) zázrak na rozbouřeném moři\"; 2. v iluzivní kupoli je freska znázorňující anděly, kteří přinášejí \"sv. Petrovi klíč od Nebeského království\"; 3. výjev \"Obrácení sv. Pavla\" a 4. andělé hrající (hudoucí) na strunné nástroje, která byla přemalována v roce 1868 \"F. Maišaidrem\".\n\nZařízení pochází z roku 1755. Hlavní oltář je rokokový, rámový. Jsou na něm andělé iluzívně nesoucí bohatý kartušový rám s přemalovým obrazem sv. Petra a Pavla. Boční oltáře jsou portálové, pilastrové. Jeden je opatřen obrazem, zatímco na druhém je zasklená skříň, v níž se nachází Pieta – poutní milostná socha Panny Marie Bolestné.\n\n"}
{"id": "1107182", "url": "https://cs.wikipedia.org/wiki?curid=1107182", "title": "Hrad bergfritového typu", "text": "Hrad bergfritového typu\n\nHrad bergfritového typu je zpravidla menší šlechtický hrad tvořený základními hradními prvky – bergfritem, hradbou a palácem. Vzhledem ke svým rozměrům vznikal nejčastěji na ostrožních, snadno bránitelných polohách. V českých zemích se tento typ hradu využíval od 13. století do 14. století.\n\nHrady s bergfritovou dispozicí byly stavěny na těžko přístupných ostrozích. Ve třináctém století byly stavěny velmi jednoduše a účelně. Hlavním obraným prvkem byl bergfrit. Ten byl umístěn v místě, kde hradba přetínala ostroh. V nejlépe chráněné části hradu byl postaven hradní palác. Ve 14. století s rostoucí mocí šlechty stoupá i výstavnost hradů, včetně těch s bergfritovou dispozicí. Přibývají tedy další palácová křídla, kaple a celkově se zvyšuje komfort hradu (který původně u hradů s bergfritovou dispozicí nebyl nijak velký). \n\nNa počátku 13. století, kdy v Čechách vznikají první kamenné hrady, jde stále ještě o jev vyhrazený téměř výhradně panovníkovi. I šlechtických hradů je v této době málo a výstavností, ani rozlehlostí, se s těmi královskými nemohou ani v nejmenším měřit. Těch několik málo šlechtických hradů, které vznikly v tomto období, patřilo nejmocnějším českým rodům (například Vítkovcům). I přesto však šlo „pouze“ o malé bergfritové hrady. V druhé polovině 13. století se již tento typ hradu stává naprosto běžným. Ačkoliv se stále jedná o malé hrady, které nemohou soupeřit s výstavnými královskými hrady s obvodovou zástavbou, vzniká jich v této době poměrně veliké množství.\n\n14. století je pro české země obdobím nebývalé prosperity, stability a míru. Šlechtická moc roste a královská upadá. Všechny tyto jevy se pochopitelně svým způsobem projevily i na hradech té doby. Pod vlivem aktuálního bohatství a míru vzniká mnoho výstavných (a špatně bránitelných) hradů. Šlechtické rody se snaží konkurovat královské moci i prostřednictvím stavby hradů. Bohatší šlechtici proto opouštějí bergfritovou dispozici. Stávající, nebo nové, hrady s bergfritovou dispozicí také podléhají novým trendům a jsou mnohem výstavnější, než v předchozím století. Přibývají například další palácová křídla nebo kaple. I nadále však pochopitelně patří mezi menší hrady své doby. Koncem 14. století přestávají vznikat nové hrady s bergfritovou dispozicí. Důvodem je to, že bohatá a mocná šlechta má podstatně vyšší nároky na komfort, než tomu bylo v předchozím období. Bergfritové hrady těmto požadavkům nemohou vyhovět a od používání tohoto typu je tedy postupně opuštěno.\n\nAčkoliv v této době již hrady s bergfritovou dispozicí přestávají vyhovovat požadavkům mocné šlechty na komfort, rozhodně stojí za zmínění, neboť se v mnoha případech uplatnila jejich strategická pozice. Hrady ze 14. století, z výše uvedených důvodů, byly v Čechách často stavěny na nevhodných, snadno dostupných místech (situace na Moravě byla trochu odlišná). To se plně projevilo za husitských válek s příchodem palných zbraní. V 15. století bylo mnoho špatně umístěných hradů dobyto. Hradby nebyly konstruovány proti dělostřelecké palbě, a v mnoha případech byly v okolí hradu vyvýšené polohy umožňující snadné ostřelování hradu. I přesto však některé hrady sloužily poměrně dobře. Mnoho z nich bylo právě starších hradů na dostatečně vyvýšených polohách (a tedy také hradů s bergfritovou dispozicí). Tyto hrady na ostrožních polohách často neměly v okolí žádný další vyvýšený bod. Samotný palác býval umístěn na nejchráněnějším místě hradu, které bylo také nejvzdálenější od přístupové cesty a možných obléhacích poloh (toto by se mohlo zdát jako samozřejmost, u mnoha hradů ze 14. století tomu tak ale nebylo). V následujícím období palných zbraní bylo také poměrně snadné upravit je do požadovaného obranyschopného stavu prostým předsunutým přehrazením šíje ostrohu.\n\nHradů s bergfritovou dispozicí je v českých zemích značné množství. Jako příklad lze uvést například hrady Rychleby, Zbiroh, Cvilín, Michalovice, Bukov, Drahotuše, Obřany, Zvíkov, Hasištejn, Krašov (bergfrit nahrazen věžicí), Kokořín, Šelmberk a Skalka.\n\n"}
{"id": "1107183", "url": "https://cs.wikipedia.org/wiki?curid=1107183", "title": "Predikament bondage", "text": "Predikament bondage\n\nPredicament bondage nebo též \"zlomyslná bondage\", jak se občas do češtiny překládá, je dalším příkladem BDSM praktik. Nejdůležitějším rysem téhle praktiky je fakt, že partnerovi vytvoříte několik ne příliš pohodlných poloh (z pravidla 2-3 jsou dostačující, ale záleží na Vaší kreativitě a náročnosti Vašeho partnera). Mezi těmito polohami si partner následně vybírá menší zlo, tedy tu, která mu je v rámci jeho možností méně nepříjemná a přesunuje se mezi nimi.\n\nPredikament se dá využít ve většině běžných BDSM praktik, ale většina praktikujících lidí ho vnímá jako občasné zpestření klasické bondage či jiných BDSM praktik.\n\nPredicament bondage je nejčastěji spojená s rozdělením dominantní a submisivní role mezi partnery. Dominantní partner přebírá veškerou zodpovědnost za svého partnera, musí umět velmi dobře plánovat, předvídat jednotlivé kroky a mít celou situaci dobře pod kontrolou (není vhodné pro partnery, kteří nemají za sebou zkušenost s vázáním). Od submisivního partnera se naopak předpokládá naprostá oddanost a důvěra. Souhlas s touhle BDSM praktikou vždy musí zaznít na obou stranách a podstupovat ji z vlastní vůle.\n\nPro obě strany může být praktikování predikamentu velmi náročné nejen po fyzické a psychické stránce (pro oba partnery), ale také na čas. Nefalšovaný predikament je takový, který partnera nutí střídat jednotlivé nepohodlné polohy, ne jen setrvávat na jednom místě a přecházet případnou bolest. K tomu je potřeba ze strany dominantního (vazače) dobrá obeznámenost se stavem vázaného (submisivního partnera). Důležité je znát zdravotní stav, konkrétně krevní tlak (zda není příliš vysoký, nebo nízký – riziko omdlení), dále zda netrpí nemocí spojenou s tvorbou krevních sraženin (při vázání je na povrchové žíly vynakládán velký tlak, což snižuje množství krve, které převedou, to muže mít za následek podbarvení kůže do fialova popřípadě popraskání vlásečnic). Velmi užitečné je také znát, jak ohebný Váš partner je a které polohy vzbuzují nežádanou bolest. Problémové jsou snížené rádiusy ramenních kloubů (je těžké spojit ruce za zády).\n\nDalší důležitou oblastí je alespoň základní znalost o nervové soustavě člověka, jsou místa (kupříkladu na konci deltového svalu), kde jsou nervy blíže k pokožce a nejsou kryty svalem. Vázání v těchto místech je v první řadě bolestivé a v druhé hrozí poškození nervu. První indikací je oslabení stisku dlaně a snížení koordinace pohybu prstů (palcem se postupně dotýkat ostatních prstů), tento stav poté přechází v silné brnění a může dojít až ke znecitlivění. Regenerace nervů je o proti regeneraci svalů mnohem náročnější na čas a léčbu (v případě porušení hlavní nervové soustavy nedochází k regeneraci vůbec, může dojít k trvalému ochrnutí končetin).\n\nPokud se při vázání používají provazy, je nutné zajistit, aby se v případě nenadálých komplikací dalo rychle a efektivně vyprostit vázaného z provazů. K zamyšlení – průměrný dospělý jedinec váží kolem 70-80 kg, proto představa o tom, jak jednou rukou udržíte partnera, který je bezvládně zavěšený v provazech, a druhou budete pomalu odvazovat uzel po uzlu, je zcela mylná. Pro tento případ je nutné mít u sebe nejlépe speciální nůžky pro rychlé přestřižení provazů (u sebe znamená v kapse, nebo u opasku, na nočním stolku 2 metry daleko jsou k ničemu). Tyto nůžky je nutné předem vyzkoušet – jak stříhají daný provaz. A je důležité, aby měly zaoblenou špičku, která neporaní kůži. Důležité to je hlavně u stříhání provazů na zápěstí (místo provazů naříznout vázanému tepnu jistě není vazačovým záměrem).\n\nPřed samotným vázáním je nutné si o vázání promluvit a zjistit jaké jsou představy obou partnerů, dohodnutí hranic, které se nepřekročí. Důležité jsou také stopky, je lepší volit více (aspoň 2). První slouží k informování vazače o přiblížení se k hranici kterou vázaný ještě vydrží, druhá poté slouží jako pokyn k ukončení všech činností a rozvázání v nejkratším možném čase.\n\nČasto opomíjeným faktorem při vázání je jídlo a pitný režim. Je dobré se před vázáním najíst a napít, není vhodné používat jednoduché cukry (hroznový cukr, apod.). Člověk má pocit přívalu energie, ale bohužel jen na krátkou dobu, proto je lepší volit plnohodnotné jídlo, které bude energii dodávat plynule po delší dobu.\n\nPředstavivosti se meze nekladou, ale pořád je potřeba zachovat zdravý rozum a trochu předvídat. Například kolíčky se zoubky vypadají, že budou dobře držet, ale pokud se připnou na kůži a zatáhne se za ně, mohou kůži poškodit. Pokud je v plánu na partnerovi provést také částečný či úplný závěs, určitě se na to nehodí lustr nebo garniže na záclony, ale musíte mít – nejlépe už vyzkoušený z běžné bondage – pevný závěsný bod. Nejlepší je speciální kotva do stropu, která se nevytrhne. Pokud se váže venku u stromu, tak lze nejlépe použít velká a hlavně živá větev (suchá dlouho nevydrží).\n\nKozelec (původně metoda používaná v Asii k sjednání pořádku a jako trest) je vázání na zemi, má mnoho variant a tak začneme jednou jednoduší. Partner si lehne na břicho a dá ruce za záda. Následuje svázání rukou provazem či pouty. Následuje pokrčení nohou a svázání kotníku, dalším provazem se vytvoří na vlasech uzel, který se spojí s úvazem na kotnících. Napětí se do provazu přenáší pomalým utahováním (přitahováním vlasů ke kotníkům), je potřeba pomoc rukou (nadzvednout trochu kotníky). Přichází chvíle prvního predikamentu, volba mezi bolestí z tahu za vlasy a nebo bolesti z únavy svalů, které drží hlavu zakloněnou. Při prvním vázání je lepší nechat raději větší rozsah (jde více hýbat s hlavou) a po nějaké době dotahovat individuálně dle zkušenosti partnera.\n"}
{"id": "1107187", "url": "https://cs.wikipedia.org/wiki?curid=1107187", "title": "Kostel svatého Petra a Pavla (Březno)", "text": "Kostel svatého Petra a Pavla (Březno)\n\nPoutní kostel svatého Petra a Pavla v Březně je monumentálně působící barokní sakrální stavbou vystavěnou podle plánů Kiliána Ignáce Dienzenhofera. Základní kámen stavby byl položen 13. května 1739. Stavbu brzdily mnohé technické problémy jako nedostatečně únosné písečné podloží, které si vynutilo zaberanění dřevěných pilotů do hloubky, údajně odpovídající výšce kostela bez věží a také války poloviny 18. století. Navíc se na stavbu nedostávalo peněz. Kostel byl dostavěn v roce 1763 Janem Kryštofem Koschem za pomoci březenského mistra \"P. Eisenbergera\". Věže pocházejí z let 1764–1765.\n\nNa hlavní oltáři barokního chrámu je ve skleněné skříni umístěna gotická socha Panny Marie z doby kolem roku 1450. Tato dřevěná socha byla nalezena v letech 1632–1637 při kopání studny. Na několika místech má červené skvrny jako od krve. Nejdříve pro i byla vybudována malá kaple, kterou nechal roku 1671 hrabě Martinic strhnout a postavit pak novou větší kapli se třemi oltáři. Protože však ani ta nestačila pro stále vzrůstající počet poutníků, bylo rozhodnuto vybudovat barokní kostel a původní kaple byla pak stržena. Nový kostel byl vysvěcen 8. května 1763 pražským biskupem Janem Ondřejem Kayserem.\n\nAž do josefínských dob bylo Březno cílem četných poutníků, ale po zákazu poutí během reforem návštěvnost podstatně upadla, takže pak přicházelo vždy jen několik procesí z nejbližšího okolí na svátek Nanebevzetí Panny Marie.\n\nV rámci Programu záchrany architektonického dědictví bylo v letech 1995–2014 na opravu kostela čerpáno 11 280 000 Kč.\nJedná se o dokonale symetrickou barokní centrální stavbu o půdorysu řeckého kříže (přibližně 25 × 20 m). Kostel má ústřední čtvercový prostor a apsidy na hlavní ose. Na diagonálách chrámové lodi se nacházejí čtyři osmiboké kaple. Zevně je stavba zhruba čtyřboká. Má dvě věže téhož půdorysu s vysokými báněmi a konvexní rizalit v západním průčelí. Nad ústředním prostorem je monumentální placková klenba s freskovou výzdobou od \"Franze Müllera\" z roku 1750.\n\nZařízení kostela je jednotné, oltáře a další dřevořezby jsou od \"K. L. Waitzmanna\" z období kolem roku 1760. Kostel má hlavní oltář a boční oltáře. Ve výklencích se nacházejí sochy a také zpovědnice jsou opatřeny sochami sv. Františka z Assisi, sv. Petra, sv. Floriána, sv. Prokopa, sv. Eustacha a biblickým králem (Davidem). Sochy jsou také na kazatelně. Varhany jsou opatřeny bohatou rokokovou ornamentikou z díly \"J. I. Schmidta\" z Lokte. Byly postaveny v roce 1758. Na hlavním oltáři je pozdně gotická socha milostné Madony. Lavice pocházejí z období kolem roku 1770, dvě zpovědice se datují do druhé poloviny 18. století.\n\nV kostele původně bývaly čtyři zvony z let 1520–1856. S výjimkou prostředního zvonu z roku 1775 byly zrekvírovány během první světové války. Tři nové zvony byly odlity v roce 1921.\n\nPo roce 1945 a následném vysídlení německého obyvatelstva kostel začal výrazně chátrat. Následná velkoplošná těžba hnědého uhlí zdevastovala krajinu v širokém okolí. Roku 1999 začala probíhat oprava kostela, ovšem řada hodnotných prvků stavby byla předtím nenávratně poškozena (především fresky).\n\n"}
{"id": "1107188", "url": "https://cs.wikipedia.org/wiki?curid=1107188", "title": "Kanonaki", "text": "Kanonaki\n\nKanonaki je strunný hudební nástroj a orientální citera, též známý jako kanoni, psaltirio (řecky) a dulcimer (anglicky), též obdobný cimbálu. V dnešní době je nástroj hojně používán zejména v tradiční turecké a řecké hudbě, obvykle za doprovodu dalších hudebních nástrojů jako je například Panova flétna.\n\nHlavní část těla kanonaki tvoří trojstranná dřevěná plochá deska, na níž je podélně nataženo obvykle 26 strun. Struny bývaly vyrobeny ze zvířecích střev, dnes se vyrábí ze syntetických vláken. Dřevěná deska bývá 95 a 100 centimetrů dlouhá, 38 až 40 centimetrů široká a 4 až 6 centimetrů silná a obvykle je vyrobena z ebenu nebo růžového dřeva. Do dřevěné desky jsou vyvrtány dírky, které jsou hojně dekorovány. Součástí hudebního nástroje jsou mosty, které se přikládají na struny, aby se tak docílilo požadovaných tónů. Na struny se hraje pomocí brnkátek podobně jako na kytaru, nebo pomocí dvou konečků prstů. Jeden tón se skládá ze tří současně zahraných tónů. Hráč si položí kanonaki vsedě na kolena a za užití brnkátek nebo prstů hraje podobně jako na cimbál nebo kytaru.\n\nPodoba kanonaki se stát od státu liší, a to jak v rozměrech, počtu strun, počtu mostů, tak i v konečných detailech, tvarech a zdobení.\n\nKanonaki znamená \"zákon\", nebo \"pravidlo\". Qanun byl jako hudební styl středoevropské oblasti znám přinejmenším z desátého století našeho letopočtu. Jen těžko lze však vystopovat pravý původ tohoto hudebního nástroje. Rané verze hudebního nástroje kanonaki se objevily ještě před vypuknutím éry antiky. Ve středověku je znám se skript a kostelních fresek byzantského a pobyzantského období. Do Evropy se pravděpodobně dostal z Malé Asie. Jiní tvrdí, že původem kanonaki je Egypt, kde se objevil nástroj obdobných tvarů a velikostí. Do našich končin se zřejmě dostal po moři společně s loděmi mořeplavců plujících za obchodem. Až do patnáctého století se na kanonaki hrálo ve stoje, nechávajíc hudební nástroj na vrchní polovině těla opřené například o hruď. Od patnáctého století se na tento nástroj hraje již dodnes známým způsobem, tedy vsedě na klíně.\n\nKanonaki se stalo velice oblíbeným hudebním nástrojem v dnešním Turecku. Po postupném přizpůsobování rytmů a vlivu Turecka, Persie a Arábie (ze všech uvedených jako poslední) se do církevních a byzantských skladeb dostaly obvyklé rytmické liché rytmy, nejčastěji pak 9/8 a 7/8. V Malé Asii byla typická hudba z přístavních tavern s odlehčenou zábavou, zatímco v Řecku se uchytily emotivní, smutné žalmy. S migrací obyvatel se však hudební styly začaly míchat a posledním výrazným vlivem byl přesun tureckých Řeků zpátky do Řecka po skončení první světové války. Řekové kanonaki již dávno znali, turečtí Řekové však ovlivnili soudobou hudbu co se týče stylu hudby.\n\nZ církevních a obřadních rituálů, během nichž v hudebních tělesech bylo kanonaki používáno, stal se dnes poslech této hudby zajímavou záležitostí. Lidé mohou navštěvovat hudební školy, kde se lze zúčastnit lekcí za účelem naučit se hrát na kanonaki. Pro pasivní milovníky této hudby jsou pak připraveny koncerty a turné hudebních skupin specializujících se na tradiční hudbu. Církevní a byzantské rytmy byly postupně doplněny styly perskými, arabskými a tureckými. Mezi soudobé známé osobnosti zabývající se hrou na kanonaki patří zejména \"N. Stefanidis, P. Tampouris, P. Dimitrakopoulos, M. Koutsaggelidis, M. Karpathios\" a mnoho dalších. Kanonaki však není nástrojem určeným ryze pro klasickou hudbu, jak nám demonstruje metalová skupina Kawir, jejíž hlavní představitel ovládá hru na tento hudební nástroj. Co se týče české hudební scény, můžeme si kanonaki vyslechnout během představení Hudebního souboru Lycea Řekyň v České republice. Tento hudební soubor má svůj vlastní kalendář akcí, v němž nalezneme data konání koncertů a vystoupení. Další možností, kde si můžeme tuto hudbu vyslechnout je česká hudební skupina \"Anatoli\", zformovaná z bývalých členů hudební skupiny \"Baharat\", která se specializuje na hraní tradiční řecké maloasijské hudby.\n\n\n"}
{"id": "1107225", "url": "https://cs.wikipedia.org/wiki?curid=1107225", "title": "Venuše a Adonis", "text": "Venuše a Adonis\n\nVenuše a Adonis (anglicky Venus and Adonis) je první z narativních básní Williama Shakespeara a vůbec první jeho vytištěné dílo (Shakespeare, 2009). Poprvé ji vydal Richard Field ze Stratfordu nad Avonou, Shakespearův vrstevník, v roce 1593 (Dunton-Downer, 2006) a za Shakespearova života vyšla ještě devětkrát (ibid). Dochovala se pouze jediná kopie prvního vydání, což svědčí o značné oblibě básně (Wells, 2004)\n\nShakespeare ji napsal v době, kdy byla kvůli morové epidemii uzavřena londýnská divadla, a věnoval ji Henrymu Wriothesleyovi, 3. hraběti ze Southamptonu. Stejně tak to bylo s jeho další narativní básní Znásilnění Lukrécie. Jako inspirační zdroj použil desátou knihu Ovidiových Metamorphoses v překladu Arthura Goldinga z roku 1567.\n\nKrásný a mladý Adonis je na lovu. Potkává se s bohyní lásky a krásy Venuší, která se ho až agresivně snaží svést. Stáhne ho z koně na zem a odmítá pustit, dokud ji nepolíbí. Přesvědčuje ho lichotkami, kritikou i odkazy na řád přírody. Adonis ji vytrvale odmítá a pokouší se uniknout.\n\nKdyž jeho kůň zvětří klisnu a uteče za tím, čemu se Adonis brání, rozzuří ho to. Venuše neustává v přemlouvání a něžném boji. Adonidovo příkré vysvětlení, že na lásku se cítí příliš mlád, ji přivede do mdlob. To mladíka vyděsí tak, až zapomene na svůj odmítavý postoj a křísí ji polibky a dotyky.\n\nVenuše se probouzí a je nadšena, že aspoň částečně uspěla. Nastává noc a bohyně zve Adonida k milování. Ten raději odchází za přáteli, se kterými se chystá druhý den lovit kance.\n\nVenuše je nešťastná a má o něj strach, noc probdí a ráno se ho vydá hledat. Najde už jen jeho zkrvavené tělo. Bohyně pronese proroctví, že láska už nikdy nebude bez smutku. Z Adonidovy krve vyraší rudá květina, Venuše si ji utrhne a odjíždí domů truchlit.\n\nZde báseň oproti mýtu i Ovidiovu zpracování končí. Láska nebyla naplněna a hlavní mužská postava básně zůstává mrtvá.\nBáseň je na titulní straně uvozena dvojverším z Ovidiových Amores.\n\"Vilia miretur vulgus : mihi flavus Apollo\nPocula Castalia plena ministret aqua.\" (Shakespeare, 2009)\n(Ať se dav jeví nad obyčejnými věcmi,\npro mě nechť zlatovlasý Apollón\npřipraví šálky plné vody z fontány Kastalie.)\n\nBáseň má 199 strof po šesti verších (celkem 1194 veršů), které se rýmují dle schématu ababcc.\n\nBáseň se vyznačuje silným erotickým nábojem, rafinovanou prací s jazykem, formální přesností, promyšlenou strukturou a výraznou vizualizací děje. Autor pracuje jak s konvenčními metaforami sexuální touhy a vášně (jako oheň, hlad, pára), tak s množstvím zvířecích a loveckých metafor. Pro Shakespeara typické zrcadlení děje lze najít ve zmínce o uprchlém Adonidově koni, a jako v zrcadle je i změněné – Adonidův kůň běží za klisnou a ona na jeho milostnou hru přistupuje.\n\nV této narativní básni se objevují i motivy později využité v Shakespearově lyrické poezii, v sonetech (motiv sebelásky a motiv nesmrtelnosti prostřednictvím našich potomků). (Shakespeare, 2009)\n\nV době, kdy báseň vyšla, byla poezie chápána jako nadřazená dramatu, určenému nižším vrstvám (Dunton-Downer, 2006), a proslavila Shakespeara více než divadelní hry, které do té doby napsal. Neopětovaná láska či milostná touha byla v renesanci velmi oblíbeným námětem. Shakespeare navíc tuto tematiku obrací – oproti obvyklému vzorci nechává jednostrannou vášní trpět ženu, navíc bohyni.\n\nKrom erotického námětu stojí za úspěchem básně především její elegantní styl, opěvovaný například Francisem Meresem v pojednání Palladis Tamia z roku 1598.\n\n„Kdyby Múzy mluvily anglicky, mluvily by Shakespearovými krásně plynoucími větami.“ (Wells, 2004)\n\n\n"}
{"id": "1107227", "url": "https://cs.wikipedia.org/wiki?curid=1107227", "title": "Chepy", "text": "Chepy\n\nChepy je francouzská obec v departementu Marne v regionu Grand Est. V roce 2012 zde žilo 422 obyvatel.\n\nCourtisols, Mairy-sur-Marne, Marson, Moncetz-Longevas, Saint-Germain-la-Ville, Sogny-aux-Moulins\n\n\"Počet obyvatel\"\n"}
{"id": "1107228", "url": "https://cs.wikipedia.org/wiki?curid=1107228", "title": "Vysoce intenzivní intervalový trénink", "text": "Vysoce intenzivní intervalový trénink\n\nVysoce intenzivní intervalový trénink (, \"HIIT\", také \"high-intensity intermittent exercise\", \"HIIE\", nebo \"sprint interval training\", \"SIT\") je druh cvičení, při kterém se střídá cvičení (interval) o vysoké zátěži se cvičením o nízké zátěži či s úplným odpočinkem. Není určeno, co se má cvičit, tento typ tréninku lze aplikovat na rozmanitou škálu pohybových aktivit: běh, jízdu na kole, plavání, skákání přes švihadlo, posilování s vlastní vahou nebo činkami atd.\n\nVysokou intenzitou cvičení se rozumí tempo v 80-90 % maximální tepové frekvence, což není v souladu s běžným povědomím o správné tepové frekvenci pro spalování tuků, která by neměla překračovat 60-70 % (tuto hranici si můžete jednoduše otestovat - stále ještě dokážete při zátěži mluvit, i když už jste zadýchaní). Avšak právě aerobní (svaly jsou dostatečně okysličovány) trénink v této nižší tepové frekvenci by měl trvat minimálně 30 minut (záleží na jedinci - pohlaví, věk, váha, výška) a ke spalování tuků dochází pouze po dobu cvičení na rozdíl od intervalového tréninku, který by neměl překračovat 20 minut a zásadně ovlivní metabolismus i v následujících hodinách.\n\nZásadní výhodou tohoto tréninkového konceptu je to, že ke spalování tuku nedochází pouze při cvičení, ale i po něm. Důvodem, proč dochází k odbourávání tuku i po skončení tréninku, je tzv. efekt EPOC (excess post-exercise oxygen consumption) neboli zvýšená spotřeba kyslíku po tréninku. Tělo tedy využívá kalorie zhruba o 10 % více i v době necvičení. Dále HIIT také ovlivňuje mechanismy ve svalových buňkách, které poté umí lépe nakládat s tukem a omezují jeho ukládání.\n\nAčkoliv by se mohlo zdát, že tato forma pohybu je především kardiotréninkem, jehož účelem je zejména spálit tuky, opak je pravdou. Pravidelným cvičením intenzivního intervalového tréninku se totiž buduje i solidní svalová hmota. Dochází ke zvýšení produkce testosteronu, který je pro růst svalů důležitý. Ženy se nemusí bát produkce tohoto hormonu, kulturistky se z nich tímto stylem stát nemohou. Pro tělo je každý takový trénink velmi náročný a má potřebu se na něj náležitě připravit. Jako názorný příklad bývají uváděni maratonci versus sprinteři, kdy u sprinterů vidíme osvalené tělo, které potřebuje být připravené na náročné sprinty.\nRozhodně není radno vyhnout se rozehřátí před samotným tréninkem. To nemusí být nijak dlouhé (zhruba 5 minut), mělo by postupně připravit klouby (krouživými pohyby) a poté všechny svalové skupiny (např. skákání panáka, jogging), na závěr rozehřátí je vhodné i dynamické protažení. Také by se neměl trénink provozovat před posilovacím tréninkem, kdy by svaly neměly dostatečnou energii a mohlo by dojít ke katabolismu (spalování svalů). Vyhraďte mu tedy samostatný den nebo ho cvičte po posilování. Důležitým bodem je také vydýchání, které by mělo být pozvolné (plynule zpomalovat pohyb až například do chůze na místě - rozhodně se nevydýchávat v předklonu či lehu) a závěrečné protažení, v tomto případě již statické.\n\nStřídáme intervaly, přičemž každý má dvě fáze. Pokud například běžíte, v první fázi byste se měli pohybovat ve škále od 1-10 (1 pro lehkou chůzi, 10 běžet jako o život) asi v intenzitě 7-9. V druhé fázi zpomalte běh do klusu a můžete přejít až do chůze. V této části odpočíváte, abyste opět mohli přejít do maximálního výkonu. Střídá se tedy asi 30-60 sekund (dle stupni kondice) maximálního výkonu a dvojnásobný čas odpočinkové fáze- tedy 60-120 sekund.\n\nPrvní až čtvrtý týden:\n\nTrénujte třikrát týdně, 3-4 intervaly po 30-45 sekundách, podle fyzické zdatnosti.\n\nNapř.:\nCelý trénink by tedy měl trvat 15-19 minut, včetně rozcvičení a vydýchání.\n\nPátý až osmý týden:\nTrénujte třikrát týdně, 4-5 intervalů po 50-60 sekundách, podle vaší fyzické zdatnosti.\n\nNapř.:\nCelý trénink by tedy měl trvat 20-25 minut, včetně rozcvičení a vydýchání.\n\nDevátý až dvanáctý týden:\n\nTrénujte třikrát týdně, 5-6 intervalů po 45-60 sekundách, podle vaší fyzické zdatnosti.\n\nNapř.:\n\nCelý trénink by tedy měl trvat 23-28 minut, včetně rozcvičení a vydýchání.\n\n"}
{"id": "1107229", "url": "https://cs.wikipedia.org/wiki?curid=1107229", "title": "Kaple Navštívení Panny Marie (Přední Cínovec)", "text": "Kaple Navštívení Panny Marie (Přední Cínovec)\n\nPoutní kaple Navštívení Panny Marie v Předním Cínovci je zaniklá sakrální stavba v části obce Cínovec zvané \"Přední Cínovec\". Kaple stála po levé straně silnice do Fojtovic mezi silnicí a státní hranicí.\n\nVe farnosti Cínovec na Teplicku v lokalitě \"Přední Cínovec\" bylo poutní místo, kam čtyřikrát za rok přicházeli poutníci do kaple zasvěcené Navštívení Panny Marie. V kapli byl umístěn trojkřídlý pozdně gotický vyřezávaný oltář se sochou Panny Marie s Ježíškem uprostřed a s výjevy z mariánské legendy na křídlech z 1. poloviny 16. století. Oltář pocházel původně z Fürstenau, do Předního Cínovce byl přenesen roku 1887. V období přelomu 19. a 20. století byla socha zrestaurována s celým oltářem a v první polovině 20. století byla oblíbeným místem návštěvníků Cínovce. Ve 21. století se nachází ve farním kostele Nanebevzetí Panny Marie v Cínovci.\n\nKaple byla větších rozměrů a chápána spíše jako malý kostelík. Stylem se jednalo pseudogotickou stavbu, obdélného tvaru s pětiboce uzavřeným presbytářem. Po stranách lodi byly dvě okna, po stranách presbytáře po jedno okno. V průčelí měla hranolovitou věž. Po skončení II. světové války byly vysídleni německy mluvící obyvatelé a kaple se ocitla v pohraničním pásmu. Následně došlo k devastaci poutního místa a v období mezi lety 1957–1959 byla kaple spolu s osadou zcela zbořena. Z kaple se zachovaly pouze trosky jako jsou cihly a opracované kameny. V místě jsou jen asi 2 metry zdi do výšky cca 30 cm a krypta naplněná vodou. Místo je v druhé dekádě 21. století částečně zalesněné.\n\n"}
{"id": "1107230", "url": "https://cs.wikipedia.org/wiki?curid=1107230", "title": "Kaple Panny Marie Pomocné (Duchcov)", "text": "Kaple Panny Marie Pomocné (Duchcov)\n\nPoutní kaple Panny Marie Pomocné v Duchcově Je chráněna jako kulturní památka České republiky.\n\nOznačení kaple jako poutní mariánské svatyně litoměřické diecéze vychází z práce Franze Johanna Endlera, který to uvedl ve svém díle \"Das soziale Wirken der katholischen Kirche in der Diözese Leitmeritz (Königreich Böhmen)\". Kaple stojí u nového hřbitova v Duchcově. Kritériem tohoto označení byl fakt, že na přelomu 19. a 20. století do této svatyně přicházelo více jak 1000 poutníků ročně.\n\nKaple je barokní. Pochází z 1. poloviny 18. století. Je obdélného půdorysu a má plochý strop. Po roce 2003 nechalo obnovit město Duchcov střechu kaple.\n"}
{"id": "1107232", "url": "https://cs.wikipedia.org/wiki?curid=1107232", "title": "Todd McLellan", "text": "Todd McLellan\n\nTodd McLellan (* 3. října 1967, Melville, Kanada) je kanadský hokejový trenér a bývalý lední hokejista. Od sezony 2019-2020 bude trénovat LA KINGS.\n\nDraftován byl týmem NHL New York Islanders v roce 1986. V NHL však nastoupil jen k pěti zápasům za Islanders. Působil převážně ve farmářském týmu Springfield Indians v AHL. Po sezóně 1988/89 ze zdravotních důvodů ukončil svou profesionální kariéru.\n\nOd roku 1994 působil jako hlavní trenér v týmech Swift Current Broncos (WHL), Cleveland Lumberjacks (IHL) a Houston Aeros (AHL).\n\nV letech 2005–2008 byl asistentem trenéra Mike Babcocka u týmu NHL Detroit Red Wings.\n\n18 června 2008 byl jmenován hlavním trenérem týmu NHL San Jose Sharks, kde nahradil Rona Wilsona. Působil zde sedm let. Poté co se San Jose nedostalo v sezóně 2014/15 do play-off se Sharks a McLellan dohodli na ukončení spolupráce.\n\nVedl kanadskou reprezentaci na MS 2015, která zde získala zlaté medaile.\n\n19. května 2015 byl jmenován hlavním koučem Edmontonu Oilers.\n"}
{"id": "1107236", "url": "https://cs.wikipedia.org/wiki?curid=1107236", "title": "Patara (pláž)", "text": "Patara (pláž)\n\nPatara () je jednou z největších tureckých pláží. Nachází se v Lýkii poblíž města Patara na pobřeží Turecké riviéry.\n\nOsmnáctikilometrová pláž je nejdelší ve svém regionu a dosahuje šířky 200 až 300 m. Má jemný písek a mělké moře. Je to jedno z míst, kde mořské želvy opouštějí svá vajíčka. Z tohoto důvodu je pláž chráněným místem. Její východní bod tvoří skalní ochoz s rozhledem přes skalnaté zátoky. Místo je oblíbenou kulisou pro filmaře.\n"}
{"id": "1107240", "url": "https://cs.wikipedia.org/wiki?curid=1107240", "title": "Václav Kamír", "text": "Václav Kamír\n\nVáclav Kamír (* 9. dubna 1943) je bývalý český fotbalista, záložník a útočník.\n\nV československé lize hrál za Dynamo Praha a Škodu Plzeň. Nastoupil v 84 ligových utkáních a dal 7 ligových gólů. V Poháru vítězů pohárů nastoupil ve 2 utkáních.\n\n\n"}
{"id": "1107245", "url": "https://cs.wikipedia.org/wiki?curid=1107245", "title": "Miloš Vacín", "text": "Miloš Vacín\n\nIng. Miloš Vacín (* 8. září 1940) je bývalý český fotbalista, obránce a útočník.\n\nZačínal v Lokomotivě Plzeň. V československé lize hrál za Škodu Plzeň. Nastoupil v 57 ligových utkáních a dal 8 gólů.\n\n\n"}
{"id": "1107246", "url": "https://cs.wikipedia.org/wiki?curid=1107246", "title": "Sankt Peter am Wimberg", "text": "Sankt Peter am Wimberg\n\nSankt Peter am Wimberg je městys v rakouské spolkové zemi Horní Rakousy, v okrese Rohrbach.\n\nK 1. lednu 2015 zde žilo 1 772 obyvatel.\n\n"}
{"id": "1107248", "url": "https://cs.wikipedia.org/wiki?curid=1107248", "title": "Zařízení pro děti vyžadující okamžitou pomoc", "text": "Zařízení pro děti vyžadující okamžitou pomoc\n\nZařízení pro děti vyžadující okamžitou pomoc je zařízení pro děti, které se ocitly bez jakékoliv péče, kterou vzhledem ke svému věku potřebují, nebo je v ohrožení jejich zdravý vývoj či život. Jedná se typ profesionální péče, kterou upravuje zákon o sociálně právní ochraně dětí. Zřizovatelem takového zařízení je zpravidla stát, kraj nebo nestátní nezisková organizace.\n\nZařízení pro děti vyžadující okamžitou pomoc poskytují ochranu a pomoc dítěti, které se ocitlo bez jakékoliv péče nebo jsou-li jeho život nebo příznivý vývoj vážně ohroženy anebo ocitlo-li se dítě bez péče přiměřené jeho věku (§ 15), jde-li o dítě tělesně nebo duševně týrané nebo zneužívané a nebo o dítě, které se ocitlo v prostředí nebo situaci, kdy jsou závažným způsobem ohrožena jeho základní práva. Ochrana a pomoc takovému dítěti spočívá v uspokojování základních životních potřeb (včetně ubytování), v zajištění zdravotních služeb a v psychologické a jiné obdobné nutné péči.\n\nDítě se umísťuje v ZDVOP na základě:\n\nDélka pobytu dítěte v zařízení pro děti vyžadující okamžitou pomoc může trvat nejdéle po dobu:\nOd počátku roku 2014 přinesl občanský zákoník změny délky pobytu dětí v ZDVOP. Tato změna zákona neumožňuje dětem umístěným např. do zařízení Klokánek či SOS Sluníčko dobu pobytu delší než 6 měsíců. Děti jsou v nich však umisťovány po delší dobu, a to s ohledem na jejich práva a potřeby. Tato zařízení zajišťují dítěti péči rodinného typu, která je pro zdravý vývoj dítěte nenahraditelná a měla by mít přednost před výchovou ústavní. V současné době se v tomto ohledu hovoří o novele občanského zákoníku, která by prodloužení pobytu dětí v zařízení typu tzv. Klokánek umožnila.\n\nPočet dětí umístěných v zařízení pro děti vyžadující okamžitou pomoc nesmí přesáhnout 28. Jeden zaměstnanec zařízení pro děti vyžadující okamžitou pomoc může současně zajišťovat osobní péči nejvýše o 4 děti svěřené do péče zařízení. Dítěti může být povolen pobyt mimo zařízení např. u rodičů nebo u jiné blízké osoby.\n\nZřizovatel zařízení je povinen vést evidenci dětí, které byly přijaty do zařízení.\n\nDítě může být umístěno v zařízení pro děti vyžadující okamžitou pomoc na základě žádosti zákonného zástupce dítěte, jen jestliže byla mezi uvedeným zařízením a zákonným zástupcem dítěte uzavřena písemná dohoda.\n\nRodiče dítěte svěřeného do ZDVOP mají povinnost uhradit příspěvek na úhradu pobytu a na péči o dítě podle § 42b až 42f zákona o sociálně-právní ochraně dětí (ZSPOD).\n\nZřizovatel zařízení pro děti vyžadující okamžitou pomoc má nárok na státní příspěvek za pobyt a péči poskytovanou nezletilému dítěti v tomto zařízení na základě rozhodnutí soudu nebo na základě žádosti obecního úřadu obce s rozšířenou působností. Nárok na státní příspěvek za pobyt a péči poskytovanou nezletilému dítěti vzniká také v případě, že obecní úřad obce s rozšířenou působností považuje umístění dítěte v zařízení za důvodné. Vyjádření o důvodnosti umístění s uvedením počátečního data důvodného pobytu zašle obecní úřad obce s rozšířenou působností zařízení pro děti vyžadující okamžitou pomoc do osmi dnů ode dne doručení ohlášení o přijetí dítěte podle § 42 odst. 12 ZSPOD. Shledá-li obecní úřad obce s rozšířenou působností, že další pobyt dítěte v zařízení již není důvodný, vyrozumí o tom zařízení a jeho zřizovatele. Zřizovateli náleží příspěvek ve výši 22 800 Kč měsíčně za každé dítě. Tento příspěvek se snižuje o jednu třicetinu za každý den, v němž dítě pobývá mimo zařízení. Státní příspěvek vyplácí krajský úřad.\n\n"}
{"id": "1107252", "url": "https://cs.wikipedia.org/wiki?curid=1107252", "title": "Galina Starovojtová", "text": "Galina Starovojtová\n\nGalina Vasiljevna Starovojtová (rusky \"\", 17. května 1946 Čeljabinsk – 20. listopadu 1998 Petrohrad) byla ruská reformní politička a aktivistka v oblasti lidských práv, původním povoláním etnografka. V roce 1998 byla zastřelena před domem, kde bydlela. Tři muži sice byli za její smrt odsouzeni, vyšetřování však po sedmi letech dospělo k závěru, že si vraždu objednali její neznámí političtí nepřátelé.\n\nMatka Starovojtové byla Ruska, otec pocházel z Běloruska. Studovala na Petrohradské státní univerzitě.\n\nByla zvolena do prvního demokratického sovětského parlamentu, od roku 1990 až 1993 byla federální poslankyní.\n\nGalina Starovojtová byla zastřelena 20. listopadu 1998 na schodišti petrohradského domu, kde bydlela. V červnu 2005 poslal soud na 20 let do vězení Jurije Kolčina, který vraždu naplánoval. Vitalij Akišin, který podle soudu političku zastřelil, byl odsouzen ke 23 a půl roku. V pozadí však měli stát její „\"neznámí političtí nepřátelé\"“.\n\nV září 2006 byl za svůj podíl na vraždě odsouzen další muž, Vjačeslav Leljavin, a to k 11 letům odnětí svobody. V roce 2014 se k organizaci její vraždy přihlásil ruský nacionalisticky orientovaný exposlanec Michail Ivanovič Gluščenko (rusky \"Михаил Иванович Глущенко\"). Za vraždu byl Gluščenko odsouzen 28. srpna 2015 k sedmnácti letům vězení.\n\nJe pochována na Nikolského hřbitově při Lávře Alexandra Něvského (rusky \"\") v Petrohradě.\n\n"}
{"id": "1107253", "url": "https://cs.wikipedia.org/wiki?curid=1107253", "title": "Antonín Juran", "text": "Antonín Juran\n\nAntonín Juran (* 14. března 1943 Blansko) je bývalý český fotbalový útočník a trenér.\n\nV československé lize hrál za TJ Gottwaldov a Slovan Bratislava, celkem nastoupil ve 48 utkáních a dal 11 gólů. V Poháru mistrů evropských zemí (předchůdce Ligy mistrů) nastoupil ve 2 utkáních v ročníku 1970/71. Poslední dva roky byl hrajícím trenérem Slušovic.\n\nPoznámky:\n\n\n"}
{"id": "1107258", "url": "https://cs.wikipedia.org/wiki?curid=1107258", "title": "Henri Herz", "text": "Henri Herz\n\nHenri Herz (6. ledna 1803 Vídeň – 5. ledna 1888 Paříž) byl francouzský klavírista, hudební skladatel a výrobce klavírů rakouského původu. \n\nNarodil se vídeňské židovské rodině jako Heinrich Herz. Jeho prvním učitelem hudby byl otec. Později studoval v Koblenci u varhaníka Daniela Hüntena. V roce 1816 vstoupil na pařížskou konzevatoř, kde byl ve hře na klavír žákem Louise-Barthélémy Pradhera. Harmonii studoval u Victora Dourlena a kompozici u Antonína Rejchy. Spolužákem mu byl jeho bratr Jacques Herz (1794-1880), který se také stal klavíristou a pedagogem.\n\nZáhy se stal známým a vyhledávaným koncertním klavíristou. Účinkoval na pódiích nejen v Evropě a v Rusku, ale i v Severní i Jižní Americe. V Americe pobýval v letech 1846–50. Tam také zkomponoval všechny své klavírní koncerty a o svém pobytu vydal knihu \"Mes voyages en Amérique (Moje cesty po Americe)\". \n\nŽil s francouzskou kurtizánou \"Pauline Thérèse Lachmann\", známou jako \"La Paiva\". Zda se s ní také oženil není příliš jasné. Její salón navštěvovali významní představitelé kulturního života Paříže té doby. Mezi jinými: Richard Wagner, Hans von Bülow, Théophile Gautier nebo Émile de Girardin. Její nákladný život Herze finančně ruinoval. To byl také jeden z důvodů, proč odjel do Spojených států na koncertní turné a také hledat další obchodní možnosti. V době jeho nepřítomnosti La Paiva pokračovala v utrácení, což už Herzova rodina dále nemohla snášet a vystěhovala jí z domu.\n\nByl podílníkem továrny na výrobu klavírů \"Henri Klepfer et Cie\", která však nebyla příliš úspěšná. V roce 1830 proto založil vlastní dílnu, která se do roku 1867 vypracovala mezi tři největší francouzské klavírní firmy. V roce 1838 otevřel na rue de la Victoire jeden z prvních jednoúčelových koncertních sálů v Paříži, \"Salle des Concerts Herz\", ve kterém měla premiéru např. díla Berlioze a Offenbacha. V letech 1842–1874 působil také jako profesor na pařížské konzervatoři. \n\nZemřel v Paříži 5. ledna 1888 v předvečer svých 85. narozenin a je pohřben na hřbitově Pere Lachaise. \n\nJako skladatel se věnoval převážně klavíru. Složil více než 200 skladeb, většinou variace na vlastní i cizí témata a osm klavírních koncertů s orchestrem. Pro potřeby výuky hry na klavír vydal učebnici Méthode complète de piano.\n\n\n\n\n\n\n\n"}
{"id": "1107259", "url": "https://cs.wikipedia.org/wiki?curid=1107259", "title": "Sankt Peter", "text": "Sankt Peter\n\nSankt Peter psáno též St. Peter (\"česky Svatý Petr\") je název nebo součást názvu více míst:\n\n\n"}
{"id": "1107263", "url": "https://cs.wikipedia.org/wiki?curid=1107263", "title": "SK Slovácká Viktoria Bojkovice", "text": "SK Slovácká Viktoria Bojkovice\n\nSportovní klub Slovácká Viktoria Bojkovice je moravský fotbalový klub sídlící v městě Bojkovice, hrající od sezóny 2012/13 I. A třídu Zlínského kraje – sk. B. Klub byl založen v roce 1933 pod názvem Slovácká Viktoria Bojkovice.\n\nZdroj: \nPrvní zmínky o kopané v Bojkovicích jsou známy z roku 1919, kdy studenti a mládež hrávali mezi sebou. První zápas se odehrál v roce 1923, kdy studenti sehráli přátelský zápas se studenty z Uherského Brodu.\n\nOrganizovaná kopaná má začátky v roce 1930, ale až 23. 4. 1933 se uskutečnila ustavující schůze, která odsouhlasila název Slovácká Viktoria. Mezi hlavními postavami, které se podílely na organizaci fotbalu na Bojkovicku, jsou MUDr. Josef Tillich, prof. Jan Hruška, MUDr. Mořic Büchler, Ing. Antonín Kempný a mnozí další.\n\nV období druhé světové války v Bojkovicích fungovala zbrojovka, díky které mnoho hráčů (i těch ligových) nemuselo do Německa. Mezi nimi i Alfréd Knesche, Bohdan Hotovec či František Smaženka. V tomto období klub prošel změnou názvu na SK Zbrojovka Bojkovice, tento název však nezůstal dlouho a po válce byl změněn na ZSK (závodní sportovní klub) Bojkovice.\n\nV roce 1955 dochází k přestavbě hřiště, budují se nové šatny, sociální zařízení a vzniká tedy útulný stánek, avšak se škvárovou plochou.\n\nV šedesátých letech dochází k dalšímu přejmenování klubu na TJ Spartak Bojkovice. V tomto období se střídaly horší sezóny s těmi lepšími. Za zmínku stojí přátelské utkání proti týmu DRNIČ Šibenik, hrající 2. jugoslávskou ligu. Od tohoto týmu dostaly po zápasu Bojkovští fotbalisté darem dresy a v následných zápasech se od fanoušků ozývalo „Drnkič do toho!“.\n\nV roce 1973 dochází k další změně názvu na TJ Zeveta Bojkovice.\n\nNa počátku 80. let vznikl projekt na rekonstrukci hřiště, kdy došlo k výměně škváry za trávu. Během rekonstrukce odehrála svá utkání mužstva TJ Zevety Bojkovice v nedalekých Přečkovicích. V roce 1984 bylo oficiálně otevřeno nově zrekonstruované hřiště, přátelským utkáním proti internacionálům Jednoty Trenčín. Později začaly přípravné práce pro vybudování nové kryté tribuny a také protilehlé tribuny.\n\nV roce 1991 byla dobudována krytá tribuna pro 250 diváků. V jejích útrobách byly šatny pro hráče, rozhodčí, sociální zařízení jak pro hráče, tak i pro diváky, rozhlasová a konferenční místnost. V roce 1992 nastává poslední změna názvu na Sportovní klub Slovácká Viktoria Bojkovice. Hlavním sponzorem se od tohoto roku stává firma SKD s. r. o., která je hlavním sponzorem dodnes.\n\nRok 1993 se stal jedním z nejúspěšnějších roků v historii, jelikož tým postoupil do župního přeboru (dnes Krajský přebor) převážně s vlastními odchovanci. Tohoto úspěchu se dosáhlo díky systematické práci trenérů mládeže, především Lubomíru Valtrovi a Jaroslavu Svobodovi. V roce 1994 bylo největším dárkem pro fotbalisty rozhodnutí o stavbě nové sportovní haly, ve které by mohli probíhat zimní přípravy. Hala byla o dva roky později dostavěna.\n\nKoncem 90. let se klub potýkal s finančními problémy, po podzimu 1998 odstoupil ze Středomoravského župního přeboru a od sezony 1999/00 hrál v I. A třídě.\n\nV roce 2001 se v Bojkovicích uskutečnila nejnáročnější organizátorská akce v historii, když se 22. 6. 2001 uskutečnil na Bojkovickém stadionu zápas v rámci amatérského mistrovství Evropy mezi týmy Portugalska a Chorvatska. V tento den sledovalo 600 bojkovických diváků špičkovou úroveň mezinárodního fotbalu.\n\nDobrá organizační činnost přinesla další mezinárodní utkání na Bojkovický stadion, a to utkání reprezentací do 16 let mezi Českou republikou a Slovenskem. Od tohoto roku až do nynějších dob se projevila výborná práce z mládeží, kdy přípravky, žáci i dorost končí vždy v popředí tabulek. Díky těmto dobrým výkonům odchází mnoho hráčů do vyhlášené fotbalové akademie 1. FC Synot (později 1. FC Slovácko) a i mužský tým čerpá z odchovanců, kteří prošli našimi mládežnickými týmy.\n\n8. října 2013 byl slavnostně otevřen nově zrekonstruovaný trávník fotbalového stadionu. Rekonstrukce byla uskutečněna díky vlastním finančním prostředkům a také daru města Bojkovice. Jako první se na hřišti proběhli domácí hráči, kteří se utkali s prvoligovým týmem 1. FC Slovácko z nedalekého Uherského Hradiště. Domácí hráči sice prohráli 1:20, ale bojkovický fotbal přišlo podpořit více než 500 fanoušků, kteří mohli vidět ukázku nejlepšího fotbalového umění v naší zemi.\n\nV sezóně 2014/15 hrál mužský tým SK SV Bojkovice I.A třídu Zlínského kraje, skupinu B. Zde skončil na 6. místě a tak tuto soutěž hraje i v další sezóně.\n\nZdroj: \n\n\nPoznámky:\n\nNejvýznamnějším a nejznámějším odchovancem Bojkovického fotbalu je Ondřej Kúdela, který prošel fotbalovou akademií 1. FC Slovácko a nyní obléká dres klubu FK Mladá Boleslav, který hraje Synot ligu\n\nDalším odchovancem, který rovněž prošel fotbalovou akademii 1. FC Slovácko i AC Sparta Praha, je brankář Petr Mendl. Ten se po odchodu ze Slovácka prosadil v nyní divizním FC TVD Slavičín, s nímž se postaral o překvapení, kdy v roce 2010 postoupili přes prvoligový Baník Ostrava na penalty do třetího kola domácího poháru. Následně přešli přes MSK Břeclav a prohráli až v osmifinále s SK Hanácká Slavia Kroměříž. Nyní Petr Mendl svými výkony v bráně pomáhá Bojkovicím a v poslední sezóně dělá kapitána.\n\nDalšími odchovanci, kteří prošli mládežnickými týmy v Bojkovicích a následně akademií 1. FC Slovácko, jsou bratři Dolinovi. Starší Vojtěch Dolina (* 1990) se později prosadil v týmu FC TVD Slavičín a brněnské Bystrce, nyní obléká dres divizního týmu ČSK Uherský Brod. Mladší Vít Dolina (* 1993), který po odchodu z 1. FC Slovácko nastupoval v Bystrci, se v sezóně 2014/15 vrátil do Bojkovic pomáhat svému mateřskému klubu. Oba hráči upřednostnili studium vysoké školy na úkor fotbalové kariéry. Jistě by oba mohli hrát vyšší soutěže.\n\nDalším odchovancem, který navštěvoval akademii 1. FC Slovácko je Marek Kúdela (mladší bratr Ondřeje), který se však po dvou letech vrátil zpět do Bojkovic. Jeho talentu si však všimli trenéři divizního ČSK Uherský Brod, za který nyní pravidelně nastupuje v moravské divizi ve skupině D. Stejně jako bratři Dolinové upřednostnil akademickou kariéru před fotbalovou.\n\nDalším odchovancem, který pravidelně nastupuje v divizi je Filip Urbánek, další z rodiny Urbánků, kteří aktivně pomáhali Bojkovickému fotbalu již od počátku jeho vzniku jako hráči, trenéři, či organizační pracovníci. Filip Urbánek prošel akademií 1. FC Slovácko a na jaře 2015 hostoval v divizním týmu FC Elseremo Brumov, hrající moravskou divizi skupinu E. Filip Urbánek, taktéž jako většina zmíněných hráčů, upřednostnil akademickou kariéru před fotbalovou.\n\nSK Slovácká Viktoria Bojkovice „B“ je rezervním týmem Bojkovic, který byl obnoven před sezonou 2018/19. Svoje domácí utkání hraje v Pitíně.\n\nZdroj:\n\n\nZdroj:\n\n"}
{"id": "1107264", "url": "https://cs.wikipedia.org/wiki?curid=1107264", "title": "Robert Monroe", "text": "Robert Monroe\n\nRobert A. Monroe (USA, 1915 - 1995) byl podnikatel, významný průkopník ve zkoumání lidského vědomí a zakladatel Hemi-Sync® a Monroeova institutu, jenž je celosvětovou organizací zabývající se rozšiřování lidského potenciálu. Je také autorem trilogie Cesty mimo těla, Daleké cesty a Návrat k pramenům, v nichž popisuje svoje zážitky, během kterých putoval mimo svoje tělo nefyzickými realitami, od roku 1958, když se poprvé a celkem nečekaně ocitl v \"mimotělovém stavu\".\n\nMonroe se narodil v Indianě 30. října roku 1915 a byl třetím ze čtyř dětí svého otce, profesora na vysoké škole, a matky jenž byla lékařkou v Lexington v Kentucky. Dětství strávil zde v tomto městě a poté začal navštěvovat Ohijskou státní univerzitu. Po jejím absolvování v roce 1937 začal pracovat jako režisér dvou ohijských rádiových stanic. Po dvou letech se odstěhoval do New Yorku, kde rozvíjel svou kariéru ve vysílání, produkoval a režíroval týdenní rozhlasové programy a nakonec vytvořil svou vlastní radio produkční společnost.\n\nBěhem roku 1950 vyráběla jeho společnost 28 rozhlasových pořadů za měsíc, včetně populárních kvízových relací Take a Number a Meet Your Match. V této době se Monroe stal známým jako skladatel hudby pro rozhlas, televizi a filmy. Také vystupoval jako viceprezident a člen představenstva pro sítě systému Mutual Broadcasting, byl uveden v Kdo je kdo v Americe, a byl zveřejněn v časopisech a novinových článcích ohledně rozhlasové tvorby. V návaznosti na tento úspěch, Monroeova produkční společnost získala několik rozhlasových stanic v Severní Karolíně a ve Virginii.\n\nV roce 1956 firma zřídila oddělení výzkumu a vývoje, ke studiu účinků různých zvukových vzorů na lidské vědomí, včetně proveditelnosti učení během spánku. Monroe často používal své výzkumné metody na sobě. V roce 1958, přišel k významnému objevu, Monroe začal zažívat stav vědomí samostatně a odděleně od fyzického těla. Popsal tento stav jako \"mimotělový stav\" termín vytvořil Charles T. Tart, Ph.D. a vedoucí v oblasti studií vědomí. Tyto spontánní zkušenosti změnily průběh Monroeové života i směr jeho profesního úsilí.\n\nMonroe začal experimentovat a zkoumat rozšířené formy lidského vědomí, které zažíval. Zaznamenal to s objektivitou reportéra a smyslem pro detail v průkopnické knize, \"Cesty mimo tělo\", která bylo zveřejněna v roce 1971. Tento veřejný záznam o jeho zkušenostech ve státech mimo tělo, prostor, čas a smrt potěšil bezpočet lidí, kteří se už setkali s nadpřirozenými incidenty. Také to poutalo pozornost akademických výzkumníků, lékařů, inženýrů a dalších odborníků.\nPragmatický obchodní vůdce, Monroe, a rostoucí skupina kolegů výzkumníků, začali pracovat na metodách vyvolání a ovládání jiné formy vědomí v laboratorním prostředí. Tento výzkum vedl k vývoji neinvazivní a snadno použitelnému audio-řízení technologie známé jako \"hemisférické synchronizace\" neboli Hemi-Sync. V roce 1974, původní výzkumná skupina byla rozšířena a stala se Monroeovým institutem, organizací zaměřenou na vedení seminářů ohledně kontroly a zkoumání lidského vědomí. O rok později, Monroeovi byl vydán první ze tří patentů pro \"Frequency Following Response\" neboli FFR, který je součástí metody Hemi-Sync, který mění stav mozku prostřednictvím zvuku.\n\nV průběhu dalších 20 let Monroe vyvinul sérii vícedenních seminářů, které umožňují účastníkům osobně zažít stavy ve fyzické časoprostorové realitě, stavěl školní areál pro výuku a výzkum, a vytvořil portfolio zvukových cvičení, jejichž cílem je zaměřit pozornost na snížení stresu, zlepšení meditace, zlepšení spánku a řízení bolesti.\nV roce 1985 napsal druhou knihu, s názvem Daleké cesty a v roce 1994 napsal Návrat k pramenům. Monroe zemřel v roce 1995, ve věku 79. Jeho odkaz pokračuje i dnes, který se dotkl životů doslova milionu lidí po celém světě.\n\nMonroeův institut poskytuje zážitkové pedagogické programy umožňující osobní zkoumání lidského vědomí. Za posledních více než 30 let, desítky tisíc lidí se zúčastnilo obytných a terénních programů institutu a miliony lidí těžily z jeho vzdělávacích materiálů. Institut připouští studenty jakékoliv rasy, barvy pleti, vyznání a národnostního či etnického původu.\nInstitut slouží také jako jádro výzkumu zkoumajícího vývoj lidského vědomí a tvorby souvisejících informací pro dispozici veřejnosti. Institut se věnuje předpokladu, že zaměření na vědomí obsahuje řešení hlavních problémů lidské zkušenosti.\n\n"}
{"id": "1107269", "url": "https://cs.wikipedia.org/wiki?curid=1107269", "title": "Obyvatelstvo Německa", "text": "Obyvatelstvo Německa\n\nDemografický vývoj Německa monitoruje Spolkový statistický úřad (\"Statistisches Bundesamt\") se sídlem ve Wiesbadenu, který spolupracuje se Zemskými statistickými úřady (\"Statistische Landesämter\"). Jako výsledek prvního sčítání lidu (census) po sjednocení Německa bylo ohlášeno, že k 9. květnu 2011 měl celý stát 80 219 695 obyvatel. Tímto počtem obyvatelstva je Německo šestnáctou nejlidnatější zemí na světě. \n\nPopulační situaci Německa charakterizoval až donedávna nulový nebo záporný růst počtu obyvatel a nadto se demografický vývoj stárnutím populace zhoršoval. Úhrnná plodnost se v roce 2010 pohybovala kolem hodnoty 1,4 dítěte na ženu (tehdy nejvyšší hodnota od roku 1990) a nedávno byla odhadnuta na hodnotu 1,6 po započtení faktu, že starší ženy k tomuto číslu přispívají více než podle předchozího statistického modelu, a toho, že plodnost se zvýšila i v mladší generaci. Plodnost byla úzce spjata s úrovní vzdělání (ženy s nižší úrovní vzdělání měly více dětí než ty vzdělanější). Lidé, kteří neinklinují k náboženství, mají méně dětí než křesťané, a studie také zjistily, že mezi křesťany mají ti konzervativnější více dětí než ti liberálnější. Oplodnění ve zkumavce je v Německu legální, určený věkový limit je 40 let.\n\nNěmecko vykazuje třetí nejvyšší počet mezinárodních migrantů na světě (2006). Více než 16 milionů lidí v Německu má cizí/imigrantský původ (první a druhá generace, včetně smíšeného původu a repatriovaných Němců a jejich potomků). 96,1 % jich žije v západním Německu a Berlíně. Za současného stavu je nejméně sedm milionů obyvatel občany jiných zemí, tj. nemají německé občanství nebo mají tzv. dvojité občanství. Největší etnické skupiny vyjma Němců jsou Turci, Poláci a Rusové. Silné zastoupení, pocházející již z dob přílivu dočasných pracovníků v 60. a 70. letech 20. století (tzv. gastarbeiterů), mají také Italové, lidé původem z bývalé Jugoslávie, Španělé, Řekové a další.\n\nToto je populační statistika od roku 1900. Teritoriální změny v Německu proběhly v letech 1918/1919, 1921/1922 a 1945/1946.\n\nPlodnost před rokem 1950 není vyobrazena. Zvláštností před touto dobou je extrémně nízká plodnost v posledních letech Výmarské republiky, kdy se snížila až k hodnotě 1,1 dítěte na ženu v roce 1933.\n\nPo teritoriálních změnách po II. světové válce a vysídlování Němců ve střední a východní Evropě se tamní Němci usadili v poválečném Německu. Po rozdělení Německa mnoho Němců z NDR uteklo na západ do Spolkové republiky Německo z politických a také ekonomických důvodů. Z ekonomických důvodů se Němci z východní části do západní přesunovali i po sjednocení Německa.\n\nSRN a socialistická NDR zažily odlišný přístup k demografii. Politika NDR podporovala porodnost, na rozdíl od SRN. Plodnost v NDR byla vyšší, ale demografická politika byla jen jedním z důvodů. Ženy v NDR měly méně \"biografických možností\", být mladou matkou se od nich očekávalo. Péče o dítě zdarma byla dostupná všem matkám.\n\nPo pádu Berlínské zdi opustilo nové federální státy asi 1,7 milionu lidí, tedy 12 % populace, disproporčně vysoký počet z nich byly ženy mladší než 35 let.\n\nPo roce 1990 plodnost na východě klesla až k hodnotě 0,772 v roce 1994. To bylo připisováno faktu, že proběhl \"demografický šok\" (lidí po zánku NDR nejenom měli méně děti, ale také méně často vstupovali do sňatku nebo se rozváděli) a že biografické možnosti občanů bývalé NDR se zvýšily. Brzké mateřství už nebylo tak atraktivní a věk provorodiček se ostře zvýšil.\n\nV následujících letech začala plodnost na východě Německa znovurůst, vzrostla na hodnotu 1,0 v roce 1997 a 1,3 v roce 2004 a hodnot západního Německa (1,37) dosáhla v roce 2007. V roce 2010 plodnost na východě (1,459) překonala hodnotu plodnosti na západě (1,385), a celková hodnota pro Německo byla 1,393, tehdy nejvyšší číslo od roku 1990 - což je hluboko pod přirozenou úrovní nahrazování (zhruba 2,1 dítěte na ženu) zažívanou v letech komunismu. V roce 2012 byla plodnost na východě 1,454 dítěte na ženu, zatímco na západě jen 1,371.\n\nOd roku 1989 bylo kvůli nízkému počtu dětí uzavřeno asi 2 000 škol.\n\nV některých regionech klesl počet žen mezi dvaceti a třiceti lety klesl o více než 30 %. V roce 2004 bylov nových spolkových státech (včetně Berlína) ve věkové skupině 18-29 let (statisticky významná skupina ohledně zakládání rodiny) jen 90 žen na každých 100 mužů.\n\nDo roku 2007 byla rodinná politika v Německu kompenzační, chudé rodiny tedy získávaly více dávek než ty bohaté. Od roku 2007 začala vláda motivovat vzdělané ženy, aby měly více dětí, ale chudé rodiny byly znevýhodněny a dostávají méně peněz na děti než příslušníci střední třídy. Velmi bohatí lidé (kteří vydělávají více než 250 000 Euro za rok) lidé žijící na podpoře na rodičovskou podporu nemají nárok.\n\nV roce 2013 byl zaznamenán aktuální vývoj:\n\n\nV roce 2012 nemělo 80 % žádný migrační původ, další 4 % byli imigranti etnicky německého původu (ze zemí jako Rusko, Kazachstán a Rumunsko). Celkem 91,6 % populace má evropský původ, po vyjmutí Turecka (a včetně etnických Němců z Kazachstánu, ale po vyloučení etnických Evropanů z jiných částí světa, jako je USA). 3,7 % populace mělo turecký původ.\n\nV roce 2012 bylo imigrantské pozadí lidí v Německu takovéto:\n\nPodle zpráv na základě projekce v roce 2008 bylo 34,1 % Němců bez vyznání. Podle průzkumu časopisu Der Spiegel celkem 45 % Němců věří v Boha a jen čtvrtina v Ježíše Krista.\n\nKřesťanství je nejrozšířenějším náboženstvím v zemi, v roce 2008 se k němu hlasilo 49,4 milionu lidí (62,8 %), ze kterých jsou 24 milionů lidí protestanti (29,3 %) a 23,9 milionu katolíci (29,2 %) (2010), Druhým nejrozšířenějším náboženstvím je islám, ke kterému se hlásí odhadem 3,8 až 4,3 milionu lidí (4,6 až 5,2 %).\n"}
{"id": "1107270", "url": "https://cs.wikipedia.org/wiki?curid=1107270", "title": "74192", "text": "74192\n\n74192 (progr. vratný čítač s nulováním) je integrovaný obvod s nulováním, který byl vytvořen v dubnu 1988. Patří do technologie TTL v řadě 7400. Má 16 nožiček. \n4 bitový synchronní čítač s přepínáním směru čítání.\n\nVstupy: CPup, CPdown, MR (reset), PL (paralel load), Pn (paralel data)\nDalší vstupy: Datové vstupy (Data A, Data B, Data C, Data D), CU (count UP), CD (count DOWN), clear, load\nVýstup: Qn, TCd (terminal count down), TCu (terminal count up)\nDalší výstupy: Datové výstupy (Qa, Qb, Qc, Qd), carry (přetečení), borrow (podtečení)\nLoad = 0 → paralelní vstup dat ABCD\nLoad = 1 → čítání\nCU = CLK (vstup hodin);\nCD = 1;\nClear = 0;\nLoad = 1;\nCU = 1;\nCD = CLK (vstup hodin);\nClear = 0;\nLoad = 1;\n"}
{"id": "1107277", "url": "https://cs.wikipedia.org/wiki?curid=1107277", "title": "Rozdělovač", "text": "Rozdělovač\n\nRozdělovač je zařízení, které přivádí impulzy vysokého napětí na jednotlivé zapalovací svíčky zážehových spalovacích motorů a tím zajišťuje správné pořadí zapalování jednotlivých válců. Konstrukčně bývá spojen s řízením předstihu. U starších automobilů, kde je jen jeden společný zdroj vysokého napětí (cívka a přerušovač), je rozdělovač mechanický rotační přepínač, poháněný od vačkového hřídele. U novějších automobilů má každý válec vlastní zdroj vysokého napětí a rozdělování i řízení předstihu je řízeno elektronicky počítačem, který zároveň řídí i vstřikování paliva.\n\n"}
{"id": "1107278", "url": "https://cs.wikipedia.org/wiki?curid=1107278", "title": "Hradlo NAND", "text": "Hradlo NAND\n\nHradlo NAND je integrovaný obvod s technologii TTL v řadě 7400. \nY = (A • B)\\ nebo Y = A\\ + B\\ v positivní logice.\nVstupy: A1, A2, A3, A4, B1, B2, B3, B4\nVýstupy: Y1, Y2\n\n"}
{"id": "1107279", "url": "https://cs.wikipedia.org/wiki?curid=1107279", "title": "Hradlo NOT", "text": "Hradlo NOT\n\nHradlo NOT (Invertor) je integrovaný obvod s technologii TTL v řadě 7400. \nY = A\\ \nVstupy: A1, A2, A3, A4, A5, A6\nVýstupy: Y1, Y2, Y3, Y4, Y5, Y6\n\n"}
{"id": "1107283", "url": "https://cs.wikipedia.org/wiki?curid=1107283", "title": "Hradlo AND", "text": "Hradlo AND\n\nHradlo AND je integrovaný obvod s technologii TTL v řadě 7400.\nY = A*B\nVstupy: A1, A2, A3, A4, B1, B2, B3, B4\nVýstupy: Y1, Y2,Y3, Y4\n\n"}
{"id": "1107284", "url": "https://cs.wikipedia.org/wiki?curid=1107284", "title": "Hradlo NOR", "text": "Hradlo NOR\n\nHradlo NOR je integrovaný obvod s technologii TTL v řadě 7400.\nY = (A+B)\\\nVstupy: A1, A2, A3, A4, B1, B2, B3, B4\nVýstupy: Y1, Y2, Y3, Y4\n\n"}
{"id": "1107286", "url": "https://cs.wikipedia.org/wiki?curid=1107286", "title": "Hradlo OR", "text": "Hradlo OR\n\nHradlo OR je integrovaný obvod s technologii TTL v řadě 7400. \nY = A+B\nVstupy: A1, A2, A3, A4, B1, B2, B3, B4\nVýstupy: Y1, Y2, Y3, Y4\n7432: 4× dvouvstupové hradlo OR\n\n"}
{"id": "1107287", "url": "https://cs.wikipedia.org/wiki?curid=1107287", "title": "Hradlo XNOR", "text": "Hradlo XNOR\n\nHradlo XNOR je integrovaný obvod s technologii TTL v řadě 7400.\nY = A*B+A\\*B\\\nVstupy: A1, A2, A3, A4, B1, B2, B3, B4\nVýstupy: Y1, Y2, Y3, Y4\n\n"}
{"id": "1107289", "url": "https://cs.wikipedia.org/wiki?curid=1107289", "title": "Handley Page H.P.42", "text": "Handley Page H.P.42\n\nHandley Page H.P.42 a H.P.45 byl britský čtyřmotorový dvouplošný dopravní letoun smíšené konstrukce z období 30. let 20. století.\n\nV roce 1927 vyzvala dopravní společnost Imperial Airways leteckou firmu Handley Page k vypracování projektu nového dopravního stroje, který by na lince z Londýna přes Káhiru do Indie nahradil zastarávající letouny de Havilland DH-66 Hercules. Požadována byla větší kapacita kabiny, vyšší ekonomie provozu a bezpečnost.\n\nV dubnu 1929 byl objednán první prototyp a v červenci téhož roku byl na letecké výstavě v paláci Olympia na stánku Handley Page vystaven model H.P.42 s výsekem skutečné vybavené kabiny. Ještě před zalétáním prvního stroje objednal dopravce Imperial Airways další tři sériové letouny první a čtyři druhé série.\n\nPro první západní část zavedené linky z Británie do Indie, tedy Londýn-Káhira, bylo rozhodnuto vyrábět variantu HP-42W. Pro tuto vytíženější část spoje byly v dlouhém trupu dvě kabiny pro cestující s kapacitou 18 a 20 míst. Mezi přední a zadní kabinou v oblasti motorů a nosníků dolního křídla byly nákladní a zavazadlové prostory včetně umýváren, takže pasažéři nebyli obtěžováni hlukem.\n\nPro východní část tratě, kde se neočekával tak velký počet cestujících, byla určena verze HP-42E. V její přední kabině byla sedadla pro 6 cestujících, v zadní pro 12.\n\nPrvní prototyp patřil do verze HP-42E (imatrikulace G-AAGX). V létě 1930 byl smontován na továrním letišti v Raddletu z dílů dodaných továrnou v Cricklewoodu. V polovině září byly dodány čtyři pohonné jednotky Bristol Jupiter XI.F o výkonu po 360 kW, umístěné po dvou na horní a po dvou na dolní křídlo. 14. listopadu 1930 byl piloty Cordesem a Englandem proveden první let HP-42. 5. června 1931 získal stroj, mezitím pojmenovaný „Hannibal“, osvědčení o letové způsobilosti.\n\nPo několika předváděcích letech byl letoun „Hannibal“ od 9. června 1931 nasazen na pravidelné ověřovací lety do Paříže a zpět. Od 11. června se již létalo s pasažéry. Již v srpnu „Hannibal“ nouzově přistál v Kentu po zastavení dvou motorů a poškození třetího. V prosinci byl po opravě značného poškození opět uveden do služby. Létal pak na původně určené lince do listopadu 1932, kdy byl těžce poškozen cyklonem. Od května 1933 byl renovovaný „Hannibal“ opět nasazen v dopravě. 1. března 1940 se beze stopy ztratil při letu z Karáčí do Alexandrie nad Amánským zálivem.\n\nDruhý letoun řady HP-42E (G-AAUE, „Hadrian“) byl dodán v červenci 1931 a v listopadu byl zaveden na imperiální linky. Třetí byl HP-42E (G-AAUD, „Hanno“) ze srpna a poslední G-AAUC „Horsa“ ze září 1931. Stroje řady E nebyly používány jen na spoji Karáčí-Káhira a zpět, ale také dočasně na lince Káhira-Kapské Město.\n\nPrvní letoun HP-42W (firemní označení HP-45) G-AAXC „Heracles“ byl poháněn čtveřicí motorů Bristol Jupiter X.FBM po 407 kW. Jeho celková kapacita byla 38 cestujících. Byl zalétán 13. srpna 1931 v Radlettu a dodán v září 1931. Létal převážně na lince Londýn-Paříž, stejně jako další letouny G-AAXD „Horatius“, G-AAXE „Hengist“ a poslední vyrobený G-AAXF „Helena“. HP-42W „Hengist“ byl v prosinci 1934 předán na východní část linky a v květnu 1937 shořel v Karáčí při čištění v hangáru. V letních měsících v období 1937-1939 létaly HP-42 denně na linkách do rekreačních oblastí na jihu Británie.\n\nV okamžiku vypuknutí II. světové války byly HP-42 opatřeny kamuflážním nátěrem a vojenským sériovým číslem a používány přímo ve službách RAF, nebo pod její patronací. V listopadu 1939 přistál nouzově na golfovém hřišti „Horatius“ a byl zničen. Stroje „Hercules“ a „Hanno“, stažené z východní linky do Británie byly v noci 19. března 1940 utrženy vichřicí od kotevních ok a vrženy do polí, přičemž oba byly zničeny. Další stroje východní linky tvořily park 271. dopravní letky v Doncasteru. Letoun „Horsa“ se následně vzňal za letu dne 7. srpna 1940 od rozlitého paliva z protržené nádrže. Po nouzovém přistání osádka uprchla před výbuchem přepravovaného střeliva. Letoun „Hadrian“ byl 6. prosince 1940 zničen vichřicí. Po opravě již nelétal a v srpnu 1941 byl sešrotován.\n\nÚdaje dle\n\n\n\n"}
{"id": "1107292", "url": "https://cs.wikipedia.org/wiki?curid=1107292", "title": "Lucien Carr", "text": "Lucien Carr\n\nLucien Carr (1. března 1925 New York – 28. ledna 2005 Washington, D.C.) byl klíčovým členem skupiny v New Yorku, jejíž činnost se považuje za základ beat generation (do této skupiny dále patřili Jack Kerouac, Allen Ginsberg či William S. Burroughs). Později pracoval pro United Press International.\n\nCarr se narodil v New Yorku. Jeho rodiče Marion Howland a Russel Carr pocházeli z bohatých a společensky významných rodin. Po jejich rozvodu v roce 1930 se Carr se svou matkou přestěhoval do Saint Louis, kde strávil zbytek svého dětství. Na škole se seznámil s Davidem Kammererem, mladým učitelem na univerzitě v St. Louis. Kammerer chodil na základní školu s Williamem Burroughsem, se kterým také dříve cestoval do Evropy. \n\nNa podzim roku 1943 nastoupil ke studiu na Kolumbijské univerzitě. Na devatenáctiletého mladíka byl velmi sečtělý. Seznámil se zde s Edie Parkerovou, přítelkyní Jacka Kerouaca, později i samotným Kerouacem a oba velice zaujal. V prosinci Lucienovi zaklepal na dveře pokoje mladý obrýlený Žid, ptaje se, co že to u něj hraje za hudbu. Byl to Allen Ginsberg, v té době sedmnáctiletý. S Carrem si rozuměl a později byl přizván k Edie Parkerové do bytu, kde se seznámil s Kerouacem.\n\nLucien Carr byl době svých studií obtěžován Davidem Kammererem – oním učitelem z Carrova pozdního dětství. Carrovi to v podstatě nevadilo, věděl ale, jak je na něj Kammerer upnutý a občas mu to působilo nepříjemnosti. V létě roku 1944 Kammererův tlak na Carra zesílil natolik, že už se nedal snést. Vyhrožoval jeho dívce násilím a prohlašoval, že spáchá sebevraždu, pokud nebude jeho láska opětována. Po jedné z mnoha hádek došlo k potyčce, ve které Kammerer utrpěl smrtelné zranění. Carr jeho tělo hodil do řeky a vyhledal Burroughse a Kerouaca, kteří ho přesvědčili, že bude nejlepší, aby se šel přiznat na policii. O těchto událostech oba spisovatelé napsali útlou knihu \"A hroši se uvařili ve svých nádržích\" (v anglickém originále \"And the Hippos Were Boiled in Their Tanks\"). Americký deník Daily News o případu mluvil jako o „vraždě ze cti“. Carr byl odsouzen k jednomu až dvaceti letům vězení za vraždu druhého stupně. Po dvou letech v nápravném zařízení Elmira ve státě New York byl propuštěn.\n\nPo svém propuštění začal pracovat pro United Press (pozdější United Press International). Oženil se s Franceskou van Hartz. Měli spolu tři děti – Simona, Caleba a Ethana. Caleb vydal několik knih, a stal se tak spisovatelem, kterým si jeho otec vždy přál být. Carr pracoval v UPI 47 let až do svého odchodu do důchodu v roce 1993. Jeho editorská práce byla přesným opakem jeho mladého já. Psal velmi stručně a výstižně (zatímco zamlada si potrpěl na až pompézní vyjadřování a velkou slovní zásobu). Tento svůj styl prosazoval i ve výuce mladých reportérů.\n\nLucien Carr zemřel v George Washington University Hospital ve státě Washington, D.C., na rakovinu.\n\nZbav se svých miláčků (2013, v angličtině \"Kill Your Darlings\") je životopisný film věnující se Allenu Ginsbergovi. Ačkoliv je zde Ginsberg ústřední postavou, hlavní roli zaujímá právě Lucien Carr. Film začíná Ginsbergovým nástupem na Kolumbijskou univerzitu a končí vraždou Kammerera. Film je natočen podle knihy \"A hroši se uvařili ve svých nádržích\", která je ovšem považována za fikci – zromantizovanou verzi událostí. Caleb, syn Luciena Carra, podal na autory filmu trestní oznámení. Dle jeho slov je jen „Ginsbergovou zkreslenou představou o událostech“.\n\nAllen Ginsberg ve svém pravděpodobně nejvýznamnějším díle Carra několikrát zmiňuje. Celá báseň byla také původně Carrovi věnována, avšak ten se chtěl definitivně oprostit od svého bouřlivého mládí a požádal Ginsberga, aby bylo jeho jméno odstraněno.\n\n"}
{"id": "1107293", "url": "https://cs.wikipedia.org/wiki?curid=1107293", "title": "Myeloperoxidáza", "text": "Myeloperoxidáza\n\nMyeloperoxidáza (zkratka MPO) je enzym ze skupiny peroxidáz, který je u lidí kódován MPO genem. K expresi genu myeloperoxidázy dochází nejvíce v neutrofilních granulocytech (podtyp bílých krvinek). Jedná se o lysozomální bílkovinu, která je uložena v azurofilních granulích neutrofilů a je uvolňována do mezibuněčného prostoru při degranulaci. MPO obsahuje hemový pigment, který způsobuje, že sekrety bohaté na neutrofily, jako je hnis a některé formy hlenu, mají zelenou barvu.\n\nMPO je dimer o celkové hmotnosti 150 kDa. Každý dimer je  tvořen lehkým (15 kDa) a těžkým glykosylovaným řetězcem (s proměnnou molekulovou hmotností 59-64 kDa) s vázanou prostetickou hemovou skupinou. Doposud byly identifikovány tři izoformy, které se liší pouze velikostí těžkého řetězce. MPO obsahuje vazebné místo pro vápník se sedmi ligandy, které vytváří pentagonální pyramidální konformaci. Jedním z ligandů je karbonylová skupina Asp96. Vazebné místo pro vápník je důležité pro strukturu aktivního místa, protože Asp96 je v těsné blízkosti katalytického His95 v postranním řetězci.\n\nMPO produkuje z peroxidu vodíku (HO) a chloridového aniontu (Cl) kyselinu chlornou (HClO) (nebo její ekvivalent z jiného halidu než je chlor) během aktivace, tzv. respiračního vzplanutí, neutrofilů. K tomu je vyžadován hem jako kofaktor. Dále MPO s využitím peroxidu vodíku jako oxidačního činidla oxiduje tyrosin na tyrosinový radikál. Kyselina chlorná a tyrosinový radikál jsou cytotoxické, čehož využívají neutrofily k likvidaci bakterií a jiných patogenů.\n\nTradičně jsou k inhibici MPO využívány Azidy, ale 4-aminobenzhydrazid (4-ABH) působí více specificky.\n\nLidský gen je umístěn na chromozomu 17 (17q23.1).\n\nDeficit MPO. Některé mutace genu MPO vedou k dědičnému deficitu myeloperoxidázy, který u postižených jedinců zvyšuje pravděpodobnost poruchy imunitního systému, což se projevuje sníženou odolností proti infekci a někdy též větším výskytem nádorů.\n\nProtilátky proti MPO byly zapojeny do různých typů vaskulitidy (zánětlivé onemocnění cév), nejvíce do srpkovité glomerulonefritidy a Churg-Straussova syndromu.\n\nNedávné studie prokázaly souvislost mezi zvýšenou hladinou myeloperoxidázy a závažností onemocnění koronárních tepen. Kromě toho Heslop a kol. uvádí, že zvýšené hladiny MPO více než zdvojnásobily riziko kardiovaskulární mortality při sledování po dobu 13 let. Také bylo navrženo, že myeloperoxidáza hraje významnou roli ve vývoji aterosklerotické léze a nestability plaku.\n\nÚvodní studie z roku 2003 naznačila, že MPO by mohla sloužit jako citlivý prediktor pro infarkt myokardu u pacientů s bolestí na hrudi. Od té doby bylo publikováno více než 100 studií dokumentujících užitečnost testování MPO. Studie Heslopa et al. (2010) uvádí, že společné stanovení jak MPO, tak CRP (C-reaktivní protein, obecný a se srdcem související marker zánětu), poskytlo přidanou hodnotu pro predikci rizik, oproti samostatnému stanovení CRP. \n\nReakcí MPO s peroxidem vodíku za přítomnosti o-dianisidinhydrochloridu vzniká barevný oxidační produkt. Imunohistochemické barvení na myeloperoxidázu bývalo používáno v diagnostice akutní myeloidní leukémie k prokázání, že leukemické buňky byly odvozeny z myeloidní řady. V tomto však bylo zcela nahrazeno rozšířeným použitím průtokové cytometrie. Barvení na myeloperoxidázu je stále důležité při diagnóze myeloidního sarkomu. \n\nMyeloperoxidáza je první a zatím jediný lidský enzym o kterém je známo, že dokáže rozložit uhlíkové nanotrubice, a utišit tak obavy klinických lékařů, že užití nanotrubic pro cílenou dodávku léčiv by mohlo vést k jejich nezdravému nahromadění v tkáních.\n"}
{"id": "1107294", "url": "https://cs.wikipedia.org/wiki?curid=1107294", "title": "Mark Russinovich", "text": "Mark Russinovich\n\nMark Eugene Russinovich (* 1966) je technickým ředitelem v Microsoft Azure. Před nástupem do Microsoftu (2006) byl spolumajitelem softwarové firmy Winternals. \n\nRussinovich se narodil ve španělské Salamance. Poté se přestěhoval do USA, kde žil v Birminghamu až do svých 15 let, kdy se i s rodinou přestěhovali do Pittsburgu. Russinovich je chorvatského původu, jeho otec byl radiolog a matka sekretářka v jeho ordinaci v Pittsburgu. Mark Russinovich se k počítači poprvé dostal u otcova přítele. Bylo to v roce 1970 a jednalo se o Apple II. Byl schopen provést reverzní analýzu paměti ROM a psát pro něj programy. V 15 letech si koupil svůj první počítač TI99/4A, po šesti měsících mu rodiče koupili Apple II+ z místní střední školy. Psal rovněž články do časopisů o Apple II. V roce 1989 získal na univerzitě Carnegie Mellon vysokoškolský titul z počítačového inženýrství a následující rok další titul na Rensselaer Polytechnic Institute. \n\nOd září 1994 do března 1996 byl výzkumným spolupracovníkem na univerzitě v Oregonu. Od března do září 1996 byl vývojářem ve firmě NuMega Technologies, kde pracoval na sledování výkonu softwaru pro Windows NT. Roku 1996 spolu s Brycem Cogswellem založil společnost Winternals Software, kde Russinovich plnil roli hlavního softwarového architekta. Založili také internetovou stránku sysinternals.com, kde zpřístupnil mnoho administrátorských a diagnostických utilit pro Windows, například Autoruns, Filemon, Regmon, Správce souborů, TCPView. Od září 1996 do září 1997 pracoval jako konzultant ve společnosti OSR v New Hampshire. Od září 1997 do března 2000 byl členem výzkumného týmu v IBM. V roce 2006 se připojil k firmě Microsoft, když Microsoft odkoupil jejich firmu Winternals Software. Stal se stálým přispěvatelem do TechNet Magazine a časopisu Windows IT Pro. Je autorem mnoha nástrojů použitých v jádře Windows NT a Windows 2000 či v souborovém systému NTFS.\n\nRoku 2005 Russinovich objevil Sony rootkit v produktech Sony DRM. Tato funkce zabraňovala uživatelům kopírovat jejich média. Roku 2006 Russinovich objevil další rootkit, tentokrát u produktu Norton SystemWorks od firmy Symantec, který firma následně odstranila. Russinovich napsal novely Zero day a Trojan horse.\n\n"}
{"id": "1107303", "url": "https://cs.wikipedia.org/wiki?curid=1107303", "title": "EMV", "text": "EMV\n\nEMV (zkratku z Europay, MasterCard a Visa) je celosvětový standard pro vzájemné operace mezi čipovými kartami a čtecími zařízení karet jako jsou pokladní místa (POS) s terminály a bankomaty. Tento standard slouží pro autentizaci kreditní karty a debetní karty k transakcím.\n\nEMV je společný projekt platebních společností Europay (v roce začleněn do společnosti MasterCard), MasterCard a VISA pro zajištění bezpečnosti a globální interoperability čipových platebních karet. Standard je nyní definován a spravován veřejnou korporací EMVCo. V prosinci 2004 se k organizaci připojila společnost Japan Credit Bureau (dříve Japan Credit Bureau), v únoru 2009 American Express, v květnu 2015 China UnionPay, a v září 2013 firma Discover.  Členové EMVCo mají stejné hlasovací práva, tj. 1/6. Systémy IC karet založených na specifikaci EMV jsou zaváděny po celém světě, pod názvy jako \"IC Credit\" a \"Chip a PIN\".\n\nNormy EMV definují interakci na úrovni fyzické, elektrické, datových a aplikačních mezi IC karty a IC zařízení pro zpracování karet pro finanční transakce. Existují standardy založené na ISO/IEC 7816 pro kontaktní karty, a normy založené na ISO/IEC 14443 pro bezkontaktní karty (PayPass, PayWave, ExpressPay).\n\nPrvní standard pro platební karty byl Carte Bancaire M4 z Bull-CP8 nasazen ve Francii v roce 1986 následuje B4B0 (kompatibilní s M4) rozmístěné v roce 1989. GeldKarte v Německu předek EMV. EMV byl navržen tak, aby karty a terminály byly zpětně kompatibilní s těmito normami z důvodu, že Francie používala tyto standardy a až později začala migrovat všechny své karty a terminály na infrastrukturu pro EMV.\n\nNejznámější implementace čipových karet standardu EMV jsou:\n\nVisa a MasterCard také vyvinuli standardy pro použití EMV karet v zařízení pro podporu nekaretních transakcí přes telefon a internet. MasterCard má Chip Authentication Program (CAP) pro bezpečné e-commerce. Jeho realizace je známý jako EMV-CAP a podporuje řadu režimů. Visa má Dynamic Passcode Authentication (DPA) schéma, které je jejich realizace CAP pomocí různých výchozích hodnot.\n\nV únoru 2010, počítačoví odborníci z Cambridgeské univerzity prokázala, že zavedení vstupu EMV PIN je náchylné k útoku man-in-the-middle; Nicméně, způsob PINy jsou zpracovány, závisí na schopnostech kartou a terminálem.\n\nSmyslem a cílem tohoto standardu EMV je specifikovat interoperabilitu mezi EMV-kompatibilní IC karty a EMV-kompatibilními platebními terminály po celém světě. Tam jsou dvě hlavní výhody přechodu na chytré-karty založené na kreditním platebních systémů pomocí karet: zvýšení bezpečnosti (spojenou redukcí podvodů), a možnost pro jemnější ovládání \"offline\" kreditní karty – schválení transakce. Jedním z původních cílů EMV bylo umožnit více aplikací se na jedné kartě: pro žádosti o kreditní a debetní karty nebo e-peněženky. \n\nEMV Transakce za pomocí čipových karet má zlepšit zabezpečení proti podvodům v porovnání s použitím pouze magnetickým proužkem u karet, kde se spoléhá pouze na podpis držitele a vizuální kontrola karty pro kontrolu funkce, jako je hologram výrobce například. Použití kódu PIN a kryptografických algoritmů, jako jsou Triple DES, RSA a SHA zajistit autentizaci karty do terminálu pro zpracování a hostitelského systému karty emitenta. Doba zpracování je srovnatelný s on-line transakcemi, ve kterém komunikaci zpožďují účty pro většinu času, zatímco kryptografické operace tvá poměrně málo času. Předpokládá zvýšenou ochranu před podvody umožnilo bankám a vydavatelům kreditních karet prosadit \"posunu odpovědnosti\", tak, že obchodníci jsou nyní odpovědný (od 1. ledna 2005 v regionu EU) pro jakýkoli podvod, která vyplývá z transakcí, na systémy, která nejsou kompatibilní se systémem EMV.\n\nI když není to jediný možný způsob, většina implementací EMV karet a terminálů vyžaduje potvrzení totožnosti držitele karty tím, že vyžaduje zadání osobního identifikačního čísla (PIN) spíše než podpisu stvrzenku papíru. Zda jsou nebo nejsou ověření PIN probíhá závisí na schopnostech terminálu a programového vybavení karty. \n\nISO/IEC 7816-3 definuje přenosový protokol mezi čipovými kartami a čtečkami. Pomocí tohoto protokolu, se údaje vyměňují v \"aplikačním protokolu\" (APDU). To zahrnuje posílání příkazu na kartě, zpracování příkazu kartou, a odesláním odpovědi. EMV používá následující příkazy:\nPříkazy s označením  \"7816-4\" jsou definovány v normě ISO/IEC 7816-4 a jedná se příkazy mezioborové používané pro mnoho aplikací čipových karet, jako jsou karty GSM SIM.\n\nPrvní norma EMV se objevil v roce 1995 jako EMV 2.0. To byl povýšený na EMV 3.0 v roce 1996 (někdy označované jako EMV '96) s pozdějšími změnami EMV 3.1.1 v roce 1998. Toto bylo dále ve znění pozdějších předpisů na verzi 4.0 v prosinci 2000 (někdy označované jako EMV 2000).\n"}
{"id": "1107307", "url": "https://cs.wikipedia.org/wiki?curid=1107307", "title": "České Švýcarsko (nádrž)", "text": "České Švýcarsko (nádrž)\n\nČeské Švýcarsko je retenční nádrž, která slouží k zachycení náhlých dešťových přívalů v horní části povodí Dobrovodského potoka. Nachází se v katastrálním území Srubec, 5 km jihovýchodně od centra Českých Budějovic v nadmořské výšce 480 m.\n\nNádrž se nachází na Dobrovodském potoce, který je jejím přítokem i odtokem. Náleží do povodí Vltavy.\n\nRetenční nádrž České Švýcarsko byla vybudována v rámci vodohospodářských úprav Dobrovodského a Vráteckého potoka provedených v letech 1897–1898 podle projektu pražského inženýra Rudolfa Brechlera. Cílem těchto úprav byla ochrana Českých Budějovic před povodněmi. Stavbu provedly firmy Bohdana Francka a Josefa Pillmanna. Nádrž na Dobrovodském potoce získala jméno podle romantického označení údolí potoka mezi Dobrou Vodou a Třebotovicemi. Údolí tak bylo pojmenováno na přelomu 19. a 20. století, neboť je hluboké, místy skalnaté, jsou v něm vodní plochy a stavály tu i roubené stavby. Používají se i názvy Nové Švýcarsko či lidově Švajcy. Po roce 1906 byl nad nádrží postaven ubytovací hostinec České Švýcarsko ve stylu romantické secese. Úředně byl pro hotel schválen název „České Švýcarsko“ v roce 1938. Restaurační a ubytovací činnost byly zrušeny v roce 1953, ale objekt s věžičkou stál až do roku 1990, kdy byl zbořen.\n\nPřístup je možný po červené turistické značce z Dobré Vody do Srubce.\n"}
{"id": "1107308", "url": "https://cs.wikipedia.org/wiki?curid=1107308", "title": "Norbotenský špic", "text": "Norbotenský špic\n\nNorbotenský špic (švédsky: \"Norrbottenspets\", anglicky: \"Nordic Spitz\") je švédské psí plemeno uznané Mezinárodní kynologickou federací (FCI).\n\nNorbotenský špic byl vyšlechtěn ve Švédsku v 17. století. V té době bylo jeho hlavním využitím lov veverek a ptáků, speciálně pak tetřívků obecných a jestřábů lesních. Jeho předci nejsou dodnes známí, ale psi podobní dnešním norbotenským špicům využívali vikingové jako krysaře nebo lovce malých zvířat. Na přelomu 19. a 20. století byli hojně využívání jako lovci kun a veverek pro kožešinu, ale jakmile jejich cena klesla, pomalu se snižovala i populace norbotenských špiců.\n\nRoku 1910 byl uznán švédským Kennel Clubem. Během druhé světové války ale plemeno utrpělo takové ztráty, že byla roku 1948 uzavřena plemenná kniha a plemeno bylo oficiálně prohlášeno za vymřelé. Nakonec jej zachránili švédští chovatelé, kteří vytvořili chovatelský program pro norbotenské špice a našli několik posledních zbývajících jedinců s prokazatelným původem. FCI plemeno uznala roku 1966, a krátce poté v roce 1967 jej znovu uznal i švédský Kennel Club.\n\nOficiální používaná zkratka v Česku je NBS. V současné době (květen 2015) se v Česku nenachází žádná chovatelská stanice. Nejpočetnější je norbotenský špic ve Švédsku a Finsku.\nMalý kvadratický pes s typickými znaky špice, kompaktně stavěný, se suchým mohutným osvalením. Pes by měl mít velmi dobrou stavbu. Výrazný pohlavní dimorfismus. Srst, která pokrývá celé tělo norbotenského špice je hustá, na dotek jemná, rovná a přiléhající k tělu. Povolené jsou všechny barvy, avšak upřednostňuje se bílý podklad s krémovými až světle hnědými znaky.\n\nHlava je suchá, s harmonickými proporcemi, poměr lebky a čumáku je 2:1. Dobře vyznačené nadočnicové oblouky. Uši jsou nasazeny vysoko, středně velké se zaoblenými konci. Pevně vztyčené, nekupírují se. Oči středně velké, mandlového tvaru. Dobře posazené, tmavě hnědé barvy. Stop je lehce vyznačený. Nosní houba je vždy černá. Zuby mají nůžkový skus. Krk je poměrně krátký, hustě osrstěný i osvalený. Hřbet je krátký, silný, osvalený a pružný, v kohoutku rovný, při pohledu ze strany ale spáditý. Ocas vysoko nasazený, nesen po způsobu typického špice, zahnutý nad hřbetem. Nekupíruje se a srst na něm tvoří mírný prapor. Nohy jsou středně dlouhé, dobře osvalené, zakončené kulatými tlapkami.\n\nNorský lundehund: Norský lundehund je také švédské psí plemeno, je podobně velké a těžké a také bylo vyšlechtěno pro lov ptáků. Norský lundehund se většinou liší barvou, ale hlavně stylem nesení ocasu. Neexistují žádné zmínky o příbuznosti norského lundehunda a norbotenského špice.\n\nFinský špic: Někteří kynologové tvrdí, že norbotenský špic je stejné plemeno jako finský špic, ovšem jinak zbarvené. Shodují se ve velikosti a stylu postupu při lovu; tiše v lese vyhledávají zvěř a jakmile ji objeví, začnou pronikavě štěkat až do příchodu psovoda.\n\nJsou to přívětiví a veselí psi. Také inteligentní, mazaní a tvrdohlaví, svoji mazanost prokazuje třeba tím, že před kořistí štěká, aby tak přehlušil přicházejícího lovce.. Energičtí, aktivní, bystří. Je klidný, rozvážný a nikdy ne agresivní. Vůči majiteli je loajální, nikoliv otrocky oddaný. Přestože byl vyšlechtěn pro lov, nemá moc vyvinuté lovecké pudy, naopak je to dobrý hlídač který hlasitě upozorní na každého kolemjdoucího. V případě ohrožení je schopný bránit majitele i jeho rodinu. Má sklony k toulání, které se dají řešit dostatečným zaměstnáním psa. S dětmi vychází poměrně dobře, i s jinými psy umí vyjít a pracovat s nimi. Se zvířaty bude vycházet jen v případě, že je k tomu veden od štěněte, pokud ne, může mít sklony pronásledovat je.\nNorbotenský špic má ojedinělý styl lovu. Používá čich, zrak i sluch podle potřeby. Jakmile zvíře vystopuje a zažene jej do kouta nebo dokud se zvíře samo nezastaví, štěká nepřetržitě až 120x za minutu, čímž se snaží přilákat lovce a současně přehlušit jeho příchod. Při zkouškách je také nutné, aby pes štěkal 100x a více za minutu, pokud je má úspěšně složit.\n\nNorbotenský špic vyžaduje hodně pohybu veškerého typu, od horských túr po různé psí sporty, jako je třeba agility. V případě, že bude málo zaměstnán, může se stát stereotypní nebo až agresivní. Dnes se již pro lov nevyužívá, je to spíše společenský pes. Srst je bezúdržbová, líná 2x ročně (na jaře a na podzim), v tomto období je nutné věnovat jí zvýšenou pozornost, mimo něj stačí jednou za týden pročesat. Výcvik i výchova jsou nutností, bez nich se může stát norbotenský špic naprosto nezvladatelný. K výcviku by měl psovod i pes přistupovat jako ke hře, pokud jej do něčeho budete nutit, brzy jej to přestane bavit a nebude poslouchat. Je vhodné cvičit jej stylem odměna za dobře zvládnutý povel, nikoliv trest za špatnost.\n\nJe vhodný i do městského bytu, ale nejvíce mu vyhovuje zahrada s přístupem do domu. Pokud ale bude ve městě mít dostatek pohybu, pak to není problém. Plemeno je vcelku zdravé a nevyskytují se u něj žádné dědičné choroby. Nevyžaduje speciální výživu.\n"}
{"id": "1107312", "url": "https://cs.wikipedia.org/wiki?curid=1107312", "title": "Morna Young", "text": "Morna Young\n\nMorna Young (* 1984 Moray, Skotsko) je skotská spisovatelka, herečka a hudebnice. Částečně získala zkušenosti i jako režisérka, producentka, divadelní tvůrkyně či skladatelka. Vystudovala herectví a žurnalistiku. Spolupracuje s několika hudebními kapelami, je také členkou The Fishwives Choir. \n\nMorna Young byla členkou Playwright's Studio od Scotland's mentored writers 2013 (skupinka autorů pod vedením známých skotských spisovatelů); pracovala pod vedením Petera Arnotta. Vystupovala na The European Authors´ Festival (Česká republika, Slovensky, Polsko) a také v rámci Měsíce francouzské národní poezie. V roce 2012 psala sloupky z oblasti umění/lifestyle pro The Northern Scot. V roce 2013 vydala první hru \"Lost at Sea\". Tato hra měla být vyjádřením pocty všem rybářům, kteří zahynuli při práci na moři - sama autorka přišla o svého otce právě při práci na moři. Hra také měla zdůraznit to, jak je tato profese těžká a náročná. Ve stejném roce vyšla i její druhá hra s názvem \"B - Roads\". V současné době autorka žije v Glasgow, píše fantasticko-dobrodružný román pro mládež a tvoří také sbírku \"Parisian Vignettes\" inspirovanou autorčinou cestou po Paříži.\n\nV roce 2014 se zúčastnila Měsíce autorského čtení, kde vystoupila společně s ostatními skotskými autory jako čestný host. Tento festival je pořádám brněnským nakladatelstvím a agenturou Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Mornou Young režíroval Miro Jelok.\n\n\n"}
{"id": "1107313", "url": "https://cs.wikipedia.org/wiki?curid=1107313", "title": "Karakol (město)", "text": "Karakol (město)\n\nKarakol, dříve známý jako Prževalsk, je čtvrté největší město v Kyrgyzstánu. Leží asi 150 kilometrů od čínské hranice, poblíž východního cípu jezera Issyk kul, podle něhož je nazvána provincie, ve které se město nachází.\n\nKarakol byl založen jako ruská vojenská základna v roce 1869. Vyrostl po příchodu cestovatelů, kteří přišli zmapovat hory a údolí oddělující Kyrgyzstán a Čínu. V 80. letech 19. století zaznamenal Karakol velký populační nárůst díky Dunganům, čínským muslimům, kteří uprchli z Číny kvůli válce.\nV roce 1888 v Karakolu zemřel ruský cestovatel Nikolaj Prževalskij během příprav na expedici do Tibetu. Město bylo na jeho počest přejmenováno na Prževalsk. Kvůli protestům místních obyvatel, byl městu v roce 1921 vrácen původní název Karakol. O 18 let později bylo však toto rozhodnutí Stalinem staženo zpátky- Město se tedy nazývalo Prževalsk až do rozpadu Sovětského svazu v roce 1991.\nPoblíž jezera Issyk kul bylo zařízení sovětské armády, testující pohon torpéd a jejich naváděcí systém. Proto byl Karakol domovem pro velký počet armádních představitelů a jejich rodin.\n\nVývoj počtu obyvatel Karakolu:\n\n"}
{"id": "1107318", "url": "https://cs.wikipedia.org/wiki?curid=1107318", "title": "Nivard Sommer", "text": "Nivard Sommer\n\nNivard Sommer, O.Cist., také Edward Wenzel Sommer (1713 nebo 1714 Česká Lípa – 24. března 1758 Mariánské Radčice) byl český římskokatolický duchovní, osecký cisterciák a hudební skladatel. Patří do skupiny nadaných hudebníků – mnichů v oseckém klášteře v průběhu 18. století, ze kterých je možno jmenovat Benedikta Venusiho (oseckého opata), Joachima Crona nebo Jakoba Trautzla.\n\nRodák z České Lípy vstoupil ve svých devatenácti letech do oseckého kláštera a přijal zde řeholní jméno \"Nivard\". V letech 1747-1754 byl ředitelem kůru (lat. \"regenschori\") oseckého klášterního kostela Nanebevzetí Panny Marie. Vedle provozování hudby se hodně věnoval též správě a rozšiřování klášterního hudebního archivu. Jím založený inventář je členěn podle hudebních stylů a příležitostí, pro které je hudba určena. Obsahuje nejen autorské skladby hudebně nadaných oseckých mnichů, ale také opisy skladeb, které byly převzaty z jiných (nejen cisterciáckých) klášterů. Sommer vedl též záznamy o půjčování oseckých hudebnin jinam – například do klášterů na Zbraslavi nebo v Plasích. Ve vedení katalogu pak pokračoval Jakob Jan Trautzl.\n\n\n\n\n"}
{"id": "1107324", "url": "https://cs.wikipedia.org/wiki?curid=1107324", "title": "Canopus (rozcestník)", "text": "Canopus (rozcestník)\n\nSlovo Canopus může mít různé významy:\n\n"}
{"id": "1107328", "url": "https://cs.wikipedia.org/wiki?curid=1107328", "title": "Anton Gill", "text": "Anton Gill\n\nAnton Gill (* 22. října 1948 v Ilfordu, části Londýna) je anglický spisovatel. Publikuje také pod svými třemi pseudonymy: Oliver Bowden, Antony Cutler, a Ray Evans.\n\nGill se narodil v Ilfordu v Essexu, německému otci a anglické matce a vyrostl v Londýně. Byl vzděláván v Chigwell School Clare College v Cambridgi. Pracoval jako herec i jako režisér v divadle (zejména v Royal Court Theatre v Londýně), pro Arts Council, BBC a TV-am (jako spisovatel a producent). Následně se věnoval na plný úvazek psaní.\n\nProfesionálním spisovatelem na plný úvazek se stal v roce 1984, a od té doby publikoval více než 35 knih, na různých starých a současných historických podmětech, včetně tří biografií. Jeho díla zahrnují jak beletrii a non-fiction (literární žánr na rozhraní románu a reportáže), kde jeho speciální zaměření je moderní Evropská historie, včetně knihy \"\"Cesta zpět z pekla\"\" (v originálu \"The Journey Back from Hell -\" dílo bylo odměněno cenou \"H.H.Wingatea\" za literaturu faktu\")\", \"An Honourable Defeat\" a \"Berlin to Bucharest\". V beletrii napsal řadu knih na téma egyptských záhad, které představovaly jako první na světě soukromé očko, písaře Huy, které byly zveřejněny po celém světě. Nedávno publikoval knihu \"Sacred Scroll na téma \"historie a tajemství, s vydavatelstvím Penguin. Je také autorem dvou biografií a to\" William Dampier \"a \"Peggy Guggenheim\". Jeho nejnovější vydané tituly jsou romány \"City of Gold \"(knihu vydalo anglické vydavatelství Penguin) a \"Prokletý \"(vydal Piatkus).\n\nPod pseudonymem Oliver Bowden napsal od roku 2009 již osm románů na základě příběhů slavné herní série Assassin's Creed a to konkrétně \"Assassin's Creed: Renesance\", \"Assassin's Creed: Bratrstvo\", \"Assassin's Creed: Tajná Křížová výprava\", \"Assassin's Creed: Odhalení\", \"Assassin's Creed: Opuštěný\", \"Assassin's Creed: Černá vlajka\", \"\" a \"Assassin's Creed: Podsvětí\". V České republice tyto knihy vydává nakladatelství Fantom Print.\n"}
{"id": "1107337", "url": "https://cs.wikipedia.org/wiki?curid=1107337", "title": "Kounicův dům", "text": "Kounicův dům\n\nKounicův dům je rozlehlá budova historického měšťanského domu, který se nachází na pozemku o rozloze téměř 1700 čtverečních metrů na rohu ulic Berkovy a Zámecké v centru okresního města Česká Lípa v Libereckém kraji. Stavba na adrese Berkova ulice č.p. 100 je evidována od 3. května 1958 jako nemovitá kulturní památka pod číslem 23403/5-2808 na seznamu Národního památkového ústavu.\n\nDům byl vybudován v roce 1771 na místě bývalého vrchnostenského pivovaru jako nové sídlo pro úředníky českolipského panství, které v 18. století patřilo šlechtickému rodu Kouniců. Viditelným důkazem této skutečnosti je dosud zachovaný kamenný erb Kouniců, umístěný na rohu budovy. Kounicové o výstavbě nového sídla pro své úředníky rozhodli z důvodu, že jejich dosavadní pracoviště v objektu českolipského vodního hradu již nevyhovovalo soudobým potřebám.\n\nKounicům patřila Česká Lípa s novozámeckým panstvím až do zrušení poddanství v roce 1848. Budova někdejšího sídla jejich úředníků poté sloužila k různým účelům – byla zde solnice, vojenská nemocnice i celnice. V roce 1924 objekt zakoupil československý stát a zřídil zde české státní reálné reformované gymnázium, které v Kounicově domě bylo až do roku 1938. V druhé polovině 20. století bylo v Kounicově domě sídlo Svazarmu. Po Listopadu 1989 se vlastníkem budovy stala nástupnická organizace Svazarmu – Sdružení sportovních svazů České republiky. V pronajatých částech objektu sídlily drobné provozovny a prodejny levného textilu.\n\nDne 13. května 2015 po 15. hodině odpolední Kounicův dům zachvátil požár. Dle vyjádření hasičů příčinou neštěstí zřejmě byla nedbalost při sváření na střeše domu. U ohně zasahovalo celkem šest desítek hasičů z 10 jednotek, které se do České Lípy sjely z různých míst okresu. Hašení probíhalo až do večerních hodin, část hasičů zůstala na místě až do následujícího dne, aby mohla zlikvidovat případná ložiska neuhašeného ohně. Škoda byla odhadnuta na 8 miliónů korun, majetek v hodnotě 7 miliónů, zejména sousední budovy, se podařilo hasičům zachránit. Pokud jde o záchranu a obnovu památky, je za ni primárně zodpovědný majitel objektu. Starostka České Lípy Romana Žatecká krátce po neštěstí veřejně vyjádřila stanovisko, že vedení města v případě potřeby je ochotno při záchraně tohoto objektu poskytnout pomoc. \n\nPo téměř dvou letech byla situace taková, že policie celý případ odložila, protože se jí nepodařilo zjistit viníka požáru. Vlastník objektu – Sdružení sportovních svazů ČR – nezačal ani s přípravou zabezpečení památky a nereagoval ani na výzvu stavebního úřadu v České Lípě z podzimu roku 2016. Město se proto rozhodlo vlastníka za tuto nečinnost i za zábor veřejného prostranství v okolí památky pokutovat. Jelikož ani poté vlastník nevyvinul žádnou iniciativu, město začalo zvažovat, že torzo historické budovy odkoupí a přebuduje na objekt, který by sloužil českolipské veřejnosti. Jednou z variant byla i přestavba Kounicova domu na městskou knihovnu podle návrhu architekta Miroslava Pavljuka.\n\nV červnu 2018 zastupitelstvo města Česká Lípa schválilo odkoupení pozůstatků Kounicova domu za 1 900 000 Kč, další využití objektu bylo předmětem diskuse. Na mimořádném zasedání rada města dne 11. února 2019 přidělila firmě PSD s. r. o. z Děčína veřejnou zakázku ve výši 7 706 000 Kč, jejímž předmětem je základní zabezpečení ohrožené budovy. Na rok 2020 je plánováno uvolnění dalších 80 miliónů korun na celkovou rekonstrukci objektu.\n\n\n"}
{"id": "1107339", "url": "https://cs.wikipedia.org/wiki?curid=1107339", "title": "Doktríny rozhodčího řízení", "text": "Doktríny rozhodčího řízení\n\nDoktrínu lze obecně charakterizovat jako určitou nauku, která je pevně daná. Opírá se o určitou autoritu, proto také bývá označována jako soustava dogmat, neboli nezměnitelných zásad. Z historicko-právního hlediska existují celkem čtyři doktríny ovládající rozhodčí řízení. Jde o teoretické koncepce, které rozhodčí řízení ovládají. V odborné právnické literatuře jsou běžně obsaženy čtyři základní koncepce, a to:\n\nJurisdikční doktrína je hlavním elementem celého rozhodčího řízení. Je postavena na hypotéze, že pravomoc rozhodovat spory patří mezi základní pravomoci určitého státu. Stát má také pravomoc, v rámci své jurisdikce, aby se případné spory řešily jiným způsobem nežli pomocí klasického soudního systému, nicméně má zároveň je oprávněn pravomocí takové rozhodování kontrolovat či regulovat, tzn. má pomocnou funkci.\n\nRozhodce, jenž má rozhodovat určitý spor, se tak v tomto pojetí dostává do pozice, která je srovnatelná s pozicí soudce obecného soudu. Důležité je, že tato pravomoc je delegována od příslušného státu. Předmětem rozhodčí smlouvy je v zásadě přenesení jurisdikce ze státních soudů na soudy nestátní, resp. na rozhodce. Každý stát má proto právo regulovat a kontrolovat aktivity realizované na jeho území. Rozhodčí řízení má pro konkrétní rozhodovaný případ původ v dohodě stran. Současně však rozhodující pro realizaci řízení je ta skutečnost, že možnost konat toto řízení, ustanovení rozhodců, účinky arbitrážní smlouvy, pravomoc rozhodců, vykonatelnost rozhodčího nálezu apod. se opírají o právní řád určitého státu. Rozhodci vykonávají rozhodovací pravomoc s tím, že řeší spor cestou nalézání práva na základě pravomoci delegované státem, a nikoli dohodou stran. V ČR patří k zastáncům této koncepce například Květoslav Růžička, Alexander Bělohlávek nebo Zdeněk Kučera.\n\nZákladem smluvní doktríny je svobodná vůle stran potenciálního sporu, jedná se tedy o projev základní zásady celého soukromého práva, a to autonomie vůle. Tato doktrína tedy uznává výhradně platnou rozhodčí smlouvu a projev vůle stran v ní obsažený. Odráží se v ní také zásada \"pacta sunt servanda\", vzhledem k tomu, že strany dobrovolně uzavřely rozhodčí smlouvu. Vše je tedy závislé na stranách konkrétního sporu. Co se týče rozhodčího nálezu, ten má logicky stejnou smluvní povahu, přičemž původ rozhodčího nálezu je odvozen z platné rozhodčí smlouvy. Z pohledu této koncepce má stát jen malý vliv na rozhodčí smlouvu, samotné řízení, či rozhodčí nález. Tím se také odlišuje od doktríny jurisdiční. Naopak strany konkrétního sporu, který je podroben rozhodčímu řízení mají širokou působnost a volnost díky zmiňované autonomii vůle. Mohou určovat práva pro všechny složky procesu, tedy normy procesní i hmotné. K této koncepci se přiklání zejména Ústavní soud, který ji potvrdil i ve svém nálezu z roku 2002. Nevýhodou této koncepce je situace, že nedostatečně vysvětluje roli státu, a to zejména v otázkách arbitrability sporu nebo pomocných a kontrolních funkcí obecných soudů. Nutno dodat, že ve své základní podobě odporuje základním požadavkům na spravedlivý proces, právě proto, že nezajišťuje kontrolu ze strany obecných soudů.\n\nSmíšená doktrína, jak její název sám napovídá, kombinuje dvě výše zmíněné koncepce - doktrínu jurisdikční a doktrínu smluvní. Cílem smíšené doktríny je snaha odstranit koncepční nedostatky dvou předchozích doktrín. S touto doktrínou přišel vůbec poprvé prof. Survilla, posléze ji více rozvedl Sausser-Halla. Pro existenci rozhodčího řízení je nutné spolupůsobení dvou prvků. Prvním z nich je vůle stran podřídit spor před rozhodci a v rámci rozhodčího řízení. Druhým je pak vůle státu propůjčit rozhodčímu řízení stejné účinky jako má rozhodnutí státu. První i druhý prvek jsou velmi důležité. K této teorii se přiklání zejména prof. Rozehnalová, děkanka Právnické Fakulty Masarykovy univerzity v letech 2007–2015.\n\nPoslední z uvedených teoretických koncepcí, které ovládají rozhodčí řízení, je doktrína autonomní. Jedná se o spíše okrajový a nejméně zastávaný přístup. Tato koncepce zastává názor, že mezinárodní rozhodčí řízení je autonomní a vnitrostátní právo příslušného státu jen dopomáhá v plnění jejich funkcí. Také tvrdí, že vůle stran je základní prvek rozhodčího řízení, proto nesmí ji nesmí žádný stát předurčovat.\n"}
{"id": "1107340", "url": "https://cs.wikipedia.org/wiki?curid=1107340", "title": "Palazzo Rosso", "text": "Palazzo Rosso\n\nPalazzo Rosso je palác v historickém centru Janova, městě na severu Itálie.\n\nNachází se zde jedna z nejvýznamnějších uměleckých galerií ve městě. Palác navrhl architekt Pietro Antonio Corradi a byl postaven v letech 1671 až 1677.\n\nSbírku galerie tvoří díla umělců jako například Anthonis van Dyck, Guido Reni, Paolo Veronese, Guercino, Gregorio De Ferrari, Albrecht Dürer, Bernardo Strozzi a Mattia Preti.\n\n"}
{"id": "1107341", "url": "https://cs.wikipedia.org/wiki?curid=1107341", "title": "Kulturní dědictví", "text": "Kulturní dědictví\n\nKulturní dědictví je nedílnou součástí kultury. Je zajímavou ukázkou a důležitou, v některých případech jedinečnou součástí kulturního života lidské společnosti. Lze je definovat jako \"konfiguraci kulturních prvků, … jež jsou jako trvalé kolektivní vlastnictví a všeobecně sdílený výsledek materiální a duchovní činnosti členů určité kultury předávány následujícím pokolením jako specifický typ dědictví.\"\n\nJednodušeji řečeno, kulturní dědictví je vše, co člověk v minulosti vytvořil a co mělo vliv na rozvoj kultury a vykazuje to jistou kulturní a \"památkovou hodnotu.\"\n\nKulturní dědictví můžeme rozdělit na materiální a nemateriální. Nemateriální zahrnuje vše, co nemá hmotnou podstatu, předává se z generace na generaci a může se měnit v závislosti na vnějším prostředí. Řadíme sem: \n\nMateriální kulturní dědictví zahrnuje památky a jiné hmotné výtvory člověka. Patří sem architektura, sochařství, malířství a grafika, užité umění (např. keramika či sklářství), nebo také literární díla, oblečení, vynálezy či pokrmy. \n\nKulturní dědictví lze rozdělit i následovně:\n\nNejvýznamnější památky kulturního dědictví se zařazují na seznam světového dědictví UNESCO.\nV České republice to jsou tyto: \n\nDále jsou památky na území České republiky chráněny těmito vyhlášeními:\n\nKulturní dědictví nám zpřístupňují různé kulturní zařízení a akce, nejčastěji to jsou muzea, galerie nebo divadla.\n\nKulturní dědictví má pro nás několik základních významů. \n"}
{"id": "1107342", "url": "https://cs.wikipedia.org/wiki?curid=1107342", "title": "Napoleon ve své pracovně", "text": "Napoleon ve své pracovně\n\nNapoleon ve své pracovně (francouzsky: \"Napoléon dans son cabinet de travail\") je obraz francouzského malíře Jacquese-Louise Davida z roku 1812. Portrét zobrazuje císaře Napoleona v uniformě v jeho pracovně v Tuilerijském paláci. Obraz vznikl na soukromou objednávku skotského šlechtice lorda Douglase a je součástí sbírek National Gallery of Art ve Washingtonu. Existuje též druhá verze tohoto obrazu s odlišnou barvou uniformy. Ta je od roku 1979 vystavená na zámku Versailles.\n\nLord Alexander Douglas, desátý vévoda z Hamiltonu si obraz objednal v roce 1811 a Jacques-Louis David jej dokončil v březnu 1812. V roce 1882 byl prodán vévodovi z Rosebery. V roce 1954 obraz koupila nadace amerického sběratele Samuela H. Kresse, jejíž sbírky jsou uloženy v National Gallery of Art ve Washingtonu.\n\nDruhou verzi začal David malovat v dubnu 1812 pro zákazníka jménem Huibans. Obraz ale zůstal v Davidově ateliéru až do roku 1824, kdy byl prodán za 15 000 franků. V roce 1857 ho koupilo Ministerstvo císařského domu za 10 000 franků a byl umístěn v Tuilerijském paláci. Po pádu Druhého císařství byl zabaven a v roce 1880 vrácen císařovně Evženii. Poté byl ve sbírce Luise Napoleona. V roce 1979 jej získal stát a byl umístěn na zámek Versailles.\n\nPortrét vznikl po sérii ceremoniální obrazů (\"Napoleonova korunovace\", \"Rozdílení orlů\") a je posledním Davidovým portrétem věnovaným Napoleonovi I. Objednavatel Alexander Dougles byl obdivovatelem císaře a přítelem jeho sestry Pauline. Vévoda, mecenáš a sběratel umění oceňoval rovněž Napoleonovu podporu restaurace Stuartovců na anglický trůn. Objednávku zprostředkoval francouzský umělec Férréol de Bonnemaison, který po Francouzské revoluci emigroval do Anglie, a znal se s Davidem. Stal se prostředníkem mezi vévodou a malířem při podmínkách realizace a finančních transakcí.\n\nObraz velkých rozměrů představuje stojícího Napoleona v přirozené velikosti. Je oblečen do uniformy důstojníka pěších granátníků, tj. tmavě modré s bílými manžetami a červenými rukávy. Na bílé vestě má připnuté Řád čestné legie, Řád železné koruny a zlaté nárameníky. Na sobě má bílé kalhoty a černé boty se zlatými přezkami. Stojí vykročen levou nohou, s tváří obrácenou k divákovi, pravou ruku má zasunutou do vesty.\n\nInteriér představuje pracovnu v Tuilerijském paláci. Na pravé straně obrazu je židle vyrobená ze zlaceného dřeva a potažená červeným sametem se zlatou výšivkou, přes její opěradlo je položen meč. Za Napoleonem stojí empírový stůl s nohami vyřezanými do podoby lví hlavy, na stole jsou vidět rozložené spisy. Podlahu pokrývá zelený, mírně zvlněný koberec, na kterém leží vlevo listina. V pozadí jsou vpravo velké hodiny, jichž číselník ukazuje čtyři hodiny a 13 minut. Obraz je podepsán v levém dolním rohu \"LVD DAVID OPVS 1812\".\n\nDruhá verze je odlišná tmavou loveckou jezdeckou uniformou a ciferníkem, který ukazuje čtyři hodiny.\n\n"}
{"id": "1107352", "url": "https://cs.wikipedia.org/wiki?curid=1107352", "title": "Louis-Barthélémy Pradher", "text": "Louis-Barthélémy Pradher\n\nLouis-Barthélémy Pradher (* 16. prosince 1782 Paříž – 19. října 1843 Gray (Haute-Saône)) byl francouzský skladatel, klavírista a hudební pedagog.\n\nLouis-Barthélémy Pradher byl synem houslisty v orchestru prince de Condé. Počáteční hudební vzdělání tak získal od svého otce a později se stal žákem Louise Goberta na Královské hudební akademii (École Royale de Musique). Na počátku francouzské revoluce byla škola uzavřena a jeho další hudební výchovy se ujal Henri de Montgeroult. Po založení Pařížské konzervatoře (Conservatoire national supérieur de musique et de danse de Paris) pokračoval na tomto ústavu ve studiu klavíru u Goberta a harmonie u Henriho Montana Bertona.\n\nStudium dokončil v roce 1798, dále však studoval skladbu u Étienne-Nicolase Méhula. Oženil se s dcerou slavného šachisty a hudebního skladatele François-André Danicana Philidora. V roce 1802 převzal na pařížské konzervatoři klavírní třídu po Louisi Emmanuelu Jadinovi. V roce 1803 byl jmenován profesorem a v této pozici setrval až do svého odchodu do důchodu v roce 1828. Mezi jeho žáky byli, mimo jiné, François-Joseph Fétis a Henri Herz.\n\nStal se členem dvorního orchestru krále Ludvíka XVIII., klavíristou krále Karla X. a získal titul \"Maître de musique des enfants du roi\". Své druhé manželství uzavřel se slavnou operní zpěvačkou Félicité More. V roce 1826 obdržel Řád čestné legie.\n\nPradher zkomponoval několik komických oper, které měly jen mírný úspěch. Zejména kvůli slabému libretu byly brzy staženy z repertoáru. Proslavil se však zejména svou brilantní klavírní hudbou, kladoucí důraz na mimořádnou virtuozitu. Vydal 13 sbírek romancí, mnoho klavírních sonát a řadu koncertů pro klavír a orchestr.\n\n\n"}
{"id": "1107355", "url": "https://cs.wikipedia.org/wiki?curid=1107355", "title": "Ponte Pietra", "text": "Ponte Pietra\n\nPonte Pietra (italský doslova „kamenný most“), známý také jako \"Pons marmoreus\" je starověký obloukový most, který překlenuje řeku Adiže v italském městě Verona. Most byl dokončen v 100 před Kr. a vedla jím římská cesta \"Via Postumia\" z Janova k brennerskému průsmyku a dále.\n\nPůvodně lemoval další římský most \"Pons Postumius\". Oba mosty zajišťovaly spojení města na pravém břehu řeky k římskému divadlu na levém břehu. Oblouk, který je nejblíže k pravému břehu řeky přestavěl v roce 1298 Alberto I della Scala. Čtyři oblouky byly vyhozeny do vzduchu ustupujícím německým vojskem během 2. světové války, ale následně byly v roce 1957 obnoveny s použitím původních materiálů.\n\nMost je dlouhý 120 m a celkově má 5 oblouků.\n"}
{"id": "1107358", "url": "https://cs.wikipedia.org/wiki?curid=1107358", "title": "Billboard Music Award", "text": "Billboard Music Award\n\nBillboard Music Award je ocenění předáváné americkým hudebním magazínem \"Billboard.\" Ceny se předávaly od roku 1989 do roku 2007. Poté se znovu začaly předávat v roce 2011.\n\nNa rozdíl od cen jako Grammy, které určují nominace podle počtů hlasů od National Academy of Recording Arts and Sciences, jsou nominace na Billboard Music Award založeny na žebříčku, počtu stažení a celkové hratelnosti v rádiích.\n\n\n\n\n\nV roce 1988 získal Michael Jackson první Spotlight ocenění za to, že byl první umělec v historii, který měl pět po sobě jdoucích písniček na prvním místě žebříčku Billboard Hot 100 z jednoho alba. V roce 2012 cenu získala Katy Perry, která se stala první ženou v historii, která měla pět po sobě jdoucích písniček v žebříčku Billboard Hot 100 z jednoho alba.\n\n\n\n\n"}
{"id": "1107365", "url": "https://cs.wikipedia.org/wiki?curid=1107365", "title": "Lukáš Přibyl (režisér)", "text": "Lukáš Přibyl (režisér)\n\nLukáš Přibyl (* 24. srpna 1973 Ostrava) je český režisér a dokumentarista, který se zabývá hlavně problematikou holocaustu. Je držitelem ocenění Český lev.\n\nRoku 1991 absolvoval pražské Gymnázium Na Zatlance, kde byli jeho spolužáky Jakub Železný a Jaroslav Valečka. Následně studoval politologii a blízkovýchodní studia na Brandeis University v Bostonu (a během stáže na Hebrejské univerzitě v Jeruzalémě), mezinárodní vztahy a lidská práva na Columbia University v New Yorku, historii na CEU v Budapešti a židovskou filozofii ve Stockholmu.\n\nKromě projektů v USA zaměřených hlavně na politologii, realizoval v Čechách práce o holocaustu a podílel se na výstavách v Židovském muzeu v Praze. Vrcholem jeho práce byl čtyřdílný celovečerní dokument \"Zapomenuté transporty,\" který byl věnován dosud takřka neznámým osudům čs. Židů odvlečených za 2. světové války nacisty do koncentračních táborů na východě Evropy. Za tento unikátní počin získal roku 2009 cenu Českého lva pro nejlepší dokument.\n\n"}
{"id": "1107366", "url": "https://cs.wikipedia.org/wiki?curid=1107366", "title": "Bernadett Baczkóová", "text": "Bernadett Baczkóová\n\nBernadett Baczkó, (* 8. ledna 1986 Budapešť, Maďarsko) je reprezentantka Maďarska v judu.\n\nS judem začínala v Budapešti v kluby KSI SE pod vedením Gábor Pánczéla. V juniorských letech se vezla na úspěšné vlné maďarských judistek (Anett Mészárosová, Éva Csernoviczkiová). Přechod mezi seniorky zvládla bez potíží a třetím místem na mistrovství světa v roce 2007 si zajistila účast na olympijských hrách v Pekingu. V Pekingu jí ve druhém kole chybělo více štěstí proti exkrajance Pekliové. Prohrála na koku a obsadila 7. místo.\n\nV sezoně 2009 jí v lehké váze vyrostla zdárná konkurentka Hedvig Karakasová, kvůli které nakonec přešla v sezoně 2010 do polostřední váhy. V této váze se jí však nedařilo a její výkonnost rok od roku klesala.\n"}
{"id": "1107368", "url": "https://cs.wikipedia.org/wiki?curid=1107368", "title": "Tatiana Samouil", "text": "Tatiana Samouil\n\nTaťjana Alexandrovna Samuilová (rusky \"Татьяна Александровна Самуил\", * 5. října 1974 Perm, Sovětský svaz) je ruská houslistka. Jejím otcem je moldavský dirigent Alexandru Samoilă, její sestrou je operní zpěvačka Anna Samuil.\n\nVystudovala \"Střední odbornou školu Eugena Coky\" a \"Hudební lyceum Sergeje Rachmaninova\" v Kišiněvě. Zároveň studovala hudební skladbu. Poté vystudovala Moskevskou státní konzervatoř u Maji Glezarovové a Sergeje Fatkulina. Své umění dále zdokonalovala na konzervatoři v Bruselu pod vedením Igora Oistracha. V roce 1998 zvítězila v Belgii v soutěži Henriho Vieuxtempse. Řadu cen a diplomů získala i v dalších předních mezinárodních soutěžích, jako Sibeliova soutěž (2000), Soutěž královny Alžběty a Soutěž Čajkovského (2002, třetí cena). Studium zakončila u José Luise Garcíi v Madridu.\n\nJako sólistka s Orchestrem Finského rozhlasu, Komorním orchestrem Toulouse, Aucklandskou filharmonií či Metropolitním orchestrem Lisabon. Zvláštní důraz klade na svá vystoupení v rodném Rusku, kde vystoupila s Ruským národním orchestrem a Petrohradským symfonickým orchestrem. V Belgii, kde nyní žije, často vystupuje s tamními předními orchestry jako např. Belgický národní orchestr nebo Bruselská filharmonie. Jako komorní hráčka často vystupuje s umělci jako Gérard Caussé, Gautier Capuçon, Augustin Dumay, Frans Helmerson, Katia a Marielle Labèquovy a Sonia Wieder-Athertonová. Kromě toho je spoluzakladatelkou Malibran Quartet (Kvarteto Malibranové). Díky této spolupráci se zúčastnila předních festivalů ve francouzském Mentonu nebo Ludwigsburských zámeckých slavností (\"Ludwigsburger Schlossfestspiele\") v Německu. Kromě toho vydává své nahrávky. V roce 2006 debutovala kompletem Prokofjevových sonát s bulharskou klavíristkou Plamenou Mangovovou, který si vysloužil skvělé recenze a pět hvězdiček ve francouzském Diapasonu. Roku 2009 nahrála s argentinským Symfonickým orchestrem v Saltě a dirigentem Luisem Gorelikem Aymarský houslový koncert Luise Giannea pro společnost Sony.\n\nHrála na Stradivariho housle z roku 1714, které kdysi patřily legendárnímu Fritzi Kreislerovi. Od roku 2010 hraje na současné housle, které pro ni speciálně vyrobil Christian Bayon.\n"}
{"id": "1107373", "url": "https://cs.wikipedia.org/wiki?curid=1107373", "title": "Stéphanie Possamaïová", "text": "Stéphanie Possamaïová\n\nStéphanie Possamaï, (30. července 1980 Bordeaux, Francie) je bývalá reprezentantka Francie v judu. Je majitelkou bronzové olympijské medaile.\n\nCelou svojí kariéru byla ve stínu Céline Lebrunové. Příležitost dostala až ve chvíli kdy si Lebrunová na začátku roku 2007 prolomila koleno. Na jaře z toho byl titul mistryně Evropy a na podzim zajistila pro svou vlast účastnické místo pro olympijské hry v Pekingu v roce 2008. Účast na hrách neměla jistou, protože Lebrunová se koncem roku 2007 vrátila na tatami, ale nakonec se jí nominační komisi podařilo přesvědčit. Na olympijský turnaj se připravila velmi dobře, scházelo se jí pouze více štěstí ve čtvrtfinále proti Kubánce Castillové. V opravách uspěla a získala bronzovou olympijskou medaili.\n\nPo olympijských hrách v Pekingu její místo zaujala opět Lebrunová. V roce 2010 to zkoušela v těžké váze, ale neprosadila se. Sportovní kariéru ukončila v roce 2013.\n\n"}
{"id": "1107379", "url": "https://cs.wikipedia.org/wiki?curid=1107379", "title": "Atom (teorie uspořádání)", "text": "Atom (teorie uspořádání)\n\nAtom je v teorii uspořádání, podoboru matematiky, označení pro takový prvek formula_1 částečně uspořádané množiny s nejmenším prvek formula_2, pro který platí, že\nJinými slovy to lze vyjádřit tak, že atomy jsou prvky, které jsou po vynechání nejmenšího prvku prvky minimálními, nebo tak, že atomy jsou prvky pokrývající nejmenší prvek.\n"}
{"id": "1107380", "url": "https://cs.wikipedia.org/wiki?curid=1107380", "title": "Útok na nemocnici v Buďonnovsku", "text": "Útok na nemocnici v Buďonnovsku\n\nÚtok na nemocnici v Buďonnovsku se odehrával od 14. do 19. června 1995, když velká skupina čečenských militantů pod vedením Šamila Basajeva přepadla město Buďonnovsk v Stavropolském kraji na jihu Ruska, obsadila místní nemocnici a zadržovala v ní přes 1500 rukojmí. Při těchto událostech zahynulo podle oficiálních zdrojů minimálně 129 lidí, přes 400 jich bylo zraněno.\n\nPřesný počet teroristů, který se útoku zúčastnili, není znám. Nejnižší odhady hovoří o 80 lidech, pravděpodobně jich však bylo kolem 150, možná až přes 200. Jejich hlavním velitelem a iniciátorem útoku byl Šamil Basajev, mezi dalšími předními účastníky byli i povstalečtí velitelé Aslambek Abdulchadžiev, Aslambek Ismajli nebo Arbi Barajevo. Kromě Čečenců se útoku zúčastnilo i několik desítek arabských mudžahedínů velitele Ibn Al-Chattába (který se však útoku nezúčastnil).\n\nVětšina teroristů v čele s Basajevem pronikla do města Buďonnovsk (vzdáleného od čečenských hranic asi 110 km) na několika nákladních autech, vydávajíc se za ruský vojenský konvoj převážející rakve s padlými vojáky. Přes několik ruských bezpečnostních kontrol prošli i díky úplatkům. Další část teroristů již dříve infiltrovala město v menších skupinách. Po příjezdu do Buďonnovska kolem poledne 14. června ozbrojenci zaútočili nejprve na místní policejní stanici, kde usmrtili většinu policistů. Následně se rozptýlili po městě a napadli několik administrativních a veřejných budov, nad kterými vyvěsili čečenskou vlajku, vzali mnoho lidí v budovách i na ulicích za rukojmí a střílejíce po náhodných kolemjdoucích se s nimi začali přesouvat k městské nemocnici.\n\nTu obsadili a zadrželi v ní přes 600 pacientů a 400 nemocničních zaměstnanců, v budově navíc shromáždili i téměř 600 civilistů zajatých ve městě. Krátce po obsazení teroristé vybrali mezi rukojmími 6 mužů a na výstrahu ostatním je před hlavní budovou popravili. Po celé budově začali rozmisťovat výbušniny.\n\nDne 15. června teroristé předložili své požadavky, mezi které patřilo ukončení první čečenské války a zahájení přímých jednání s čečenskými představiteli ze strany ruské vlády. Kolem osmé večer dal Basajev popravit jednoho rukojmího a když do nemocnice v požadovaný čas nepřišli novináři, téhož dne dal popravit pět dalších. \n\nDne 17. června kolem 5. hodiny ráno se ruské speciální síly pokusily budovu obsadit, narazily však na silný ozbrojený odpor teroristů, kteří navíc využívali rukojmí jako lidské štíty. V přestřelkách tak zahynulo mnoho civilistů a několik vojáků. Přesto se ruským silám podařilo osvobodit 61 lidí. Po stažení ruských jednotek došlo k dočasnému zastavení palby a teroristé propustili přes 150 dětí a těhotných žen. O několik hodin později došlo k dalším dvěma ruským pokusům o obsazení budovy, též však skončily neúspěšně a vyžádaly si další mrtvé. Tváří v tvář patové situaci a hrozbě narůstání počtu obětí se ruská vláda rozhodla přikročit k jednáním s teroristy. \n\nDne 18. června došlo k telefonickým rozhovorům mezi ruským premiérem Viktorem Černomyrdinem a Šamilem Basajevem, při kterých dosáhli kompromisní dohody. Rusko pozastavilo ozbrojené akce v Čečensku a přislíbilo zahájení jednání s čečenskými představiteli. Teroristům byl zaručen bezpečný návrat do Čečenska.\n\nDne 19. června teroristé propustili většinu rukojmích a vyměnili je za 123 dobrovolníků z řad novinářů, příbuzných rukojmí, poslanců Státní dumy (např. Julije Rybakova), oficiálních představitelů města a regionu. Nastoupili s nimi do několika připravených autobusů a přesunuli se do Čečenska, kde je ve vesnici Zandak 20. června všechny propustili.\n\nUdálosti v Buďonnovsku si podle oficiálních údajů vyžádaly na ruské straně celkově 129 obětí, z toho 18 policistů a 17 vojáků (neoficiální zdroje uvádějí o něco vyšší počet obětí), minimálně 415 dalších lidí bylo zraněno, zahynulo také nejméně 11 teroristů.\n\nMnozí odborníci pokládají útok na Buďonnovsk za rozhodující zvrat v událostech první čečenské války. Teroristy vynucené pozastavení ruské ofenzivy, které bylo později po jednáních s čečenskými představiteli prodlouženo až do října, dalo oslabeným čečenským povstalcům čas vojensky se vzpamatovat a lépe se připravit na následnou partyzánskou protiofenzívu. Události v Buďonnovsku zároveň šokovaly ruskou veřejnost, vedly k silné kritice ruské vlády a zvýšenému odporu vůči čečenské válce. Všechny tyto aspekty nakonec přispěly k odchodu ruských vojsk z Čečenska.\n\nZ dosud málo známého polního velitele Šamila Basajeva se po událostech v Buďonnovsku stal pro mnohé Čečence národní hrdina, výrazně vzrostl jeho vojenský vliv mezi povstalci a později začal být považován za hlavního vůdce radikálního křídla čečenských separatistů. Během druhé čečenské války se stal organizátorem velkého počtu teroristických útoků včetně podobně závažných krizí v r. 2002 v Moskvě a v r. 2004 v Beslanu. Basajev byl zabit pravděpodobně jednotkami ruské tajné služby v roce 2006.\n\nDne 30. června 1995 v důsledku ruských neúspěchů v bojích s teroristy odešli do výslužby ruský vicepremiér Nikolaj Jegorov, ředitel FSB Sergej Stapašin, ministr vnitra Viktor Jerin a gubernátor stavropolského kraje Jevgenij Semjonovič Kuzněcov.\n\nV následujících letech po útoku bylo zabito více než 30 dalších teroristů, kteří se ho zúčastnili, přes 20 jich bylo zadrženo a stavropolským soudem odsouzeno k dlouholetým trestům. Mnoho řadových účastníků teroristické akce se však zadržet nepodařilo nebo nebyli identifikováni.\n\n"}
{"id": "1107382", "url": "https://cs.wikipedia.org/wiki?curid=1107382", "title": "Bukový potok (přítok Zábrany)", "text": "Bukový potok (přítok Zábrany)\n\nBukový potok (někdy též uváděný jako Bukovský potok) je vodní tok v Olomouckém kraji.\n\nPotok pramení na rozhraní katastru obcí Buková a Benešov, západně od první jmenované a východně od osady Pavlov. Toto místo se nachází na hranici přírodního parku Řehořkovo Kořenecko. Od nejvyššího bodu Drahanské vrchoviny, Skalek, je vzdušnou čarou vzdálen cca 1800 metrů a prameniště se nachází mírně pod hranicí 700 m n. m. Samotný pramen má podobu tůňky, která leží na kraji lesa. Do toho potok ihned vtéká a míří severovýchodním směrem, po chvíli se však stáčí na jihovýchod a v tomto směru putuje až ke svému soutoku. Po opuštění lesa teče v mírném údolíčku, lemován stromy a keři, z obou stran obklopen loukami, nad kterými se rozkládají pole.\n\nNa samotné hranici obce Buková napájí koupaliště, které mívalo zvláště v minulosti lokální význam. Z je voda odváděna potrubím, kterým teče skrze celou obec Buková a dostává se z něj až na její jihozápadní okraj, kde napájí další dva malé rybníčky. Tok dále pokračuje jihovýchodním směrem, jeho průběh má podobný ráz jako před obcí Buková krom toho, že údolí je více výrazné, míjí bývalý lom a vlévá se do říčký Zábrana jižně od místa, kde dříve stávala osada Nový dvůr.\n\nNa svém toku pojímá dva bezejmenné levostranné přítoky, kdy první z nich pramení v blízkosti přírodní památky Rašeliniště v Klozovci a přilehlých rašeliništích, ze kterých je voda odváděna meliorační rýhou, díky čemuž je chráněné rašelinné jezírko po většinu roku bez vody.. Na kraji obce Buková napájí rybník, u kterého byly v nedávné době byla provedena protipovodňová opatření.\n\nDruhý přítok pramení severně od zemědělského družstva, teče po jeho okraji a u hranic vesnice je sveden do potrubí, ve kterém se vlévá do Bukového potoka.\nKvalita vody je velice nízká, potok bývá uváděn jako jeden z hlavních znečišťovatelů Plumlovské přehrady. Na rok 2015 bylo naplánováno prověření fungování čističky odpadních vod v obci Buková a nařízení srážení fosforu.\n\nPotok je součástí znaku a praporu Bukové, kde modrá barva symbolizuje právě Bukový potok protékající katastrem obce.\n\nTéměř celý tok lemuje v určité vzdálenosti cyklotrasa 5029. Blízko pramene začíná trasa 5227.\n\nObcí Buková prochází zelená turistická trasa Pohora – Horní Štěpánov – Buková – Malé Hradisko – Repechy – Drahany, ovšem viditelné z ní je pouze údolí nad a pod vesnicí, případně koupaliště a požární nádrž na jednom z přítoků, neboť v samotné obci je veden tok pod zemí. Viditelný je však horní tok bezejmenného přítoku pramenícího a tekoucího přes přírodní památku Rašeliniště v Klozovci. Podobně lze vidět pouze hasičskou nádrž ze žluté značené trasy Buková – Lipová – Seč – Pohodlí – Ptenský Dvorek – Bělecký mlýn, jenž začíná v obci a vede jí po stejných cestách jako zelená trasa.\n"}
{"id": "1107383", "url": "https://cs.wikipedia.org/wiki?curid=1107383", "title": "Kostel svatého Ducha (Chomutov)", "text": "Kostel svatého Ducha (Chomutov)\n\nŠpitální kostel svatého Ducha v Chomutově stojí v Hálkově ulici. Je chráněn jako kulturní památka České republiky.\n\nPůvodní špitální kostel byl založen v 16. století. Několikrát vyhořel. Nejprve v roce 1598 vyhořel a na jeho místě si postavili pak protestanté vlastní kostelík, ale i ten vyhořel roku 1638 a v roce 1642. Poté byl zase obnoven. Po rekatolizaci v něm byla umístěna od roku 1664 socha Panny Marie, kterou údajně dostal jeden chomutovský měšťan darem od jakéhosi míšeňského rytíře. Záhy začala být uctívána chomutovskými měšťany, jak o tom svědčily četné děkovné nápisy. K této mariánské soše byly pořádány na mariánské svátky poutě. Po posledním požáru v roce 1774 došlo v letech 1778–1781 k celkovému znovupostavení kostela.\n\nDnes je využíván pro bohoslužby pravoslavné církve.\n\nKostel je orientovaný, jednolodní. Loď je sklenuta třemi poli plackové klenby do pásů. Má hudební kruchtu se zvlněnou poprsnicí. Presbytář je zevně polygonální, uvnitř segmentově uzavřený. Po jižní straně se nachází sakristie, která má v klenbě placku a oratoř v patře. Stěny kostela jsou členěny pilastry s kompozitními hlavicemi a architrávem a římsou.\n\nHlavní oltář je rokokový. Je na něm tabernákl s menzou ze štukolustra a je vybaven anděly a obrazem \"Seslání Ducha Svatého\". Dva postranní oltáře jsou také rokokové. Je zde dřevěná polychromovaná socha sv. Václava, která pochází z 2. poloviny 18. století. Obraz sv. Stanislava Kostky pochází z 1. poloviny 18. století a obraz \"Ukřižovaného\" z období kolem roku 1800.\n\n"}
{"id": "1107384", "url": "https://cs.wikipedia.org/wiki?curid=1107384", "title": "Pančo Vladigerov", "text": "Pančo Vladigerov\n\nPančo Charalanov Vladigerov, bulharsky Панчо Хараланов Владигеров (13. březen 1899, Curych – 8. září 1978, Sofie) byl bulharský hudební skladatel a klavírista. Ve svém díle kombinoval klasickou hudbu s motivy bulharského folklóru.\n\nNarodil se ve Švýcarsku bulharskému otci a rusko-židovské matce (její jméno za svobodna bylo Eliza Pasternaková a existují spekulace o jejím spříznění se slavným spisovatelem Borisem Pasternakem). Její otec Leon Pasternak, Pančův dědeček, byl významným matematikem a šachovým velmistrem, a právě on dal Pančovi první hudební vzdělání. Pančo měl ještě bratra-dvojče, Lubena Vladigerova, který se stal houslistou.\n\nRoku 1910, po smrti otce, se jeho rodina přestěhovala do bulharské Sofie. Zde se stal žákem bulharského hudebního skladatele Dobri Christova (žáka Antonína Dvořáka). Později, od roku 1912, ho na \"Staatliche Akademische Hochschule für Musik\" v Berlíně vedl rusko-švýcarský skladatel Paul Juon (v oboru skladby) a Karl Heinrich Barth (v oboru klavíru).\n\nPo absolvování v roce 1920 zůstal v Berlíně a stal se zde hudebním ředitelem \"Deutsches Theater\", kde úzce spolupracoval se slavným režisérem Maxem Reinhardtem. Roku 1932 se vrátil do Sofie, kde se stal profesorem na hudební akademii a významným pedagogem. Jeho žákem byl například pianista Alexis Weissenberg, jehož vedl od jeho tří let.\n\nPozici národního autora mu zajistila především jeho rapsodie \"Vardar\", někdy zvaná též \"Bulharská rapsodie\" (opus 16), která má silný vlastenecký náboj. Napsal ji roku 1922. Velmi oceňovaná je i \"Židovská poema\" (opus 47), kde vzdal hold hudební tradici, kterou mu zprostředkoval jeho děd. Za tuto poemu roku 1952 získal od bulharské vlády Dimitrovovu cenu, tehdy nejvyšší umělecké ocenění v zemi. Napsal i jednu operu, roku 1936, a to \"Cara Kalojana\" (opus 30), a také jeden balet, \"Legendu o jezeře\" (opus 40).\n"}
{"id": "1107392", "url": "https://cs.wikipedia.org/wiki?curid=1107392", "title": "Speciální pedagogika osob s kombinovaným postižením", "text": "Speciální pedagogika osob s kombinovaným postižením\n\nSpeciální pedagogika osob s kombinovaným postižením je jednou z mnoha oblastí speciální pedagogiky. Předmětem této disciplíny jsou osoby se souběžným postižením dvěma a více vadami, přičemž tyto vady jsou na sobě kauzálně nezávislé. \n\nTerminologie v této oblasti není zcela jednoznačná, v ČR se používají termíny \"vícenásobné postižení\", \"kombinované postižení\", \"kombinované vady\", \"těžké postižení\" či \"souběžné postižení více vadami\". Jednotná terminologie však není ani v zahraničí, v anglicky mluvících zemích se používají pojmy multiple handicap či severe/multiple disabilities, německy mluvící země užívají termín schwerstmehrfachbehinderung.\n\nVzhledem k tomu, že osoby s kombinovaným postižením představují velice heterogenní skupinu, jsou i příčiny vzniku tohoto postižení různorodé. Často je kombinované postižení výsledkem seskupení škodlivých vlivů či dochází ke kombinaci příčin. Někdy je etiologie nejasná, postižení vzniká v různých etapách vývoje jedince. Při hledání příčiny kombinovaného postižení je třeba se zaměřit na obecné příčiny vzniku postižení, tedy na genetické, chromozomální, metabolické, neurologické a traumatické příčiny. K postižení může dojít v období prenatálním, perinatálním či postnatálním.\n\n\"Prenatální období\" (před narozením dítěte) – příčinou vzniku postižení může být infekce matky během těhotenství, její špatná výživa, působení záření a toxických látek, úrazy matky;\n\n\"Perinatální období\" (období porodu a bezprostředně po něm) – postižení může vzniknout jako následek hypoxie (nedostatek kyslíku) plodu, porod může být protrahovaný (dlouhodobý) či naopak překotný;\n\n\"Postnatální období\" (po porodu do 2 let věku dítěte) – pro vznik postižení je nebezpečná infekce novorozeněte, záněty mozku, úrazy, špatná výživa.\n\nMezi další etiologické faktory patří:\n\nSkupina osob s kombinovaným postižením je složena ze široké škály různorodých variant kombinací postižení a stupně postižení. Kombinovat se mohou nejen závažnější stupně poruch či postižení, ale i lehčí stupně navzájem s těžšími. Není vyloučena prakticky žádná kombinace různých vad, přičemž některé se vyskytují častěji, jiné pouze výjimečně.\n\nKombinované postižení se dělí:\n\n\nPodle míry postižení můžeme osoby s kombinovaným postižením rozdělit do dvou skupin. První skupinu tvoří osoby s lehkým stupněm postižením, které jsou na základě vzdělávání v běžných základních školách či ve speciálních základních školách schopny vést samostatný život, začlenit se do společnosti a dosáhnout průměrné kvality života. Mohou získat pracovní kvalifikaci a zařadit se tak na trh práce, např. formou podporovaného zaměstnávání.\n\nDruhou skupinou jsou osoby, které jsou na základě kombinovaného postižení zařazeny do vzdělávání na základních školách speciálních. Tito jedinci se v životě neobejdou bez pomoci, sami zvládají pouze základní životní situace. Často je výrazně narušena komunikační schopnost a je nutné využívat principy alternativní a augmentativní komunikace.\n\nPři práci s osobami s kombinovaným postižením je nutné se řídit zásadou individuálního přístupu. Také je třeba hodnotit zachované schopnosti a možnosti a využívat maximálně potenciálu každého člověka. Tento přístup umožní každému jedinci osobní rozvoj a co největší začlenění do společnosti.\n"}
{"id": "1107401", "url": "https://cs.wikipedia.org/wiki?curid=1107401", "title": "Hmotná odpovědnost", "text": "Hmotná odpovědnost\n\nHmotná odpovědnost je dle § 252 a násl. českého zákoníku práce odpovědnost za schodek na svěřených hodnotách, který je zaměstnanec povinen vyúčtovat. Jsou to například hotovost, ceniny, zboží nebo zásoby materiálu. \n\nDohoda o odpovědnosti se v praxi používá velmi často zejména na pozici pokladního, kdy pokladní odpovídá za vzniklé manko v pokladně, skladníka či v jiných obdobných případech, kdy zaměstnanec má svěřené do své dispozice tzv. hodnoty svěřené k vyúčtování. Dohoda o hmotné odpovědnosti se stvrzuje písemnou smlouvou, jinak je neplatná. Tato smlouva může být uzavřena nejdříve v době, kdy zaměstnanec dosáhne 18 let. V případě, že je zaměstnanec nesvéprávný, jeho zástupce za něho tento typ dohody podepsat nemůže. Pokud je tato dohoda podepsána, zaměstnanec přebírá odpovědnost právě za svěřené ceniny, zboží, zásoby materiálu nebo jiné hodnoty, které je povinen vyúčtovat, a odpovídá za vzniklý schodek. Ve smlouvě by mělo být uvedeno, o jaké prostředky ve vlastnictví zaměstnavatele se jedná a kdy proběhla inventura.\n\nZaměstnanec má povinnost uhradit škodu v plném rozsahu. V tomto případě neplatí omezení, podle něhož může být výše náhrady maximálně 4,5 násobek průměrného měsíčního platu. Zaměstnanec je tedy povinen nahradit škodu v plném rozsahu. V případě, že vznikne schodek, za který odpovídá zaměstnanec, vychází se z předpokladu, že vinu nese zaměstnanec. Zjistí-li zaměstnavatel schodek na svěřených hodnotách, je povinen seznámit s touto skutečností zaměstnance a umožnit mu, aby se k věci vyjádřil. Zaměstnavatel však není povinen prokazovat vinu zaměstnance na schodku ve svěřených hodnotách. Ke zproštění jeho odpovědnosti dojde jen v takovém případě, že zaměstnanec prokáže, že schodek vznikl bez jeho úplného nebo částečného zavinění. Pokud na stejném pracovišti pracuje více zaměstnanců, kteří mají uzavřenou dohodu o hmotné odpovědnosti, vinu za schodek nesou všichni, pokud se neprokáže vina konkrétního zaměstnance (zaměstnanců).\n\nPřed uzavřením dohody o hmotné odpovědnosti musí proběhnout inventarizace. Je to především v zájmu samotných zaměstnanců. Stejně tak se inventarizace provádí při ukončení dohody (převedení na jiné pracoviště, ukončení pracovního poměru), ať už ze strany zaměstnance nebo zaměstnavatele. Ta by měla proběhnout zároveň i při zániku dohody – převedení zaměstnance na jinou práci či pracoviště a při skončení pracovního poměru. Pokud zaměstnanec o inventarizaci při své odchodu nepožádá a ta neproběhne, odpovídá zaměstnanec za případně vzniklý schodek, na který se přijde při nejbližší inventarizaci na jeho původním pracovišti.\n\nZaměstnanec může od dohody o hmotné odpovědnosti odstoupit podle § 253 zákoníku práce v případě, že je převáděn na jiný druh práce, zařazen na jiné pracoviště, nebo pokud zaměstnavatel do 15 dnů neodstraní závady, na které byl písemně upozorněn a které brání řádnému hospodaření se svěřenými hodnotami. Pokud je hmotná odpovědnost společná pro více zaměstnanců, může zaměstnanec od dohody také odstoupit, pokud je na pracoviště zařazen nový zaměstnanec nebo určený jiný člověk na vedoucí pozici, popřípadě jeho zástupce. Odstup od dohody musí být zaměstnavateli oznámeno písemně. Dohoda o hmotné odpovědnosti zaniká v den skončení pracovního poměru, nebo v den odstoupení od této dohody, není-li v odstoupení od této dohody uvedeno jinak.\n"}
{"id": "1107407", "url": "https://cs.wikipedia.org/wiki?curid=1107407", "title": "Plže", "text": "Plže\n\nVesnická památková rezervace Petrov – Plže (1983–2013) je soubor vinných sklepů nad obcí Petrov.\n\nObec Petrov leží asi 3 km od městečka Strážnice, směrem na Hodonín. Jméno jí dal pravděpodobně Petr z Kravař a Strážnice, majitel strážnického panství (+1434). Dnes obec leží na břehu Baťova kanálu, dříve ale to bylo na břehu Moravy, v její údolní nivě. Tato poměrně nevýhodná poloha vesnice způsobila vznik dnešní vesnické památkové rezervace Plže. V dřívějších dobách si místní hospodáři nemohli budovat sklepy pod svými domy kvůli vysoké hladině podzemní vody. Proto si zřizovali sklepy ve svahu kousek za vesnicí, v místě, které zřejmě nebylo vhodné pro obdělávání, možná to byla původně strž nebo hliník. Postupem doby, od nepaměti až do 80. let 20. století, zde vznikl kompaktní areál sklepů, sice nepříliš pravidelně rozmístěných, ale budovaných vesměs jednotným stylem. (Stáří u těch nejstarších objektů je zřejmě obtížné zjistit, proto je uvedeno „od nepaměti“.) Písemná zmínka vztahující se ke sklepu v Plžích je z roku 1598. Na mapě z I. vojenského mapování sklepy nejsou ještě zachyceny, ale na mapě z II. vojenského mapování je Oberleitnant Tapawitza už neopomněl zakreslit a výslovně je popsal jako \"WeinKeller\". Dále jsou i na mapě III. vojenského mapování.\n\nNovodobé geodetické zaměření bylo provedeno na objednávku SÚRPMO v roce 1971. Plocha areálu je přibližně 3,20 ha. V dnešní době je zde přibližně 80 sklepů. Z toho je 16 vybraných nemovitých kulturních památek a dalších 10 nemovitých kulturních památek.\n\nAreál sklepů nebýval jedinou atrakcí obce. Po staletí byly v obci také lázně u pramene studené alkalicko-sirovodíkové minerální vody. Jsou zmiňovány v 16. století (Tomáš Jordan z Klauznburku) a jsou vyznačeny i na Komenského mapě Moravy z roku 1627. Léčily se tam mnohé známé osobnosti už od Jana St. ze Žerotína. V novějších dobách představovaly petrovské lázně spolu s vinnými sklepy oblíbené regionální výletní a lázeňské místo. V poválečné době lázně spadly pod OÚNZ Hodonín, který je provozoval až do roku 1988. Po privatizačních peripetiích byly zanedbané petrovské lázně nakonec zbořeny, ale pramen zůstal a čeká na možné využití v budoucnosti.\n\nAreál sklepů byl prohlášen památkovou rezervací výnosem ministerstva kultury ČSR ze dne 15. září 1983. Tím bylo završeno úsilí, které dle pamětníků trvalo více než deset let. Poté ONV v Hodoníně vydal dne 30. března 1987 rozhodnutí o vymezení ochranného pásma a o podmínkách ochrany.\n\nJeště v 70. letech byl zřízen kabelový rozvod el. energie pro připojení sklepů a veřejného osvětlení, podle projektu zpracovaného tehdejším Státním ústavem pro rekonstrukci památkových měst a objektů (SÚRPMO Praha). Tento rozvod nahradil dosavadní vzdušné vedení, jehož střešníky rušily vzhled a poškozovaly stavební konstrukce sklepů. Cesty mezi řadami sklepů byly opatřeny živičným povrchem, ale dešťová ani splašková kanalizace nebyla zřízena. Dále v nedávné době obec zřídila mezi areálem a přilehlým sportovištěm veřejně přístupné WC. V současné době obec Petrov vydává provozní řád pro areál.\n\nArchitektonický styl sklepů je do značné míry specifický pro dané místo. Štítové zdi nadzemních částí jsou omítnuty vápennou omítkou, jejich koruny opatřeny krytinou z pálených tašek a svým tvarem připomínají stavby selského baroka. Omítky jsou obíleny vápnem s modrou (ultramarínovou) obrovnávkou. Vzhledem k tomu, že jednotlivé sklepy jsou zasazeny v zeleni, výsledný barevný dojem je velmi působivý. To je poněkud odlišný styl od podobných původních konstrukcí v blízkém i vzdálenějším okolí. Jinde lze častěji vidět mnohem prostší, přísně užitkové stavby bez jakékoli pozornosti k pohledovému efektu.\n\nTypicky se každý objekt skládá ze tří částí. Vstupní místnost je obvykle v úrovni přilehlého terénu, slouží jako lisovna a sklad potřebného náčiní. Z lisovny vede obvykle úzká spojovací chodba se schodišťěm dolů do vlastního sklepa. Lisovny bývají zastropeny různě, klenby, ploché klenby do traverz. Sklepy jsou obvykle zaklenuté půlkruhovou cihelnou nebo kamennou klenbou. Nejstarší sklepy obsahují údajně i zemní jámy se stěnami z vypálené hlíny (lochy), používané v dobách nepřátelských vpádů k ukrytí cenností, zásob a prý i dětí. Těch ničivých vpádů bylo v průběhu minulých časů nepočítaně, vzhledem k blízkosti slovenské (uherské) hranice. Sklepy posloužily jako úkryt před nepřátelskou armádou ještě během II. světové války, kdy se tu ukrývali lidé přecházející ilegálně z Protektorátu na Slovensko.\n\nPamátková ochrana petrovských sklepů byla vyhlášena v roce 1983, tedy před třiceti lety. To je dostatečně dlouhá doba pro zhodnocení všech aspektů tohoto počinu. Naskýtá se možnost provést hodnocení výsledků památkové ochrany jednoduchým porovnáním s obdobným objektem, který takto důsledně památkově chráněn nebyl. K tomu účelu lze užít areál vinných sklepů Nechory v katastru obce Prušánky, rovněž lze nahlédnout i na menší sklepní areály u obce Josefov. Lze předpokládat, že výchozí stav byl v polovině minulého století ve všech lokalitách srovnatelný. Současný stav ale je naprosto odlišný.\n\nPetrovský areál v Plžích působí čistým, klidným a úpravným dojmem i na laika. Podařilo se zde uchovat jednotný styl sklepů, ačkoli v areálu jsou i novostavby sklepů z 80. let 20. století. Jedinou stopou moderní doby je zde rozvod el. energie a stožáry veřejného osvětlení, živičnou směsí zpevněné cesty mezi sklepy a centrální prostor sloužící jako taneční plocha nebo jeviště při kulturních a zábavních akcích, pořádaných v areálu. Určité detaily jednotlivých objektů jsou předmětem trvale udržitelného boje památkářů s vlastníky, ale areál jako urbanistický celek je zcela nepochybně zachován ve svém původním rázu. Areál je celoročně přístupný díky zpevněným cestám a mimo hlavní sezónu působí dojmem tiché, klidné oázy, utopené v zeleni vzrostlých stromů.\n\nDojem z návštěvy areálu sklepů v Nechorách je zcela odlišný, jednoznačně deprimující, zvláště po desetiletích od předchozí návštěvy. Areál postihla plnou silou vlna budovatelského úsilí vinařů a chalupářů v 60. až 80. letech a ponechala zde zcela typickou stopu. Prostým porovnáním fotografií lze konstatovat, že památková ochrana areálu v Plžích přinesla své ovoce, areálu se podařilo zachovat jeho původní ráz a památkovou hodnotu.\n\n\n"}
{"id": "1107409", "url": "https://cs.wikipedia.org/wiki?curid=1107409", "title": "Římskokatolická farnost Kestřany", "text": "Římskokatolická farnost Kestřany\n\nŘímskokatolická farnost Kestřany je územním společenstvím římských katolíků v rámci píseckého vikariátu českobudějovické diecéze.\n\nKestřany jsou uváděny ve 14. století jako filiálka farnosti v Písku. V roce 1712 zde byla zřízena farní administratura, povýšená o sto let později na samostatnou farnost. Původně gotický kostel sv. Kateřiny je v dnešní podobě barokní z 18. století. Farnost v současné době nemá sídelního duchovního správce a je administrována ex currendo z Písku.\n\n\n"}
{"id": "1107412", "url": "https://cs.wikipedia.org/wiki?curid=1107412", "title": "Komonice bílá", "text": "Komonice bílá\n\nKomonice bílá (\"Melilotus albus\") je vysoká a příjemné vonící bylina, která hojně roste ve volné přírodě a také bývá pěstována jako pícnina pro dobytek. Je to naturalizovaný archeofyt, jeden z několika druhů rodu komonice rostoucích v České republice.\n\nKomonice bílá je rozšířena jako původní druh téměř po celé Evropě (po 65. stupeň severní zeměpisné šířky), v Malé a Střední Asii i na Sibiři. Druhotně osídlila Severní a Jižní Ameriku, Austrálii i Nový Zéland.\n\nV České republice se vyskytuje téměř na celém území, od nížin až do podhorských oblastí. V nadmořské výšce nad 800 m ji však můžeme spatřit jen výjimečně.\n\nPreferuje lehčí a písečné půdy na neutrálním až zásaditém podloží, vyskytuje se od planárního po subalpínský výškový vegetační stupeň. Roste na rumovištích, železničních náspech, štěrkovištích, písčinách i v lomech, lužních lesích, na pastvinách, výslunných mezích i okolo cest. Spokojuje se s půdami chudými na humus, dobře snáší sucho, upřednostňuje slunná stanoviště, nesnáší zamokřené a těžké půdy. Rostlina obsahuje velké množství kumarinu po kterém voní rozemnuté lodyhy i listy a hlavně květy.\n\nJednoletá nebo dvouletá rostlina dorůstající do výše 70 až 150 cm (ojediněle i 200 cm). Z kuželovitého, málo větveného a 0,5 až 2 m hluboko sahajícího kořene roste nejčastěji přímá, vzácněji vystoupavá lodyha. Kořen je v horní části posetý bočními výrůstky s hlízkami se symbiotickými bakteriemi zachycující vzdušný dusík. Lodyha bývá bohatě rozvětvená, 2 cm hrubá, v průřezu válcovitá až šestihranná a často červenavě naběhlá. Je řídce střídavě porostlá sytě zelenými, lysými, trojčetnými listy s řapíky asi 1 cm dlouhými. Úzké zelené palisty jsou štětinovité, celokrajné nebo zoubkované. Lístky s krátkými řapíčky mají čepele obvejčité až čárkovité, dlouhé asi 15 mm a široké 5 mm, u báze zúžené až klínovité, po obvodě plytce zubaté a na vrcholu okrouhlé.\n\nKvětenství, vyrůstající z paždí listů, jsou až 8 cm dlouhé a štíhlé klasy, které se po odkvětu značně prodlouží. Klas, rozkvétající postupně, obsahuje 40 až 80 oboupohlavných květů na kratičkých stopkách, které se po odkvětu sklánějí. Zvonkovitý kalich, asi 2 mm dlouhý, má pět tmavě zelených, špičatých, trojúhelníkovitých lístků. Čistě bílá koruna, asi 5 mm dlouhá, má obvejčitou pavézu delší než křidélka a člunek. V květu je deset dvojbratrých tyčinek a blizna na dlouhé čnělce. Rostliny kvetou od května do srpna. Ploidie druhu je 2n = 16.\n\nPlod je protáhle vejčitý, šedočerný, nepukavý lusk velký 3,5 × 2,5 mm s hrubě síťovaným povrchem. Obsahuje jedno až dvě nepravidelně ledvinovitá až oválná semena, která jsou žlutá či žlutohnědá, matná a hladká. Semeno bývá dlouhé 2,5 mm a široké 1,5 mm, hmotnost tisíce semen je asi 2 gramy.\n\nKomonice bílá je původně dvouletá rostlina a má vyšlechtěnou jednoletou formu. V ČR se lze setkat s dvouletými odrůdami „Krajová“ a „Běla“ i s jednoletou odrůdou „Adéla“. Dvouletá rostlina v prvém roce vytváří jen lodyhu a listy a na podzim uschne. Teprve druhým rokem znovu z kořene vyroste, vykvete a vytvoří semena. Jednoletá kvete hned v prvém roce a po vytvoření semen na podzim odumře.\n\nV závislosti na podmínkách stanoviště bývá proměnlivá výška rostlin, tvar a šíře lístků, počet květů v květenstvích i velikost plodů.\n\nPoužívá se často jako pionýrská rostlina pro biologickou rekultivaci devastovaných ploch (skládek, výsypek) s cílem navrátit území pro smysluplné využití. Výhodné je současně pěstovat jednoletou a dvouletou formu komonice bílé, tehdy se dosáhne lepších melioračních účinků, zlepší se mechanická struktura zeminy a nahromadí se větší množství humusu i dusíku v půdě. V případě umožnění vysemenění jednoleté i dvouleté formy nabývá tato plocha charakteru vytrvalého porostu, který zcela potlačí běžné spektrum plevelů. Po dvou až čtyřech létech se doporučuje použít jako nástupnickou plodinu travní nebo jetelotravní směsku.\n\nKomonice bílá se v suchých oblastech občas vysévá ke krmení domácích zvířat. Nedoporučuje se ji přímo zkrmovat ve velkém množství, neboť obsahuje toxické látky, hlavně kumarin, kumarovou a melilotovou kyselinu a nevhodné glykosidy. Navíc dobytku chutná hořce a páchne, proto se doporučuje ji zkrmovat ve směsí s kukuřicí nebo jílky. Při skladování nedosušeného sena se mění kumarin na toxický dikumarol, který může zapříčinit rozsáhle vnitřní krvácení. Tyto nepříznivé vlivy odpadají při silážovaní, kdy se škodlivé látky odbourají.\n\n\n \n"}
{"id": "1107414", "url": "https://cs.wikipedia.org/wiki?curid=1107414", "title": "Carol Gilligan", "text": "Carol Gilligan\n\nCarol Gilliganová (* 28. leden 1936) je americká psycholožka a zastánkyně feministického hnutí..\nCarol Gilliganová se narodila 28. ledna 1936 jako jedináček do židovské rodiny žijící v New York City. její otec William Friedman byl právník a její matka Mabel Kaminez byla učitelkou v mateřské škole. Bakalářský titul získala Gilliganová z anglické literatury na Swarthmore College. Magisterský titul pak získala v oboru aplikované psychologie, kterou studovala na Radcliffe college. Ph.D získala v oboru sociologie na Harvardově univerzitě.\n\nGilliganová učí v současné době na New York University, ale svou kariéru začínala jako vyučující na Harvardu, kde pracovala od roku 1967 až do roku 2002. Jejím manželem byl psycholog Lawrence Kohlberg.\n\nGilligan spolupracovala s Kohlbergem při vytváření jeho teorií morálního vývoje, nicméně v průběhu rozhovorů si všimla nesrovnalostí mezi chlapci a dívkami. V reakci na to sepsala svou nejznámější knihu - Jiným hlasem, kde uvádí kritiku Kohlbergovy teorie a zároveň prezentuje vlastní pětistupňovou vývojovou teorii morálky péče, která má být typické pro ženy.\n\nV kritice Kohlberga poukazuje i na takové paradoxy, jako že u dívek by způsob morálního uvažování regredoval. Také ilustruje, že dívky vnáší do příběhu vlastní interpretace a hledají možnosti řešení mimo zadané téma a objasňuje, že fakt, že z hlediska Kohlbergovy stupnice je to hodnoceno jako nižší stádium, je chyba v porozumění.\n\nV tomto stadiu je orientace na individuální přežití. Péče je zaměřena výhradně na sebe a hlavní hodnotící princip je založen na tom, co je nejlepší pro mě.\nV tomto stádiu by si žena měla začít uvědomovat existenci spojitosti s druhými\na svou zodpovědnost vůči nim. Své předchozí uvažování kritizuje jako sobecké.\nV reakci na uvědomění si předchozí sobeckosti svého jednání se žena ztotožní s mateřskou rolí a začne pečovat o druhé. Péče o sebe je však v důsledku předchozích úvah v přechodném stádiu vnímána jako sobecká a proto je zde extrémní koncentrace\nna péči o druhé na vlastní úkor, což je vnímáno za nesobecké.\n\nV této fázi nastane konflikt s faktem, že péče o druhé na svůj úkor je nelogická, jelikož připisuje ostatním větší hodnotu. Dochází zde ke konfliktu potřeb a představ\na žena řeší, zda je možné skloubit péči o ostatní s péčí o sebe, aniž by byla sobecká. Podle knihy dochází k tomuto stádiu často po selhání vztahu, v němž byla žena v pečující roli ve smyslu konvenčního stádia.\n\nV tomto stádiu dochází žena k pochopení, že uspokojovat vlastní potřeby není v rozporu s ženskou rolí a není to sobecké a péče o sebe a péče o ostatní se odehrává souběžně. Žena je schopna péči neposkytnout, jelikož si uvědomuje, že její prvotní zodpovědnost je vůči sobě samé.\n\n\n"}
{"id": "1107415", "url": "https://cs.wikipedia.org/wiki?curid=1107415", "title": "Bernkastel-Kues", "text": "Bernkastel-Kues\n\nBernkastel-Kues je město v Německu, v okrese Bernkastel-Wittlich, spolková země Porýní-Falc. Leží na středním toku řeky Mosely a je to významné středisko vinařství i lázeňské město. V městě se roku 1401 narodil humanistický filosof a církevní diplomat Mikuláš Kusánský.\n\nBernkastel-Kues leží v údolí řeky Mosely, asi 50 km od Trevíru. Nejvyšším bodem je Olymp (415 m n. m.), nejnižší bod je v údolí řeky (107 m n. m.). Město se rozkládá na ploše 23,657 km², z toho 7,816 km² se využívá pro zemědělství.\n\nNejstarší stopy osídlení pocházejí z doby kolem 3000 př. n. l. Kolem roku 370 napsal Decimus Magnus Ausonius, římský básník a učitel u císařského dvora, báseň o Mosele. Adalbero Lucemburský († 1037), probošt kláštera sv. Paulina v Trevíru se stal počátkem 11. století pánem z Bernkastelu. Geograf z přelomu 7. a 8. století popisuje místo \"Princastellum\", což je možný doklad o římské pevnosti ze 4. století v místě dnešní zříceniny hradu Landshut; pod hradem se také našla železná kování a keramické předměty. Ve 12. století se zmiňuje \"Beronis castellum\" a v roce 1277 zahájil trevírský arcibiskup Jindřich II. z Finstingen stavbu hradu. 29. května 1291 dal král Rudolf I. Habsburský městu Berni Castel městská práva, která roku 1332 císař Ludvík Bavorský znovu potvrdil. Podle Zlaté buly Karla IV. z roku 1356 se arcibiskup Boemund II. stal kurfiřtem. Roku 1401 se loďaři a obchodníkovi v Kues Henne Chryfftzovi (Krebsovi) narodil pozdější biskup, humanistický filosof a papežský diplomat Mikuláš Kusánský (\"Cusanus\"). V jeho domě, v němž Mikuláš roku 1451 založil nadační špitál pro chudé (\"Cusanusstift\"), je dnes jeho knihovna a muzeum. Roku 1692 hrad Landshut vyhořel a zůstal zříceninou. V letech 1794-1814 patřil Bernkastel pod francouzskou vládu, po Vídeňském kongresu (1815) připadl Prusku. První silniční most mezi Bernkastel a Kues byl postaven v letech 1872-1874 a v letech 1882-1883 první železniční spojení.\n\nMěsto v jeho současné podobě vzniklo 1. dubna 1905 sloučením města Bernkastel s vinařskou vesnicí Kues na protějším břehu řeky. V Křišťálové noci (\"Kristallnacht\") 9. listopadu 1938 vypukl pogrom proti židovským občanům a synagoga byla zničena. Ke konci druhé světové války bylo město několikrát bombardováno. 19. února 1945 byly zničeny četné domy na náměstí v Bernkastelu a zahynulo 41 lidí. Při náletu 2. března byla zničena část staré radnice a dalších budov a zahynulo 29 lidí. Dne 11. března byl vyhozen do povětří most přes Moselu a další den začalo ostřelování americkým dělostřelectvem. 15. března dobyli Američané Kues a 16. března Bernkastel.\n\n1946 se konaly první demokratické volby, 1970 byly administrativní reformou připojeny další obce a v roce 1997 byl slavnostně otevřen silniční tunel pod hradem. V roce 2008 hostil Bernkastel mezinárodní Camporee skautů z USA, Kanady, Francie, Německa a České republiky.\n\n\n"}
{"id": "1107416", "url": "https://cs.wikipedia.org/wiki?curid=1107416", "title": "Black Canary", "text": "Black Canary\n\nBlack Canary, skutečným jménem Dinah Lance, je fiktivní superhrdinka z komiksů vydavatelství DC Comics. Vytvořena byla scenáristou Robertem Kanigherem a kreslířem Carminem Infantinem a poprvé se objevila v sešitě \"Flash Comics\" č. 86 v srpnu 1947. Od konce 60. let 20. století je často párována s Green Arrowem, a to jak po profesionální, tak i po romantické stránce.\n\nObjevuje se i televizních dílech natočených na motivy komiksů DC, jako jsou seriály \"Legends of the Superheroes\" (1979), \"Birds of Prey\" (2002), \"Smallville\" (2007–2011), \"Arrow\" (od 2014) a \"The Flash\" (2015).\n\nZ Dinah Laurel Lanceové se Black Canary stala po smrti její sestry Sary Lanceové (původní Canary). Ta byla zabita na střeše jedné budovy, kde byla prostřílena šípy Theou Queenovou (která byla zdrogovaná Malcolmem Merlynem). Spadla ze střechy na chodník pod budovou, kde byla její sestra Laurel, která si jí všimla a odvezla ji do doupěte Olivera Queena (Arrowa), kde následně podlehla zraněním. Laurel to nechtěla říct otci, protože byl vážně nemocný, a taková zpráva by ho mohla zabít. Na konec se propracovala k tomu, že si vzala kostým sestry a stala se Black Canary bojující po boku Arrowa se zločinem.\n"}
{"id": "1107418", "url": "https://cs.wikipedia.org/wiki?curid=1107418", "title": "Laurel a Hardy", "text": "Laurel a Hardy\n\nLaurel a Hardy byli jednou z nejpopulárnějších a kriticky nadšeně přijímaných filmových dvojic raného Klasického Hollywoodu éry americké kinematografie. Angličan Stan Laurel (1890–1965) a Američan Oliver Hardy (1892–1957) se stali známými mezi koncem 20. let a polovinou 40. let 20. století díky groteskám, kde Laurel hrával neohrabaného dětinského kamaráda nafoukaného Hardyho. Společně vytvořili více než 100 filmů, zpočátku krátkých, později celovečerních. Jedná se například o filmy \"Sons of the Desert\" (1933), krátký film \"The Music Box\" (1932) oceněný Oskarem, \"Babes in Toyland\" (1934) či \"Way Out West\" (1937). Hardyho fráze „Další pěkný malér, do kterého jsi mě dostal.“ je stále široce známá. Další fráze jsou např. nevadilo by ti otevřít okno? nebo Můžeš udělat něco, abys mi pomohl? \n\n"}
{"id": "1107420", "url": "https://cs.wikipedia.org/wiki?curid=1107420", "title": "Domovní svoboda", "text": "Domovní svoboda\n\nDomovní svoboda je ústavně zaručené právo zakotvené v čl. 12 Listiny základních práv a svobod. Patří mezi základní lidská práva a svobody, neboť spolu se svobodou osobní a dalšími ústavně zaručenými základními právy dotváří osobnostní sféru jedince, jehož individuální integritu, jako zcela nezbytnou podmínku důstojné existence je nutno respektovat a důsledně chránit.\n\nDomovní svoboda je právo, které můžeme nalézt i dokumentech mezinárodního charakteru. Domovní svoboda je obsažena ve Smlouvě o Ústavě pro Evropu přijatá v roce 2004 jejíž součástí je Charta základních práv Evropské unie.\n\nV Evropské úmluvě o lidských právech nalezneme právo na domovní svobodu v čl. 8, které nám definuje právo na respektování rodinného a soukromého života. V mezinárodní judikatuře prostorová ochrana soukromí je poskytována i čistě pracovním a provozním prostorům.\n\nJudikatura Evropského soudu pro lidská práva staví na vymezení institutu obydlí širší pojetí, kdy vychází z těsného sepětí s právem na soukromý život. Evropský soud pro lidská práva pod právo na respektování obydlí zahrnuje i požadavek na respektování soukromí v místech sídla společnosti, poboček či provozoven právnických osob, kancelářské prostory nebo prostory advokátních kanceláří. Dodává přitom, že omezení pojmu obydlí způsobem, který by vylučoval místa výkonu povolání, není vždy možné. Stačí poukázat na prolínání osobních aktivit jednotlivce a jeho pracovních aktivit.\n\nListina základních práv a svobod je součástí ústavního pořádku České republiky. Díky zakotvení Listiny základních práv a svobod v Ústavě bylo způsobeno, že práva a svobody člověka (tedy i domovní svoboda) mají nejvyšší právní sílu a jiné právní úkony mohou být zadány jen v takovém případě, že zůstane zachováno právo člověka (právo na domovní svobodu).\n\nV nálezech Ústavního soudu je domovní svoboda základní právo a tedy právo zaručené a nezpochybnitelné. Toto právo ovšem nelze interpretovat jako právo nároku na byt a nelze ani interpretovat jako garanci nabytí bytu. Jde o garanci prostorově vymezeného soukromí. V Ústavě se naznačuje pouze pojem obydlí, kdy je lhostejno kde či v čem se realizuje. Vlastnictví v tomto případě nehraje roli (důležitá je oprávněnost užívání) ani zda je osobou užíván trvale či přechodně (nemocniční pokoj, noclehárna pro bezdomovce, kolej).\n\nStejná ochrana dopadá i na prostory související s vlastním bytem (garáže, sklepy, terasy, zahrady).\n\nFormulace práv a svobod v dokumentech mezinárodního charakteru kopíruje znění Listiny základních práv a svobod a nemůže být v rozporu.\n\nDo obydlí není dovoleno vstupovat bez souhlasu toho, kdo v něm bydlí. Domovní prohlídka je přípustná jen za účelem trestního řízení a jen na příkaz soudce. Způsob provedení domovní prohlídky stanoví zákon.\n\nKaždý má svá práva včetně práva na respektování soukromého a rodinného života, obydlí a korespondence. Státní orgán může zasahovat do tohoto práva u případů, kdy je to v souladu se zákonem a nezbytné v zájmu národní a veřejné bezpečnosti, hospodářského blahobytu země, ochrany pořádku a předcházení zločinnosti, ochrany života nebo zdraví osob nebo pro ochranu práv a svobod druhých.\n\nČlánek 12 Listiny též definuje, pokud je obydlí užíváno pro podnikání nebo provozování jiné hospodářské činnosti, mohou být zásahy do domovní svobody zákonem dovoleny. Také pokud je to nezbytné pro plnění úkolů veřejné správy.\n\nPojem domovní svobody se nejčastěji vztahuje k trestnému činu proti svobodě, tedy porušování domovní svobody v § 178 Trestního zákoníku, kdy § 178 definuje jaké sankce a tresty hrozící za porušení domovní svobody neoprávněným vniknutím či setrváním a způsoby provedení porušením domovní svobody.\n\nSmyslem tohoto ustanovení trestního zákona je ochrana ústavou zaručené svobody občana na ochranu prostor, které jsou jím užívány k bydlení. Ochrana se vztahuje i na prostory užívané k bydlení krátkodobě, například hotelový pokoj, a také na všechny uzavřené nebo ohrazené prostory (příslušenství), které s užíváním obydlí přímo souvisí (například sklep, půda, garáž, zahrada). Zásahy do této svobody jsou možné jen na základě zákonného oprávnění.\n\nNeoprávněným vniknutím je jak aktivní překonání nesouhlasu uživatele obydlí, tak i vstup do obydlí bez jeho vědomí. Ochrana se poskytuje uživateli obydlí proti vlastníkovi obydlí (například majiteli nájemního domu), pokud do bytu vnikne neoprávněně.\n\nO zákonný znak násilí s překonáním překážky se jedná ve všech případech, kdy je odstraněna jakákoli překážka bránící neoprávněnému vniknutí do obydlí. Například odstranění sítě, jejímž vlastním účelem je zabránit vnikání hmyzu, při současně otevřeném okně obydlí, nebo usmrcení hlídacího psa. Překážka ovšem nemusí být překonána s použitím násilí, ale postačí jakékoliv její odstranění, otevření, přeskočení nebo přelezení.\n\nO trestný čin se nejedná, pokud dá ke vstupu do obydlí souhlas alespoň jedna osoba, která je k tomu oprávněna. O trestný čin porušování domovní svobody se jedná i v případě, že byt je dočasně neobydlen, například pro poruchu topení v zimním období, dlouhodobou zahraniční cestu uživatele. V případě rozvodu manželství se může o tento trestný čin jednat pouze tehdy, pokud před jeho spácháním došlo k úpravě režimu užívání jednotlivých prostor obydlí (například předběžným opatřením soudu, nebo smlouvou ve smyslu občanského práva) a pachatel jedná v rozporu s touto úpravou.\n\nV případě neoprávněného vniknutí do bytu za účelem jeho následného užívání se může jednat o jiný trestný čin, a to o Neoprávněný zásah do práva k domu, bytu nebo nebytovému prostoru podle § 208 tr. zákoníku a pachatel může být potrestán odnětím svobody až na dvě léta nebo peněžitým trestem.\n\nV případě krádeže provedené vloupáním dle § 205 odst. 1, písm. b) do obydlí se pachatel vždy v jednočinném souběhu dopustí také trestného činu porušování domovní svobody.\n\nNutná obrana proti tomuto trestnému činu je v mezích ustanovení § 29 tr. zákona okolností vylučující protiprávnost.\n"}
{"id": "1107423", "url": "https://cs.wikipedia.org/wiki?curid=1107423", "title": "Cjerachoŭský rajón", "text": "Cjerachoŭský rajón\n\nCjerachoŭský rajón (bělorusky \"Церахоўскі раён\", rusky \"Тереховский район\") byla územně-správní jednotkou v běloruské SSR, která existovala v letech 1927—1962. Administrativním centrem rajónu byla obec Cjerachoŭka (od roku 1938 — městské sídlo).\n\nRajón byl založen v roce 1927 pod správou Homelské oblasti. V roce 1930, kdy byl zrušen systém okruhů, se Cjerachoŭský rajón přesunul pod přímou podřízenost běloruské SSR. V lednu 1938, kdy bylo zavedeno dělení na oblasti, byl rajón začleněn pod Homelskou oblast.\n\nK 1. lednu 1947 měl rajón rozlohu 1 100 km². Rajón byl rozdělen na městské sídlo Cjerachoŭka a 18 venkovských rad (selsovětů): Barščoŭský (Баршчоўка), Vasiljeŭský (Васільеўка), Hlybocký (Глыбоцкае), Harbunaŭský, Hrabaŭský (Грабаўка), Dubraŭský, Kraŭcoŭský (Краўцова), Kruhavěc-Kalininský (Кругавец-Калініна), Kuzminický, Leninаŭský (Леніна), Markavický (Маркавічы), Nasovický (Насовічы), Pjasočno-Budský, Paddabranský (Паддабранка), Prakopaŭský (Пракопаўка), Cjeruchaŭský (Церуха), Usochabudzký (Ўсоская Буда), Vucjeŭský (Вуць).\n\nV prosinci 1962 byl rajón zrušen a jeho území bylo přeneseno na Dobrušský rajón.\n"}
{"id": "1107425", "url": "https://cs.wikipedia.org/wiki?curid=1107425", "title": "Záhada Modrého vlaku", "text": "Záhada Modrého vlaku\n\nZáhada Modrého vlaku (v originále \"The Mystery of the Blue Train\") je detektivní román od Agathy Christie. Poprvé byl román publikován ve Spojeném království v roce 1928. V knize se objevuje několik zmínek o městečku St. Mary Mead, ale christieologové se neshodují, zda je identické s tím, ve kterém žije slečna Marplová.\n\nDěj se odehrává v luxusním Modrém vlaku, ve kterém cestuje i dcera amerického milionáře Ruth Ketteringová, která se chce po nešťastném manželství setkat se svým milencem. Cestou se seznámí s Katharine, které se svěří se svým problémem. Večer však není Ruht v jídelním voze, pouze si nechá přinést koš s jídlem a jde spát. Katharine tento večer zastihne jakéhosi muže, který se ochomýtá před kupé, které patří Ruth a po chvíli do něj také vstoupí. Druhý den ráno se Katharine doví, že byla Ruth zavražděna. Ve vlaku je i detektiv Hercule Poirot, který se ihned ujme vyšetřování. Později se zjistí, že si s sebou Ruth vezla i vzácný rubín, který byl ukraden.\n"}
{"id": "1107427", "url": "https://cs.wikipedia.org/wiki?curid=1107427", "title": "Kostel Nanebevzetí Panny Marie (Chotěšov)", "text": "Kostel Nanebevzetí Panny Marie (Chotěšov)\n\nPoutní kostel Nanebevzetí Panny Marie v Chotěšově je barokní sakrální stavbou stojící na rozlehlé obdélné návsi, která se nachází na východní straně obce v místech, kde dělí silnice do Vrbičan a do Černiva. Kostel stojí uprostřed starého hřbitova. Kostel byl postaven v letech 1730–1737 stavitelem Petrem Pavlem Columbanim. Podle staré tradice sem putovali od nepaměti poutníci k vzácné posvátné dřevěné gotické sošce Panny Marie (chotěšovské madoně), která pochází z 1. poloviny 15. století. I když tyto poutě v 19. století postupně upadaly, udržely se až do 21. století.\n\nChotěšovský kostel byl vybudován doksanskými premonstrátkami. Poprvé je doložen k roku 1352, jako zboží doksanského kláštera, který tu postavil kostel. Existenci tohoto kostela dokládá také pamětní kniha libochovické a chotěšovské farnosti. Tato pamětní kniha uvádí, že původní kostel měl presbytář zděný, ale vetchý. Když se při větších slavnostech hrálo na kůru na trouby a bubny, kostel se otřásal tak, že ze stropu padaly kousky malty a dokonce, že jednou z tohoto důvodu musel kněz při zpívané mši svaté odejít od oltáře. Kostel měl také zděnou sakristii, která však byla podepřena kládami a trámovím, takže se obávali do ní chodit z důvodu zřícení. Kostel by obrácen k východu a nebyl příliš veliký. O tom, kdy byl postaven pamětní kniha neuvádí žádné zprávy.\n\nSe souhlasem litoměřické konzistoře byl v roce 1730 tento původní kostel zbourán. Po zbourání starého kostela se ukázalo, že neměl základy, ale byl postaven na velkých černých kamenech pocházejících z nedalekého Hazmburku. Okamžitě započala stavba nového kostela, přičemž stará vysoká věž byla podchycena a byl pod ní položen pevný kamenný základ. Půdorys kostela z roku 1730 zůstal nezměněn do současnosti.\n\nNa stavbu tohoto nového kostela přispěl libochovický zámecký pán Valter Xaver kníže Dietrichstein 1000 zlatých. Vliv na tento příspěvek mělo zřejmě i to, že jeho manželka Karolina, dcera Jiřího hrabětě z Proskavy se při těžké nemoci zaslíbila Panně Marii Chotěšovské. Z Libochovic byl vypraven početný prosebný průvod za uzdravení k mariánské soše a na nemocnou kněžnu Karolinu zastoupil kníže osobně. Když se Karolina uzdravila, byla složena částka 1000 zlatých na zbudování poutní svatyně. Další finanční dary přišly i od chotěšovských obyvatel a také práce při výstavbě kostela konali zadarmo.\n\nDo základního kamene přestavby a zároveň novostavby, která začala v roce 1730, vložil Jan Podhorský, kaplan senior z Libochovic, dobře pozlacený relikviář. V relikviáři se nachází záznam o roce 1730, jméno tehdejšího libochovického děkana Václava Henningera ze Seebergu a jména dalších význačných osob.\n\nV období výstavby kostela byla socha Panny Marie Chotěšovské umístěna na velkém oltáři kostela v Libochovicích, odkud byla 15. srpna 1737 ve slavném průvodu přenesena do nového chotěšovského kostela, který byl téhož dne, na základě plné moci od litoměřického biskupa posvěcen libochovickým děkanem Václavem Henningerem ze Seebergu. Celá stavba stála 7000 zlatých.\n\nNení přesně známo, kdy a kým byla socha Panny Marie, pocházející z 1. poloviny 15. století, postavena na oltáři chotěšovské svatyně, nicméně je zřejmé, že je podobná soše Panny Marie v nedalekých Doksanech. Z toho důvodu se usuzuje, že chotěšovská madona byla na oltář starého kostela umístěna zbožnými doksanskými řeholnicemi.\n\nTato chotěšovská mariánská socha je něco přes půl metru vysoká. Zobrazuje Pannu Marii, která drží na levé ruce Ježíška. V současném kostele je umístěna na hlavním oltáři v jeho nejvrchnější části. Pokud byla zahalena rouchy, poutníkům se zjevovala pouze tvář Panny Marie a Ježíška. V minulosti byla chotěšovská madona hojně obdarovávána drahocenými rouchy; dále zlatými, stříbrnými a jinými obětinami. Na počátku 21. století však soška nebývá zahalována.\n\nPokud se týká úcty k této posvátné soše Panny Marie, pamětní kniha chotěšovské fary uvádí několik zajímavých dokladů:\n\n\nTyto zprávy z pamětní knihy jsou prostým záznamem o četných vyslyšených prosbách a autor brožury o chotěšovské poutní svatyni z roku 1923 Rudolf Zháněl zmiňuje velkou úctu k chotěšovské madoně také u Slováků, kteří na Podřipsko v jeho časech přicházeli za prací.\n\nPrvním zaznamenaným památným průvodem ke cti Panny Marie chotěšovské bylo procesí, kterého se počátkem 18. století snad účastnil i Valter Xaver kníže Dietrichstein, který prosil za uzdravení své ženy. Další okázalou slavností bylo 15. srpna 1737 posvěcení nového chotěšovského kostela. Tehdy vyšel z Libochovic početný průvod, ve kterém byla chotěšovská madona přenesena na nosítkách nesenými dívkami i mládenci do chotěšovského kostela. K tomuto průvodu se připojili i z okolních osad, střílelo se z hmoždířů a zvonilo všemi zvony.\n\nHlavní poutě se v Chotěšově konají na svátek Navštívení Panny Marie (2. července – podle tradice předkoncilní liturgie, nebo v následující neděli) a o slavnosti Nenebevzetí Panny Marie (15. srpna). Ve 20. letech 20. století se uvádí, že z okolí na tyto poutě přichází 10-20 poutních průvodů.\n\nKostel je neorientovaný a je postaven severojižním směrem. Kostel je jednolodní a má obdélný půdorys. Má zaoblená nároží a obdélný presbytář, který je vně půlkruhově ukončený s patrovými přístavky. V průčelí kostela je starší věž. Boční fasády mají lizénové rámci, pilastry a segmentově ukončená okna. Závěr kostela je hladký a má dva opěráky. Hlavní průčelí má zaoblená nároží a středový rizalit věže. V jeho ose je obdélný portál se segmentem proloženým římsou. Je v něm oválné okno a v patře je pak okno hrotité. Presbytář a boční prostory mají plochý strop. Presbytář je s koutovými pilastry. Po obou stranách jsou segmentem zakončená okna oratoří nad sakristiemi. Loď kostela je kryta stropem s fabionem pocházející z roku 1846. Na zaoblených koutech při triumfálním oblouku a na stěnách kostela jsou pilastry. Předsíň v podvěží má valenou klenbu. Po stranách se nachází kaple sv. Antonína a schodiště na věž. Kruchta spočívá na hranolových pilířích.\n\nHlavní a boční oltáře jsou pseudobarokní. Na hlavním oltáři se v barokní skřínce nachází gotická milostná socha Madony. Barokní sochy pocházejí ze 2. čtvrtiny 18. století. Kamenná renesanční kazatelna nese reliéf Madony, sv. Jiří a má ornamentální výzdobu. Kamenná křtitelnice je barokní. Barokní je také balustrová mřížka s akantovou a páskovou výzdobou, která odděluje presbytář od lodi kostela.\n\nPři kostele se nachází hřbitovní zeď s branou, která je zdobená páskovou ornamentikou. Pochází ze 2. čtvrtiny 18. století.\n\n"}
{"id": "1107428", "url": "https://cs.wikipedia.org/wiki?curid=1107428", "title": "Vlora Beđetiová", "text": "Vlora Beđetiová\n\nVlora Beđeti nebo Vlora Bedžeti (* 22. října 1991 Celje, Slovinsko) je reprezentantka Slovinska v judu.\n\nJudu se věnovala od dětství pod vedením Marjana Fabjana v Celje. V roce 2012 se přesunula do Lublaně, kde se připravuje v klubu Olympija pod vedením Volhy Sthyrbové.\n\n"}
{"id": "1107429", "url": "https://cs.wikipedia.org/wiki?curid=1107429", "title": "Krvavý diamant", "text": "Krvavý diamant\n\nKonfliktní diamant (často uváděno i jako krvavý diamant) je podle definice OSN takový diamant, který pochází z oblasti kontrolované silami nebo frakcemi bojujícími proti legitimní a mezinárodně uznávané vládě a používaný k financování vojenských akcí proti legitimní vládě. Označují se tak diamanty vytěžené ve válečné zóně nebo v oblasti ovládané vzbouřenci, kteří z jejich prodeje financují zbraně. Někdy se jim říká také konfliktní. Diamanty léta sponzorovaly války v těchto afrických zemích: Angola, Sierra Leone, Demokratická republika Kongo, Libérie, Pobřeží slonoviny či Republika Kongo. Zemřely přitom miliony lidí. \n\nV prosinci 2000 Valné shromáždění OSN uznalo roli surových diamantů v prohlubování konfliktů, konkrétně oblastech v Africe a spojení mezi prodejem nelegálních diamantů a oblastech postižených válkou. S ohledem na toto rozhodnutí se země, které odebírají diamanty z Afriky, rozhodly být opatrnější s ohledem na možnost nezákonného obchodu. Pak byly zavedeny i mezinárodní sankce. Mimo ně si jednotlivé státy vytvořily vlastní metody a postupy k omezení obchodování s krvavými diamanty. \n\nJe soubor opatření zavedených mezinárodního společenství v úsilí zastavit těžbu a obchod s konfliktními diamanty. Hlavním cílem Kimberleyského systému certifikace má být stanoven minimální požadavek pro jakoukoli přepravu diamantů na celém světě. Tento minimální požadavek se týká certifikačního programu pro dovoz a vývoz surových diamantů. Osvědčení o původu zboží je hlavním základem pro určení, zda zásilka splňuje Kimberleyský systém certifikace nebo nikoli. Tato osvědčení o původu obsahují informace týkající se místa, kde se diamant těžil. V květnu roku 2000 v Kimberley (Jižní Afrika) proběhlo první setkání k řešení Krvavých\ndiamantů. OSN a občanské organizace již provedli několik studií v zemích afriky, kde jsou války, které byly známy díky obchodu s Krvavými diamanty. Následně po těchto studií v prosinci roku 2000 OSN prokázalo svou podporu Kimberleyskému Systému Certifikace. Kimberleyský systém certifikace byl realizován v lednu 2003. Účastníci měli 6 měsíců do souladu s normami stanovenými v dokumentu. Po uběhnutí těchto 6 měsíců, byly země, které nebyly schopny dokument dodržet vyškrtnuty ze seznamu. \n\nAvšak KSC není pouze dokument. Je to ve skutečnosti hnutí. Abychom pochopili, jak to funguje, tak vám přiblížím strukturu KSC. V čele je předseda a sekretariát. Odpovědnost předsedy KSC přechází každý rok na jiné účastníky. Sekretariát se stará o plánování schůzek a další související úkoly.\n\nKaždý rok se účastníci sejdou a zhodnotí provádění a účinky KSC. Provádění a sledování procesu KSC spadá do působnosti tří pracovních skupin.\n\n\nKSC má dva výbory:\n\n\n2006: Písemné stanovisko na doporučení KSC – Cílem stanoviska, které bylo zveřejněno v červnu 2006, je pomoci členských zemí účinně posílit organizaci KSC, která bojuje proti Krvavým diamantům.\n\n2011: \"Téměř devět let po založení Kimberleyského procesu je smutnou pravdou, že většina zákazníků si stále nemůže být jistá, odkud jejich diamanty pocházejí a jestli nefinancují násilí nebo despotické režimy,\" prohlásila předsedkyně Global Witness Goochová s tím, že organizace ze schématu vystupuje. Konkrétní příklady viz I jeden ze zakladatelů KSC Ian Smillie tvrdí, že KSC nefunguje. Naopak výsledkem je často, že dochází ke smíchání pravých prověřených s těmi krvavými.\n\nNárodní den akce na Konfliktní diamanty – Se konal 18. září 2004. 246 aktivistů Amnesty International v 50 státech USA šli do maloobchodních prodejen s diamanty, aby provedli průzkum a za pomoci letáků se snažili informovat lid na ulicích o problematice Krvavých diamantů. Výzkum ukázal, že většina maloobchodníků se\nnezajímá o problematiku Krvavých diamantů a nevydávají certifikáty o tom, že diamanty nejsou „Krvavé“. Nevědí nic o KSC ani si krizi s Krvavými diamanty neuvědomují.\n\nDen Svatého Valentýna – Amnesty International vydala seznam nápadů, jak mohou lidé pomocí v kampani pro informovanost o krizi s Krvavými diamanty. Některé z nápadů byly: Filmové projekce filmů, pouliční divadlo, distribuce letáků atd. Také vydali diamantové nákupní průvodce, které připravily organizace Amnesty International a Global Withness, aby zajistily, že diamanty koupené na Den Sv. Valentýna nebudou právě ty „krvavé“.\n\nKrvavé diamanty byly součástí financování činností i teroristické sítě Al-Káida. Před útoky z 11. září teroristická skupina převedla asi 10 milionů dolarů v diamantech. Jelikož v roce 1998 byla bankovní konta sítě zablokována, hledalo se, kde Al-Káida bere neustálý přísun peněz. Nakonec se zjistilo, že Bin Ládin a jeho společníci zaměřili svou činnost na Libérii, kde byl v čele Charles Taylor. Krvavé diamanty těžené v Sierra Leone a dalších afrických zemích si častěji nacházely cestu do Libérie, kde je získávali i teroristé.\n\nPomocí krvavých diamantů se financuje i Hizballáh. Izrael se proto snažil přerušit spojení mezi Libanonem a Sierrou Leone. \n\nKromě těchto známých teroristických organizací užívali krvavé diamanty i další zločinci, kteří se zdržovali v Libérii a vyměňovali zbraně za diamanty. Například Viktor Bout, který byl jeden z nejhorších nelegálních obchodníků se zbraněmi. Pak také Leonid Minin, ukrajinský překupník zbraní. \n\nTypickým příkladem je Angola – válka tam skončila v roce 2002, tamní diamanty jsou ale stále potřísněné krví, upozornil list The Wall Street Journal. Pracovníky dolů nezřídka bijí a občas i zabíjejí vojáci a členové ochranek.\n\nOficiálně jsou krvavé diamanty už jen v Pobřeží slonoviny, které se dosud nevzpamatovalo z občanské války. Vláda stále nemá pod kontrolou sever země a rebelové, kteří si říkají Forces Nouvelles, za minerály propašované do sousedních zemí nakupují, jak jinak, zbraně.\n\nDiamanty ze Zimbabwe nejsou považovány za krvavé diamanty dle KSC. V červnu 2010 souhlasil KSC s tím, že diamanty z naleziště v Marange mohou být prodány na mezinárodním trhu. Občanská válka v Zimbabwe není a tamní diamanty tedy nelze jednoduše označit za konfliktní. \n\n2008 – 2010: Začalo to na podzim 2008, kdy se nad dolem objevily armádní helikoptéry a začaly do dolu střílet. \"Vojáci ve vrtulnících na nás začali pálit ostrou munici a slzný plyn. Všichni jsme přestali kutat a běželi jsme se schovat do kopců,\" popsal jeden z pracovníků dolu. V diamantových polích v zimbabwské oblasti Marange nutí vojáci od rána do noci hledat drahocenné minerály dospělé i děti, upozornila organizace Human Rights Watch. Zimbabwané pracují často bez jídla a přestávek, které prý nezřídka nahrazuje mučení, bití a výjimkou nejsou vraždy. Minerály ze Zimbabwe vyvážejí pašeráci přes Mosambik a JAR, tvrdila televize BBC. Pak putují do Dubaje nebo Libanonu, kde se smíchají s kameny z legitimních zdrojů.\n\n2012: Global Witness šetření odhalilo tajné vazby mezi diamanty Zimbabwe a porušováním lidských práv. V roce 2012 společnost Global Witness odhalila, že obchodník z Hongkongu, Sam Pa, dostal v Zimbabwe diamanty a další obchodní příležitosti za financování tajné policie Zimbabwe, centrální zpravodajské organizace (CIO).Sam Pa a Sino Zimbabwe Development (Pvt) Ltd byly sankcionováni stran U.S Department of the Treasury’s Officer of Foreign Assets Control (OFAC) 14. dubna 2014 v souvislosti s jejich rolí týkající se podrývání demokracie a korupce v Zimbabwe.\n\n2017: Global Witness zjistil, že Centrální zpravodajská organizace CIO – nejobávanější zpravodajská služba Zimbabwe – drží tajný podíl akcií v těžební společnosti na diamanty s názvem Kusena Diamonds. Bývalý ředitel CIO Happyton Bonyongwe potvrdil tento tajný zdoj financování před Vyšetřovací komisí.\n\nPoznámka:\n\n\"Původ diamantu se dá zjistit jen v nevybroušeném stavu, po vybroušení již nikoliv\"\n\n"}
{"id": "1107431", "url": "https://cs.wikipedia.org/wiki?curid=1107431", "title": "Fyziologické poškození rostlin", "text": "Fyziologické poškození rostlin\n\nFyziologické poškození rostlin je označení pro neinfekční, neparazitické poškození rostlin, vzniklé působením abiotických podmínek. Je sem řazen nedostatek nebo nadbytek vody a působení na rostlinu, nedostatek a nadbytek světla, vysokých nebo nízkých teplot, poškození větrem, hnojivy anebo přípravky na ochranu rostlin a podobně. Fyziologická poškození rostlin studuje rostlinolékařství (ochrana rostlin) v oboru abionozologie.\n\nAbionozologie řadí genetické abnormality a poruchy výživy mezi „poruchy rostlin“, nikoliv mezi fyziologická poškození. Abionozologie rovněž řadí mechanická poškození pletiv rostlin způsobená při pěstitelských zásazích do skupiny „poranění rostlin“.\n\nRostlina preferuje určité rozpětí faktorů prostředí, tzv. ekologickou amplitudu, má ekologickou valenci. Tyto podmínky umožňují její existenci schopnost rozmnožovat se. Tyto podmínky mohou být pro různé druhy rostlin značně odlišné.\n\nKaždý jednotlivý faktor prostředí se může stát limitujícím, jestliže dojde k přílišnému poklesu či nárůstu jeho kvantity či intenzity. při takovém poklesu nebo nárůstu může docházet k fyziologickému poškození. I pokud k poškození nedochází, při vychýlení z optimálního stavu často dochází k oslabení schopnosti přežít nebo a rozmnožovat se, nebo k omezení odolnosti proti napadení nebo infekci.\n\nStresem je u rostlin označována situace, kdy je ohrožena biotickým (infekce) nebo abiotickým (sucho) faktorem prostředí.\n\nStres pro rostlinu je obecně nepříznivý stav, vyvolaný působením činitele zvaného stresor. Stres vyvolá stresovou reakci, což je aktivace obranných mechanismů. U rostlin může být stresorem např. zaplavení, nedostatek živin, příliš vysoká ozářenost, nízké teploty a podobně. Často je stres způsoben nedostatkem nebo naopak nadbytkem nějakého potřebného a běžného faktoru (sucho, déšť, světlo…). Stres je běžnou součástí života všech rostlin, mají proto mechanismy, jak se s ním vypořádat. Ukotvenost rostlin na stanovišti navíc neumožňuje před stresem uniknout, proto musí být vybaveny zvláště účinnými obrannými mechanismy a schopností regenerace, která vyplývá z totipotence rostlinných buněk.\n\nAdaptací (postupným přivykáním) lze zvýšit odolnost rostliny vůči stresoru (např. nízké teploty, sluneční záření). Obecně platí, že čím pozvolnější adaptace, tím lépe. Jednotlivé druhy stresu se spolu často kombinují a případně své působení umocňují, např. stres ze zasolení je v případě sucha ještě umocněn stresem z nedostatku vody. Také protistresová opatření se často kombinují a působí proti více druhům stresu, např. vadnutí je způsobeno nedostatkem vody, ale je reakcí jak na nedostatek vody (snížení transpirace), tak na nadměrné ozáření (snížení vystavení se záření).\n\nReakci na stres lze rozdělit do těchto fází:\nAbiotické stresory lze dělit například podle povahy stresorů:\n\nPodle původu stresorů:\n\nPodle doby poškození rostlin stresorem\n\nReakce na stres je ovšem specifická a jsou zde také odlišnosti v citlivostí ke stresorům, dané adaptacemi rostlin. Jsou druhy nebo i odrůdy náchylné či odolné k určitým chorobám nebo fyziologickým poškozením.\nNadbytkem slunečního záření nebo působením slunečního záření na neotužilou rostlinu fyziologické poškození tkání. K poškození rostlin může dojít i nedostatkem slunečního záření. Náchylnější k poškození rostlin slunečním zářením jsou stínomilné nebo pokojové rostliny. Poškození rostlin slunečním zářením je také nazýváno běžně sluneční úpal nebo úžeh.\n\nSvětelné spektrum obsahuje paprsky rozdílné vlnové délky, které působí na rostlinu různě. Ultrafialové sluneční záření má vlnovou délku menší než 390 (400) nm. U rostlin stimuluje větvení stonku, ale zřetelně omezuje dlouživý růst, dochází ke zvětšování listů, při větším působení je omezena fotosyntéza, urychleno stárnutí rostlinných pletiv.\n\nRostliny se ve svých nárocích na světlo značně liší. Lze je dělit do tří základních skupin podle schopnosti fotosyntézy při určité hustotě světelného toku:\n\nPři vystavení rostlin slunečnímu záření nad kritickou hranici a dochází poškozování tkání které je nazýváno fotooxidační stres. Nadbytek světla může vést k poškození buněčných struktur zajišťujících primární fázi fotosyntézy nadbytkem energie. Dojde k tvorbě volných kyslíkových radikálů, které poškozují membrány. Příznakem jsou žlutohnědé až stříbřité papírově nekrotické skvrny na listech.Při nadbytku světla často dochází k přehřátí rostlin a následnému poškození vysokou teplotou.\n\nStav kdy dochází vlivem nízkého slunečního záření k změnám v tkáních rostlin se nazývá etiolizace. Nadbytek a nedostatek světla může způsobit úhyn rostliny.\n\nVoda je nezbytná pro metabolismus rostliny. Voda je v prostředí rostlin obsažena obvykle především v půdě. Rostliny získávají vodu obvykle z půdy kořeny, někdy ale přijímají vodu i ze vzduchu, vzdušnými kořeny. Nižší rostliny přijímají vodu celým povrchem těla.\n\nRostliny podle nároků na vodu lze rozdělit na:\n\nDostupnost vody pro rostlinu je dána jejím obsahem v půdních kapilárách a schopností jimi vzlínat. Rozmezí mezi těžce a lehce pohyblivou kapilární vodou udává tzv. lentokapilární bod; při poklesu pod jeho hodnotu je voda pro rostlinu nepřístupná.\n\nTermínem označujícím zásobení půdy vodou je tzv. bod vadnutí, jenž je stanoven na hodnotu sacího tlaku pF 4,19 a udává vlhkost půdy, kdy jsou rostliny vystaveny trvalému nedostatku vody, tedy vadnou. Rostlina během obvyklých procesů vydává vodu, při nedostatku vody v půdě může být rostlina vystavena tzv. vodnímu stresu, pokud vydává více vody, než přijímá.\n\nFyziologické sucho označuje stav, kdy je voda v půdě pro rostlinu nepřístupná (vázaná nebo třeba i zmrzlá) a rostliny ji nemohou přijímat, trpí nedostatkem vody.\nNadbytek vody je většinou dán dlouhodobým nadbytkem vody v půdě, tedy špatným poměrem půdního vzduchu a vody v půdě (zamokření ale i vysoká hladina spodní vody). Obvykle způsobuje především poruchy zásobení kořenů kyslíkem, což způsobuje změny metabolismu a hromadění se toxinů, tzv. udušení kořenů neboli asfyxii. Poškození je často doprovázeno hnilobami a napadením patogeny. Někdy dochází ke kombinaci stresorů, například ke kombinovanému poškození vysokou vlhkostí půdy a vysokou teplotou půdy, což se projevuje náhlým odumřením rostliny.\n\nKolísání zásobování vodou vede někdy k poškození plodů, kořenů a dalších částí rostlin, jenž je nazýváno růstové rozprasky.\n\nPoškození teplem je fyziologické poškození rostlin způsobené nadbytkem tepla, nebo působením tepla na neotužilou rostlinu. Poškozením rostlin nízkou teplotou, nedostatkem tepelné energie, je nazýváno poškození chladem. Vysokou nebo nízkou teplotou mohou být poškozeny všechny druhy rostlin. Poškození rostlin maximální nebo minimální teplotou je specifické pro daný druh nebo i rostlinu (v daném stavu), jde tedy o relativní pojmy. Teplota, která u určitého druhu způsobu přehřátí, u jiného způsobí poškození chladem.\n\nRostliny jsou různě náročné na teplo. Náročnost nebo nenáročnost lze uvažovat pouze jako relativní, a to z hlediska rozsahu teploty prostředí, ve které je daný druh rostliny schopen existovat a rozvíjet se.\n\nRostliny lze rozdělit podle požadavků na teplotu na:\nPoškození mnohdy způsobuje překročení minimální nebo maximální teploty které v daném stavu (fenofázi) rostlina snese. Rostliny lze rozdělit podle tolerance k rozpětí teplot (bez ohledu na jejich výšku) na:\n\nPřekročení maxima daného pro určitou fenofázi může způsobit u neotužené rostliny přehřátí organismu rostliny. Vysoké teploty mohou způsobovat celou řadu různých příznaků poškození, jako jsou změny zbarvení poškozené části rostliny, změny tvaru orgánů rostliny, opad listů, změny fertility pylu a jeho životnosti, nebo změny pohlavnosti květů. Může docházet k nekrotickým poškozením listů a stonků, kmenů při náhlých změnách teploty. Nebezpečné je kolísání vysokých a nízkých teplot během zimy.\nNejcitlivější k vyšším teplotám jsou nové tkáně a mladé rostliny. Odolnost rostliny vůči vyšší teplotě se mění během dne, dopoledne je nižší než odpoledne.\n\nBěhem přehřátí se rostlina dostává do tzv. stavu strnulosti, kdy je narušen její normální růst. Vysoká teplota působí poškození rostlin většinou spolu s jinými faktory prostředí, zejména nadměrným světlem, suchem, nedostatkem kyslíku, silným větrem a podobně.\n\nTeplota rostlin bývá o 2–8 °C vyšší než teplota vzduchu, při oslunění, bezvětří a nízké transpiraci o 10–20 °C, neboť transpirace rostlinu významně ochlazuje.\n\nVelmi důležitým faktorem pro míru poškození je doba trvání vysokých teplot a spolupůsobení s dalšími faktory, jako je například silný vítr, znečištění vzduchu polutanty a sluneční záření. Obvykle je těžké odlišit poškození teplem od poškození slunečním zářením. Velmi snadno dochází k poškození pěstovaných rostlin ve sklenících.\n\nVyšší než optimální teplota půdy může brzdit klíčení semen nebo poškozovat kořenový systém klíčních rostlin, dochází také k nekrózám kořenového krčku.\n\nStav kdy dojde k vystavení rostlin nízké teplotě pod kritickou hranici a dochází poškozování tkání nízkými teplotami (9 °C) je nazýván \"chladové poruchy\". Stav kdy dochází vlivem nízkých teplot k tvorbě ledu v tkáních a poškozování rostlin mrazem se nazývá \"mrazové poškození\" a \"poškození mrznutím\". Citlivost rostlin k mrazu a chladu se může výrazně lišit.\nPoškození chladem vyvolává fyzikální a fyziologické změny obvykle při působení teplot mezi 15 °C a 0 °C, nebo působením teplot nad bodem mrazu 0 °C (do 9 °C).\n\nPři chladových poruchách jsou poškozeny vlastnosti buněk, dochází k narušení procesu vyzrávání tkání, rovnováhy příjmu vody a energetické bilance. Poškozené tkáně později hnědnou a rostliny jsou náchylné k napadání patogeny.\n\nPři poškození mrazem dochází již k tvorbě ledu v buňkách za teploty pod bodem mrznutí vody a dochází k odumírání nadzemních orgánů vlivem fyzikálního poškození ledem a nedostatku vodu. Když množství zmrzlé vody překračuje 70–90% nasycení buňky, dochází k nevratnému poškození.\n\nPoškození rostlin povětrnostními vlivy patří mezi envirnomentální poranění rostlin, mezi něž je mimo meteorologické a klimatické faktory řazeno i poškození ohněm. Poškození rostlin působením některého z meteorologických prvků je jedním z nejčastějších abiotických poškození rostlin. K škodám může docházet v různých obdobích roku a způsobené škody často nelze předem eliminovat.\n\nMeteorologické vlivy u poškození rostlin lze dělit podle:\nPoškození větrem bývá rozuměno poškození prouděním vzduchu v atmosféře. Mezi podstatné vlastnosti proudění vzduchu s ohledem na poškození rostlin patří jeho směr, rychlost a teplota, tedy ochlazovací účinek. Silný vítr spolu s teplem, nebo slunečním zářením může vést k nadměrné transpiraci, vítr nebo jím nesený materiál může mechanicky poškozovat pletiva rostlin.\n\nPoškození stromů bleskem se projevuje zjevným rozštípnutím kmene, vertikálně poškozenými pletivy. Bleskem poškozené rostliny lze najít kolem místa úderu, často poblíž konstrukcí a kovových vedení. Poškozené rostliny postupně vadnou a odumírají.\n\nPoškození rostlin srážkami je obvykle mechanické poškození rostlinných pletiv. Poškození rostlin deštěm je nejčastěji způsobeno prudkými lijáky, kdy dochází zejména k poléhání rostlin. Přímé škody na rostlinách mohou spočívat také v poškození květů (například růže, květy většiny odrůd opadávají) a plodů (například jabloně, plody vlivem náhlého nadbytku vody poškozeny, sklovitost jablek). Déšť může způsobovat rozklesnutí koruny u jehličnanů. Poškození kroupami jsou obvykle patrné na jedné straně rostlin. Hlavními příznaky jsou roztřepené listy, poranění na větvích, ulámané větvičky, poničené květy a plody a mladé rostliny. Dlouhotrvající sněhová pokrývka může způsobit deformace porostů a podpořit vývoj houbových chorob. Sněhová pokrývka může vyvolat u jehličnanů změny tvaru koruny, lámání, vývraty.\n\nPoškození rostlin polutanty je poškození, které vzniká působením plynné, tekuté či pevné chemické látky, jenž je svým vznikem nebo složením cizorodá soustavám živých organismů. Polutanty mohou být antropogenního nebo přírodního původu. Mezi typické znečišťující látky patří oxid uhelnatý, oxid uhličitý, oxid siřičitý, freony, polyaromatické uhlovodíky nebo oxidy dusíku. Mezi časté zdroje znečištění patří průmysl (bodové zdroje), lidská sídla (plošné zdroje) a dopravní prostředky (liniové zdroje). Na mnoha místech působí společně více znečišťujících látek, které tak mají vyšší nebo komplexnější účinek (synergismus).Obecně lze rozdělit látky způsobující znečištění na emise a imise, nebo na plynné, kapalné a tuhé látky. Na rostlinu znečištění působí buď přímo poškozováním pletiv, nebo nepřímo ovlivňuje a poškozuje půdní nebo vodní prostředí. Škodlivost závisí na citlivosti rostlin, chemické povaze znečištění, koncentraci a délce působení emisí a případně kombinaci různých emisí.\n\nPlynné emise na rostlinu působí přímo, pokud pronikají do rostliny průduchy, nebo působí nepřímo, pokud pronikají do půdy a rostliny je přijímají kořeny. Kapalné emise jsou tvořeny aerosoly škodlivých látek, zejména oxidů síry, oxidů dusíku a dalších anorganických nebo organických sloučenin. Tuhé emise se šíří jako polétavý prach (suspenze pevných látek a plynů) nebo aerosol (směs plynných, pevných a tekutých látek).\n\nPoškození rostlin půdní reakcí, pH půdy, je fyziologické poškození rostlin způsobené působením kyselostí nebo zásaditostí půdy na neotužilou rostlinu, nebo omezením příjmu některých živin vlivem pH. Nevhodnou aciditou půdy mohou být poškozeny všechny druhy rostlin. Citlivost rostlin k určitému pH půdy se může výrazně lišit, některé druhy jsou acidofilní, jiné bazifilní. Bazifilní rostliny preferují půdy s vyšším obsahem vápníku. Zásaditá půdní reakce je dána především vysokým obsahem uhličitanu vápenatého. Jsou u jednotlivých rostlin různé. Nevhodné pH půdy může vést k odumření rostliny.\n\nSymptomem nevhodné pH jsou obvykle chlorózy, zakrnělost, popálení listů, vadnutí. Nevhodné pH půdy často omezuje schopnost rostliny přijímat některé živiny. Vysoké nebo nízké pH půdy bývá někdy v souvislosti s nadbytkem vody v půdě a projevuje se u některých rostlin dříve jako poškození vlivem nedostatku půdního vzduchu.\n\nRostliny lze rozdělit do skupin podle níároků na pH půdy:\n\nCitlivost rostlin k zhutnělé půdě se může výrazně lišit, ale od jisté míry je zhutnění půdy negativním faktorem pro všechny druhy rostlin. Vlivem utužení půdy způsobeného přirozeně nebo lidskými vlivy dochází k snížení obsahu půdního vzduchu, poškození struktury půdy a snížení hydraulické vodivosti půdy.\n\nDeformace kořenového systému podobné vlivu zhutnění půdy lze pozorovat při pěstování rostlin v omezených nádobách, květináčích. Zhutnělá vrstva půdy se v zemědělství obvykle nachází v hlubším podorničí.\n\nVlivem povětrnostních podmínek nebo závlahy se vytváří na povrchu půdy půdní škraloup, který je vrstvičkou zhutnělé půdy. Omezuje klíčení semen a výměnu půdních plynů.\n\nZasolené, slané, půdy jsou fyziologicky suché v důsledku zvýšené osmotické vazby vody. Negativně působí i vysoká hladina chloru, který nebývá rostlinami obvykle dobře snášen. Příčinou zasolení, mimo přirozeně vzniklá slaniska, je používání zimních posypů a zavlažování.\n\nPůsobení nadbytku chloridu sodného se u rostlin projevuje omezením růstu, odumřením pletiv listů, a poškozením kořenového systému. Postupně dochází k oslabování rostliny, odumření částí a celé rostliny. Na zasolených půdách bývá nízký obsah draslíku, vysoký obsah vápníku a fosforu, takže se zvyšuje pH.\n\nNadbytek nebo nedostatek živin, nevyvážená výživa vede k vážným poškozením vývoje rostlin a má přímý vliv na napadení rostliny patogeny nebo teplotní poškození. Rostliny přijímají živiny především kořeny, avšak mohou je přijímat i listy, pomocí listové výživy. Při nevhodném pH půdy či vlivem jiných faktorů, avšak při relativním dostatku živiny v substrátu může být schopnost rostliny přijímat některé živiny výrazně omezena.\n\nŽiviny během biochemických procesů v rostlině na sebe vzájemně působí:\nSymptomy nedostatku živin jsou různé u jednotlivých živin. Některé symptomy jsou typické, jiné lze vzájemně zaměnit, další jsou podobné i chorobám vyvolaným patogeny, jiné jsou latentní. Častým symptomem je chloróza. Spolehlivě lze příčiny poškození určit laboratorně.\n\nVýznam živin pro pěstitele tkví v udržení kondice rostliny a tedy odolnosti vůči patogenům a poškození, ale především ve zvýšení výnosu. V případě víceletých plodin ovlivňuje dostupnost živin jejich životnost.\n\nProjevuje se slabým růstem rostlin, rostliny jsou malé. Podle stupně nedostatku dusíku se mění barva nejstarších listů od bledě zelené do žluté. Nedostatek dusíku v rostlině může nastat vlivem nevhodných půdních poměrů a jeho příjem rostlinou může být výrazně omezen vlivem antagonostických prvků nebo celkově nedostatkem výživy.\n\nPři silném nedostatku dusíku list odspodu odumírá. Listy nižších pater obyčejně trpí nedostatkem dusíku dříve, protože dusík je přednostně transportován rostlinou na místa růstových vrcholů a do semen a květů. Při nízkém příjmu dusíku jsou listy světle zelené, tvrdé, vzpřímené, je vystouplá nervatura. Nedostatek dusíku někdy vede ke klamnému dojmu rychlého dozrávání. Při nedostatku dusíku se kořeny málo větví a rostou do délky. Poměr hmoty kořenů ku nadzemní biomase se zvyšuje. Květy jsou malé, špatně vybarvené. Rostliny omezují a předčasně ukončují růst, pletiva předčasně vyzrávají.\n\nProjevuje se slabým růstem rostlin, zpomaluje se růst nadzemních orgánů rostliny, zpožďuje se vývoj pupenů, plody a květy předčasně opadávají a nedostatek fosforu nepříznivě působí i kořeny. Listy jsou malé a starší postupně odumírají. Fosfor je v půdě vázán, je výrazně málo pohyblivým prvkem v půdě, příjem fosforu rostlinou může být ale výrazně omezen vlivem antagonistických prvků nebo celkově nedostatkem výživy.\n\nProjevuje se deformacemi listů, svinováním listů, okrajovými nekrózami a zkracováním internódií. Rostlina s nedostatkem draslíku hůře hospodaří s vodou a je ohroženější k napadení patogeny. Vzhledem k vlivu na hospodaření s vodou nedostatek draslíku u rostlin výrazně ovlivňuje řadu metabolických a fyziologických funkcí, které jsou spojené s poklesem výnosu i jeho kvalitou. Je snížena odolnost rostlin proti nízkým teplotám, suchu a podobně.\n\nChloróza se projevuje nejdříve na mladších, později na starších listech, okraje působí dojmem sežehnutí, nekrózy růstových vrcholů.\n\nNa mladých listech se stáčejí okraje a vrcholy se stáčejí nahoru, čepele listů jsou nepravidelné, skvrnité, hnědě sežehnuté, potrhané, častá je vrcholová hniloba plodů zejména u rajčat a paprik. Rostliny mohou být zakrnělé.\n\nKyselé a písčité půdy často obsahují méně vápníku. Nerovnoměrná vlhkost půdy a nadužívání hnojiv může také způsobit nedostatek vápníku. Fyziologická skvrnitost jablek také hořká skvrnitost jablek nebo pihovitost jablek je fyziologická porucha která se projevuje především na mladých bujně rostoucích stromech, je ale typická u některých odrůd jabloně (Jonathan).\n\nU paprik a rajčat tato porucha ve výživě rostliny vápníkem nápadně postihuje plody a ty jsou pak zdeformované a na špičce plodu se objevuje černá nekrotizující skvrna. Porucha je někdy nazývána černání pupku rajčete.\n\nHlavním příznakem nedostatku hořčíku je chloróza nebo žloutnutí listů mezi nervaturou která zůstává zelená, což listům rostlin dodává mramorovaný vzhled. Při nedostatku draslíku se příznaky zesilují. Po delší době nedostatku hořčíku dochází k nekrózám listů.\n\nAni pokud poklesne obsah síry pod její kritickou hladinu, neprojeví se obvykle na rostlinách symptomy deficience. Symptomem jsou jsou světle zelené nebo světle žluté mladé listy v důsledku snížené tvorby chlorofylu. Lze zaměnit s nedostatkem dusíku.\n\nNedostatek železa se projevuje zpravidla za horkého léta po deštivém jaru. Projevuje se obvykle jako chloróza listů. Vzhledem k tomu, že je železo významnou složkou chlorofylu, projevuje se nedostatek železa nedostatečnou tvorbou chlorofylu. Touto poruchou trpí často například vlčí bob a vápnobojné rostliny.\n\nNedostatek železa může být zaměněn s nedostatkem manganu nebo nadbytkem některých jiných složek výživy. Prvky jako vápník, zinek, mangan, fosfor, měď (antagonistické prvky) mohou učinit železo pro rostlinu nedostupné v případě, že jsou přítomny ve větším množství z běžných živin takto působí například nadbytek fosforu.\n\nPříznakem nedostatku zinku je extrémní zakrnělost, mezižilková chloróza, později nekróza a fialové zbarvení, odumírání vzrostných vrcholů. Listů je málo, jsou růžicovitě nahloučené. U jabloně, peckovin a révy způsobuje tzv. malolistost, listy jsou často asymetrické s nádechem do fialova, u kukuřice zbělení listů. Nadbytek zinku způsobuje chlorózu.\n\nMezi rostlinami se projevují velké druhové rozdíly jak v nárocích, tak i ve schopnosti příjmu Mn z půdy. Nejběžnější je nedostatek manganu v zamokřených půdách, rašelinných půdách, mokřadech a humózních písčitých půdách a tam, kde jsou vysoké hladiny organické hmoty. Mangan může být nedostupný pro rostliny také v místech, kde je pH příliš vysoké, na vápenatých půdách je vázán v nedostupných formách. Vápnění upravuje pH a tím snižuje i obsah vodorozpustných forem manganu v půdním roztoku.\n\nSymptomem je mezižilková chloróza na mladých listech, nervatura listů přitom zůstává zelená (tvoří „šachovnici“). Vážně postižené listy mohou hnědnout a usychat. Mezi postižené rostliny patří brambory, jabloně, hrách, fazol, jetel, řepa a maliník.\n\nMěď plní v rostlině funkci katalyzátoru, ačkoliv je poměrně toxická.\nRelativně vysoká koncentrace Cu se objevuje v chloroplastech. Váže se na molekuly bílkovin a je složkou proteinu v chloroplastu. Mechanismus působení není dosud plně objasněn.\n\nV případě nedostatku pro rostlinu přijatelné mědi dochází k zasychání vrcholků rostlin, listy žloutnou, jsou zkroucené, nejdříve bývají postiženy starší listy. Na mladých listech se projevuje nedostatek mědi jako chlorotické skvrny. Nedostatek mědi může být důvodem výrazně snížené plodnosti třešní. U jádrovin dochází k náhlému odumírání větví od vrcholu, okraje listů působí „spáleně“, vyskytuje se i chloróza a růžicovitost. Postiženy bývají zejména starší listy.\n\nBór příznivě ovlivňuje akumulaci fosforu v listech. Z úlohy metabolismu fosforu vyplývá i význam bóru ve vztahu k fotosyntéze. Nedostatek bóru má vliv na vegetativní a reprodukční růst rostlin, který má za následek inhibici buněčného růstu, odumírání pletiv a sníženou plodnost.\n\nSymptomy zahrnují odumírání vegetačních vrcholů, zakrslý růst a může v extrémních případech zabránit plodnosti. Pupeny se špatně rozvíjí a po odkvětu hnědnou a odumírají.\n\nBáze mladých listů terminálních pupenů jsou světle zelené, později se rozkládají, stonky a listy bývají zkroucené. Plody, dužnaté kořeny nebo stonky na povrchu praskají, často se vyskytují duté kořeny a plody, nebo se rozkládají uvnitř, vzniká tzv. srdéčková hniloba. Plody bývají deformované, skvrnité a sklovité.\n\nPotřeba molybdenu je běžně velmi nízká. Molybden je v rostlině snadno pohyblivý. Při nedostatku jsou rostliny zakrnělé, může se objevit celková nebo mezižilková chloróza. U květáku jsou „nitkovité“ a deformované listy, vysleplá srdéčka a deformované růžice, u kapusty mohou být listy lžicovitě stočeny nahoru.\n\nChemické látky používané při ochraně rostlin (pesticidy), ale i při jejich výživě (např. listová hnojiva) a pěstování (např. retartátory růstu) vykazují v určité koncentraci nebo při nevhodné aplikaci fytotoxicitu, tedy schopnost poškodit rostlinu. Nejčastější příčinou poškození pěstovaných rostlin je použití herbicidů, kdy jsou rostliny poškozovány úletem postřikové kapaliny, rezidui herbicidů v půdě nebo výparem účinné látky přípravku. Projevy poškození jsou závislé na druhu přípravku, jeho koncentraci a druhu poškozené rostliny. Je popsána i vyšší odrůdová citlivost vůči některým k látkám. Teplota ovlivňuje fytotoxicitu pesticidů např. sirnaté fungicidy jsou fytotoxické při \"t\" > 28 °C, některé akaricidy mohou být toxické při teplotách nad 25 °C, měďnaté fungicidy jsou fytotoxické za nízkých teplot a vysoké vlhkosti, růstové herbicidy mohou být fytotoxické za nižších teplot. Nejvyšší riziko poškození pesticidy je za vysoké vlhkosti, vysoké teploty a intenzivním slunečním záření.\n\n"}
{"id": "1107434", "url": "https://cs.wikipedia.org/wiki?curid=1107434", "title": "RIM-174 Standard ERAM", "text": "RIM-174 Standard ERAM\n\nRIM-174 Standard Extended Range Active Missile (ERAM) (jinak též Standard SM-6) je americká protiletadlová řízená střela dlouhého dosahu vyvinutá pro námořnictvo Spojených států amerických. Střela byla do služby přijta v roce 2013. Do počátku roku 2016 bylo dodáno více než 250 těchto střel.\n\nV lednu 2017 americké ministerstvo obrany vydalo souhlas s prodejem střel SM-6 pěti zahraničním uživatelům (mimo jiné Austrálie, Japonsko a Jižní Korea).\n\nStřelu vyvinula americká korporace Raytheon. Souhlas se sériovou výrobou střely byl dán v květnu 2013, přičemž sériová výroba se rozběhla v roce 2015. Korporace Raytheon střelu vyrábí ve svém závodu Redstone Arsenal v Huntsville ve státě Alabama. Počátečních operačních schopností střela dosáhla v listopadu 2013, přičemž plně bojeschopná má být ve fiskálním roce 2018.\n\nV březnu 2016 byla otestována použitelnost střely SM-6 proti pozemním cílům. Během testu střela úspěšně zasáhla cvičný cíl v podobě vyřazené fregaty USS \"Reuben James\" (FFG 57). Test proběhl v rámci zavádění koncepce amerického námořnictva „distributed lethality“.\n\n\n"}
{"id": "1107439", "url": "https://cs.wikipedia.org/wiki?curid=1107439", "title": "Martinček", "text": "Martinček\n\nMartinček je obec na Slovensku v okrese Ružomberok. Leží v nadmořské výšce 598 metrů východně od Ružomberka poblíž vrchu Mních. Žije zde asi 390 obyvatel.\n\nV obci se nachází raně gotický římskokatolický kostel svatého Martina z poloviny 13. století. Dále je Martinček vybaven školkou, knihovnou, fotbalovým a basketbalovým hřištěm.\n\n"}
{"id": "1107442", "url": "https://cs.wikipedia.org/wiki?curid=1107442", "title": "Josef Bečvář", "text": "Josef Bečvář\n\nJosef Bečvář (* 11. srpna 1958 Plzeň) je český voják, armádní generál Armády České republiky, v letech 2015–2018 byl náčelníkem Generálního štábu Armády České republiky – nejvyšším vojenským představitelem Armády ČR. Po odchodu do výslužby se generál Bečvář stal prezidentem obchodní společnosti Glomex Military Supplies a v červnu 2019 byl zvolen viceprezidentem pro strategické plánování Asociace obranného a bezpečnostního průmyslu České republiky (AOBP). Rovněž se angažuje v českém dostihovém sportu.\n\nV letech 1973 až 1977 vystudoval Vojenské gymnázium v Moravské Třebové a po maturitě v roce 1977 zahájil studia oboru dělostřelectva a raketového vojska na Vysoké vojensko velitelsko-technické škole Martině a po redislokaci této školy v roce 1979 dokončil studia ve Vyškově. V první polovině 80. let 20. století byl postupně velitelem čety raketového vojska, zástupcem velitele baterie, velitelem palebné baterie a starším důstojníkem správy raketového vojska.\n\nMezi roky 1986 a 1989 absolvoval interní postgraduální studium na Vojenské akademii v Brně, konkrétně obor velitelsko-štábní: raketové vojsko a dělostřelectvo. Na přelomu 80. a 90. let působil jako starší důstojník správy Vojenské policie MO.\n\nV roce 1993 byl účastníkem informačního kurzu francouzského četnictva v Paříži, po návratu se stal zástupcem velitele velitelství Vojenské policie v Praze. Mezi lety 1994 až 1997 byl ředitelem Úřadu Vojenské policie, následně byl v roce 1997 jmenován náčelníkem Vojenské policie a tuto funkci vykonával až do roku 2004. Jedinou přestávku tvořil rok 1999, kdy si rozšířil vzdělání na Vševojskové škole obrany (\"L’École militaire\") v Paříži. \n\nV letech 2004 až 2007 a znovu v letech 2011 až 2014 byl přidělencem obrany ČR ve Francii. V letech 2007–2008 působil jako ředitel sekce rozvoje druhů sil Ministerstva obrany ČR.\n\nV roce 2008 byl jmenován zástupcem náčelníka Generálního štábu Armády ČR, náčelník štábu AČR, tuto funkci zastával do roku 2011. Na GŠ Armády ČR se vrátil dne 1. srpna 2014 jako 1. zástupce náčelníka Generálního štábu Armády ČR.\n\nV lednu 2015 schválila Vláda ČR jednomyslně jeho nominaci na post náčelníka Generálního štábu Armády ČR. Funkce se ujal dne 1. května 2015.\n\nNa konci dubna 2018 ve funkci skončil a nahradil jej generálporučík Aleš Opata. Generál Bečvář k 30. červnu 2018 ukončil služební poměr a odešel do výslužby.\n\nV lednu 2019 se Josef Bečvář stal prezidentem zbrojařské firmy Glomex Military Supplies. Firmu si vybral kvůli nabídce plnohodnotné manažerské pozice, v níž má zodpovědnost za strategii, marketing i práci v týmech řešících dílčí projekty. A jelikož část života strávil ve Francii, rozšiřuje spolupráci Glomexu s francouzským obranným průmyslem a hledá obchodní příležitosti i ve frankofonních zemích.\n\n\n\nGenerál Bečvář má od dětství zájem o koně a je aktivním chovatelem dostihových koní. V prosinci 2019 byl zvolen prezidentem Jockey Clubu, což je nejvyšší autorita českého dostihového sportu. Josef Bečvář žije v Praze, je ženatý. Hovoří plynně francouzsky a ovládá angličtinu.\n\n"}
{"id": "1107443", "url": "https://cs.wikipedia.org/wiki?curid=1107443", "title": "Adam DeVine", "text": "Adam DeVine\n\nAdam Patrick DeVine (* 7. listopadu 1983, Waterloo, Iowa, Spojené státy americké) je americký komik, zpěvák, textař, producent, herec a dablér. Je tvůrcem a hvězdou seriálu \"Workaholics\" a \"Adam Devine's House Party\". Zahrál si roli Bumpera Allena v hudebních filmech \"Ladíme!\" (2012) a \"Ladíme 2\" (2015)\n\nNarodil se ve Waterloo v Iowě, je synem Dennise a Penny DeVine. V roce 2002 odmaturoval na Millard South High School v Omaha v Nebrasce. Navštěvoval Orange Coast College. Později se přestěhoval do Los Angeles, kde začal pracovat jako stand-up komik a herec.\n\nV roce 2006 DeVine a jeho kamarádi Blake Anderson, Anders Holm a Kyle Newacheck vytvořili skeč-komediální skupinu Mail Order Comedy. Přesto, že skupina vystupovala živě, prožili velký úspěch prostřednictvím MySpace a YouTube. Seriál stanice G4 \"Attack of the Show!\" vysílala hudební video skupiny „Wizard Never Die“. Hudební album \"Purple Magic\", vydané 1. dubna 2009, obsahovala 14 písniček. Seriál \"Workaholics\" měl premiéru 6. dubna 2011 na stanici Comedy Central, ve kterém Adam hrál a stal se i jeho spolutvůrcem a producentem.\n\nMalou roli si zahrál ve filmu \"Mamminčin mazánek\" (2007) a \"The Legend of Awesomest Maximus\" (2009). Získal vedlejší roli v seriálu \"Samantha Who?\". Objevil se v seriálech \"Traffic Light\" (2011), Zpátky do školy (2013) a Arrested Development (2014). V roce 2012 si zahrál roli Bumpera v hudebním filmu \"Ladíme!.\" Za roli získal cenu Teen Choice Awards v kategorii Filmový zloduch. Roli si zopakoval v sequelu filmu \"Ladíme 2\" v roce 2015.\n\nSvůj hlas propůjčil postavě Steva v animovaném seriálu \"Uncle Grandpa\", který měl premiéru 2. září 2013. Jeho vlastní seriál \"Adam Devine's House Party\", měla premiéru na stanicic Comedy Central v říjnu 2013. Vedlejší roli získal v páté a šesté sérii sitcomu stanice ABC \"Taková moderní rodinka.\" V roce 2016 si zahrál ve filmu se Zacem Efronem \"Mike i Dave sháněj holku\".\n\nV roce 2018 si zahrál hlavní roli v romantické komedii, ke které také napsal scénář \"When We First Met\". Ve filmu si zahrál s Alexandrou Daddario, Shelley Hennig a Robbiem Amellem. Ve stejném roce si také zahrál ve filmu \"Game Over, Man!\" V roce 2016 bylo oznámeno, že si zahraje po boku Jeffrey Tambora a Gillian Jacobs ve filmu \"Magic Camp\". Premiéra je stanovena na 4. dubna 2019. V roce 2019 měl také premiéru film \"Isn't It Romantic\", ve kterém hraje po boku Rebel Wilson a Liama Hemswortha\".\"\n\nDva roky chodil s herečkou Kelley Jakle, se kterou se seznámil v roce 2012 na natáčení filmu \"Ladíme!.\" Od ledna 2015 chodí s herečkou Chloe Bridges.\n"}
{"id": "1107444", "url": "https://cs.wikipedia.org/wiki?curid=1107444", "title": "Stážista", "text": "Stážista\n\nStážista je americký komediální film, režírovaný Nancy Meyers. Hlavními hvězdami jsou Anne Hathaway a Robert De Niro.\n\nJules Ostin (Anne Hathaway), zakladatelka módní společnosti, souhlasí s přijetím seniora Bena Whittakera (Robert De Niro) na místo stážisty, který je součástí místního programu. Ten se postupně stane jejím blízkým přítelem a pomáhá jí řešit jak otázky týkající se budoucnosti společnosti, tak její rodinné problémy. Stejně tak poskytuje rady a oporu i svým mladším kolegům.\n\nReid Scott měl hrát možného nového ředitele Julesiny společnosti, ale v konečné verzi filmu se o jeho postavě jen hovoří.\n\nFilm mělo původně připravovat studio Paramount Pictures, v hlavních rolích s Tinou Fey a Michaelem Cainem. Kvůli neschodám s rozpočtem se Meyers rozhodla nabídnout film dalším studiím. Film přebralo studio Warner Bros., kde Fey nahradila Reese Witherspoon, která však 15. ledna 2014 od filmu upustila, kvůli plnému rozvrhu. 7. února bylo oficiálně rozhodnuto, že hlavní roli převezme Anne Hathaway.\n"}
{"id": "1107453", "url": "https://cs.wikipedia.org/wiki?curid=1107453", "title": "František Mareš (fotbalista, 1936)", "text": "František Mareš (fotbalista, 1936)\n\nFrantišek Mareš (* 24. února 1936) je bývalý český fotbalový záložník.\n\nV československé lize hrál za Spartak Praha Stalingrad (dobový název Bohemians) a Jednotu Žilina. Dal 1 ligový gól.\n\n"}
{"id": "1107455", "url": "https://cs.wikipedia.org/wiki?curid=1107455", "title": "Křížová cesta (Sušice)", "text": "Křížová cesta (Sušice)\n\nKřížová cesta v Sušici na Klatovsku se nachází v severovýchodní části města a vede na kopec Stráž nazývaný Andělíček (552 m. n. m.), na kterém se nachází kaple svatých Andělů Strážných.\n\nV minulosti sloužil vrch Stráž jako strážní a pozorovací místo. Nachází se zde barokní kaple svatých Andělů Strážných z roku 1682, postavená na způsob poutnických kaplí kapucínským řádem. Roku 1735 byla kaple obehnána ambity se čtyřmi nárožními kaplemi zasvěcenými Panně Marii Staroboleslavské, svatému Janu Nepomuckému, svatému Floriánu a svaté Máří Magdaléně.\n\nToto místo je oblíbeným šumavským poutním místem, sušická pouť se koná první neděli v září.\n\nKřížová cesta v Sušici z roku 2010 vede od prvního zastavení u řeky Otavy na kopec Stráž ke kapli svatých Andělů Strážných, kde pod vrcholem je umístěno poslední čtrnácté zastavení. Unikátnost této cesty spočívá v jejím zpracování a umístění. Jednotlivá kovaná zastavení jsou zasazena do terénu podél lesní pěšiny na skály a kameny.\n\nMají podobu trnové koruny, jejíž průměr je přibližně 50 cm a v jejímž centru jsou jednotlivé pašijové výjevy. Plastiky jsou přichyceny na kamenných zídkách, kamenech a na skalách podél cesty a jsou doplněny kovovou tabulkou s římskou číslicí.\n\n\nLegenda vypráví o chlapci, který v lese sbíral jahody a šlápnul přitom na hada. Ten zasyčel a obtočil se mu kolem nohy. Hošík zkameněl hrůzou, ale záhy vedle sebe spatřil anděla, jenž se k němu s úsměvem naklonil. Had spadl na zem a zmizel. Chlapcovi rodiče spolu s jinými zbožnými rodinami prý nechali namalovat obraz Anděla Strážce a postavili tu malou kapli.\n\n\n"}
{"id": "1107456", "url": "https://cs.wikipedia.org/wiki?curid=1107456", "title": "Pokročilé plánování", "text": "Pokročilé plánování\n\nPokročilé plánování (ve zkratce APS z anglického \"advanced planning and scheduling\", česká zkratka se nepoužívá) je proces používaný ve výrobním podniku k optimalizovanému přidělování výchozích materiálů a výrobních kapacit nutných k zajištění poptávky.\n\n\"Podle jiné definice:\" APS jsou techniky zabývající se analýzou a krátkodobým, střednědobým i dlouhodobým plánováním logistiky a výroby. APS je označením pro jakýkoli počítačový program, který používá pokročilé matematické algoritmy a logiku k optimalizaci nebo simulaci plánování a rozvrhování s omezenými zdroji. Tyto techniky respektují zadaná omezení a podniková pravidla, provádějí plánování a rozvrhování v reálném čase a poskytují podporu pro rozhodování a propočty toho, co je možné zákazníkům slíbit. APS často vytváří a vyhodnocuje více scénářů, z nichž si pak vedení vybere „oficiální plán“.\n\n\"Pozn.:\" Doslovný překlad APS znamená \"Pokročilé plánování a rozvrhování\", přičemž rozvrhováním se rozumí plánování na detailní úrovni (vytváření rozvrhu).\n\nBěžný systém ERP (resp. MRP) ve výrobním podniku při plánování výroby propočítává, jaké \"materiály\" budou pro splnění všech existujících požadavků zapotřebí, v jakém množství a v jakých termínech. Odpovídá tedy na tři otázky: \"co, kolik\" a \"kdy\". Nijak se při tom ale nestará o to, že se plánem požadovaná výroba s existujícím strojovým parkem a daným počtem dělníků možná vůbec nedá stihnout. V ERP je sice i možnost kapacitních propočtů, avšak z principu se zde plánuje tak, jako by potřebné výrobní zdroje podniku byly neomezené. Tato vlastnost systému zpočátku lidi zpravidla zarazí a považují ji za závažný nedostatek. Jak je možné, že počítač, který přece umí všechno dokonale, nezvládne výrobu naplánovat se vším všudy?\n\nAPS naproti tomu používá techniku rozvrhování práce s ohledem na omezené kapacity (\"finite capacity scheduling\"). Začíná tím, že určí existující kapacity (počty a typy strojů a kvalifikovaných dělníků) a vytváří rozvrh práce pro výrobní střediska tak, aby se daná omezení nikdy nepřekročila. Práce je naplánována do přesných časů a na jednotlivá výrobní střediska a ne pouze nějak rámcově, například na určitý týden. Má to ještě tu výhodu, že přesné rozvrhování podle skutečných kapacitních omezení umožní, aby daná práce „proběhla“ všemi středisky rychleji. Dá se ukázat, že rozdíl může být podstatný, například výroba dávky dílů naplánovaná v MRP na tři týdny se v APS zvládne za půl týdne.\n\nVznik APS spadá dost daleko do minulosti. Jeho nejznámější propagátor Eliyahu Goldratt (1947–2011) vydal svůj velice čtivý „manažerský román“, knihu The Goal, už v roce 1984 (vyšla i česky s názvem Cíl a zájemcům ji lze rozhodně doporučit). A zhruba ve stejné době zveřejnil i svou teorii omezení (\"Theory Of Constraints\", TOC). Z jejích základů vyrostla řada komerčních softwarových aplikací APS, které v současnosti mají výrobní podniky na výběr. Používají se většinou jako doplňky ve spojení se systémy ERP, ale mohou být i jejich součástí. S dobrými výsledky byly implementovány v podnicích různé velikosti a z různých odvětví průmyslu.\n\nMnoho článků v časopisech a mnoho brožur od prodejců softwaru už popisovalo přínosy APS, jako např. zkrácení průběžných dob, snížení zásob, zvýšení produktivity, sladění různých plánů v rámci celé firmy, zvýšení dostupnosti kritických dílů, lepší proveditelnost plánů a cílené plánování, při němž se plánovač soustředí na aktuální problémy a úzká místa ve výrobě. Při zkoumání skutečných případů však vypadají dosažené přínosy méně entuziasticky. \n\nJe potvrzeno, že v ideálním případě může APS systém nabídnout lepší podklady k rozhodování, zjednodušit plánovací činnosti a zkrátit dobu plánování. ERP s jeho pomocí generuje spolehlivější plány dodávek a proveditelný hlavní plán výroby. Za negativa se považují obtíže spojené se zvládnutím systému, závislost na externích konzultantech, nutnost pracovat s paralelními systémy. Někdy dokonce je plánování s APS hodnoceno jako obtížnější než bylo bez něj, vznikají nesprávné plány a rozvrhy. Zajímavé je, že uživatelé, kteří přínosy APS popírají, současně prohlašují, že by se jeho možností dalo využít lépe. To ukazuje, jak je těžké využívat APS správně. Plány a rozvrhy z APS je mnohdy těžké pochopit, výsledek může být i nesprávný a nikdo to nepozná. To může vést k tomu, že lidé přestanou plánům věřit, takže se podle nich neřídí.\n\nDeklarovanou výhodou APS je, že neustále reaguje na všechny mimořádné události. Ale když je takových událostí několik denně, je změn v plánu tolik, že APS znervózní. Aby se tomu předešlo, je lepší model trochu zjednodušit. Ale když se to udělá, už neodpovídá realitě v dílně a proveditelnost plánu není jistá.\n\nERP systém je určen ke zpracovávání administrativních transakcí mnoha uživatelů, zatímco APS je stvořen pro podporu plánování, které provádí jedna osoba (nebo dvě nebo tři). Ta zadává do „svého“ APS systému data a stahuje do něj i data z ERP, s daty manipuluje, určuje, jaké má APS generovat plány či rozvrhy a interpretuje informace, které systém vygeneruje. Je velmi důležité, aby tento pracovník dobře rozuměl všem procesům v řízení výroby i způsobu práce APS, a aby měl potřebné zkušenosti.\n\nVýrobní podnik je ohromně složitý organismus. Naplánovat pro každý stroj na minuty přesně, co se na něm bude vyrábět, je lákavé, ale takový plán se bude těžko dodržovat. A nelze si to usnadnit tím, že se v rozvrhu ponechají časové rezervy, protože tím by se celý efekt APS degradoval. Před rozhodnutím pořídit si APS systém by se podnik měl co nejdůkladněji ujistit, že očekávané přínosy vyváží nemalé úsilí a náklady, které k tomu bude muset vynaložit.\n\nObecně lze říci, že systém APS je vhodný ke zvládání jisté míry složitosti plánovacího prostředí a ambiciozních cílů v oblasti plánování a řízení výroby. Jeho používání může být prospěšné tam, kde se vyskytuje hodně konfliktních úkolů, kde existují kapacitní a materiálová omezení, a kde podnik usiluje o optimální plány a rozvrhy. Zkušenosti zároveň ukazují, že efektivní využití APS je velmi obtížné, a jeho implementace je zbytečná, dá-li se stejných přínosů dosáhnout bez APS nebo méně pokročilými a složitými plánovacími systémy. \nUvažovat o implementaci APS má smysl pro podniky, v nichž je splněno současně několik z těchto podmínek:\n\n"}
{"id": "1107458", "url": "https://cs.wikipedia.org/wiki?curid=1107458", "title": "Viliam Laššo", "text": "Viliam Laššo\n\nViliam Laššo (* 22. června 1949) je bývalý slovenský fotbalista, útočník.\n\nV československé lize hrál za Slovan Bratislava a Duklu Praha. Nastoupil v 35 ligových utkáních a dal 5 gólů. V Poháru vítězů pohárů nastoupil v 1 utkání proti Olympique Marseille.\n\n\n"}
{"id": "1107465", "url": "https://cs.wikipedia.org/wiki?curid=1107465", "title": "Václav Bouška (fotbalista, 1945)", "text": "Václav Bouška (fotbalista, 1945)\n\nVáclav Bouška (* 13. října 1945) je bývalý český fotbalista, útočník.\n\nV československé lize hrál za Slavii Praha. Nastoupil ve 4 ligových utkáních a dal 1 ligový gól.\n\n\n"}
{"id": "1107468", "url": "https://cs.wikipedia.org/wiki?curid=1107468", "title": "25:01", "text": "25:01\n\n25:01 je album české rockové hudební skupiny Tři sestry, které vzniklo v roce 1993.\n\nHudbu a texty vytvořily Tři sestry s těmito výjimkami:\n3. - hudba Bob Dylan, text Tři sestry.\n\n"}
{"id": "1107476", "url": "https://cs.wikipedia.org/wiki?curid=1107476", "title": "Žlučové kameny", "text": "Žlučové kameny\n\nŽlučové kameny (odborně \"cholelitiáza\") je onemocnění žlučových cest. Vzniká v důsledku nepoměru mezi koncentracemi jednotlivých základních složek žluči – cholesterolu, soli žlučových kyselin a fosfolipidy. Patří k nejčastějším onemocněním středního věku.\n\nJedná se o malé kameny ve žlučníku, které jsou složené z bilirubinu, žlučových kyselin a vápníku. Podle převažující složky se dále dělí na:\n\nOnemocnění žlučovými kameny se může vyskytovat ve třech formách – asymptomatické, dyspeptické a kolikové. Během asymptomatické formy výskytu se kameny ve žlučníku nijak neprojevují a jejich přítomnost je často objevena až při pitvě. V dyspeptické formě žlučové kameny doprovázejí nespecifické příznaky, jakými jsou například nadýmání, plynatost, průjmy, bolesti břicha, říhání či pocit plnosti. Možná je citlivost v pravém podžebří, která již onemocnění přímo indikuje. Poslední z forem zvaná koliková je typickým projevem cholelitiázy.\n\nProstá žlučová kolika mívá trvání v rozsahu několika hodin, může být však častá, i dennodenní nebo se naopak objevuje po letech. Pacient trpí záchvaty bolesti v pravém podžebří vystřelující pod pravou lopatku a je mnohdy z tohoto důvodu nucen přecházet nebo hledat úlevovou polohu, čímž se kolika liší od zánětu. K zánětu žlučníku může kolika vést při déle trvajících bolestech.\n\nPro potvrzení diagnózy se provádí klinický obraz za pomoci sonografického vyšetření nebo rentgenu břicha (obsahují-li kameny vápník). Pro přesnou představu o tvaru a uložení se provádí endoskopické vyšetření pro zobrazování vnitřních dutin, konkrétně ERCP.\n\nMezi možné komplikace patří akutní nebo chronická zánětlivá onemocnění žlučníku a žlučových cest. Dále může dojít k poruše vylučování žluči neboli hydropsu žlučníku. Vzniká jako následek ucpání vývodu žlučníku. Projdou-li kameny vývodem žlučníku zvaným cystikem, mohou se zablokovat v papile, což má za následek vznik pankreatitidy, žloutenky nebo bakteriální infekce žlučových cest.\n\nKameny také mohou srůstat s okolní tkání a nakonec mohou vycestovat také do střev nebo břišní stěny. Dojít může i ke vzniku rakoviny žlučníku.\n\nJedná-li se o koliku bez infekčních projevů, pacient se léčí klidem na lůžku. Účinné jsou i i teplé obklady pravého podžebří. Podávají se léky tlumící bolest a stahy žlučníku (analgetika a spasmolytika). První dva dny pacient podstupuje čajovou dietu, po odeznění záchvatu poté žlučníkovou dietu.\n\nRadikálním způsobem léčby potom je chirurgický zákrok, klasicky nebo laparoskopicky za pomoci endoskopických nástrojů. Chirurgický zákrok by měl být proveden co nejdříve po zjištění cholelitiázy, aby se zmenšilo riziko komplikací. Následuje tedy až po jasném určení diagnózy, zvážení celkového stavu pacienta nebo pakliže dojde v výraznému zhoršení pacientova stavu.\n\nDalším možným způsobem léčby je litotrypse extrakorporální rázovou vlnou (LERV). Jedná se o neinvazivní metodu, jejíž princip spočívá v přivedení tlakové energie, která je dostatečná k narušení struktur kamenů a zároveň nepoškodí ostatní tkáně. Tato metoda má ve srovnání s předchozími malé následky.\n\nMezi nejčastější rizikové faktory patří špatné stravovací návyky, obezita, nedodržovaný pitný režim a stres. Vyšší výskyt žlučových kamenů je také zaznamenán u žen během těhotenství (gravidity) a v přechodu (klimakteriu). Ženy bývají onemocněním postižené až čtyřikrát častěji než muži.\n\nPrevence je hlavně zaměřena na kvalitní, vyváženou a pravidelnou stravu a přísun tekutin. Strava by také neměla obsahovat velké hladiny cholesterolu.\n\nPři pociťování bolesti v okolí pravého podžebří je potom důležité neprodleně navštívit svého praktického lékaře.\n"}
{"id": "1107477", "url": "https://cs.wikipedia.org/wiki?curid=1107477", "title": "Smíšený sbor Josefa Vycpálka", "text": "Smíšený sbor Josefa Vycpálka\n\nSmíšený sbor Josefa Vycpálka je český smíšený pěvecký sbor. Zaměřuje se na interpretaci lidové a duchovní hudby.\n\nSvou uměleckou činnost zahájil sbor v říjnu 1950 jako součást Souboru písní a tanců Josefa Vycpálka. Zakladatelem byl Luděk Zenkl a první veřejné vystoupení se uskutečnilo 11. prosince 1950. Do roku 1972 měl sbor na repertoáru lidové písně při společných či samostatných koncertech a vystoupeních celého SPaT J. Vycpálka. \n\nOd roku 1987 sbor pracuje jako samostatné umělecké těleso. Na programu má skladby nejen lidové, ale především skladby klasického sborového repertoáru včetně duchovních skladeb. V současné době se nachází v kmenovém repertoáru skladby W. A. Mozarta, A. Vivaldiho, L. van Beethovena G. Verdiho, G. Rossiniho, Ch. Gounoda, A. Dvořáka, Z. Fibicha, L. Janáčka, až po současné skladatele české a světové moderny. Sbor spolupracuje s Českým rozhlasem, Českou televizí (film \"Broučci\"), filmovým dabingem a Karlínským divadlem.\n\nMimo pravidelné pražské jarní a vánoční koncerty sbor vystupuje v celé České republice (např.: Nelahozeves, Křečovice, Český Krumlov, Mariánské Lázně) a zahraničí (Francie, Polsko, Německo, Jugoslávie, Itálie, Švýcarsko), účastní se hudebních festivalů (folklórní festival v Tuchoměřicích, Kmochův Kolín, Smetanovy Jabkenice, folklorní festival ve Strážnici).\n\nVe vedení sboru se za léta činnosti vystřídala řada sbormistrů, např.: Luděk Zenkl, Jan Malát, Jan Ledeč, Karel Sodomka, Otakar Kudrna, Jaroslav Krček, Jiří Liling, Michal Hanuš, Karel Loula.\n\nVe sboru se vystřídaly již tři generace zpěváků a členstvím se může těšit nad 850 zpěváků. \n\nOd září 2014 vede sbor Marie Bartošová.\n\n"}
{"id": "1107486", "url": "https://cs.wikipedia.org/wiki?curid=1107486", "title": "Pětistěn", "text": "Pětistěn\n\nPětistěn je těleso, které má pět stěn (od toho pětistěn). Mezi pětistěny můžeme počítat například:\nVyznačuje se tím, že nemá tělesovou úhlopříčku, jen stěnové. Je to způsobeno tím, že neexistuje pravidelný pětistěn, který by měl všechny stěny shodné a z vrcholů vycházel shodný počet hran. \n\nPětistěn může mít stejně dlouhé všechny hrany:\n"}
{"id": "1107490", "url": "https://cs.wikipedia.org/wiki?curid=1107490", "title": "Římskokatolická farnost Čížová", "text": "Římskokatolická farnost Čížová\n\nŘímskokatolická farnost Čížová (lat. \"Czizovium\") je územním společenstvím římských katolíků v rámci píseckého vikariátu českobudějovické diecéze.\n\nKostel zde stával již od 13. století. Roku 1571 byla v Čížové zřízena plebánie a zřejmě v souvislosti s tím došlo k přestavbě kostela. Téhož roku je připomínáno vyvraždění vladycké rodiny Loreckých z Elkuše, kteří sídlili v Šamonicích a byli pohřbeni v čížovském kostele (náhrobní kámen rytíře Ludvíka Loreckého je dodnes v předsíni kostela). V 19. století byl kostel dále upravován. V současné době je farnost bez sídelního duchovního správce a je administrována ex currendo z Písku.\n\n\n"}
{"id": "1107491", "url": "https://cs.wikipedia.org/wiki?curid=1107491", "title": "Dvojjehlan", "text": "Dvojjehlan\n\nDvojjehlan je mnohostěn, který vznikne spojením dvou jehlanů se shodnou základnou. Hlavní vrcholy leží v opačných poloprostorech určených rovinou základny.\n\nVšechny stěny mají tvar trojúhelníku a jejich počet je sudý. Pokud je spojnice vrcholů kolmá k základně a prochází jejím středem, bývá osou souměrnosti a stěny jsou rovnoramenné troúhelníky.\n\nČtyřboký dvojjehlan se nazývá osmistěn.\n\nDvojjehlany často nacházíme u krystalů.\n"}
{"id": "1107492", "url": "https://cs.wikipedia.org/wiki?curid=1107492", "title": "Juliane Robraová", "text": "Juliane Robraová\n\nJuliane Robra, (* 8. ledna 1983 Herdecke, Německo) je reprezentantka Švýcarska v judu.\n\nS judem začala v rodném městě v Německu. V 11 letech se s rodiči přestěhovala do Ženevy ve Švýcarsku, občanství obdržela v roce 2002. V Ženevě se judu věnovala v klubu Shung Do Kwan pod vedením Dirka Radszata. Do Švýcarské reprezentace se dostala po ukončení vysoké školy a v prvních letech dosahovala průměrných výsledků. Zlepšené výsledky se dostavily až s přestupem do střední váhy, které nakonec znamenaly dostatek bodů pro kvalifikaci na olympijské hry v Londýně v roce 2012. V Londýně nepatřila mezi kandidátky na medaili a podle předpokladů vypadla v prvním kole.\n\n"}
{"id": "1107502", "url": "https://cs.wikipedia.org/wiki?curid=1107502", "title": "Braunovy sochy Ctností a Neřestí v Kuksu", "text": "Braunovy sochy Ctností a Neřestí v Kuksu\n\nSoubor soch Matyáše Bernarda Brauna (1684–1738) je součástí areálu hospitalu v Kuksu. Jedná se o alegorické řady Ctností a Neřestí, soubor celkem 24 plastik tesaných v rozmezí pouhých dvou let po roce 1717 a umístěných podél severního průčelí špitální budovy. Kolekce, kdysi barevná, měla připomínat rozpor mezi dobrem a hříchem, tak jak to svým způsobem moralizující baroko podtrhovalo. Jedná se o jeden z nejznámějších souborů české barokní plastiky, velkoryse prostorově řešený, dynamický, dokonalý formou i bohatou variací tématu. Braunova mistrovského génia dokládá bohatství variací na dané téma, dokonalé zvládnutí formy, živá modelace, rozevlátá roucha postav, čímž Braun dosahoval rozrušení jejich obrysové uzavřenosti. Výzdoba hospitalu v Kuksu se právem řadí k nejvýznamnějším dílům vrcholného baroka v Evropě.\n\nPodle pověstí se na místě zvaném později Kuks kdysi těžilo zlato. Nad labským úbočím navíc vyvěraly prameny, o nichž se v okolí říkalo, že mají léčivou moc. Přirozené kouzlo údolí přímo volalo po výtvarné úpravě, o kterou se postaral hrabě Špork, když v roce 1684 zdědil panství Hradiště. Od následujícího roku začal hrabě Špork realizovat velkorysou přestavbu kukského údolí na svůj letní dvůr, který se měl zároveň stát lázeňským a společenským střediskem spřátelené šlechty. Sochaře Matyáše Bernarda Brauna (1684–1738) požádal o vytvoření sochařské výzdoby, která bez nadsázky představuje špičku evropského barokního sochařství v plenéru. Unikátní sochařská rezervace, zvaná podle svého autora Braunův Betlém, vznikla na popud Františka Antonína Šporka na přelomu 20. a 30. let 18. století s je nedílnou součástí Kuksu. Po roce 1712 byly před zdejším hospitalem postaveny sochy Blahoslavenství. Těchto osm soch bylo v roce 1715 doplněno o sochy Andělů blažené a žalostné smrti. Ve středu terasy je umístěna socha Náboženství. V letech 1718–1720 byly sochy doplněny o další zobrazení lidských vlastností – Ctností a Neřestí – na celkový počet dvacet čtyři. V druhé polovině 20. století byla většina soch nahrazeny výdusky a originály umístěny v lapidáriu hospitalu. Dnes probíhá konzervace vzácných zbylých originálních Braunových plastik, jak v Kuksu, tak v Betlémě. V r. 1995 byl kukský hospital vyhlášen Národní kulturní památkou.\n"}
{"id": "1107505", "url": "https://cs.wikipedia.org/wiki?curid=1107505", "title": "Městská knihovna Stuttgart", "text": "Městská knihovna Stuttgart\n\nMěstská knihovna Stuttgart je veřejná knihovna ve Stuttgartu.\n\nSoutěže na novou knihovnu vypsané městem se zúčastnilo 235 architektů a ateliérů. V roce 1999 ji vyhrálo studio Yi Architects, jehož vlastníkem je univerzitní profesor na univerzitě Hanyang v Jižní Koreji Eun Young Yi. Projektovat knihovnu se začalo v roce 2003, stavební povolení bylo uděleno v září 2008, základní kámen byl položen v červnu 2009 a knihovna byla slavnostně otevřena 24. října 2011.\n\nProjekt nové knihovny situované na Milánském náměstí (Mailänder Platz) je zamýšlen jako součást nového urbanistického plánu pro Evropskou čtvrť ve Stuttgartu. Nedaleko od knihovny je stanice metra, která se jmenuje stejně jako knihovna - Stadtbibliothek.\n\nBokorys budovy\nNová devíti podlažní knihovna záměrně převyšuje okolní maximálně sedmi podlažní okolní zástavbu. Knihovna vyrůstá nad své okolí jako velká krystalická krychle ze zatravněné podnože.\n\nRozměry a umístění stejně jako vytržení z městského kontextu jsou symbolem významu knihovny jako nového intelektuálního a kulturního centra. Nyní se knihovna zdá být odtržená, ale tento stav je jen dočasný. Knihovna iniciuje rozvoj území až budou dokončeny okolní stavby, získá tak knihovna svůj centrální charakter.  \n\nNávrh budovy ovlivnila konstrukce a organizace starověkého Pantheonu, který podporuje meditaci i sociální interakci ve středu „vnitřní svatyně“. Starověký kruhový chrám byl také vyšší než všechny okolní budovy v Římě.  \n\nAutor návrhu posunul ideu Pantheonu v nové knihovně dál, inspirací Panthenonem vytvořil – „lékárnu mysli“, „posvátnou knihovnu“, proto vnitřek knihovny „srdce“ neobsahuje žádné knihy. Reprezentuje jím prostorový a meditativní středobod celé budovy. Nad tímto komunitním centrem se přes čtyři podlaží převýšeným prostorem rozkládá pět ustupujících podlaží čítáren, které jsou dále obklopeny rozličnými studovnami.  \n\nOtevírací doba knihovny je od pondělí do soboty od 9 hod. do 21 hod. I v neděli je možnost přístupu do malé uzavřené knihovny s menším knihovním fondem na čtenářskou kartu. Vstup pro čtenáře je do 18 let zdarma.\n\nJednotlivá patra knihovny jsou rozdělena tematicky, avšak v každém patře je koutek i pro děti. Hlavní čítárna je impozantní, jejíž objem je až pětipodlažní. Za stěnou hlavní čítárny jsou oku skryté zóny (soukromé čítárny, pokojíčky, kabinety a studovny).  \n\nKnihovna je vybavena nejmodernějším technologickým zařízením, RDIF systémem, unikátním třídícím systémem, samoobslužnými pulty, interaktivními informačními tabulemi s velkými obrazovkami. Mimo jiné knihovna nabízí půjčování laptopů. Městská knihovna spravuje 17 poboček.  \n\nBílá barva a minimalistický design, který vytváří neutrální prostředí, proto k barvám a k životu přichází budova až prostřednictvím knih a návštěvníky. Přestože je knihovna prostorná, je prostředí ve výsledku intimní. Světlo v budově je teplé bez přímého osvětlení.\n\n„Srdce\" budovy požívá stejný architektonický jazyk jako fasáda a má řadu malých vnitřních oken na všech čtyřech stěnách vícepatrového prostoru. Centrální světlík je vizuálním centrem bílého prostoru. Hala hlavní čítárny je umístěna nad srdcem a má trychtýřovitý tvar s pěti ustupujícími úrovněmi. Galerie je přístupná po řadě schodišť, které jsou rozmístěny tak, aby mohli čtenáři \"obíhat\" kolem knih.\n\n„Dotyk interiéru a exteriéru“\n\nČistý geometrický objem (v tomto případě krychle) definuje exteriér knihovny spolu s řadou pravidelných okenních otvorů a celá fasáda působí jako zamřížovaná díky matným skleněným cihlám. Zóny po obvodu budovy jsou tak osvětleny přirozeným světlem a zároveň ochráněny před přímým slunečním světlem.\n\nČtvercová stavba je přístupná ze všech čtyř stran. Nahoře téměř u střechy u každého roku je ve 4 jazycích nápis knihovna (severní část - německy, západní část - anglicky, východní část - korejsky, jižní část - arabsky).\nVečerní modré světlo skládající se ze 600 světel (speciální svítidlo, které neoslňuje) je řízené přes osvětlovací rozhraní DALI. Značka Trilux lights.\n\n"}
{"id": "1107514", "url": "https://cs.wikipedia.org/wiki?curid=1107514", "title": "Andersdorf", "text": "Andersdorf\n\nAndersdorf je německý název českých sídel:\n"}
{"id": "1107520", "url": "https://cs.wikipedia.org/wiki?curid=1107520", "title": "Martin Walser", "text": "Martin Walser\n\nMartin Johannes Walser (* 24. března 1927, Wasserburg u Bodamského jezera) je uznávaný německý romanopisec a dramatik, esejista, publicista a vydavatel. Společně s Günterem Grassem patří k nejkontroverznějším německým spisovatelům.\n\nMartin Walser se narodil v roce 1927 ve Wasserburgu v rodině hospodského, která zde provozovala nádražní restauraci a obchodovala s uhlím. Strávil tu své dětství a vzpomínky na tuto dobu popisuje ve svém románu \"Ein springender Brunnen\" (česky \"Johann\"). Také většina ostatních prozaických děl se váže k tomuto místu. V roce 1944 byl povolán do války a stal se vojákem Wehrmachtu. Po válce (1946–1951) se věnoval studiu literární vědy, filozofie a dějin na Eberhardo-Karlově univerzitě v Tübingenu. \n\nRoku 1949 začal pracovat jako reportér u \"Süddeutscher Rundfunk\", kde napsal také svou první rozhlasovou hru. V roce 1950 se oženil s Katharinou „Käthe“ Neuner-Jehle a měl s ní 4 dcery (Franziska, Johanna, Alissa a Theresia). Jediný syn (Jakob Augstein) Martina Walsera pochází z nemanželského poměru s Marií Carlsson. Roku 1953 se připojil k německé literární skupině Gruppe 47, jejíž cenu obdržel v roce 1955 za svoji povídku \"Templones Ende\". \n\nV 60. letech se etabluje jeho dramatická tvorba, a z této doby jsou významné také jeho eseje. V roce 1957 obdržel cenu Hermanna Hesseho (Hermann-Hesse-Preis), dále roku 1962 cenu Gerharta Hauptmanna (Gerhart-Hauptmann-Preis) a v roce 1965 také cenu Schiller-Gedächtnispreis. Ve Spolkové republice Německo (1949–1990) patřil k nejvýznamnějším pokrokovým autorům. V roce 1998 způsobil celosvětový rozruch svou řečí ve Frankfurtu nad Mohanem, když v místním kostele sv. Pavla ('Paulskirche'), u příležitosti předávání Ceny míru Německého knihkupectví ('Friedenspreis des Deutschen Buchhandels'), odmítnul „instrumentalizaci holokaustu“ a požadoval, aby již nacistické zločiny nebyly používány jako „morální obušek“ proti Němcům.\n\nHlavní část Walserova díla tvoří především próza (romány a novely), avšak můžeme u něj najít také četná dramata. Zpočátku se věnoval psaní rozhlasových her, a také povídek (\"Ein Flugzeug über dem Haus\") ovlivněných Franzem Kafkou a jeho způsobem vyprávění. \n\nVe Walserových raných románech, které kritizují moderní společnost (\"Ehen in Philippsburg\" a \"Halbzeit\"), se objevuje téma narušených mezilidských vztahů a partnerství. Román \"Ehen in Philippsburg\" vypráví o tom, jak může být moderní civilní manželství zničeno kapitalistickým obchodním duchem, žárlivostí a úpadkem morálky. Silné psychologické hledisko zase dominuje v jeho novele \"Ein fliehendes Pferd\" nebo v románu \"Brandung\". \n\nV románu \"Das dreizehnte Kapitel\" se vyskytuje opět motiv lásky, a to staršího ženatého spisovatele k mladší vdané ženě – profesorce teologie. Zajímavé na tomto díle je, že komunikace mezi hlavními protagonisty probíhá v dopisech.\n\nMartin Walser se také mimo jiné zabýval Bertoltem Brechtem a jeho absurdním divadlem. Ve svých divadelních hrách se poté snažil, aby odpovídaly co nejvíce společenské realitě. Např. v jeho hře \"Eiche und Angora. Eine deutsche Chronik\" ukazuje v sérii příběhů způsoby lidského chování v různých historických situacích, kdy nové okolnosti vyžadují vždy nové způsoby přizpůsobení se. Hlavní postavou je Alois Grübel, který má v sobě kromě jiného i něco z českého Švejka. Pro Aloise je charakteristické, že se dané situaci přizpůsobí vždy až trochu pozdě.\n\nTituly přeložené do češtiny jsou uvedeny kurzívou, u titulů v češtině dosud neuvedených jsou uvedené názvy pouze orientační.\n\n\n\n"}
{"id": "1107522", "url": "https://cs.wikipedia.org/wiki?curid=1107522", "title": "Juval (hrad)", "text": "Juval (hrad)\n\nHrad Juval se nachází v jižním Tyrolsku u obce Staben. Je situován na skalách mezi údolími Adiže a Schnalu, odkud bylo možné kontrolovat starou obchodní cestu. Vybudoval ho v 13. století Hugo von Montalban. Během své existence několikrát změnil majitele.\n\nV roce 1983 získal pevnost Reinhold Messner a začal ji postupně rekonstruovat. V jedné části hradu vybudoval z původních místností pracovnu a obytné prostory. Sklepy použil jako skladiště expedičního materiálu a výbavy. Celý hrad poskytuje prostory pro muzeum tibetských artefaktů. Zadní část hradu s věží nebyla přebudována a slouží jako auditorium, kde se konají i malé koncerty. V současnosti funguje jako muzeum, vinárna, organická farma a tradiční hostinec.\n\nV průběhu celé rekonstrukce si měl hrad zachovat původní charakter. Z tohoto důvodu nebyla obnovena střecha na věži, místo ní byl použit novotvar – lehká skleněná střecha, která udržuje ráz hradní ruiny a přitom zabraňuje další erozí a poškozování zdí.\n\nKonstrukce sedlové střechy se tvarem přizpůsobuje původní střešní konstrukci hradu. Na zdi z lomového kamene byly položeny nosníky jako pozednice, které jádrovými vrty a navařenými ocelovými trubkami bodově zasahují do zdí. Na těchto pozednicích jsou ukotveny horní pásnice vzepětí nosníků, které překlenují celou místnost.\n\nTabule skla podepřené čtyřmi kloubovými bodovými držáky a vyvažovacími nosníky jsou ještě jednou podepřené ve směru sklonu střechy. Skleněné tabule uložené s překrytím byly hvězdicově rozděleny na základě lichoběžníkového půdorysu, takže pro každou tabuli skla jsou zde rozdílné rozměry. Přesah střechy je okolo 25 až 40 cm. Ve směru obranné věže byly horní pásnice vzepětí nosníků zapuštěny do zdi, vzdálenost skla od stěny je přibližně 3 cm.\n"}
{"id": "1107536", "url": "https://cs.wikipedia.org/wiki?curid=1107536", "title": "Richard Price (básník)", "text": "Richard Price (básník)\n\nRichard Price (* 1966 v Readingu, Berkshire) je skotský spisovatel a překladatel. Několik let pracoval jako kurátor v Britské knihovně v Londýně, v současné době pracuje na stejném místě jako vedoucí Oddělení obsahu a výzkumné strategie (Content and Research Strategy). V 90. letech 20. století začalo působit uskupení skotských básníků s názvem Informationist Poetry (\"informačníci\"), kde byl členem W. N. Herbert, Robert Crawford či právě Richard Price. V rámci této literární skupiny byl zakladatelem několika časopisů.\n\nMezi jeho díla patří například básnická sbírka \"Lucky Day\", \"Small World\" nebo \"Greenfields\". S autorovou básní \"Hedge Sparrows\" byl vybrán, aby reprezentoval Velkou Británii na olympijském projektu \"The Written World\". Ve všech básních můžeme poznat jak tradiční formy, tak i avantgardní postupy, děj je zaměřen na rodinu a děti, lásku. Autor se také snaží vylíčit rovnováhu mezi tragédií a komedií v běžném domácím prostředí či stupňující se znepokojení nad digitalizací našich životů. Richard Price je také autorem románu \"The Island\" či sbírky povídek \"A Boy in Summer\". \n\nV roce 2014 se zúčastnil Měsíce autorského čtení, který pořádá brněnské nakladatelství a agentura Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Richardem Pricem režírovala Viera Čákanyová. \n\n\n\n\n"}
{"id": "1107538", "url": "https://cs.wikipedia.org/wiki?curid=1107538", "title": "Ahorn (Horní Rakousy)", "text": "Ahorn (Horní Rakousy)\n\nAhorn je obec v rakouské spolkové zemi Horní Rakousy, v okrese Rohrbach, na jižních svazích Šumavy. Žije zde obyvatel.\n\nObec původně ležela ve východní části bavorského vévodství, od 13. století patřila rakouskému vévodství a od roku 1490 k rakouskému knížectví. První písemná zmínka o obci Ahornen je z roku 1430 a je úzce spjatá s historií hradu Piberstein. Od roku 1918 patří pod Horní Rakousy. Po připojení Rakouska k nacistickému Německu byla 13. března 1938 obec připojena k městu Helfenberg. V roce 1950 se osamostatnila. Od roku 2019 je opět spojena s obcí Helfenberg.\n\n"}
{"id": "1107539", "url": "https://cs.wikipedia.org/wiki?curid=1107539", "title": "Edwige Gwendová", "text": "Edwige Gwendová\n\nEdwige Gwendová (* 11. března 1990 Edéa, Kamerun) je reprezentantka Itálie v judu.\n\nS rodinou imigrovala do Itálie v roce 1990 a vyrůstala v Collecchiu. Rodiče ji později dali společně i s jejím bratrem do pěstounské péče. S judem začínala v 9 letech. V roce 2002 se přesunula do Parmy a v roce 2006 obdržela italské občanství. V roce 2009 se přesunula do Říma, kde se připravuje pod vedením Felice Marianiho.\n\nV roce 2012 se kvalifikovala na olympijské hry v Londýně, ale nezvládla úvodní zápas proti Číňance Sü Li-Li.\n\n"}
{"id": "1107540", "url": "https://cs.wikipedia.org/wiki?curid=1107540", "title": "Richard Price", "text": "Richard Price\n\nRichard Price může být:\n\n"}
{"id": "1107542", "url": "https://cs.wikipedia.org/wiki?curid=1107542", "title": "Ahorn", "text": "Ahorn\n\nAhorn může být:\n\n"}
{"id": "1107552", "url": "https://cs.wikipedia.org/wiki?curid=1107552", "title": "Lubomír Lipold", "text": "Lubomír Lipold\n\nLubomír Lipold (* 4. května 1951 Mariánské Lázně) je československý basketbalista.\n\nV československé basketbalové lize odehrál celkem 8 sezón (1976-1987). Hrál za kluby Spartak Sokolovo / Sparta Praha (7 sezón) a Slavoj Vyšehrad (1 sezóna). Se Spartou Praha získal tři sedmá, dvě osmá a dvě devátá místa, s družstvem Sokol Vyšehrad 12. místo v roce 1977. V československé basketbalové lize po roce 1962 (zavedení podrobných statistik zápasů) zaznamenal 2027 bodů. \n\nV klubu Slavoj Vyšehrad poté hrál ve druhé nejvyšší soutěži.\n\n\n\n"}
{"id": "1107553", "url": "https://cs.wikipedia.org/wiki?curid=1107553", "title": "Rešice (zámek)", "text": "Rešice (zámek)\n\nRešice jsou původně renesanční zámek ve stejnojmenné obci v okrese Znojmo. Od roku 1985 je chráněn jako kulturní památka.\n\nNevelký zámek byl postaven v 80. letech 16. století Jiřím Jankovským z Vlašimi v renesančním slohu. Počátkem 18. století za Zikmunda Želeckého následovaly barokní úpravy a drobné úpravy proběhly také začátkem 19. století. Po roce 1948 v areálu hospodařilo zemědělské družstvo, které se svojí činností podílelo na dnešním špatném stavu.\n\nZámeckou budovu tvoří dvě křídla ve tvaru písmene L po stranách dvora. Starší budova je lemovaná nádvorními arkádami. V interiéru se dochovaly pouze renesanční klenby.\n\n"}
{"id": "1107560", "url": "https://cs.wikipedia.org/wiki?curid=1107560", "title": "Jaroslav Fišer (1947)", "text": "Jaroslav Fišer (1947)\n\nJaroslav Fišer (* 1947) je československý basketbalista.\n\nV československé basketbalové lize odehrál celkem 5 sezón (1972-1977). Hrál za klub Spartak Sokolovo / Sparta Praha (5 sezón). s nímž získal třetí místo (1976), čtvrté místo (1973), dvě šestá místa (1974, 1975) a sedmé místo (1977). V československé basketbalové lize po roce 1962 (zavedení podrobných statistik zápasů) zaznamenal 1104 bodů. \n\n\n\n"}
{"id": "1107562", "url": "https://cs.wikipedia.org/wiki?curid=1107562", "title": "Bakala Foundation", "text": "Bakala Foundation\n\nBakala Foundation je česká rodinná nadace Zdeňka Bakaly a Michaely Bakalové. Byla založena v červenci 2007 jako Nadace Zdeňka Bakaly, v roce 2014 byla přejmenována na Nadaci The Bakala Foundation. Prioritou nadace je podpora vzdělání. Formou stipendií v rámci programu Scholarship podporuje české studenty ve studiu na zahraničních univerzitách. Vedle toho nadace podporuje i další veřejně prospěšné projekty v České republice, například Kaplicky Internship, Achillova data a Journey.\n\nProgram Scholarship nabízí českým studentům finanční podporu ve formě stipendia na zahraničních univerzitách. Podporování jsou jak středoškoláci, kteří se ucházejí o studium na vysoké škole, tak vysokoškoláci, kteří se uchází o podporu ve svém navazujícím studiu. Přibližně čtvrtina žadatelů se hlásí na sociální vědy a humanitní obory, pětina na aplikované vědy a každý desátý uchazeč si zvolil uměleckou školu. Většina stipendistů míří na univerzity do USA, kde studují zejména na Harvardově univerzitě, Yale, Dartmouth College a dalších univerzitách v rámci Ivy League, a do Velké Británie, kde jsou nejčastější volbou univerzity v Cambridge a Oxfordu. Získané stipendium může pokrýt školné, ubytování i životní náklady a jeho přesná výše je závislá na různých faktorech. Vybraní studenti mohou být při splnění určitých předpokladů podporováni po celou dobu svého studia. Prvním krokem k získání stipendia je podání přihlášky, jejíž součástí je esej a doporučující dopisy. Vybraní žadatelé jsou pak pozváni do druhého kola k ústnímu pohovoru. V roce 2016 se o stipendium hlásilo 213 uchazečů, do druhého kola jich postoupilo 22 a stipendium získalo 13 studentů.\n\nKaplicky Internship je soutěž pro studenty posledních ročníků architektury o tříměsíční stáž v jednom z prestižních londýnských architektonických studií. Soutěž pořádá Bakala Foundation ve spolupráci s Design Museem v Londýně a s Nadačním fondem Kaplicky Centre. Předmětem soutěže jsou architektonické práce studentů závěrečných ročníků českých vysokých škol, kde lze studovat obor architektura. Soutěž se vyhlašuje jako neanonymní, tříkolová. První kolo výběru probíhá v rámci vysokých škol. Každá ze zúčastněných vysokých škol nominuje ze svých studentů 3 – 5 kandidátů. V rámci druhého kola jsou odbornou porotou vybrány práce (2 – 5 prací) postupující do finálového kola. Ve třetím kole zvolí zástupci architektonického studia, ve kterém bude probíhat stáž, a Design Musea konečného vítěze soutěže.\n\nPrvní ročník soutěže vyhrál Ondřej Michálek, absolvent Ateliéru architektura III vedeného prof. Imrichem Vaškem na Vysoké škole uměleckoprůmyslové v Praze. Získal tak možnost stáže v londýnském studiu architekty Evy Jiřičné. Ondřej Michálek zvítězil s prací, ve které se inspiroval růstem podhoubí a dalších živých organismů. Následně zkoumal územní důsledky aplikace těchto pravidel v jednom momentu a lokalitě jako „pavilonu růstu“.\n\nDruhý ročník soutěže vyhrála Petra Ross, absolventka Fakulty umění a architektury Technické univerzity v Liberci. V roce 2017 stráví tři měsíce na stáži v londýnském ateliéru zesnulé architektky Zahy Hadid. Petra Ross uspěla s návrhem veřejné knihovny, kterou zasadila na břeh Temže v Londýně. V porotě tohoto ročníku soutěže zasedla dlouholetá spolupracovnice Zahy Hadid z jejího londýnského studia Melodie Leung, ředitel Design Musea v Londýně Deyan Sudjic a garant projektu doc. Ing. arch. Vladimír Krátký z Fakulty architektury ČVUT.\n\nTřetí ročník soutěže vyhrál Miroslav Strnad z VUT v Brně, který získal tříměsíční stáž v ateliéru Allies and Morrison v Londýně. Do soutěže se přihlásil s projektem duchovního centra tvořeného kostelem, multifunkčním sálem, farou a kavárnou pro sídlištní čtvrť Líšeň v Brně.\n\nČtvrtý ročník soutěže vyhrál Petr Kousal z Fakulty stavební VUT v Brně s návrhem pavilonu brněnského výstaviště. Tříměsíční stáž absolvuje ve studiu Adjaye Associates.\n\nAchillova data jsou tříměsíční kurz investigativní žurnalistiky určený studentům a čerstvým absolventům mediálních oborů z České republiky. Mezi mentory a lektory tohoto projektu v minulých ročnících patřili Jana Ustohalová (\"MF DNES\"), Pavla Holcová (České centrum pro investigativní žurnalistiku), Jindřich Šídlo (\"Seznam Zprávy\"), Tomáš Němeček, Markéta Dobiášová a David Macháček z České televize, Ondřej Kundra a Jaroslav Spurný z týdeníku \"Respekt\" či Paul Myers (Research Clinic, BBC Academy). Do roku 2014 kurz vedla obecně prospěšná společnost Zaostřeno ve spolupráci s Českým centrem pro investigativní žurnalistiku, od 4. ročníku vyhlášeného v roce 2015 jej převzala Bakala Foundation.\n\nJourney je mezinárodní intenzivní kurz žurnalistiky pro studenty mediálních oborů z Česka i ze zahraničí. Workshopy jsou zaměřeny na sběr dat a jejich analýzu, reportážní práci a jejich součástí je i simulovaný newsroom.\n\nManželé Bakalovi stáli u vzniku řady významných neziskových institucí v ČR. Vedle české rodinné nadace Bakala Foundation dlouhodobě podporují zejména The Aspen Institute Prague, Knihovnu Václava Havla, Centrum současného umění DOX a Design Museum v Londýně.\n\n\n"}
{"id": "1107564", "url": "https://cs.wikipedia.org/wiki?curid=1107564", "title": "Archetyp eskalace", "text": "Archetyp eskalace\n\nEskalace je příkladem jednoho z archetypů systémové dynamiky. Systémový archetyp si lze představit jako vazebnou strukturu, která ve zjednodušené formě zachycuje chování komplexního systému. Zachycení a definice specifických vztahů v systému pomáhá k pochopení projevů systému jako celku. Podobně jako další systémové archetypy i eskalace vychází z reálných opakujících se situací a událostí v lidském životě. Archetyp eskalace je modelem popisující chování v systému, jehož postupný vývoj směřuje ke kolapsu.\n\nDva subjekty podnikají individuální akce, jejichž účelem je permanentní zlepšování postavení daných subjektů relativně vůči sobě. Pokud jeden subjekt vůči druhému zlepší svou pozici, pak druhý subjekt toto považuje za počátek ohrožení své současné pozice a tuto relativní změnu vůči prvnímu se pokusí snížit. To platí i naopak – posilující akce druhého subjektu vyvolá posilující reakci prvního subjektu. Tímto vzniká eskalační spirála. Bez podniknutí příslušných kroků systém po určité době končí kolapsem jednoho či obou subjektů.\n\nKauzální smyčka akcí a reakcí stran v systému směřuje do extrémního stavu, ve kterém je situace jednoho či obou subjektů natolik nestabilní, že dochází ke zhroucení systému vlivem vyčerpání (zániku) zapojených subjektů či jejich zdrojů.\n\nPřerušení kauzální závislosti tím, že se strany samy (či za pomoci třetí strany) pokusí najít řešení vedoucí ke společné \"výhře\". Jde o řešení, které obě strany zbaví obav. Je důležité, aby bylo působeno na příčinu eskalace, tzn. na motivaci, která vede k vyvolávání reakce na akci protichůdné strany. Společnou domluvou musí strany dojít ke konsenzu, který příčinu odstraní a eskalaci zastaví. Pokud strany nejsou schopny spolupracovat namísto soutěžení a najít akceptovatelné řešení, kauzální smyčka se po čase i přesto přeruší, ale následky mohou být pro dané strany fatální.\n\nStruktura archetypu eskalace je složena ze dvou rovnovážných smyček, které vzájemně interagují takovým způsobem, že vytvářejí jednu posilující smyčku. Vzorem chování posilující (též \"pozitivní\") smyčky je posílení každé změny ještě větší změnou, což způsobuje exponenciální růst hodnoty proměnné v modelu. Smyčky v modelu eskalace na sebe působí tak, že se jedna relativně vůči druhé snaží srovnat svůj stav. Každé srovnání stavu v jedné smyčce započne další srovnání stavu v druhé smyčce. To se v čase opakuje neustále dokola se vzrůstající tendencí. Bez zásahu je konečným výsledkem \"soutěže\" mezi oběma smyčkami kolaps systému.\n\nObecný kauzální řetězec: \"čím více X - tím více Y - čím více Y - tím více X\" (platí i obráceně: čím méně - tím méně).\n\n\nBěhem studené války probíhaly závody ve zbrojení mezi Východem a Západem. Spojenci byli přesvědčeni, že závody má na svědomí Sovětský svaz, a tak se jeho snahy rozhodli kompenzovat dalším zbrojením. Sověti si mysleli totéž, proto zbrojili ještě více, aby své síly vyrovnali. Žádná ze stran neznala sílu své protistrany zcela přesně. Relativní ne/výhoda se jen přelévala tam a zpět. Zbrojení nakonec eskalovalo v ekonomický a politický kolaps Sovětského svazu na přelomu 80. a 90. let 20. století.\n\nKauzální závislost: čím více zbrojení USA - tím více zbrojení SU - čím více zbrojení SU - tím více zbrojení USA.\n\nTento případ ukazuje dva subjekty, které věří, že jejich bezpečnost je závislá na relativní výhodě v arzenálu zbraní, kterou jeden ze subjektů získává nad svým protějškem. Vždy když jedna strana dosáhne náskoku, druhá cítí ohrožení. Situace se následně vyhrocuje, protože znevýhodněná strana jedná ještě útočněji, aby dosáhla zpět svého dřívějšího stavu.\n\nPokud u narkomana vyprchají účinky drogy, dostavují se abstinenční příznaky. Aby se těchto příznaků zbavil a cítil se lépe, drogy opět požije. Ovšem tím pouze prohloubí svou závislost a je nucen zvyšovat dávky. Pokud včas nepřestane, postupně vyčerpá své finanční zdroje a může se uchýlit k další trestné činnosti. Stává se čím dál nebezpečnější nejenom pro sebe, ale i pro své okolí. Toto eskalující sebedestruktivní chování končí v lepším případě v protidrogové léčebně, v horším případě smrtí vlivem předávkování.\n\nKauzální závislost: Čím hůře - tím více drog - čím více drog - tím hůře. Jediným východiskem z eskalační spirály je přestat brát drogy, což je zvláště za této situace velice obtížné, neboť ve vztahu nejsou dva subjekty, ale pouze jeden, který bude z největší pravděpodobností potřebovat pomoc vnější strany.\n\nOndřej a Jiří žijí ve stejném městě a oba se živí ruční výrobou kytar. Obyvatelům města se kytary líbí. Kytary jsou na stejné kvalitativní úrovni a tak při koupi rozhoduje cena. Ondřej se rozhodne snížit cenu, aby zvýšil počet objednávek, čímž relativně sníží počet objednávek Jirkovi. To si Jiří nenechá líbit a taktéž snižuje cenu svých kytar, aby svou pozici opět vylepšil. Začíná cenová válka, která obě strany značně vyčerpává. Situace dopadá i na přítelkyně obou rivalů, které jsou rozzlobené, a proto kontaktují velkoprodejce ručně vyráběných kytar, který představuje třetí stranu, jež bude jednotlivé kytary odkupovat za cenu přijatelnou pro Jiřího i Ondřeje. Tím je problém vyřešen.\n\nKauzální závislost: čím více zlevní Ondřej - tím více zlevní Jiří - čím více zlevní Jiří - tím více zlevní Ondřej. Východisko z této situace poskytla třetí strana, která zastavila cenovou eskalaci, jež tlačila cenu neúnosně nízko.\n\nNevhodné smýšlení a rozhodování managementu po určitém čase negativně ovlivní chod firmy a její úspěšnost. Zaměstnanci firmy pracují na tom, aby se firmě dařilo a vykazovala dobré výsledky. Jakmile po čase špatná rozhodnutí na firmu dopadnou, zaměstnanci firmy provádějí kompenzační akce, jejichž cílem je zhoršený stav vyrovnat vyšším úsilím a lepšími výsledky. Vlivem zpoždění v čase a díky kompenzačním akcím zaměstnanců management nepozná, že jeho rozhodnutí jsou kontraproduktiví, ale naopak je utvrzen ve správnosti zvoleného směru a ve špatném řízení pokračuje. Tato rozhodnutí opět po čase dopadají na chod firmy a způsobují problémy, které zaměstnanci kompenzují svou činností. Vývoj v čase postupuje stejným směrem a stupňuje se. Ke kompenzaci špatných rozhodnutí je potřeba čím dál větší úsilí ze strany zaměstnanců. Vzájemné snahy managementu a zaměstnanců nakonec vyústí v šokující rapidní propad firmy a odchodem zaměstnanců. Tento vývoj nikdo nečekal a signály ukazující, že je něco v nepořádku, přišly již příliš pozdě.\n\nPodobně jako při plavbě na řece končící vodopádem - až do poslední chvíle vše vypadá v pořádku, ale pak je loď stržena silným proudem a věci naberou rychlý spád. Již nelze reagovat a je těžké uniknout. Loď nakonec končí na dně vodopádu.\n\nMožná strategie: Zdá-li se, že vše jde v pořádku, je vhodné si pravdivost tohoto stavu ověřit i jinak, než jsme tak činili doposud. Tzn. z nového pohledu (dle jiných metrik). \n\nV domě jsou dvě klimatizační jednotky. Jedna v patře a druhá v přízemí. Klimatizace v patře byla omylem nastavena tak, aby patro ohřívala, zatímco klimatizace v přízemí ochlazovala. Centrální čidlo reaguje na změnu teploty a vysílá jednotkám pokyny ke zvýšení či snížení výkonu dle aktuální situace. Na každý pokus první klimatizace o snížení teploty druhá klimatizace reagovala snahou teplotu zvýšit. V obou případech se postupně zvyšuje výkon jednotek, které nejsou schopny dosáhnout teplotního cíle vzhledem k vzájemnému protipůsobení. Situaci lze efektivně vyřešit pouze přerušením kauzálního řetězce, tj. vypnutím některé z jednotek nebo nastavením stejného teplotního cíle. Pokud by k zásahu nedošlo, situace by mohla dospět až ke zničení či poškození některé z jednotek. \n\nJsou dva ješitní sousedé (pan Jelínek a pan Borovička), kteří si vzájemně závidí vylepšení na domě či zahradě a nově nakoupené věci. Když si pan Jelínek koupil nové auto, pan Borovička to nevydržel, své staré prodal a koupil si nové a ještě lepší (dražší) auto, aby se co do prestiže vyrovnal panu Jelínkovi (či ideálně jej překonal). Pan Jelínek to samozřejmě nemůže nechat bez povšimnutí, a tak se rozhodne auto vylepšit v nejbližší tunigové dílně. Na tento pokrok opět reaguje pan Borovička, který provede totéž a navíc zakoupí GPS autonavigaci, aby pana Jelínka předstihl ve vybavení. Po určitém čase tato \"soutěž\" o lepší auto ustane, protože sousedé v zápalu své závisti a ješitnosti vyčerpají své finanční prostředky. Po několika iterativních vylepšeních auta na jedné či druhé straně systém eskaluje v naprosto předimenzovaná vozidla obou sousedů a značný finanční stres způsobený utrácením za věci, které ve skutečnosti nepotřebují. Východiskem z této situace je změna myšlení. Jeden ze sousedů musí dostat rozum a nesmyslnou soutěž ukončit.\n\nKauzální závislost: čím více své auto vylepší pan Jedlička - tím více své auto vylepší pan Borovička - čím více své auto vylepší pan Borovička - tím více své auto vylepší pan Jedlička\n\nNa trhu jsou tři mobilní operátoři a jeden z nich se rozhodne snížit cenu za volání. Na to reagují další operátoři, kteří k tomuto kroku taktéž přistoupí, aby zastavili odliv zákazníků. Druhý ze tří operátorů chce nejen zastavit odliv svých zákazníků vlivem nižší ceny za volaní u konkurence, ale také chce získat ztracené zákazníky zpět a přesvědčit nové zákazníky k přechodu. Tento operátor proto přistoupí ještě k razantnějšímu snížení ceny za volání než předchozí dva operátoři. Na to ostatní operátoři reagují a tak se kaskáda přelévání zákazníku a zlevňování u operátorů ve výsledku vyvine v natolik nízkou cenu za volání, že není schopna pokrýt náklady s voláním spojené. To všem operátorům způsobuje ztrátu. Tento stav trvá do té doby, dokud nevyeskaluje v krach konkurence, přičemž zbude jediný operátor, který dostatečně dlouho dokázal krýt ztrátu z rezerv. V tomto hypotetickém případě by řešením, byť v některých zemích nelegálním, mohla být kartelová dohoda na cenách, či dlouhodobé úvazky klientů s vysokou pokutou za předčasnou výpověď smlouvy.\n\nKauzální vztah: čím více zlevní jeden operátor - tím více zlevní druhý operátor - čím více zlevní druhý operátor - tím více zlevní první operátor \n\nVýchozí nastavení modelu pro simulaci \n\nFunkce pro celkové chování subjektu A: \nFunkce pro celkové chování subjektu B: \n\nNastavení časového posunu (time step) = 1 \n"}
{"id": "1107566", "url": "https://cs.wikipedia.org/wiki?curid=1107566", "title": "Eric Forman", "text": "Eric Forman\n\nEric Albert Forman (* 5. března 1960) je fiktivní postava z televizního seriálu Zlatá sedmdesátá (1998–2006) stanice Fox, který se odehrává v letech 1976–1979. V seriálu ho ztvárnil herec Topher Grace (ve vzpomínkách ho jako třináctiletého ztvárnil Broc Benedict, v sedmi letech Brett Buford). Přátelé ho nejčastěji oslovují Ericu a nebo Formane. Jeho otec ho nenazve jinak než \"blboune\". Jeho tvůrcem je Mark Brazill, který vymyslel i většinu děje a postav seriálu pro dospívající. Většina děje se odehrává ve fiktivním městečku Point Place ve Wisconsinu, u něj doma, především v suterénu (ve sklepě).\n\nEricova rodina zahrnuje jeho milující matku Kitty Formanovou, přísného otce Reda Formana, který je válečným veteránem z války v Koreji a sestru Laurie Formanovou, promiskuitní blondýnu, která využívá svůj vzhled k tomu, aby dostala vše, co chce. Jeho nejlepší kamarád Steven Hyde, kterého oba rodiče opustili, se pak stal jeho nevlastním bratrem. Eric byl protagonista 1.-7. série, v 8. sérii se vůbec neobjevil (byl v Africe), jen v závěrečné epizodě \"Silvestr 1979\".\n\nJako hlavní postava 1.- 7.série zasáhl do většiny děje celého seriálu. Na začátku seriálu se objevil jako vychrtlý, společensky nevhodný šestnáctiletý kluk, který se vyrovnává s láskou k holce od vedle, Donně Pinciottiové. V této době Eric získal auto z roku 1969 \"\"Oldsmobile Vista Cruiser\"\" a jel s ním mimo město i přes zákaz svého přísného otce Reda. To udělalo na Donnu dojem a došlo k prvnímu polibku tohoto páru. Následující epizodu \"Ericovy narozeniny\", která se odehrávala 18. května 1976 (původně se měl Eric narodit v roce 1959) se Eric zabýval svým polibkem s Donnou. Snil o tom, že za ním Donna v noci přijde, sama se mu nabídne a vyspí se spolu. \n\nV následujících dílech mají Eric a Donna rande, vše se ale zkazilo, když si Donna objednala nápoj, ale nevěděla, že je v něm alkohol a byla opilá, což způsobilo Ericovi dost nepříjemných zážitků. Oba se domluvili, že si po plese pronajmou pokoj v nedalekém motelu a tam se spolu poprvé vyspí. Nakonec z toho však sešlo kvůli nechtěné pozornosti spolužáků, kteří na ně pořvávali, že se spolu vyspí a sledovali je oknem.\n\nZe začátku vztahu s Donnou (tajně se líbal s Veronicou Russellovou, spolužačkou jeho sestry Lorie) se musel Eric vypořádat se smrtí svojí babičky společně se svým otcem a kamarádem Hydem. \n\nVzhledem k odchodu Tophera Grace ze seriálu na počátku 8. série, Eric už nebyl hlavním bodem seriálu, i když jeho postava stále zasahovala do děje – byl zmiňován doslova v každé epizodě. Po 7. sérii byl Eric poslán do Afriky kvůli učení, což nejvíc odnesla postava Kitty Formanová, jeho matka. Donna si mezitím začala s novou postavou Randym. Eric se v posledním díle 8.sérii vrátil z Afriky a dal se s Donnou zase dohromady. Společně pak s kamarády oslavil Silvestra 1979 a tím seriál končí.\n"}
{"id": "1107568", "url": "https://cs.wikipedia.org/wiki?curid=1107568", "title": "Anicka van Emdenová", "text": "Anicka van Emdenová\n\nAnicka van Emden, (* 10. prosince 1986 v Haagu, Nizozemsko) je nizozemská zápasnice – judistka.. Po matce má surinamský původ.\n\nS judem začala v 7 letech v Haagu. Vrcholově se sportu věnuje v Rotterdamu v tréninkovém centru pod vedením Chrise de Korta a Marka van der Hama. Mezi seniorkami se nemohla dlouho v reprezentaci prosadit na úkor zkušené Elisabeth Willeboordseové. V roce 2012 se kvalifikovala na olympijské hry v Londýně, ale nominaci s Willeboordseovou prohrála. V květnu 2015 neprošla dopingovou kontrolou, když odmítla odevzdat komisaři vzorek moči. Dopingový komisař jí navštívil ve večerních hodinách 6. května v době, kdy v sauně shazovala kilogramy na zítřejší předturnajové vážení. Nizozemský judistický svaz jí pozastavil činnost do vyjasnění případu. Antidopingová agentura koncem června 2015 její obhajobu uznala a nizozemský svaz jí činnost obnovil.\n\n"}
{"id": "1107569", "url": "https://cs.wikipedia.org/wiki?curid=1107569", "title": "Kaple Panny Marie Pomocné (Kostomlaty pod Milešovkou)", "text": "Kaple Panny Marie Pomocné (Kostomlaty pod Milešovkou)\n\nPoutní kaple Panny Marie Pomocné v Kostomlatech pod Milešovkou zvaná „U studánky“ s obrazem \"Panny Marie Pomocné\" na plátně. Nachází se na východním konci obce v parku současně s pomníkem padlých z I. světové války. Za oltářem kaple vyvěrá pramen s vodou u níž byly objeveny léčivé účinky a který byl sveden do volně přístupné kamenné stavby poblíž kaple.\n\nPoutní místo zasvěcené Panně Marii Pomocné vzniklo ve 2. čtvrtině 18. století poblíž studánky, jejíž voda byla velmi osvěžující. Na počátku 18. století byla studánka vyzděna a dostala i ochrannou střechu. V roce 1734 byl těžce nemocný kostomlatský panský sládek \"Kryštof (Christoph) Habel\". Na jeho onemocnění nezabíraly žádné tehdejší léky. Byl velkým mariánským ctitelem. Na základě této úcty si proto opatřil obraz s výjevem \"Panny Marie Pomocné s Ježíškem\", který namaloval na plátno truhlář v Mošnově \"Martin Patzelt\". Při jedné z modliteb před tímto obrazem pocítil nemocí těžce sklíčený Habel silné vnitřní vnuknutí, které mu radilo, aby se odebral ke studánce a tam se z pramene napil a omyl. Když učinil co mu bylo vnuknuto, okamžitě se uzdravil. Po tomto svém prožitku z vděčnosti pověsil zmiňovaný obraz nad studánku k veřejné úctě. Denně pak ke studánce přicházel. Posléze se zde uzdravila i jeho matka, která však nevěřila, že byl nadpřirozeně uzdraven. V té době se již zprávy o jeho uzdravení rozkřikly a studánka se stala cílem četných poutníků. Došlo k mnoha dalším uzdravením a to vše vedlo ke zrodu poutního místa litoměřické diecéze.\n\nKolem studánky se začala v roce 1743 stavět kaple, která byla postavena v roce 1748. Dnes na tomto místě stojí pomník padlých z I. světové války. Tato kaple byla podstatně větší než je současná. Byla vybavena oratoří, sakristií a kůrem. V roce 1749 do ní byly instalovány varhany zhotovené chabařovickým varhanářem \"Standfussem\". Kaple měla tři větší a čtyři menší okna, průčelí bylo ozdobeno třemi kamennými sochami sv. Vojtěcha, sv. Prokopa a Panny Marie s Ježíškem. Průčelí bylo završeno kovaným křížem. Jednoduchý oltář do kaple zhotovil v roce 1750 kostomlatský truhlář \"Schafranka\". Tato „stará“ kaple byla vysvěcena 13. srpna 1750 poblíž svátku Nanebevzetí Panny Marie a obraz od Kryštofa Habela byl vsazen do oltáře. Podle záznamů do roku 1770 činil počet poutníků ročně až třicet tisíc. Poutní aktivita byla přerušena josefinskými reformami, které zakázaly procesí.\n\nKdyž po josefinských reformách byla obnovena procesí, návštěvnost místa opět stoupala a v letech 1825–1826 byla postavena současná kaple. V 19. století počet poutníků stále stoupal. Četná procesí v té době mířila na dvě poutní místa: do Kostomlat pod Milešovkou a do Bohosudova. Velký podíl na poutích do Kostomlat měl bohosudovský jezuita P. Josef Dvořák, který byl v Kostomlatech také zázračně uzdraven. Následně přiváděl z Bohosudova do Kostomlat až do své smrti 18. února 1893 pravidelně procesí.\n\nNa počátku 20. století sem putovalo ročně více než tři tisíce poutníků a svátosti přijímalo 500–600 osob. Hlavním svátkem byl 15. srpen den slavnosti Nanebevzetí Panny Marie.\n\nInteriér kaple prochází po roce 2000 rekonstrukcí a není přístupný.\n\n\n"}
{"id": "1107571", "url": "https://cs.wikipedia.org/wiki?curid=1107571", "title": "Chris Marker", "text": "Chris Marker\n\nChristian Bouche-Villeneuve, známý jako Chris Marker, (29. července 1921, Neuilly-sur-Seine – 29. července 2012, Paříž) byl francouzský spisovatel, fotograf, režisér filmů a filmových dokumentů a autor multimediálních děl. Kromě těchto hlavních profesí byl i ilustrátorem, překladatelem, nakladatelem, filosofem, kritikem, básníkem a producentem.\n\nNarodil se 29. července 1921 ve městě Neuilly-sur-Seine v departementu Hauts-de-Seine. Jeho otec Georges Hippolyte Bouche-Villeneuve byl státní úředník, jeho matkou byla Jeanne Marie Henriette Villeneuve. Studoval nejprve na Lycée Pasteur v Neuilly-sur-Seine, v době, kdy tam byl profesorem Jean-Paul Sartre. Později získal titul v oboru filozofie. V závěru studia založil se spolužáky Sergem Dumartinem a Bernardem Pingaudem školní časopis s názvem \"Le Trait d'union\" a vydával ho pod pseudonymem Marc Dornier.\n\nPo německé okupaci následoval svého otce do Vichy, kde v létě 1941 založil se spolužákem z vysoké školy Bernardem Pingaudem \"La Revue française. Cahiers de la Table ronde\" pod stejným pseudonymem Marc Dornier. Časopis, který byl určen mladým a propagoval myšlenky národní revoluce (Révolution nationale) vyšel ale pouze dvakrát. V prosinci 1941 Christian Bouche-Villeneuve opustil Vichy a odešel do Švýcarska. Připojil se k francouzskému hnutí odporu a vstoupil do letectva Spojených států amerických jako výsadkář, i když některé zdroje tvrdí, že to je mýtus. Z té doby pochází i jeho přízvisko Chris Marker.\n\nPo válce začal kariéru jako levicově orientovaný novinář. První článek napsal pro časopis \"Esprit\", neo-katolický, marxistický časopis, kde se setkal s kolegou novinářem André Bazinem. Marker psal pro \"Esprit\" politické komentáře, básně, povídky a (s Bazinem) filmové recenze. Později se stal přispěvatelem do Bazinova časopisu \"Cahiers du cinéma\". Během tohoto období, Marker začal cestovat po celém světě jako novinář a fotograf a v tomto povolání pokračoval po zbytek svého života.\n\nV 50. letech se přidal k francouzské nové vlně, kterou reprezentovali i další filmaři\nAlain Resnais, Agnès Varda, Marguerite Duras, Henri Colpi, Armand Gatti aj.\n\nNavštívil mnoho zemí tehdejšího socialistického bloku a natočil řadu dokumentů. Mohou se zdát angažované, ale jde v nich především o zachycení autorova okouzlení životem a světem. Při návštěvě Kuby v roce 1961, natočil film \"¡Cuba sí!\".\n\nMěl řadu přátel mezi levicově orientovanými intelektuály a některým z nich věnoval své dokumenty. Byli mezi nimi např. Yves Montand, Simone Signoretová, Alexandr Ivanovič Medvedkin a další. V roce 1985 natočil filmovou essej \"A.K.\" věnovanou japonskému filmaři Akiru Kurosawovi.\n\nObdobí od roku 1987 až do konce jeho života se vyznačovalo hlubokým zájmem o digitální technologie což vedlo k tvorbě multimediálních děl pro Centre Georges Pompidou, Muzeum moderního umění, Wexner Center for the Arts nebo filmu pro jednu herečku (Catherine Belkhodja) s názvem \"Level Five\" na DVD.\n\nChris Marker zemřel v Paříži 29. července 2012, v den svých 91. narozenin.\n\nV roce 1949 publikoval svoji první novelu \"Le Coeur net\" o létání. V roce 1952 pak vydal a ilustroval essej o francouzském spisovateli Jeanu Giraudouxovi s názvem \"Giraudoux Par Lui-Même\". Některá svá díla vydával pod pseudonymem Fritz Markassin.\n\nPro veřejnost se stal známým zejména svými filmy La Jetée (Rampa), \"Sans soleil\" (\"Bez slunce\"), \"Le Joli Mai\" (\"Pařížský máj\"), \"Le Fond de l'air est rouge\" (\"Vzduch je cítit rudě\") nebo televizním filmem \"Chats perchés\".\n\nFilm – fotoromán \"La Jetée\" z roku 1962, skládající se ze statických černobílých snímků, doprovázených poetickým textem, je fikce o vědeckém experimentu se strojem času. Skupina vědců se pokusí s jeho pomocí vyslat muže do minulosti, aby přinesl pomoc pro lidi, kteří jsou po jaderné válce nuceni žít v katakombách. Dílo se stalo inspirací pro úspěšný film \"12 Monkeys\" (\"Dvanáct opic\") režiséra Terryho Gilliama, scénář k němu napsal Chris Marker. Kromě svých samostatných režií, spolupracoval i s dalšími známými i méně známými režiséry a podílel se i na kolektivních filmových projektech.\n\nOblíbeným námětem filmaře byly vzpomínky a nostalgie, která ač pozapomenuta, nikdy nezmizí. Francouzský filmový kritik André Bazin ho nazval „jediným skutečným filmovým esejistou“.\n\nZa své literární i filmové dílo obdržel mnoho cen, tou nejprestižnější byl César du Meilleur court métrage documentaire v roce 1983 za film \"Junkopia\".\n\n\n\n\n\n"}
{"id": "1107573", "url": "https://cs.wikipedia.org/wiki?curid=1107573", "title": "Ander a syn Olomouc", "text": "Ander a syn Olomouc\n\nAnder a syn Olomouc, známější pod zkratkou ASO, byla obchodní společnost se sídlem v Olomouci, která v Československu provozovala síť obchodních domů.\n\nSpolečnost založil obchodník Josef Ander st. (1865–1933), který začínal v kramářské budce číslo 20 u poutního kostela na Svatém Kopečku, krámek převzal po svém otci Janu Anderovi. Vyráběl a prodával sošky Panny Marie z biskvitu. Dařilo se mu a roku 1906 pod firmou „Josef J. Ander“ otevřel obchod s galanterním zbožím a hračkami v Olomouci. Byl stále úspěšný, postupně začal spolu se svými pěti syny vytvářet síť obchodních domů nabízejících velký sortiment zboží denní spotřeby i v jiných městech. Po jeho smrti se obchodu ujal nejstarší syn Josef Ander ml., který firmu přejmenoval. Ve třicátých letech už společnost kromě hlavní administrativní budovy v centru Olomouce disponovala dvaceti obchodními domy, mj. v Brně, Ostravě, Košicích, Praze, Plzni, ale také ve Vídni nebo až v peruánské Limě. Spolupracovníkem firmy byl architekt Bohumír F. A. Čermák, který navrhoval její obchody v duchu funkcionalismu. Brněnské ASO na České ulici se stalo v roce 1935 první budovou v Československu opatřenou eskalátory. Společnost také roku 1937 finančně vstoupila do Sportovního klubu Olomouc, který se od té doby nazýval SK Olomouc ASO. Vybudovala pro něj v letech 1938 až 1940 stadion, který byl později pojmenován na počest ředitele firmy Andrův stadion. V roce 1948 byla znárodněna, Anderova rodina přišla o veškerý majetek včetně rodinné vily na Svatém Kopečku. Josef Ander ml. i jeho druhá manželka Malvína Andrová rozená Jáchymková strávili padesátá léta v uranových dolech v Jáchymově. Z jejich funkcionalistické rodinné vily na Svatém kopečku se stala mateřská školka. Olomoucký obchodní dům ASO stál až do roku 1972, kdy byl zbořen a na jeho místě vystavěn Prior. Zachovala se však kancelářská a skladištní budova na roku Hynaisovy a Legionářské ulice. \n\nFirma používala mj. reklamní slogan „\"Šetři kasu, kupuj v ASU\"“, jehož autorem byl důstojník letectva Josef Tománek.\n"}
{"id": "1107574", "url": "https://cs.wikipedia.org/wiki?curid=1107574", "title": "Pernilla Anderssonová", "text": "Pernilla Anderssonová\n\nPernilla Andersson, provdaná Ribeiro-Novais (* 3. prosince 1971 Umeå, Švédsko) je bývalá reprezentantka Švédska v judu.\n\nVrcholově se sportu věnovala až v dospělém věku. Specializovala se výhradně na boj na zemi (ne-waza) a na přelomu tisíciletí tímto způsobem boje slavila úspěchy. Ty jí vynesly účast na olympijské hry v Sydney, kde však vypadla ve druhém kole.\n\nPo skončení sportovní kariéry pracovala jako kaskadérka a trenérka. Je vdaná za svého bývalého trenéra původem z Brazílie.\n\n"}
{"id": "1107575", "url": "https://cs.wikipedia.org/wiki?curid=1107575", "title": "Monte Carlo (film)", "text": "Monte Carlo (film)\n\nMonte Carlo je americká romantická komedie, režírovaná Thomasem Bezuchou. Hlavními hvězdami filmu jsou Selena Gomez, Leighton Meester a Katie Cassidy.\n\n\nFilm je inspirován novelou \"Headhunters\" od Jules Bass. Novela vypráví příběh o čtyřech mladých texaských ženách, které předstíraj, že jsou bohaté a vydávají se hledat manžely do Monte Carla. FOX odkoupila práva na film v roce 1999, tři roky před publikací novely. V roce 2005 bylo oznámeno, že bratři Jez a John Henry Buttenworth napíší pro film scénář. Také bylo oznámeno, že Nicole Kidman si zahraje jednu z hlavnch rolí, stejně tak jako že bude produkovat film s Rickem Schwartzem. Sourozenci Buttenworthovi byli později propuštěni a Tom Bezucha byl najat na místo režiséra a scenáristy. V roce 2010 byl film kompletně přepsán Bezuchou a April Blair.\n\nFilm se natáčel v Budapešti, Maďarsko, Dunakeszi, Maďarsko, Paříži, Francie, Harghita, Rumunsko a v Monte Carlo, Monako. Natáčení začalo 5. května 2010 a bylo ukončeno 7. července 2010.\n\nV březnu 2010 bylo oznámeno, že Selena Gomez si zahraje jednu z hlavních rolí. Později byly obsazeny Leighton Meester a Katie Cassidy. Pro francouzského herce Pierre Boulangera do byl první anglicko-mluvící film, ve kterém se objevil.\n"}
{"id": "1107579", "url": "https://cs.wikipedia.org/wiki?curid=1107579", "title": "Mezinárodní pakt o hospodářských, sociálních a kulturních právech", "text": "Mezinárodní pakt o hospodářských, sociálních a kulturních právech\n\nMezinárodní pakt o hospodářských, sociálních a kulturních právech (\"International Covenant on Economic, Social and Cultural Rights\") byl přijat Valným shromážděním OSN dne 16. prosince 1966 v New Yorku jako součást mezinárodní úmluvy o lidských právech. V platnost vstoupil v lednu roku 1976. Smluvní strany, které tento pak přijaly, se zavázaly usilovat o dodržování a rozvoj práv, které se v tomto paktu nacházejí. Dále smluvní strany přijaly odpovědnost za zlepšení životních podmínek pro lidi, které na jejich území žijí. S tímto dokumentem zároveň také vznikl Mezinárodní pakt o občanských a politických právech.\n\nPro Československou socialistickou republiku pakt vstoupil v platnost dne 23. března 1976 a v plném znění byl zveřejněn ve sbírce zákonů pod č. 120/1976 Sb. Zveřejněním se stal pakt obecně závazným a všem dostupným.\n\nCelkový počet smluvních stran, které tento pakt přijaly, je nyní 164 a 70 signatářů.\n\nNa začátku dokumentu je preambule, která shrnuje důvody vytvoření této smlouvy. Celý pakt je tvořen 5 částmi a 31 články.\n\nPrvní část se věnuje právu národů, které se mohou svobodně rozhodovat o svém hospodářském, sociálním a kulturním vývoji.\n\nDalší část se zaobírá rovnými právy jako například: náboženskými, rasovými, kulturními, politickými, sociálními, majetkovými, rodovými a sexuálními.\n\nČást třetí se zabývá právem na práci a vším okolo, co s ní souvisí. Tedy právem na mzdu a bezpečnými podmínky při ní. Dále se například zabývá časem na odpočinek, duševním zdravím a rozvojem osobnosti. V této části se také píše o právu na vzdělání a o podílení se na kulturní sféře života.\n\nČtvrtá část pojednává o implementaci této smlouvy.\n\nCelý pakt je zakončen pátou částí upravující podpis smlouvy, uložení ratifikačních listin a další obecné zálažitosti.\n\n\n\n\n\n\n\n\n\n\n\n\n\n\n\n\n\n\n\n\nKontrola nad dodržováním tohoto paktu je nyní svěřena Výboru pro hospodářská, sociální a kulturní práva, který je vytvořen z 18 expertů. Tento výbor předkládá vyhotovené zprávy o dodržování paktu Hospodářské a sociální radě.\n\nV minulosti měl kontrolu nad dodržováním paktu na starosti mezinárodní orgán.\n\nV roce 2008 byl Valným shromážděním OSN přijat opční protokol, který Výboru umožňuje přímo komunikovat s jednotlivci a skupinami ve státech, které se k protokolu připojí - tedy projednávat jejich stížnosti.\n"}
{"id": "1107580", "url": "https://cs.wikipedia.org/wiki?curid=1107580", "title": "William Sterndale Bennett", "text": "William Sterndale Bennett\n\nSir William Sterndale Bennett (13. dubna 1816 Sheffield – 1. února 1875 Londýn) byl anglický skladatel, klavírista, dirigent a hudební pedagog.\n\nNarodil se v Sheffieldu jako syn místního varhaníka. Otec brzy zemřel a William pak žil u svého dědečka, který mu také poskytl první hudební vzdělání. V roce 1924 se stal členem sboru kaple v King’s College. O dva roky později vstoupil na Královskou hudební akademii v Londýně, kde studoval deset let hru na klavír a skladbu. V klavíru byli jehu učiteli W. H. Holmes a Cipriani Potter, v kompozici Charles Lucas a William Crotch. \n\nJeště během studia si získal vynikající pověst jako koncertní klavírista a i jeho skladby byly úspěšné. Získal si mimo jiné obdiv německého skladatele Felix Mendelssohn Bartholdyho, který jej pozval do Lipska. Benett pak strávil v Lipsku tři zimy komponováním a koncertováním.\n\nV roce 1844 se oženil s Mary Anne, dcerou kapitána Jamese Wooda. V roce 1856 se stal profesorem hudby na Univerzitě v Cambridgi a šéfdirigentem Royal Philharmonic Society. V této funkci setrval až do roku 1866, kdy se stal ředitelem Královské hudební akademie. Ve čtyřicátých a padesátých letech komponoval zcela minimálně a když se koncem padesátých let ke skládání vrátil, nebyl již tak úspěšný. Jeho skladby byly považovány za poněkud staromódní.\n\nV roce 1867 získal čestný doktorát Univerzity v Cambridgi a v roce 1870 také Oxfordské univerzity. V roce 1871 byl povýšen do šlechtického stavu. \n\nZemřel 1. února 1875 ve věku 58 let ve svém domě v St John's Wood v Londýně. Je pohřben ve Westminsterském opatství.\n\n\n\n"}
{"id": "1107584", "url": "https://cs.wikipedia.org/wiki?curid=1107584", "title": "Kostel Navštívení Panny Marie (Křešice)", "text": "Kostel Navštívení Panny Marie (Křešice)\n\nPoutní kostel Navštívení Panny Marie v Křešicích u „zázračného“ pramene je barokní sakrální stavbou z let 1708–1712 a 1729–1732 Nachází se na pěší cestě z \"Encovanské ulice\" nebo je přístupný od \"Nádražní ulice\" \"Černou cestou\".\n\nMariánské poutní místo je úzce spojeno jak s dějinami Litoměřic, tak především s řadou litoměřických biskupů, počínaje druhým biskupem Jaroslavem Ignácem Šternberkem. Litoměřičtí biskupové měli k blízkým Křešicím, které patřily do roku 1850 přímo k jejich panství, zvláště úzký a vřelý vztah.\n\nBiskup Šternberk byl před svým povoláním na litoměřický biskupský stolec kanovníkem v Pasově. Již tam se stal zvláštním ctitelem Panny Marie pasovské, jejíž úctu pak šířil i v Čechách, když se stal roku 1676 litoměřickým biskupem. Na jeho popud byly v diecézi zhotovovány kopie tohoto milostného obrazu z nejrůznějšího materiálu – obrazy na plátně, dřevě, kovu, hliněné reliéfy apod.\n\nV roce 1679 koupil za 50 grošů litoměřický řeznický učeň \"Jan Jiří Köcher\" od jednoho obyvatele na předměstí jednu takovou kopii, zhotovenou a vypálenou v hlíně. Zbožný učeň dal obraz kolorovat litoměřickému malíři \"Janu Světeckému\" († 1701). Pak jej umístil ve své chudé světničce v \"Rybářích\" (litoměřická čtvrť) nedaleko biskupské rezidence a pravidelně se před ním zbožně modlíval. Když se stal Köcher později řeznickým mistrem, přesídlil do Křešic a obraz si vzal s sebou. Roku 1697 těžce onemocněl, ale po vroucích modlitbách před tímto obrazem byl uzdraven. Z vděčnosti se rozhodl vystavit svůj obraz veřejně, aby mohl prokazovat dobrodiní i jiným lidem. Pověsil ho na olši u cesty blízko studánky 20. července 1697.\n\nBrzy začali místní zbožní obyvatelé konat mariánské modlitby před tímto obrazem. Když pak došlo v řadě případů k vyslyšení proseb, začala se úcta k obrazu šířit a přicházeli sem již i první poutníci, kteří považovali i vodu ze studánky za léčivou a zázračnou.\n\nBiskup Šternberk vyslal proto 24. dubna 1704 do Křešic zvláštní církevní komisi, která pak potvrdila osmnáct zázračných uzdravení z Křešic, Zahořan, Třeboutic a Polep. Studánka s léčivou vodou byla vyzděna již roku 1703. Roku 1708 dal biskup Šternberk postavit zvláštní kapli, která byla roku 1712 vysvěcena. Kaple byla postavena nad olší, takže strom i obraz byly pak uvnitř kaple a před ním byl postaven oltář (1710).\n\nKapli vystavěl litoměřický architekt Octavio Broggio. Čtvrtý litoměřický biskup Jan Adam Vratislav z Mitrovic (1722–1733) měl křešický obraz v takové úctě, že týdně sloužil v poutní kapli mši svatou. V letech 1729–1732 dal týž biskup kapli rozšířit a vznikl tak nynější kostel jehož stavitelem byl opět Octavio Broggio. Kostel byl pak na svou dobu co nejdůstojněji vybaven a vyzdoben. Počet poutníků stále stoupal. Již v roce 1735 vyšla o Křešicích první publikace pod názvem \"Cysterna in Betlehem\", vytištěná v Hradci Králové.\n\nKostel je jednolodní stavbou s barokní dynamickou dispozicí. Průčelí má na východní straně. Má segmentové výdutě v bocích lodi a odsazený delší presbytář, který je připojený na západní straně k původní kapli. Oltář je orientován k severozápadu. Při jižním boku presbytáře se nachází obdélná sakristie. Průčelí kostela má tři osy a je dvoudílné. Členěné je trojbokými pilastrovými svazky. Má proláklé boky a v zaskleném výklenku pod římsou je kamenný reliéf \"Pasovské madony\" s letopočtem 1764. Ten je kopií původní keramiky ze 17. století.\n\nV lodi a presbytáři jsou plackové klenby s nástropními malbami s výjevy z mariánské legendy od \"A. Swieteckého\" z období mezi lety 1731–1732, ve štukových rámek pak od \"M. Tollingera\". Nad varhanní kruchtou se nachází valená klenba s lunetami, na které je malba andělů s hudebními nástroji, která pochází z roku 1767.\n\nHlavní oltář pochází z roku 1763. Je dřevěný a výtvarně velmi bohatý. Před povodněmi na začátku 21. století na něm byly sloupky, výklenky, čtyři bílé sochy a další plastiky; dále znaky litoměřických biskupů a zlacené doplňky rokajových. Byl zde i zasklený reliéf \"Pasovské madony\" z roku 1767. Za ním se nachází kmen olše s dvěma větvemi, u níž vznikla původní kaple, který byl zhotovený ze železného plechu roku 1766. Dva boční oltáře jsou zasvěceny sv. Anně a sv. Josefovi. Jsou zde pseudorenesanční s obrazy od \"Františka Wadlicha\" z roku 1857. Kazatelna pocházející ze 3. čtvrtiny 18. století je dřevěná, členitých tvarů se zlacený doplňky a reliféry v rokajových kartuších. Varhany z roku 1767 jsou dílem \"Jana Rusche\" ze Cvikova. Mají řadu plastických doplňků s rokajovými řezbami. Na kruchtě se nacházejí tepané rokajové mříže z roku 1769. V sakristii je umístěn obraz sv. Jana Nepomuckého od \"Martina Swieteckého\" z konce 17. století, který byl původně ve farním kostele sv. Matouše. Kostel ničivě zasáhly povodně v letech 2002, 2006 a 2013, kdy byl kostel opakovaně zaplaven do výše až čtyřech metrů. Při nich byla vždy část interiéru poškozena. Kostel však místní duchovní správce R.D. Jaroslav Stříž s pomocí dobrovolníků a mnohých přispěvatelů vždy opravil, takže v následujícím létě se již mohla konat v kostele tradiční křešická mariánská pouť slavená v blízkosti 2. července (původní den liturgické oslavy).\n\nZa presbytářem kostela je studánka. Nově byla upravena ve 20. století. Nad ní je reliéf \"Pasovské madony\", který je polychromovaný, opatřený monogramem WS a letopočtem zřejmě 1703. U kostela stojí socha Panny Marie. V roce 2002 při povodni nad hladinou řeky Labe vyčnívala z vody pouze její poprsí a hlava. Následné povodně již byly o něco nižší, takže socha byla zalita jen částečně.\n\n"}
{"id": "1107585", "url": "https://cs.wikipedia.org/wiki?curid=1107585", "title": "Občina Dobrepolje", "text": "Občina Dobrepolje\n\nObčina Dobrepolje je jednou z 212 občin ve Slovinsku. Nachází se ve Středoslovinském regionu na území historického Kraňska. Občinu tvoří 24 sídel, její rozloha je 103,1 km² a k 1. lednu 2017 zde žilo 3 870 obyvatel. Správním střediskem občiny je sídlo Videm. Občina se nachází zhruba 30 km jihovýchodním směrem od Lublaně, hlavního města Slovinska.\n\nObčina se dělí na sídla: Bruhanja vas, Cesta, Četež pri Strugah, Hočevje, Kolenča vas, Kompolje, Lipa, Mala vas, Paka, Podgora, Podgorica, Podpeč, Podtabor, Ponikve, Potiskavec, Predstruge, Pri Cerkvi-Struge, Rapljevo, Tisovec, Tržič, Videm, Vodice, Zagorica, Zdenska vas.\n\nObčina Dobrepolje sousedí se 6 občinami: Grosuplje na severu, Ivančna Gorica a Žužemberk na východě, Kočevje na jihovýchodě, Ribnica a Velike Lašče na západě.\n\n\n"}
{"id": "1107586", "url": "https://cs.wikipedia.org/wiki?curid=1107586", "title": "Digitální planetárium", "text": "Digitální planetárium\n\nDigitální planetárium je zařízením pro moderní formu popularizace astronomie a fyziky, nabízející virtuální pohled na vesmír, ale také na přírodu nebo historii (např. v podobě naučných dokumentů). V České republice jsou tato planetária zatím pouze ve větších městech, například v Praze, Brně, Liberci nebo Hradci Králové. Projekční systém v podobě výkonných projektorů a silných procesorů umožňuje živě i uměle komentovanou virtuální prohlídku hvězdné oblohy, průlety vesmírem, full-dome projekci filmů apod.\n\n"}
{"id": "1107598", "url": "https://cs.wikipedia.org/wiki?curid=1107598", "title": "Quizlet", "text": "Quizlet\n\nQuizlet je interaktivní online vzdělávací platforma, která dovoluje studentům a učitelům vytvářet, ukládat a studovat jakýkoliv obsah ve formě dvoustranných kartiček a automaticky generovaných her. Založil jej v roce 2005 tehdy patnáctiletý Andrew Sutherland jako pomůcku při studiu francouzské slovní zásoby na střední škole. Je proto vhodný pro studium cizích jazyků (Quizlet k slovům a definicím přidá i audio pomocí systému text-to-speech), ale i pro studium ostatních předmětů, kde je zapotřebí znát například termín a jeho definici. V květnu 2015 obsahoval více než 84 000 000 studijních setů. Podle serveru Quantcast byl v květnu 2015 Quizlet v USA 62. nejnavštěvovanější webovou stránkou a měl globálně 28,6 mil. unikátních návštěvníků měsíčně. V základní verzi je zdarma, včetně aplikací pro Android a iOS.\n\nTvorba nového setu se skládá z několika základních kroků – je nutné vložit název, případně popis setu, nastavit jazyk jednotlivých stran a pak je již možné vkládat obsah. V základní free verzi je možno přidat automatickou slovníkovou definici, překlad termínu a obrázek z databáze Flickr. V placené verzi je možno nahrát i vlastní obrázek a audio. Pro tvorbu setu je zapotřebí vytvořit minimálně dvě kartičky. U každého setu je možno nastavit soukromí – kdo může karty vidět (všichni, určité třídy, lidé s heslem, jen autor) a kdo editovat (určité třídy, lidé s heslem, jen autor).\n\nSystém automaticky přiřadí zvukovou podobu termínu či definice na základě principu text-to-speech v mnoha světových jazycích. V roce 2011 Quizlet přidal k angličtině, španělštině, japonštině, korejštině a čínštině dalších 13 jazyků (francouzština, ruština, portugalština, arabština, němčina, italština, turečtina, polština, nizozemština, řečtina, švédština, finština a rumunština). Tato zvuková podoba je následně integrována i do studijních modů (flashcards, learn a speller). Český jazyk doposud není pro tuto funkci podporován.\n\nQuizlet funguje na principu 6 základních studijních aktivit. Po všech následuje okamžitý feedback. Student (případně učitel) má přehled o svých dosažených výsledcích a pokroku.\n\nZákladní studijní mód, ve kterém je možno procházet jednotlivými studijními kartičkami. V režimu Flip se po kliknutí horizontálně otáčejí, v režimu Flow se postupně objevují pod sebou. Je zde možné zapnout audio – pokud je obsah v jednom z 18 ozvučených jazyků, bude text automaticky vysloven (standardní rychlostí či zpomaleně). Dá se také nastavit, která strana se má zobrazit jako první (případně obě najednou), aktivovat náhodné pořadí karet či spustit automatické prohlížení setu.\n\nV tomto studijním módu je studentovi zobrazena (případně i přečtena) jedna strana kartičky (např. definice termínu, slovo v cizím jazyce) a jeho úkolem je napsat obsah druhé strany (termín, překlad slova). Je zde možné nastavit, která strana se má zobrazit jako první a zda se má přehrát audio. Student má také přehled o počtu správně/nesprávně zodpovězených a zbývajících otázek.\n\nSystém vysloví termín a studentovým úkolem je jej správně napsat. Tato aktivita je vhodná především pro studium cizího jazyka, protože ověřuje správné hláskování.\n\nTest obsahuje 4 typy otázek – psané, výběr ze 4 možností, přiřazování a pravda/lež. Po nastavení typu a počtu otázek systém sám vytvoří interaktivní test, který po vyplnění také sám vyhodnotí. Je možné z něj vygenerovat i pdf vhodné k tisku testu.\n\nCílem této aktivity je zbavit se všech karet tak, že student přetáhne termín na definici (či naopak) principem drag and drop, v co nejkratším čase. V rámci aplikace aktivita připomíná pexeso.\n\nV této aktivitě přejíždí kartička s definicí zleva doprava po obrazovce a studentovým úkolem je napsat odpovídající termín dříve, než dorazí k úplnému okraji. Student zde má tři životy a cílem je během nich nasbírat co nejvyšší score.\n\nTato bonusová aktivita je skrytá a je možné ji aktivovat připsáním \"/gravity\" za URL setu. Funguje na podobném principu jako Space race, jen slova sbíhají vertikálně dolů a v pozadí je vesmírná grafika.\n\nV seznamu termínů je možné některé označit hvězdičkou (buď jednotlivě, nebo hromadně ty, ve kterých student dělá nejvíce chyb) a ty pak studovat zvlášť v rámci všech studijních módů, bez nutnosti se znovu zaobírat již osvojenými termíny z daného setu.\n\nQuizlet je možné používat nejen v rámci internetového prohlížeče, ale také na smartphonu či tabletu. Aplikace je zdarma dostupná pro Android a iOS. Neobsahuje všechny studijní módy, ale jen flashcards, learn a scatter. Po synchronizaci zůstává studijní obsah v paměti aplikace a je přístupný i offline. Sety je zde možno také vytvářet, nicméně zde nelze přidávat obrázky.\n\nNa Quizletu je možné vytvářet třídy (ve free verzi až 8), ke kterým učitel přiřazuje jednotlivé studijní sety. Do tříd je možné pozvat studenty (vložením emailu či uživatelského jména). U každého setu je poté možné sledovat kdo, kdy, co a jak studoval, zobrazit grafickou statistiku nejlepších výsledků.\n\nUčitelé a studenti, včetně českých, dobrovolně pomáhají vytvořit databázi již hotových kartiček, napříč škálou studijních oborů. V květnu 2015 Quizlet obsahoval více než 84 000 000 studijních setů. Ty je možné nejen studovat, ale také kopírovat a dále editovat, případně přiřadit k jednotlivým třídám a studentům se objeví v jejich studijních setech.\n\nZa pomocí funkce Class Progress je možné zobrazit detailní informace o tom, které termíny dělají studentům v konkrétní třídě největší problémy a naopak které již ovládají.\n\nStudenti mají Quizlet vždy zdarma. Placená verze pro učitele stojí 25 $/rok a kromě absence reklam (které se nezobrazují ani studentům) nabízí funkci Class Progress, neomezené množství tříd a možnost nahrávání vlastních fotografií a audia.\n"}
{"id": "1107602", "url": "https://cs.wikipedia.org/wiki?curid=1107602", "title": "SK Šlapanice", "text": "SK Šlapanice\n\nSK Šlapanice (celým názvem: Sportovní klub Šlapanice) je český fotbalový klub, který sídlí ve Šlapanicích v Jihomoravském kraji. Založen byl roku 1921. Od sezony 1996/97 hraje v jihomoravské I. A třídě (6. nejvyšší soutěž), od sezony 2010/11 ve skupině „A“.\n\nNejvětším úspěchem klubu je účast ve dvou ročnících Moravskoslezské divize (1938/39 a 1939/40), která byla za Protektorátu Čechy a Morava 2. nejvyšší soutěží. V poválečné historii se v jednom ročníku účastnil 3. nejvyšší soutěže, jinak se pohybuje převážně na krajské úrovni.\n\nNejslavnějším odchovancem klubu byl legendární František Šterc, přezdívaný Šlapanické starosta.\n\nZdroj: \n\n\nFotbalové hřiště se nachází ve šlapanickém sportovním areálu ve Smetanově ulici. Jeho kapacita je 400 diváků, rozměry 100x66 metrů.\n\nZdroje:\n\nU příležitosti devadesátin SK Šlapanice bylo v neděli 26. června 2011 ve Šlapanicích sehráno přátelské utkání, v němž domácí účastník 6. nejvyšší soutěže velmi statečně vzdoroval z nejvyšší soutěže čerstvě sestoupivší Zbrojovce Brno.\n\nSK Šlapanice – FC Zbrojovka Brno 0:1 (0:0)\nBranka: 90. Fall.\nRozhodčí: Julínek – Líkař, Tunka.\nDiváci: 600\n\nŠlapanice: Čáslavský (Bílý) – Luner, Švehla, R. Vlach – Pavel Šamšula ml. (C), Kaláb (Mach) – Kokeš, Petr Šamšula (Konečný), M. Dítě – Kočí (Forman), Kahoun (Kamenický). Trenéři: Michal Hanzl a Pavel Šamšula st.\n\nZbrojovka: Bureš (46. M. Doležal I) – Pašek (46. Matyska), Pernica, Zbožínek (46. P. Buchta), Král (46. Kasálek) – Přerovský, Simerský (46. R. Buchta), Fall, Tomeček – M. Doležal II (46. T. Došek), Švancara (27. Šamánek). Trenéři: René Wagner, Marek Zúbek a Josef Hron.\n\n\nZdroj: \n\n\n\nZdroj: \n\nPoznámky:\n\nSK Šlapanice „B“ je rezervním mužstvem Šlapanic, které se pohybuje převážně v okresních soutěžích. Od sezony 2012/13 hraje Okresní soutěž Brno-venkov – sk. A (9. nejvyšší soutěž).\n\n\nZdroj: \n\n\n\nZdroj: \n\nPoznámky:\n\nSK Šlapanice „C“ byl druhým rezervním týmem Šlapanic. V období 2007/08 – podzim 2014 hrál Základní třídu Brno-venkov – sk. A (nejnižší, resp. 10. nejvyšší soutěž).\n\n\nZdroj: \n\n\n\nZdroj: \n\nPoznámky:\n\n\n"}
{"id": "1107604", "url": "https://cs.wikipedia.org/wiki?curid=1107604", "title": "Týrání, zanedbávání a zneužívání dětí", "text": "Týrání, zanedbávání a zneužívání dětí\n\nTýrání, zanedbávání a zneužívání dětí je závažný škodlivý a neoprávněný zásah do života dítěte dospělými osobami. Ty mohou dítě poškozovat buď s vědomím důsledků (týrání a pohlavní zneužívání) anebo nedbalostně (zanedbávání, kdy jde o zásadně nedostatečnou péči o dítě). Toto chování poškozuje tělesný, duševní a sociální status dítěte a u dítěte má za následek syndrom týraného dítěte, nebo také syndrom CAN (), jenž zahrnuje tělesné, duševní nebo sexuální postižení dítěte. Týrání, zanedbávání a zneužívání se často propojuje. V mnoha případech je například tělesné týrání spojeno se zanedbáváním.\n\nSyndrom CAN je velmi závažným problémem společnosti, v některých případech, pokud jde hlavně o psychické týrání, je velmi těžce prokazatelné, protože někdy i samotné oběti se nechtějí k případu vyjadřovat.\n\nPodle Zdravotní komise Rady Evropy z roku 1992 se jedná o tělesné ubližování dítěti anebo jeho nezabránění, případně nezabránění utrpení dítěte včetně úmyslného otrávení nebo udušení dítěte, a to tam, kde je určitá znalost či důvodné podezření, že mu vědomě nebylo zabráněno.\n\nO tělesném týrání můžeme mluvit za předpokladu, že je dítě trestáno za jakýkoliv sebemenší prohřešek. Tělesné týrání je často způsobeno situací, kdy se primární pečovatel ocitne v nějaké nezvladatelné situaci, dítě se stává terčem jeho stresu nebo jeho problémů. Týrající jedinci prožívají často nějaké neúspěchy v životě, jsou to agresivní jedinci vůbec, duševně nemocní, a někdy také závislí na drogách. Časté oběti útoku dospělých jsou nechtěné děti a děti, které mají zdravotní postižení.\n\nPředstavuje chování vůči dítěti, jež má negativní vliv na vývoj osobnosti dítěte, sebehodnocení, vývoj jeho chování, citový vývoj a v neposlední řadě negativně působí na interpersonální vztah, který si dítě vytváří k druhým jedincům. Psychické týrání často provází ostatní zmíněné diagnostické kategorie syndromu CAN, ale může se vyskytovat samo o sobě. Bolest psychického týrání vzniká z ponižování, opovrhování, záměrného zastrašování nebo nevšímání, nedostatku lásky, nezájmu o dítě. Někdy je to dětem sugerováno tak, jak s ním celkově primární pečovatelé jednají.\n\nRada Evropy roku 1992 pohlavní zneužívání definovala jako nepatřičné vystavení dítěte pohlavnímu kontaktu, činnosti či chování. Zahrnuje jakékoliv pohlavní dotýkání, styk či vykořisťování kýmkoliv, komu bylo dítě svěřeno do péče nebo kýmkoliv, kdo dítě zneužívá. Takovou osobou může být rodič, příbuzný, přítel, odborný či dobrovolný pracovník či cizí osoba. Syndrom sexuálního zneužívání se obvykle označuje jako syndrom CSA (z angličtiny Child Sexual Abuse), tedy syndrom sexuálně zneužitého dítěte, případně jako syndrom CSEC (z angličtiny Commercial Sexual Exploitation of Children), tedy syndrom spojený s komerčním sexuálním zneužívání dětí, pokud jsou např. nuceny k prostituci či pornografii .\n\nZdravotní komise Rady Evropy pojímá zanedbávání následovně: jedná se o jakýkoliv nedostatek péče, který způsobuje vážnou újmu ve vývoji dítěte anebo ohrožuje dítě. Na tělesné zanedbávání je nahlíženo jako na neuspokojování tělesných potřeb dítěte. To zahrnuje neposkytování přiměřené výživy, oblečení, přístřeší, zdravotní péče a ochrany před zlem.\n\nZanedbávané dítě často vyrůstá v jednoduchých podmínkách, je vyzáblé a má hlad, nedodržuje základní hygienické podmínky. Mnohdy chodí pozdě do školy nebo má vysokou absenci. Zanedbávání můžeme rozlišit na těžké, což je například zanedbávání výživy a jsou to takové situace, ve kterých jde dítěti až o život. Další formou je zanedbávání všeobecné, kdy je dítěti odepřeno ošacení, lékařská péče, dítě nemá téměř kontakt s okolním světem. Do téhle skupiny můžeme zařadit i ponechání malého dítěte bez dozoru nebo postoj rodičů, které nezajímá, co jejich dítě dělá mimo školu.\n\nPrevenci z pohledu syndromu CAN lze rozdělit na primární, sekundární a terciární. Jednotné složky prevence se u některých programů mohou překrývat a navzájem kombinovat.\n\nPrimární prevence si klade za účel snížit pravděpodobnosti výskytu a vzniku poškození. Primární prevenci můžeme ještě rozdělit na specifickou a nespecifickou. Pokud mluvíme o specifické prevenci, zabraňujeme vzniku rizikových skupin obyvatelstva a také rizikových životních situací. Nespecifická prevence napomáhá vytvářet předpoklady pro zdravý vývoj a vytváří vzdělávací programy. Sekundární prevence má za cíl vyhledat rizikové skupiny obyvatelstva a rizikové životní situace z hlediska syndromu CAN. Okolnosti, které ovlivňují riziko poškození dítěte vycházejí. O terciární prevenci hovoříme, když došlo k ublížení dítěti a je třeba udělat vše proto, aby se něco takového dále neopakovalo. Z toho plynou návrhy na pomocná, ochranná, terapeutická a další opatření, která dítěti pomohou.\n\n"}
{"id": "1107618", "url": "https://cs.wikipedia.org/wiki?curid=1107618", "title": "FKA twigs", "text": "FKA twigs\n\nTahliah Debrett Barnett (* 16. ledna 1988, Gloucestershire), známá jako FKA twigs, je britská zpěvačka, skladatelka, producentka a tanečnice. Narodila se a mládí prožila v Gloucestershiru. V sedmnácti letech se přestěhovala do Londýna a stala se záložní tanečnicí. FKA twigs vstoupila do hudebního průmyslu nahrávkami EP1 (2012) a EP2 (2013). Její debutové studiové album LP1 vyšlo roku 2014.\n\nJméno twigs (v překladu „větvičky“) si vysloužila tím, jak praskala klouby. Před jméno si přidala FKA v návaznosti na stížnost jiné umělkyně užívající téhož jména. „FKA“ zastupuje „Formerly Known As“ (v překladu „Dříve známá jako“).\n"}
{"id": "1107621", "url": "https://cs.wikipedia.org/wiki?curid=1107621", "title": "Severin z Norika", "text": "Severin z Norika\n\nSeverin z Norika (Severinus; * kolem 410; † 8. ledna 482 Favianis, dnes Mautern na Dunaji, Rakousko) byl křesťanský misionář a mnich, zakladatel klášterů v Noriku, později prohlášený za svatého.\n\nJeho životopis napsal kolem roku 511 opat jeho kláštera Eugippius pod názvem Vita Sancti Severini. Je to hlavní písemný pramen o římském a germánském období vlády v Rakousku. Podle něj Severin pocházel z Apulie v jižní Itálii a mluvil latinsky, podle jiných zdrojů pocházel z římské oblasti severní Afriky. Po vzoru egyptských poustevníků pobýval v poušti, dále prošel kláštery v Pasově a v Lorschi. V římské provincii Noricum se usadil v táboře Favianis (dnes Mautern na Dunaji), kde obracel Germány i Římany na víru a založil svůj klášter jako první centrum řeholní spirituality a vzdělanosti na teritoriu východně od Pasova. Zemřel pokojnou smrtí ve svém klášteře.\nJako svátek se slaví úmrtní den 8. leden. Je uctíván v Itálii, centrem jeho kultu jsou města San Severo, Salerno a Neapol, kam jeho ostatky uložil Odoaker do kostela San Severo e San Sossio; roku 1807 byly přeneseny do Frattamaggiore. Dále je Severin ctěn v Německu a v Rakousku, kde je mu zasvěcen chrám v Lorchu na řece Enns, v římské době součást tábora Lauriacum. Ve středověku jej jako řádového patrona ctili také čeští benediktini, protože patřil k přímým předchůdcům sv. Benedikta a poustevníka sv. Antonína Velikého. Jeho pozdější úctu překryl kult jeho jmenovců sv. Severina z Kolína nad Rýnem a sv. Severa z Ravenny.\n\nSeverin bývá zpodoben trojím způsobem: buď jako poustevník s plnovousem, nebo jako mnich v kutně s tonzurou na hlavě, nebo jako biskup v kasuli s berlou a infulí.\n\n\n"}
{"id": "1107622", "url": "https://cs.wikipedia.org/wiki?curid=1107622", "title": "Bezlepková potravina", "text": "Bezlepková potravina\n\nBezlepková potravina je potravina, která neobsahuje bílkovinu lepek. \n\nLepek neboli gluten je bílkovina nacházející se v \"pšenici\", \"ječmeni\" a \"žitu\". Lepek se podle druhu obilí skládá ze dvou různých bílkovin. V pšenici jsou to bílkoviny gliadin a glutenin, u ječmene hordein a glutenin, u žita se jedná o bílkoviny sekalin a glutenin. \n\nCeliakie je alergie na lepek. Jedná se o chronické autoimunitní onemocnění tenkého střeva, které je na lepek citlivé. Potraviny, které ho obsahují tak způsobují poškození sliznice tenkého střeva. \nPotraviny bez lepku lze rozdělit do dvou skupin – na potraviny bezlepkové (potraviny, ze kterých byl lepek odstraněn během výrobního procesu) a přirozeně bezlepkové. \n\nPotraviny s označením \"„Bez lepku“\" jsou takové potraviny, ve kterých může být pšeničná mouka či pšeničný škrob obsažen, je ale uměle zbaven lepku, tzv. \"deproteinovaný\". V případě, kdy není pšeničná mouka použitá, je nahrazena moukou, která lepek neobsahuje např. kukuřičná nebo rýžová mouka. \n\n\n\n\n\n\n\n"}
{"id": "1107627", "url": "https://cs.wikipedia.org/wiki?curid=1107627", "title": "Trpný rod v češtině", "text": "Trpný rod v češtině\n\nTato stránka popisuje tvoření a použití trpného rodu v češtině\n\nTrpný rod sloves (pasivum) patří mezi tzv. deagentní větné struktury. Používá se ve větách, kde původce děje (agens) není shodný s podmětem. V češtině existují dva způsoby tvoření:\n\nOba způsoby se liší různým stylovým využitím a nejsou vždy plně zaměnitelné.\n\nOpisné (složené, analytické) pasivum se tvoří tvary pomocného slovesa \"být\" a příčestí trpného.\n\nPomocné sloveso \"být\" může nabývat tvarů všech osob, časů i způsobů včetně infinitivu:\n\nPomocné sloveso slouží k vyjádření výše uvedených mluvnických kategorií (osoba, číslo, čas, způsob). Vlastním nositelem děje je však příčestí trpné. Tvoří se od plnovýznamových sloves sufixem -n nebo -t a rodovými koncovkami:\n\nPříčestí se musí vždy shodovat v rodě a čísle s podmětem (viz též Mluvnická shoda):\n\nZáporka \"ne-\" se připojuje k pomocnému slovesu \"být\" a příčestí zůstává v kladném tvaru:\n\nZcela výjimečně, má-li k tomu mluvčí zvláštní stylový důvod, může být záporka připojena k příčestí:\n\nOpisné pasivum v češtině může být vnímáno jako poněkud knižní (zejména má-li příčestí spisovnou podobu), někdy až neosobní (\"bylo mi řečeno\"). Časté bývá v úřední řeči: \"bylo rozhodnuto, bude vyhověno\".\n\nVyužívá se často v situacích, kdy není kladen důraz na původce děje: \"zloděj byl dopaden\" (vs. \"policie dopadla zloděje\"), \"byl zvolen prezidentem\" (vs. \"lidé ho zvolili prezidentem\").\n\nOpisné pasivum bývá zpravidla jediným přiměřeným prostředkem k vyjádření, že konatelem (původcem) je neurčitá přírodní, sociální či duševní síla:\n\nOpisné pasivum se tvoří především od sloves, která mají v aktivu přímý předmět (v akuzativu, 4. pádě), který se převedením do pasiva stává podmětem:\n\nU sloves, která přímý předmět nemají, se opisné pasivum tvoří výjimečně:\n\nOpisné pasivum se netvoří od zvratných sloves (\"dívat se, sednout si\" atd.). Výjimkou jsou slovesa \"obávat se, tázat se\" a \"dotazovat se\". Zvratné zájmeno se při převedení do pasiva vypouští:\n\nNapříklad větu „\"ptali se mě\"“ nelze do pasiva převést.\nVěty s trpným rodem často neobsahují původce děje, obvykle protože není důležitý nebo není znám: \"Hrad byl postaven ve 14. století\".\n\nV opisném pasivu však lze původce vyjádřit, a to nejčastěji jménem v instrumentálu (7. pádu):\n\nV současné době méně častý způsob, který převládal v písemných dokumentech z 15.–19. století, je pomocí předložky \"od\" s genitivem (2. pádem):\n\nZvratné pasivum, někdy též reflexivní deagentiv, se tvoří přidáním zvratného zájmena \"se\" k činnému (aktivnímu) tvaru slovesa:\n\nZvratné pasivum má stejné tvary jako zvratná slovesa, která však vyjadřují činný rod: \"posadil se, přestěhovali se\".\n\nNěkterá slovesa ve spojení se zvratným \"se\" vyjadřují podle okolností činný i trpný rod:\n\nVe větách se zvratným pasivem nelze vyjádřit původce děje. Pokud obsahují jméno v instrumentálu, označuje prostředek k vykonání děje:\n\nVe větě s opisným pasivem (\"břemeno je zvedáno jeřábem\") může být jeřáb chápán podle okolností jako prostředek (\"břemeno je zvedáno pomocí jeřábu\") i jako původce (\"jeřáb zvedá břemeno\").\n\nZvratné pasivum se používá téměř výhradně ve 3. osobě: \"odsuzuje se, neříká se, postavilo se\". Jen zcela výjimečně lze použít i jiných osobách: \"Odsuzujete se na deset let do vězení.\"\n\nZvratné pasivum je v mnoha případech synonymní s opisným pasivem. V těchto případech je obvykle vnímáno jako méně knižní:\n\nZvratné pasivum zcela převládá nad opisným pasivem nebo se výlučně používá:\n\nRezultativum je pasivní konstrukce, která vyjadřuje výsledek (rezultát) nějakého děje. Tvoří se opisně pomocným slovesem \"být\" a příčestím trpným nebo – častěji – odvozeným přídavným jménem (adjektivem). Tvar s příčestím je homonymní (shodný) s opisným pasivem a je pociťován jako knižní. Tvoří se výhradně od dokonavých sloves. Příklady:\n\nZatímco pasivum (trpný rod) vyjadřuje děj, který je podmětu vykonáván, rezultativum vyjadřuje stav, který je výsledkem takového děje. Proto některé mluvnice označují trpný rod jako dějové pasivum a rezultativum jako stavové pasivum.\n\nZatímco rezultativum obvykle používá tvar přídavného jména, současná spisovná norma češtiny vyžaduje při tvoření opisného pasiva příčestí trpné. Srovnej:\n\nPři tvoření opisného pasiva se ve spisovným projevech často chybuje tím, že se příčestí trpné nahrazuje přídavným jménem: \"Dům byl zbouraný v roce 1950.\" (Namísto náležitého \"byl zbourán\".) Příčinou je pravděpodobně fakt, že v nářečních útvarech je příčestí trpné vnímáno jako silně knižní tvar a použití adjektivního tvaru je běžnou normou, například v obecné češtině: \"byl zbouranej\". (I ve spisovné slovenštině má příčestí trpné shodný tvar jako přídavné jméno. Rezultativum a opisné pasivum se tvarově neliší.)\n\nZatímco trpný rod se tvoří od dokonavých i nedokonavých sloves, rezultativum se tvoří jen od sloves dokonavých – jde o výsledek ukončeného děje.\n\n"}
{"id": "1107629", "url": "https://cs.wikipedia.org/wiki?curid=1107629", "title": "Ohniváček rdesnový", "text": "Ohniváček rdesnový\n\nOhniváček rdesnový (\"Lycaena helle\") je druh motýla z čeledi modráskovití.\n\nŽije lokálně přes Pyreneje do severního Norska a Belgie do Střední Asie. V Evropě se vyskytuje pouze na několika lokalitách. V Česku a na Slovensku je považován za vyhynulého.\n\nJe to velmi ohrožený evropský druh motýla. Ve Střední Evropě obývá biotopy se zvýšeným výskytem rostliny hadí kořen větší (\"Bistorta major\") a to zejména slatiny a močálové louky. Je úzce vázán na svůj biotop. \n\nOhniváček rdesnový je malý motýl s rozpětím křídel asi 25-28 mm. Je to dvougenerační druh.\n\nSamice se liší především fialovými skvrnami na spodním lemu spodních křídel. Na rubu je stejná jako samec. Samec je teritoriální a agresivní.\n\nU druhu ohniváček rdesnový rozlišujeme dva poddruhy:\n\n"}
{"id": "1107637", "url": "https://cs.wikipedia.org/wiki?curid=1107637", "title": "Lokální proměnná", "text": "Lokální proměnná\n\nV programování je lokální proměnná označení pro proměnnou, jejíž oblast platnosti ( ) je omezena na určitou proceduru, funkci nebo blok. Reference na proměnnou deklarovanou ve funkci nebo bloku programu přepíše viditelnost proměnné se stejným jménem deklarovanou ve vyšší oblasti platnosti. V programovacích jazycích využívajících pouze dvě úrovně viditelnosti je lokální proměnná opakem globální proměnné. Na druhou stranu mnoho jazyků odvozených z jazyka ALGOL povoluje libovolný počet vnořených úrovní viditelnosti. Lokální proměnné jsou základem procedurálního programování a modulárního programování obecně: proměnné s lokální oblastí platnosti jsou používány pro předejití problémů s vedlejšími účinky, které mohou nastat s použitím globálních proměnných.\n\nVe většině programovacích jazyků jsou lokální proměnné uloženy na zásobníku volání. To znamená, že při každém volání rekurze se lokální proměnné každé instance podprogramu uloží odděleně do adresové paměti. Proto mohou být proměnné v oblasti této instance deklarované, přepisované a čtené bez rizika ovlivnění funkce mimo blok, ve kterém byli deklarovány.\n\nLokální proměnné mohou mít lexikální nebo dynamickou oblast platnosti. Většina ostatních jazyků používá lexikální (statickou) oblast platnosti lokálních proměnných. K jazykům, které podporují dynamické oblasti platnosti patří Logo, Emacs lisp a interprety příkazů bash, dash a „lokální“ deklarace v MirBSD Korn shellu (mksh). Některé jazyky jako Perl nebo Common Lisp dovolují programátorovi při definici nebo redefinici proměnné vybírat mezi statickou a dynamickou oblastí platnosti.\n\nPro lexikální oblast platnosti platí, že pokud je jméno proměnné vytvořené v konkrétním bloku programu, potom je proměnná viditelná v tomto bloku, ne však ve vyšších (obklopujících) blocích. Ve vnořených blocích je proměnná viditelná, pokud ve vnořeném bloku není vytvořena jiná proměnná se stejným jménem.\n\nDynamická oblast platnosti znamená, že pokud je proměnná deklarována nebo vytvořena v určitém bloku, pak je její oblastí platnosti nejen tento blok, ale i všechny funkce z něho vyvolané (tranzitivně), kromě funkcí, ve kterých je jméno překryté jinou deklarací. Proměnná přestává existovat při opuštění bloku, v němž je deklarována.\n\nTypická lokální proměnná vzniká se vstupem do bloku, ve kterém je deklarována nebo použita, přetrvává i po dobu provádění vnořených bloků nebo vyvolaných procedur a funkcí a zaniká při opuštění svého bloku. Jinou dobu existence mají statické lokální proměnné.\n\nSpecifickým druhem lokální proměnné je \"statická lokální proměnná\", která je dostupná v mnoha běžně používaných jazycích (včetně C/C++, Visual Basic a VB.NET) dovolujících uchovat hodnotu proměnné mezi jednotlivými voláními funkce, ve které je deklarovaná. V tomto případě mají i rekurzivní volání přístup k společné proměnné na jednom místě paměti.\n\nStatické lokální proměnné deklarované v globálních funkcích mají stejnou životnost jako statické globální proměnné, protože zůstávají v paměti po celou dobu běhu programu. Toto chování je odlišné od jiných využití klíčového slova codice_1, které má několik rozdílných významů v různých programovacích jazycích.\n\nPerl podporuje dynamické i lexikální typy lokálních proměnných. Klíčové slovo codice_2 je použito pro definování lokální proměnné s dynamickou oblastí platnosti. Naproti tomu klíčové slovo codice_3 je použito pro lokální proměnnou s lexikální oblastí platnosti.\n\nK pochopení funkce uvažujme následující kód\nvýstupem bude:\n1\n2\n1\n\nTento výsledek nastane proto, že globální proměnná $a je modifikovaná na novou \"dočasnou\" lokální proměnnou uvnitř funkce f(), ale po opuštění funkce je její hodnota obnovena na předchozí hodnotu před vstupem do funkce. Použití klíčového slova codice_4 v tomto případě namísto codice_5 by vypsalo třikrát po sobě 1, protože by se proměnná codice_6 omezila na statickou oblast platnosti funkce f() a nebyla by viditelná ve funkci g().\n\nProgramovací jazyk Ruby byl inspirován mimo jiné jazykem Perl, ale v jeho případě bylo značení zjednodušeno: jméno globální proměnné musí předcházet znakem $ (například codice_7), zatímco lokální proměnná se zapisuje jednoduše bez $ (například codice_8). Za zmínku stojí, že Ruby poskytuje v základu podporu pouze pro lokální proměnné s lexikální oblastí platnosti, které odpovídá klíčovému slovu codice_3 v Perlu. Existují ale knihovny pro Ruby, které doplňují možnost využívat lokální proměnné s dynamickou oblastí platnosti.\n\n"}
{"id": "1107638", "url": "https://cs.wikipedia.org/wiki?curid=1107638", "title": "Pazerav sbíhavý", "text": "Pazerav sbíhavý\n\nPazerav sbíhavý (\"Calocedrus decurrens\") je jehličnatý, stálezelený strom který pochází a je nejvíce rozšířen v horách na západě Spojených států amerických v Oregonu a Kalifornii. Obvykle roste na úbočích horských svahů v nadmořské výšce od 400 do 2700 m. Tento druh byl do Evropy (do Velké Británie) dovezen roku 1853 a byl ze semene vypěstován a vysázen v Edinburghu. Později se začal jako okrasná parková rostlina rozšiřovat dále po Evropě i mimo ní.\n\nDo České republiky byl pazerav sbíhavý dovezen roku 1856 a vysázen v zámeckém parku Hluboká, roku 1910 u zámku v Jezeří a roku 1927 u zámku v Průhonicích. V České republice je i přes svůj atraktivní vzhled stále poměrně vzácný.\n\nSvětlomilná rostlina snášející v mládí i polostín. Ke zdárnému růstu potřebuje větší půdní i vzdušnou vlhkost, snese však přechodně i sucho. Na úživnost půdy nebo alkalitu půdy nemá zvláštních nároků, ideální jsou půdy dobře propustné a vzdušné. Neškodí mu městské prostředí, je tolerantní vůči imisím i prachu, při tvrdých evropských zimách někdy namrzá. V jeho domovině bývají stromy starší 200 let napadány dřevokaznými houbami, hlavně bělochorošem hořkým (\"Tyromyces amarus\"), které způsobující jejich úhyn. Spory hub vnikají do dřeva stromů přes rány způsobené požáry (spálená hrubá kůra).\n\nRoste poměrně pomalu, jeho velikost závisí na místních podmínkách. Ve vysokých nadmořských výškách a na zvlášť nevýživných a suchých lokalitách může být zakrslý nebo má keřovitou formu. Obvykle se vyskytuje ve smíšených lesích s ostatními druhy stromů, jen málokdy vytváří jednodruhové porosty. Ve Spojených státech se v Oregonu vyskytují jeho největší exempláře, nejvyšší (69,8 m) i s nejtlustším kmenem (391 cm). Stromy se tam dožívají věku přes 500 let, nejstarší ověřený má 542 roků. V Evropě měří nejvyšší strom 38 m a nejširší má průměr 187 cm.\n\nJehličnatý jednodomý strom, dosahující průměrně výšky 40 m a šířky kmene 2 metry, se štíhlou kuželovitou korunou. Kořenový systém má mnoho do stran vedoucích kořenů které zaručují dobré ukotvení. Kůra sloupovitého kmene je červenohnědá, lesklá a již od mládí se odlupuje v dlouhých pásech a šupinách, u starších stromů tloustne a chrání tak kmen před požáry. Větve rostou výrazně šikmo vzhůru, u starších jedinců se stávají vodorovnými a na koncích jsou mírně převislé. Letorosty jsou ploché, mívají šířku do 2 mm a z horní i spodní strany bývají trávově zelené, někdy mají na spodní straně nevýraznou bělavou kresbu; mladé letorosty po rozemnutí voní po pryskyřici. Asimilačními orgány jsou drobné, podlouhle vejčité, křižmostojné, střechovitě se kryjící šupinovité lístky přitisklé k větvičce. Lístky na hlavním výhonu jsou dlouhé i 12 mm, na bočních výhonech jen 4 mm, jejich špičky odstávají a proto větvičky pazeravu působí na omak drsně.\n\nAsi ve třiceti létech začíná pazerav sbíhavý plodit. Samičí šištice vyrůstají na koncích větviček a v mládí mají zelenavou nebo růžovou barvu; samčí šištice jsou nažloutlé. Šišky ve zralosti jsou zbarveny hnědé či žlutohnědé, jsou hladké, oválné, 2 až 3 cm dlouhé a 1 cm tlusté, mají tři páry vstřícně postavených semenných šupin. V šišce jsou nejvýše čtyři semena, která mají béžovou nebo hnědou barvu, bývají asi 7 mm velká a uzrávají již prvním rokem. Semena jsou vybavena dvěma nestejnými křidélky dlouhými až 15 mm.\n\nDruh se dobře množí vegetativně i generativně. Klíčivost semen je ve středoevropských podmínkách po stratifikaci asi 30 %, lze také množit polovyzrálými řízky nebo dokonce roubováním za kůru na podnože zeravů. Ploidie druhu je 2n = 22.\n\nV místech původního výskytu je pazerav sbíhavý důležitý hospodářský druh, jeho lehké, měkké a mírně voňavé dřevo je odolné proti hnilobě i povětrnostním vlivů. Je rozděleno na úzkou a světlou běl a na světle hnědé až načervenalé jádro. Je odolné vůči hmyzím škůdcům.\n\nZ důvodu vyčerpáni zásob je jeho těžba již omezena, přesto se dále používá hlavně v exteriéru kde se uplatňuje jeho odolnost vůči vlhkosti a rozměrová stabilita. Vyrábějí se z něho okna, zahradní lavičky, slouží k venkovním obkladům a ke zhotovení různých zahradních konstrukcí. Dobře se opracovává a používá se na rozličné bytové doplňky. Pro líbivou barvu a aromatickou vůni je populární i pro vnitřní obklady stěn, obzvláště je v oblibě zbarvené dřevo nařezané ze stromu napadeného houbou. V minulosti bylo jeho dřevo hlavní surovinou pro výrobu tužek.\n\nDruh roste v porovnání s běžně pěstovanými jehličnatými stromy velmi pomalu a proto obvykle není v lesní kultuře vysazován s předpokladem hospodářského využívání. Je však sázen jako okrasný strom do parků a velkých zahrad, ať již jako solitéra nebo v menší skupině. Jsou již vyšlechtěny některé kultivary, např. 'Aureovariegata' se žlutě panašovanými větvičkami.\n\nPazerav sbíhavý je někdy nesprávně řazen do malého rodu \"Libocedrus\".\n"}
{"id": "1107643", "url": "https://cs.wikipedia.org/wiki?curid=1107643", "title": "Ederlezi", "text": "Ederlezi\n\nEderlezi je tradiční romská lidová píseň původem z Balkánu. Kromě romské komunity se rozšířila mezi všechny kultury a národy poloostrova. \n\nJejí název, který do romského jazyka přišel původně z turečtiny, oslavuje původní pohanský svátek obětování jehněte. V pravoslavných kulturách odkazuje k 6. květnu, kdy se slaví tzv. den svatého Jiří.\n\nPíseň zpopularizoval zpěvák Goran Bregović v srbské verzi (\"Đurđevdan/Ђурђевдан\"), která vyšla na albu skupiny Bijelo dugme v roce 1988. Od té doby se objevila v několika filmech (včetně např. amerického snímku Borat, jugoslávského filmu Dům k pověšení) a její text byl přeložen do řady jazyků, jako např. do řečtiny, nebo polštiny. Tyto texty vycházejí ze srbskochorvatského originálu, který se však od původního romského textu značně liší.\n\nSoučasný srbský text písně pochází z poloviny 20. století. Vznikl ve vlaku zajatců, směřujících ze Sarajeva do koncentračního tábora Jasenovac během druhé světové války. V Česku se romská sdružení pokoušela uspořádat soutěž o lokalizovanou verzi písně.\n"}
{"id": "1107651", "url": "https://cs.wikipedia.org/wiki?curid=1107651", "title": "Kostel svaté Anny (Malměřice)", "text": "Kostel svaté Anny (Malměřice)\n\nPoutní kostel svaté Anny v Malměřicích je barokní sakrální stavbou z roku 1710. Je chráněn jako kulturní památka České republiky.\n\nMalměřice patřily ještě k farnosti Žihle, když zde byl roku 1710 vybudován filiální kostel, který byl upraven a rozšířen roku 1713. Vysvěcen byl až v roce 1715. Ke kostelu přibyly v roce 1731 boční přístavky. V roce 1784 zde byla zřízena lokálie. K povýšení na samostatnou farnosti Malměřice došlo v roce 1853, čímž se stal kostel farním.\n\nKostel se stal poutním místem litoměřické diecéze díky milostnému obrazu „černé Matky Boží“. K obrazu putovaly četné poutě a ve zmenšené míře se tato úcta udržela až do začátku 20. století.\n\nV roce 1993 při vzniku plzeňské diecéze byla farnost Malměřice zařazena do této nově vzniklé diecéze.\n\nKostel je jednolodní s trojboce zakončeným presbytářem. Po stranách je sakristie a Boží hrob. V západním průčelí se nachází předsíňka. Fasády lodi jsou členěny pilastry, zatímco fasády presbytáře lizénovými rámci. Západní nároží jsou zkosena. V průčelí kostela je trojúhelníkový štít. Kolem obdélných, půlkruhově zakončených oken se nachází jednoduché rámování.\n\nUvnitř má kostel plochý strop. Loď je v koutech zkosena. Kruchta je zděná konvexně-konkávní. Stěny jsou členěny lizénami pouze v presbytáři.\n\nHlavní oltář pochází z první poloviny 18. století. Je bohatě řezaný, rámový, zdobený akantem se stuhou a je sochařským dílem. Boční tabulový oltář je zasvěcen Panně Marii. Kazatelna je v barokním stylu. Ve výklencích v lodi se nacházejí sochy sv. Václava a sv. Jana Nepomuckého, které pocházejí z první poloviny 18. století.\n\n"}
{"id": "1107658", "url": "https://cs.wikipedia.org/wiki?curid=1107658", "title": "Evropský region Dunaj-Vltava", "text": "Evropský region Dunaj-Vltava\n\nEvropský region Dunaj-Vltava je trinacionální svazek českých, německých a rakouských regionů. \n\nHospodářský, sociální a společenský rozvoj v Bavorsku, Čechách a v Rakousku není již mnoho let definován hraničními liniemi. Během této doby se příhraniční regiony navzájem přiblížily a pracují na společných projektech, například v oblasti hospodářství, turismu, kultury, sociální sféry nebo vzdělání. Pro zúčastněné obce a regiony je přínosné spolupracovat se svými sousedy i přesto, že je jejich domov v jiné zemi. V průběhu let byly vybudovány sítě, které přesahují hranice a zvyšují tak atraktivitu regionů. Mnoho projektů, které byly v posledních letech společně realizovány, svědčí o výrazném zájmu spolupracovat se sousedními regiony.\nV rámci Evropského regionu mohou být společné plány a projekty zpracovávány ještě efektivněji a v užším souladu. Proto založilo 7 regionů na pomezí tří zemí – Česka, Německa a Rakouska – 30. června 2012 „Evropský region Dunaj-Vltava\".\n\nEvropský region Dunaj-Vltava je trilaterální uskupení, které bylo ve formě pracovního společenství dohodnuto na politické úrovni, a které zahrnuje sedm partnerských regionů:\n\nPartnerské regiony chtějí svou trilaterální spoluprací utvářet Evropský region Dunaj-Vltava jako:\n\nVšichni partneři dále chtějí:\n\nCílem regionu je rozvoj spolupráce pro dobro obyvatelstva žijícího na tomto území, posílení regionu v konkurenci s jinými aglomeracemi a realizace evropské myšlenky. Založením Evropského regionu Dunaj-Vltava začala operativní činnost tohoto společenství, které se věnuje spolupráci a dalšímu rozvoji partnerských regionů v 7 tématech spolupráce: \nPro každé téma je zřízena tzv. znalostní platforma, ve které jsou zastoupeni experti všech sedmi regionů. Jejich úkolem je vymyslet a naplánovat konkrétní opatření v rámci strategie ERDV a podporovat projekty z odborného hlediska prostřednictvím svých znalostí a kontaktů. Každý region ERDV je zodpovědný za fungování a práci jedné znalostní platformy.\n\n\n"}
{"id": "1107678", "url": "https://cs.wikipedia.org/wiki?curid=1107678", "title": "Bohumil Mudra", "text": "Bohumil Mudra\n\nBohumil Mudra (26. července 1938 – prosinec 2017) byl český fotbalový obránce. Jeho otec Bohumil Mudra byl také prvoligovým fotbalistou Viktorie Plzeň.\n\nV československé lize hrál za Spartak/Škodu Plzeň. Gól nedal.\n\n"}
{"id": "1107679", "url": "https://cs.wikipedia.org/wiki?curid=1107679", "title": "Miroslav Štrunc", "text": "Miroslav Štrunc\n\nMiroslav Štrunc (* 30. listopadu 1941) je bývalý český fotbalista, obránce a záložník.\n\nV československé lize hrál za Spartak Praha Sokolovo a Škodu Plzeň. Dal 7 ligových gólů. V Poháru vítězů pohárů nastoupil ve 2 utkáních.\n\n"}
{"id": "1107680", "url": "https://cs.wikipedia.org/wiki?curid=1107680", "title": "Heterozygotní výhoda", "text": "Heterozygotní výhoda\n\nTermín heterozygotní výhoda popisuje stav, kdy heterozygotní jedinec vykazuje větší úspěšnost proti homozygotnímu. Tento mechanismus vysvětluje přetrvávání některých mutací nevýhodných pro homozygoty v genofondu.\n\nTypickým příkladem je srpkovitá anémie. Jedinci kteří mají jednu alelu genu pro hemoglobin s mutaci srpkovité anémie jsou rezistentní k malárii.\n"}
{"id": "1107685", "url": "https://cs.wikipedia.org/wiki?curid=1107685", "title": "Irina Rodinová", "text": "Irina Rodinová\n\nIrina Rodina, : (* 23. července 1973 Tula, Sovětský svaz) je bývalá reprezentantka Ruska v judu a sambu.\n\nV dětství se věnovala basketbalu a atletice. S bojovými styly se seznámila ve 14 letech. Sambo a judo trénovala v Tule pod vedením Vladimira Ljuvunchaje. V roce 1998 šla za lepšími podmínkami do Permu, kde se připravovala pod vedením Konstantina Filosofenka.\n\nV 90. letech sváděla nominační souboje s krajankou Svetlanou Gundarenkovou a byla v tomto směru neúspěšná. V olympijské těžké váze se na velký turnaj podívala až na přelomu tisíciletí a v roce 2000 si vybojovala účast na olympijských hrách v Sydney. V Sydney nestačila pouze na asijské soupeřky a obsadila 7. místo.\n\nPo olympijských hrách v Sydney o své postavení v reprezentaci přišla na úkor Tei Donguzašviliové. V roce 2005 nesouhlasila s požadavkem nového reprezentačního trenéra Rachlina věnovat se vrcholově pouze jednomu zápasnickému stylu a musela z reprezentace odejít. V sambu je mnohonásobnou mistryní světa a Evropy.\n\n"}
{"id": "1107690", "url": "https://cs.wikipedia.org/wiki?curid=1107690", "title": "Carly Fiorinová", "text": "Carly Fiorinová\n\nCarly Fiorinová (\"Fiorina\", * 6. září 1954 Austin) je manažerka ze Spojených států amerických. V květnu 2015 ohlásila kandidaturu na prezidentku USA.\n\nNejvětšího povědomí dosáhla jako výkonná ředitelka společnosti Hewlett-Packard v letech 1999 až 2005. V té době byla označována za „nejmocnější světovou manažerku“ a v roce 2002 prosadila přes velký odpor kontroverzní spojení s konkurenční společností Compaq, jeden z historicky největších světových obchodů. Celkové obchodní výsledky firmy byly ovšem za jejího působení otřesné: koupě Compaqu se ukázala být katastrofou, během jejího působení došlo k propuštění cca 30 tisíc zaměstnanců a společnost ztratila na akciích 55 % své hodnoty. V roce 2005 ji trvající spory donutily ve firmě skončit. Poté, co byla de facto vyhozena, začaly akcie strmě růst. CBS, USA Today, CNBC ji nazvaly nejhorší CEO technicky zaměřených firem všech dob a Jeffrey Sonnefeld, profesor managementu na Yale, o ní v NY Times prohlásil, že není možné vybrat si horší ředitelku, která by nebyla za mřížemi. Přesto Fiorinová dostala jako odstupné z HP 21 milionů dolarů a celkově si vydělala okolo 100 milionů.\n\nV roce 2010 se ucházela o funkci senátora za Kalifornii. Kampaň skončila neúspěchem a dluhy, které splácela necelých pět let.\n"}
{"id": "1107698", "url": "https://cs.wikipedia.org/wiki?curid=1107698", "title": "Gustave Dugazon", "text": "Gustave Dugazon\n\nGustave Dugazon (narozen jako \"Alexandre Gustave Louis Gourgaud\" 1. února 1781 v Paříži, zemřel 12. září 1829 tamtéž) byl francouzský hudební skladatel.\n\nGustave Dugazon byl synem zpěvačky Louise Rosalie Lefebvre a herce Jeana-Henry Gourgauda známého pod uměleckým jménem Dugazon. Byl také také bratrancem napoleonského generála barona Gasparda Gourgauda (1783-1852).\n\nJiž v mládí se projevilo jeho mimořádné hudební nadání. Vstoupil na pařížskou konzervatoř, kde studoval harmonii u Henriho-Montana Bertona a skladbu u François-Josepha Gosseca.\n\nV roce 1806 vyhrál s kantátou \"Héros\" na slova básníka Saint-Victora Prix de Rome. Stal se pak v Paříži úspěšným skladatelem a hudebním pedagogem.\n\nZemřel v Paříži 12. září 1829 a je pohřben na hřbitově Père-Lachaise (11. odd.).\n\nJeho prvním jevištním dílem byl balet \"Noemie\", který vytvořil pro divadlo \"Porte Saint-Martin\". Velký úspěch měly jeho drobnější skladby: airs, mélodies, romance, nokturna, fantazie a taneční skladby. Řadu těchto děl upravil pro kytaru Jean Antoine Meissonnier.\n\n\n"}
{"id": "1107703", "url": "https://cs.wikipedia.org/wiki?curid=1107703", "title": "Křížová cesta (Slivice)", "text": "Křížová cesta (Slivice)\n\nKřížová cesta ve Slivici na Příbramsku se nachází v obci před farním kostelem svatého Petra.\n\nKřížovou cestu tvoří čtrnáct barokních výklenkových kapliček. Osm zastavení stojí podél cesty ke kostelu mezi stromy lipové aleje, zbylých šest se nachází na louce a u silnice do polokruhu kolem obce. Některé kapličky byly přemístěny kvůli stavbě nové silnice, jedna kaplička byla zbořena. Kapličky jsou cihlové, bíle omítnuté, se stříškou pokrytou prejzy. Na vrcholu stříšky je železný tvarovaný kříž.\n\nS výstavbou kapliček je spojen příchod řádu jezuitů do Slivice, kteří sídlili na Březnické koleji a ve Slivici prováděli katolickou reformaci přibližně od roku 1630. Ve slivické farnosti působil v té době například P. Vojtěch Chanovský (1626 – 1627). Roku 1647 řád ze Slivice odešel a trvale se usídlil na Svaté hoře u Příbrami.\n\nKřížová cesta byla opravena přibližně roku 1769 slivickým farářem Josefem Františkem Machem. Ve výklencích kapliček byla ještě koncem 19. století místy patrná nástěnná malba. Ta byla později nahrazena obrazy na plátně, po jejich zničení byly v kapličkách umístěny menší zarámované barvotisky. Kolem roku 1941 byly kapličky opět opraveny z iniciativy slivického rodáka Prof. Fouska.\n\nDalší oprava byla provedena roku 1973.\n\nLipová alej byla vysazena jezuity roku 1646. Z původních 65 stromů jich dodnes stojí 48, alej je evidována jako památná.\n\nMalíř Mikoláš Aleš ve svých zápiscích vzpomínal na pouť na Svatou horu, na kterou chodil se svou matkou pěšky z rodného města Mirotice přes Slivici. Veliké, košaté lípy a kapličky křížové cesty se mu velice líbily. Na památku této vzpomínky později nakreslil nakloněnou a podezděnou kapličku zastavení č. VII., která stojí na louce pod lípou.\n\n\n"}
{"id": "1107705", "url": "https://cs.wikipedia.org/wiki?curid=1107705", "title": "Svetlana Gundarenková", "text": "Svetlana Gundarenková\n\nSvetlana Gundarenková, (* 23. června 1969 Čeljabinsk) je bývalá reprezentantka Sovětského svazu a Ruska v judu a sambu.\n\nV judu se dostala náhodou v 15 letech, když si jí na ulici všimnul známy sovětský judista Grigorij Veričev. Přivedl jí na trénink dal jí svoje judogi a svěřil jí do péče Borise Šuňkina. Její velkou předností byla výška nad 190cm a váha okolo 140kg, se kterou se uměla pohybovat.\n\nV 90. letech patřila k nejlepším evropským judistkám v těžké váze a celkem dvakrát se účastnila olympijských her. V roce 1992 odjížděla na olympijské hry v Barceloně jako aktuální mistryně Evropy, ale prohrála ve čtvrtfinále s Francouzkou Lupinovou. Obsadila 7. místo. V roce 1996 na olympijských hrách v Atlantě sahala po bronzové medaili, ale rozhodčím se víc líbil styl její soupeřky (hantei). Skončila na 5. místě.\n\nPo olympijských hrách v Atlantě jí sužovala různá zranění a její místo rychle zaujala Irina Rodinová. V novém tisíciletí se ještě několikrát pokusila o návrat, ale tělo zvýšenou zátěž odmítalo. Po skončení sportovní kariéry podnikala, v Moskvě měla otevřenou restauraci. Její manžel je původem z Litvy.\n\n"}
{"id": "1107708", "url": "https://cs.wikipedia.org/wiki?curid=1107708", "title": "Elin Pelin", "text": "Elin Pelin\n\nElin Pelin, bulharsky Елин Пелин, rodným jménem Dimitar Ivanov Stojanov, bulharsky Димитър Иванов Стоянов (8. červenec 1877, Bailovo – 3. prosinec 1949, Sofie) byl bulharský spisovatel. Představitel realismu a vesnické prózy, proslul krátkými humorně laděnými povídkami (mj. \"Gerakové\") i tvorbou pro děti a mládež (\"Jan Bijibán\", \"Strýček Pejo\"). Od roku 1941 byl akademikem Bulharské akademie věd.\n\nSlovo \"Pelin\", které si zvolil jako pseudonym, znamená v bulharštině \"pelyněk\".\n\nOd roku 1950 se po něm v Bulharsku jmenuje město (dříve \"Novoselci\").\n\nV anketě Velcí Bulhaři (Великите българи), kterou roku 2006 uspořádala bulharská veřejnoprávní stanice BNT (Българска национална телевизия), a jejímž cílem bylo určit největší osobnost bulharských dějin, skončil na 67. místě.\n\n"}
{"id": "1107710", "url": "https://cs.wikipedia.org/wiki?curid=1107710", "title": "Felix Hoblík", "text": "Felix Hoblík\n\nFelix Hoblík (13. ledna 1888, Mikolajice – 5. června 1951) byl český římskokatolický kněz, vojenský kurát a tajný papežský komoří.\n\nPo maturitě na gymnáziu v Lublani v roce 1907 vstoupil do olomouckého kněžského semináře, kněžské svěcení přijal roku 1911. Od roku 1912 byl kaplanem ve Vlčnově až do 1. září 1914, kdy se stal polním kurátem. Jako vojenský duchovní působil v Praze, Hulíně a Kroměříži a dlouho také v Trnavě, z níž byl kolem roku 1931 přeložen do Terezína ke 42. pěšímu pluku. V roce 1934 byl jmenován biskupským notářem litoměřické diecéze a stal se duchovním správcem 8. pěší divize v Hranicích na Moravě. Od roku 1936 působil v Trenčíně, po rozpadu Československa byl emeritován a vrátil se na Moravu. Dne 25. května 1939 jej papež Pius XII. jmenoval tajným komořím Jeho Svatosti. Během druhé světové války žil Felix Hoblík v Přerově, po jejím skončení vyučoval společenskou nauku v Arcibiskupském kněžském semináři v Olomouci.\n\n\n\n"}
{"id": "1107712", "url": "https://cs.wikipedia.org/wiki?curid=1107712", "title": "Výšivka paillette", "text": "Výšivka paillette\n\nPaillette (někdy také \"flitrování\") je výšivka s malými lesklými předměty aplikovanými jako ozdobné obložení (nejčastěji) na dámských oděvech. \n\nPaillette (z francouzštiny: \"paille = sláma\") jsou známé už ze starého Egypta, kdy se našívaly jako plíšky z čistého zlata na luxusní oděvy.\n\nV roce 1963 si nechal Švýcar \"Ochsner\" patentovat techniku strojního vyšívání paillette a od roku 1985 se vyrábí na speciálních vyšívacích strojích (výkon do 1000 stehů / min) paillette ponejvíce z umělých hmot jako cenově dostupné zboží. \n"}
{"id": "1107717", "url": "https://cs.wikipedia.org/wiki?curid=1107717", "title": "Fyziologická skvrnitost jablek", "text": "Fyziologická skvrnitost jablek\n\nFyziologická skvrnitost jablek také hořká skvrnitost jablek nebo pihovitost jablek je fyziologická porucha která se projevuje především na mladých bujně rostoucích stromech s malou násadou velkých plodů. Plody mají oblasti s tmavými propadlými skvrnami, chuť těchto oblastí je hořká. Příčinou onemocnění je narušení metabolismu uhlohydrátů a následně vodního režimu v důsledku nedostatku vápníku v plodech. výskyt ovlivňují povětrnostní a půdní podmínky a nevyrovnaná výživa, především nadbytek dusíku a draslíku. některé odrůdy jsou náchylnější než jiné.\n\nFyziologická skvrnitost jablek se také vyskytuje u hrušní a kdouloní, ale méně častá. \n\nNa slupce plodů a v dužnině jsou zřetelné tmavé skvrny, asi 5 mm v průměru. Buňky v uvedených místech, jsou mrtvé, nekrotizují a mění barvu na hnědočernou.\n\nPoškození vzniká nerovnováha ve výživě. Především poškození vzniká vlivem vlhkého počasí, a především nadbytkem dusíku a u mladých výsadeb. Některé odrůdy a kříženci jsou specificky velmi náchylné (Jonathan) , ale poškozeny obecně bývají více odrůdy s velkými plody v přehnojené půdě intenzivních výsadeb. \n\nJe uváděna nízká koncentrace vápníku a relativně vysoké hladiny draslíku a hořčíku. Srovnávací analýza mezi postiženou tkáně a normální tkání a okolí odhalila abnormálně vysokou koncentraci minerálů, včetně vápníku, a cukrů.\n\nDoporučuje se vápnění a omezení hnojení dusíkem, preventivně především u náchylných odrůd v deštivých letech. \n"}
{"id": "1107721", "url": "https://cs.wikipedia.org/wiki?curid=1107721", "title": "Memory thrashing", "text": "Memory thrashing\n\nMemory thrashing je v informatice označení situace, kdy je v počítači správa operační paměti ve stavu neustálého stránkování paměti (nesprávně \"swapování\") na pevný disk a zpět, což vede ke zpomalení činnosti počítače nebo až k jeho neschopnosti obsloužit běžné procesy. Memory trashing může pokračovat donekonečna, dokud není příčina problému vyřešena nebo odstraněna.\n\nSoučasný software (ať už operační systém nebo aplikační software) potřebuje čím dál více operační paměti. Paměť RAM je poměrně drahá, zatímco místo na pevném disku je v poměru k ceně RAM výrazně nižší. Nabízí se tedy rozšířit paměť RAM na úkor místa na pevném disku a zajistit, aby právě nepoužívané části paměti byly odsunuty na pevný disk a v paměti RAM byla umístěna jen data nebo programy, které jsou právě zpracovávány. Mechanismus rozšíření paměti o pevné místo na disku využívá správu virtuální paměti, která je obsluhována pomocí jednotky správy paměti v procesoru (MMU) a řízena správcem paměti (memory manager) v jádře operačního systému. Virtuální paměť je řešena buď segmentací paměti nebo stránkováním paměti (modernější a účinnější metoda).\n\nÚkolem memory manageru (MM) je vybrat nepoužívané stránky v paměti RAM a ty odsunout (nakopírovat) na pevný disk. V případě, že je taková stránka paměti později potřeba, je nutné nejprve uvolnit místo v paměti RAM (tj. odsunou jinou stránku na disk) a do uvolněného místa nakopírovat stránku která byla odložena na pevném disku. Této situaci se říká výpadek stránky (\"page fault\"). Pokud dojde při výměně stránek k situaci, že jsou dokola z paměti RAM na pevný disk vytlačovány stránky, které jsou v následující chvíli potřeba a proto jsou obratem zaváděny z disku zpět do RAM, nastává situace označovaná jako memory trashing.\n\nCílem tvůrců jádra systému (konkrétně memory manageru) je memory trashingu předcházet, což však není triviální záležitost. Za běžných okolností dochází v systému k malému množství výpadků stránek, protože RAM je zcela zaplněna a je v ní je téměř vše, co je při aktuální činnosti počítače potřeba (tj. optimální stav maximálního využití všech dostupných prostředků). V okamžiku, kdy uživatel například spustí další program, je potřeba nárazově paměť uvolnit (a vytlačit nejméně používané stránky na pevný disk), avšak ne vždy jsou na první pokus vybrány stránky, které nebudou vzápětí potřeba. To vede k tzv. swapové bouři (\"swap storm\"), která je v nejlepším možném případě velmi intenzivní, ale velmi krátká, protože záhy dojde k nalezení nového rovnovážného stavu. Memory trashing vzniká v okamžiku, kdy ideální stav nelze delší dobu nalézt.\n\nPro vyřešení problému z důvodu nadměrného stránkování uživatel může dělat:\n\nPojem thrashing se používá i v jiných situacích v rámci práce s pamětí, ne jenom pro stránkování. Pokud je k menšímu množství rychlého úložiště, určené k zrychlení přístupu k většímu, ale pomalejšímu úložišti, přistupováno takových způsobem, že dojde ke ztrátě všech výhod rychlého úložiště. Příkladem toho stavu je \"cache thrashing\", kde je k hlavní paměti přistupováno tak, že mnoho částí hlavní paměti soupeří o stejné záznamy v cache, což vede k velkému zvýšení latence čtení z cache paměti. Toto je nejvíce problematické pro cache, které mají malou asociativitu. Podobné tomuto je i \"TLB thrashing\", kde translation lookaside buffer je přetížen více dotazy než dokáže efektivně zpracovat.\n"}
{"id": "1107726", "url": "https://cs.wikipedia.org/wiki?curid=1107726", "title": "Jordan Jovkov", "text": "Jordan Jovkov\n\nJordan Stefanov Jovkov, bulharsky Йордан Стефанов Йовков (9. listopad 1880, Žeravna – 15. říjen 1937 Plovdiv) byl bulharský spisovatel a dramatik. Vrcholný představitel literárního realismu v Bulharsku. Jeho velkými tématy byl život na bulharském venkově a válka. Původně byl učitelem ve své rodné Dobrudži. Ve 20. letech působil jako diplomat v Bukurešti a v Římě. Psal povídky (mj. \"Staroplaninské legendy\"), romány (\"Žnec\", \"Statek na hranici\") a divadelní hry, pro něž je typické, že jejich hlavními postavami bývají ženy (\"Albena\", \"Boriana\").\n\nV anketě Velcí Bulhaři (Великите българи), kterou roku 2006 uspořádala bulharská veřejnoprávní stanice BNT (Българска национална телевизия), a jejímž cílem bylo určit největší osobnost bulharských dějin, skončil na 53. místě.\n\n\n\n"}
{"id": "1107727", "url": "https://cs.wikipedia.org/wiki?curid=1107727", "title": "Dmitrij Vasiljevič Grigorovič", "text": "Dmitrij Vasiljevič Grigorovič\n\nDmitrij Vasiljevič Grigorovič (; selo Čereman (Nikolskoje) Stavropolského ujezda – Sankt Petěrburg) byl ruský spisovatel a umělecký kritik.\n\nNarodil se ve vsi nedaleko Simbirsku, otec byl penzionovaný dragounský důstojník, matka Cydonia de Varmont byla Francouzka.\n\nZačátek jeho tvorby je spojen s tzv. naturální školou, ale sociální zaměření jeho díla se později vytrácí.\n\nJe pochován na Volkovském hřbitově (rus. \"'Волковское кладбище\"') v Sankt-Petěrburgu.\n\n\n"}
{"id": "1107730", "url": "https://cs.wikipedia.org/wiki?curid=1107730", "title": "Levickij", "text": "Levickij\n\nPříjmení Levickij nosí více osob:\n\n"}
{"id": "1107731", "url": "https://cs.wikipedia.org/wiki?curid=1107731", "title": "Raphael Fellmer", "text": "Raphael Fellmer\n\nRaphael Fellmer (* 1983, Berlín) je německý freegan, popularizátor životního stylu, při němž se lidé obejdou bez peněz a využívají přebytků konzumní společnosti. Založil internetový portál \"Foodsharing\", jehož smyslem je podpořit směnu věcí, které lidem přebývají, namísto aby je vyhodili.\n\nŽije v Berlíně s manželkou a dvěma dětmi.\n\nVystudoval vysokou školu v nizozemském Haagu.\n\nZlomem v jeho životě byla cesta z Nizozemska do Mexika, kterou s kamarády zvládli bez peněz. Batoh na cestu byl poslední věcí, kterou si koupil. Přes Atlantský oceán tehdy přepluli zdarma, za údržbu lodi italského milionáře. Po Mexiku jezdili stopem, jídlo a ubytování si odpracovali. S těhotnou manželkou pak začal žít v malém bytě ve vile berlínského advokáta, kterému místo placení nájmu pomáhal s úklidem, údržbou domu a zahrady.\n\nV Berlíně nejprve jídlo vybíral z popelnic. Později však začal získávat ze supermarketů potraviny, které už obchody nejsou např. kvůli končící lhůtě spotřeby schopny prodat. Založil také portál \"Foodsharing\", jehož smyslem je podpořit směnu věcí, které lidé mají navíc.\n\nPeníze využívá pouze v případech, kdy potřebuje nakoupit např. léky, které hradí z přídavků na děti. Rodina má také zaplacené zdravotní pojištění. \n\n"}
{"id": "1107739", "url": "https://cs.wikipedia.org/wiki?curid=1107739", "title": "Obvyklí podezřelí", "text": "Obvyklí podezřelí\n\nObvyklí podezřelí (v anglickém originále The Usual Suspects) je americký kriminální thriller z roku 1995 natočený režisérem Bryanem Singerem. V té době začínající režisér způsobil filmem \"Obvyklí podezřelí\" malou revoluci v žánru krimi. Sto šest minut dlouhý film odhaluje spletitou historku prostřednictvím vyprávění pěti osob.\n\nGabriel Byrne, Kevin Spacey, Stephen Baldwin, Benicio Del Toro a Kevin Pollak jsou pětice gangsterů, kteří jedné noci v San Pedru vyloupí vytipovaný obrněný vůz pro muže jménem Keyser Söze. Policie té noci nachází pašeráckou loď \"La Paloma\" plnou mrtvol. Loď vyletěla do povětří a z dvaceti sedmi mužů přežili jen pouliční zlodějíček Verbal a jeden z členů posádky umírající v nemocnici na popáleniny. V zájmu vyšetření masakru na lodi zatknou obvyklé podezřelé (muže, kteří spáchali podobní trestné činy v místní oblasti) – uhlazeného noblesního Deana Keatona (Gabriel Byrne), postiženého Rogera „Verbala“ Klinta (Kevin Spacey), násilnického Michaela McManuse (Stephen Baldwin), hloupého Freda Festera (Benicio Del Toro) a lupiče aut (Kevin Pollak).\n\nTím začíná retrospektivní vyprávění jednotlivých podezřelých. Příběh se s každou další novou informací čím dál víc zamotává a přináší nejeden zvrat. Neustále také přiživuje nezodpovězenou otázku, kdo je Keyser Söze. Historka z podsvětí vrcholí nečekaným zvratem, jehož scéna již byla nesčetněkrát zparodována a patří mezi kultovní a jedny z nejznámějších filmových scén.\n\nFilm byl v roce 1996 nominován na Oscara ve dvou kategoriích Nejlepší scénář a Nejlepší mužský herecký výkon ve vedlejší roli (Kevin Spacey), obě tyto nominace dokázal proměnit ve zlaté sošky.\n\nDalší ocenění, která film získal, byla na Independent Spirit Award, a to v kategorii Nejlepší scénář a Nejlepší herec ve vedlejší roli (tentokrát ocenění získal Benicio Del Toro). Nominaci, kterou film neproměnil, byla nominace v kategorii Nejlepší kamera.\n\nV Británii byl film nominován na cenu BAFTA v kategorii Nejlepší střih, Nejlepší scénář a Nejlepší film. Proměnil dvě ze tří nominací – Nejlepší střih a Nejlepší scénář.\n\nDále byl film nominován na cenu Glóbus za Nejlepší herecký výkon ve vedlejší roli (Kevin Spacey).\n\n„Neakademickým“ oceněním pro film bylo v roce 2008 vyhlášení Amerických filmovým institutem za 10. nejlepší mysteriózní film tamější kinematografie.\n\nBryan Singer a Christopher McQuarrie se seznámili na střední škole, kde byli spolužáky. Christopher McQuarrie napsal film jako poctu filmům noir a snímkům klasického Hollywoodu. Název vychází z poslední věty Claudea Rainse v legendární Casablance: „Sežeňte Obvyklé podezřelé“, pocta však více tkví ve filmech Humphreyho Bogarta, představitelem soukromého detektiva pátrajícím mezi nejhoršími kriminálníky. Flashbackové scény vyprávění vychází z Občana Kanea nebo Rašomona.\n\nJak Christophera McQuerriho, tak Johna Ottmana znal režisér Bryan Singer z dob studii. Když John Ottman pomáhal svému kamarádovi se stříháním filmu k studentskému Oscarovi, asistoval mu právě Bryan Singer, který mu již v té době řekl, že až bude točit nějaký film, určitě se mu ozve. Spolu se tedy sešli při snímku Obvyklí podezřelí, kterému Ottmanova hudba a střih přidávají nezapomenutelnou atmosféru filmu.\n\nFilm byl poprvé promítán na filmovém festivalu v Cannes, kde uchvátil, jak diváky, tak kritiky. Tento úspěch povzbudil americké distributory, kteří filmu zcela nevěřili a měli pochyby o tom, jestli diváci zvládnout vyslovit titulní postavy Keyser Söze. Tuto slabinu však dokázala přeměnit marketingová agentura v přednost, když zahájila kampaň s billboardy po celé Americe s nápisem „Kdo je Keyser Söze?“.\n\nPro tvůrce nebylo snadné sehnat dostatek financí pro natáčení. Investoři o tento žánr (pro jeho příliš temnou tematiku) nejevili zájem. Po dlouhé době se našel pouze Aaron Spelling – televizní producent, známý především produkováním amerických seriálů \"Beverly Hills 90210\" nebo \"Melrose Place\". Filmařům poskytl rozpočet ve výši 6,5 milionů dolarů. Díky nepříliš velkému rozpočtu film nevyniká speciálními efekty. Technické nedostatky jsou však nahrazeny tajemnou atmosférou, dobře stavěným příběhem a hereckými výkony.\n\n"}
{"id": "1107743", "url": "https://cs.wikipedia.org/wiki?curid=1107743", "title": "Michelle Shocked", "text": "Michelle Shocked\n\nMichelle Shocked (* 24. února 1962 v Dallasu jako Karen Michelle Johnstonová) je americká folková zpěvačka, kytaristka a skladatelka.\n\nJejí matka je mormonka. Její otec pracoval jako voják z povolání, takže rodina se často stěhovala. Michelle byla problémové dítě, její dospívání v punkovém duchu bylo poznamenáno útěky z domova a pobyty na psychiatrii. Od roku 1984 začala vystupovat jako písničkářka s vlastním repertoárem v USA i Evropě, zvolila si pseudonym Michelle Shocked podle výrazu \"shell shock\", užívaným po první světové válce pro válečné vysloužilce, kteří se v důsledku utrpěných psychických traumat stáhli do ulity a nedokázali se zařadit do společnosti.\n\nU firmy Mercury Records nahrála trojici úspěšných alb \"Short Sharp Shocked\" (1988, 73. místo Billboard 200 a 33. místo UK Albums Chart), \"Captain Swing\" (1989, 31. místo UK Albums Chart, cena CMJ Network pro folkové album roku) a \"Arkansas Traveler\" (1992, 46. místo UK Albums Chart). Nejúspěšnějším singlem byla píseň „Anchorage“ ze \"Short Sharp Shocked\" (16. místo v hitparádě Alternative Songs), nahrála také skladbu „Quality of Mercy“ pro film \"Mrtvý muž přichází\". Byla součástí silné vlny samostatně vystupujících písničkářek s výrazně feministickými a společenskokritickými postoji, která se objevila koncem osmdesátých let: Tracy Chapman, Suzanne Vega, Ani DiFranco, Brenda Kahn. Hudba Michelle Shocked obohacovala tradiční folk prvky přejatými z rocku, country i swingu.\n\nV polovině devadesátých let se rozhodla odejít ze showbusinessu a nadále vydávala desky vlastním nákladem a koncertovala v malých klubech. Začala zpívat v kostelním sboru v Los Angeles a stala se členkou Church of God in Christ, její veřejné postoje se staly výrazně nábožensky konzervativními; zatímco v počátcích své kariéry užívala otevřeně bisexuální stylizaci, na koncertě v San Francisku v březnu 2013 prohlásila, že legalizace homosexuálních sňatků by vedla ke zhroucení civilizace.\n\nJejím mladším bratrem je hudebník Max Johnston, známý svým působením ve skupině Wilco.\n\n"}
{"id": "1107756", "url": "https://cs.wikipedia.org/wiki?curid=1107756", "title": "Úrsula Martín-Oñate", "text": "Úrsula Martín-Oñate\n\nÚrsula Martín-Oñate, (* 1. června 1976 Madrid, Španělsko) je bývalá reprezentantka Španělska v judu.\n\nJudu se věnovala po vzoru své starší sestry Beatriz. Po olympijských hrách v Atlantě v roce 1996 nahradila v reprezentaci nevýraznou Marimar Alcíbarovou a hned při prvním startu na velkém turnaji se dostala do finále.\n\nV roce 2000 odjižděla jako jedna z favoritek na olympijské hry v Sydney. V semifinále se však nechala upáčit Britkou Howeyovou a následný souboj o bronz rovněž nezvládla. Obsadila 5. místo. Po olympijských hrách v Sydney přepustila místo ve střední váze Cecelii Blancové. Aktivně objížděla světový pohár až do olympijského roku 2004, ale na velkém turnaji se již neobjevila. Sport střídala s prací veterinářky. Její vášní jsou psi.\n\n"}
{"id": "1107761", "url": "https://cs.wikipedia.org/wiki?curid=1107761", "title": "Jan Melvil Publishing", "text": "Jan Melvil Publishing\n\nJan Melvil Publishing je české brněnské nakladatelství, které založili v roce 2007 Tomáš Baránek a Vít Šebor. Zaměřuje se na vydávání světových bestsellerů v oblastech pracovního a osobního rozvoje, zdraví a fitness, provozuje také web \"Mít vše hotovo\" o osobní produktivitě. Elektronické verze knih začal Jan Melvil Publishing vydávat v roce 2010 jako jedno z prvních nakladatelství v České republice. Elektronické verze titulů vydává současně s těmi papírovými. V roce 2011 podíl elektronických knih činil 8 % tržeb, v roce 2012 pak 10 %. V roce 2013 jako první český nakladatel začal prodávat knihy na Google Play Books.\n\nEdice Žádná velká věda obsahuje knihy o osobním růstu.\n\nV této edici se vydávají populárně naučné knihy od světových vědců.\n\nZabývá se publikacemi o stravování a životním stylu.\n\nV této edici vycházejí výtvarně atraktivní publikace ve čtvercovém formátu.\n\n\n"}
{"id": "1107763", "url": "https://cs.wikipedia.org/wiki?curid=1107763", "title": "Paul Hunter Classic", "text": "Paul Hunter Classic\n\nPaul Hunter Classic (dříve Fürth German Open) je snookerový turnaj, který se koná v Německu od roku 2004. Jeho název byl přejmenován v roce 2007 na památku profesionálního hráče snookeru Paula Huntera z Velké Británie.\n\nV roce 2004 zorganizoval snookerový klub SSC Fürth ke svému pátému výročí událost pod názvem Grand Prix Fürth. Turnaje se zúčastnilo 104 hráčů včetně nejlepších hráčů z Německa a také zde byli zastoupeni hráči Švýcarska, Rakouska, Belgie a Nizozemska. Na turnaj přijali pozvání dvě hvězdy profesionálního snookeru z Velké Británie - Matthew Stevens a Paul Hunter, který se stal vítězem turnaje.\n\nV letech 2005 a 2006 se turnaj konal pod názvem Fürth German Open. V roce 2005 se stal vítězem anglický hráč Mark King. O rok později zde zvítězil další hráč snookeru z Anglie - Michael Holt.\n\nPo smrti Paula Huntera v roce 2006 dala pozůstalá manželka souhlas s tím, že bude turnaj od roku 2007 přejmenován na Paul Hunter Classic. Turnaj je velmi oblíbený a účastní se ho každoročně největší hvězdy světového snookeru.\n\nOd roku 2010 se stal součástí Main Tour a patří mezi malé bodované turnaje Players Tour Championship (PTC), od sezóny 2014/15 pod názvem European Tour. První PTC vyhrál v roce 2010 Judd Trump.\n\nNa tomto turnaji se zatím nejvíce daří Marku Selbymu, který byl v roce 2008 ve finále se Shaunem Murphym a podařilo se mu po jeho vítězství v roce 2011 další rok titul obhájit. V roce 2013 se stal vítězem Ronnie O'Sullivan. Letos bude obhajovat titul Mark Allen ze Severního Irska.\n\nV historii jsou zde zaznamenány tři oficiální maximální breaky. První 147 byla od Ronnieho O'Sullivana v roce 2011 v zápase proti Adamu Duffymu. Druhou sestavil Ken Doherty v zápase proti Julianu Treiberovi v roce 2012 a zároveň to byla Dohertyho první 147 v kariéře. Třetí 147 padla v zápase Aditya Mehty proti Stephenu Maguiremu v roce 2014. Mehta je první hráč snookeru z Indie, který má na svém kontě maximum.\n"}
{"id": "1107765", "url": "https://cs.wikipedia.org/wiki?curid=1107765", "title": "Univerzita Ca' Foscari", "text": "Univerzita Ca' Foscari\n\nUniversità Ca' Foscari Venezia je veřejná univerzita v italském městě Benátky. Je pojmenována podle svého hlavního sídla, gotického paláce Ca' Foscari na břehu Canal Grande.\n\nByla založena 6. srpna 1868 pod názvem \"Regia Scuola Superiore di Commercio\" jako vůbec první vysoká škola obchodního zaměření na italském území. Od třicátých let 20. století začala nabízet i další obory studia a v roce 1968 obdržela oficiálně status univerzity. Je zapojena do činnosti mezinárodního vzdělávacího centra Venice International University. V akademickém roce 2014/2015 ji navštěvovalo 19 104 studentů. V žebříčku World University Rankings se škola nachází roku 2015 na 701. místě.\n\nŠkola má osm fakult:\n\nUniverzita provozuje vlastní sportovní klub CUS Venezia. Od roku 2010 uděluje každoročně \"Premio Luca Pacioli\", cenu za vynikající vědecké výsledky, dotovanou 15 000 euro. Jejími držiteli jsou např. Mario Draghi nebo Jürgen Habermas. Univerzita také pořádá od roku 2008 literární festival \"Incroci di Civiltà\".\n\nBenátská katedra bohemistiky, kterou vede Sergio Corduas, uspořádala konferenci o Bohumilu Hrabalovi.\n\nDruhou vysokou školou ve městě je IUAV (\"Istituto Universitario di Architettura di Venezia\"), poskytující vzdělání v oboru architektury.\n\n"}
{"id": "1107768", "url": "https://cs.wikipedia.org/wiki?curid=1107768", "title": "Bohumír Čermák", "text": "Bohumír Čermák\n\nBohumír František Antonín Čermák (8. listopadu 1882 Moravský Krumlov – 23. září 1961 Bílovice nad Svitavou) byl český architekt a uměleckoprůmyslový návrhář.\n\nNarodil se v Moravském Krumlově, rodiče se ale později přestěhovali do Brna, kde absolvoval německou reálku a architekturu na Německé vyšší státní průmyslové škole. Následně odešel do Vídně, kde pracoval v ateliéru Adalberta W. Pasdirecka-Coreno (údajně také u Otto Wagnera), a zároveň studoval na Vysoké škole technické a Akademii výtvarných umění. Poté se vrátil do Brna, v roce 1909 se oženil a několik let působil u Josefa Nebehostenyho, aby se po složení stavitelských zkoušek roku 1910 osamostatnil. Měl zde vlastní projekční kancelář a založil také Uměleckořemeslné dílny (\"Bürgerliche Handwerkkunst\"), obdobu Wiener Werkstätte, které však za hospodářské krize na počátku 30. let musel uzavřít. Byl členem Společenstva stavitelů v Brně, kromě projektování staveb se ale věnoval také interiérům, zahradám a uměleckoprůmyslovým předmětům.\n\nZajímavostí je, že až do roku 1918 se hlásil k německé národnost a používal proto i německou variantu svého jména (Gottfried Franz Anton Czermak). Oženil se s Markétou, roz. Fornerovou, se kterou měl dcery Traute (* 1909) a Liselotte (* 1911).\n\nZákladním rysem Čermákovy architektury byla účelnost a krásná forma. Zpočátku tvořil v duchu monumentální architektury, nejvýznamnějšími stavbami tohoto období jsou Úrazová dělnická pojišťovna v Brně (1910) a správní budova brněnské Zbrojovky (1925–1929). Později byl značně ovlivněn konstruktivismem, používal kov, beton a sklo. V tomto stylu vyprojektoval např. Pavilon výstavních trhů na brněnském výstavišti včetně vyhlídkové věže.\n\nZejména ve třicátých letech se věnoval obchodním domům, jako ředitel Technické a instalační ústředny společnosti ASO pro ni postavil ve funkcionalistickém stylu většinu jejích staveb. Konkrétně realizoval její administrativní budovu v Olomouci a obchodní domy ASO např. v Ostravě, Košicích, Praze, Šumperku, Hradci Králové, Bratislavě, Plzni, Prostějově či ve Znojmě. Rekonstruoval také vilu Anderovy rodiny a vypracoval projekt Androva stadionu. V Bílovicích nad Svitavou si postavil vlastní rodinný dům, kde žil až do smrti.\n"}
{"id": "1107771", "url": "https://cs.wikipedia.org/wiki?curid=1107771", "title": "Jak porodit a nezbláznit se", "text": "Jak porodit a nezbláznit se\n\nJak porodit a nezbláznit se je americký komediální film z roku 2012, režírovaný Kirkem Jonesem. Film kopíruje stejnojmenného těhotenského průvodce. Měl premiéru 18. května 2012.\n\nV roce 1984 vydala Heidi Murkoff těhotenskou příručku \"What to Expect When You're Expecting.\" Kniha se umístila v žebříčku bestselllerů The New York Times a je považována za jednu z nejvlivnějších knih posledních 25 let. V lednu 2010 Lionsgate oznámil, že získal distribuční práva od společnosti Phoenix Pictures. Heather Hach, která byla v devátém měsíci těhotenství, zaujala místo scenáristky. David Thwaites, Mike Medavoy a Amie Messer film produkovali. Kirk Jones se stal režisérem.\n\nFilm se natáčel v Atlantě - v Midtown na Peachtree Street poblíž High Museum a v Piedmont parku.\n\nSnímek byl vydán do 3 021 kin, 18. května 2012. Umístil se na 5. místě v žebříčku US Box Office. Za první víkend vydělal 10 547 068 dolarů. Koncem května již 26 293 359 dolarů ve Spojených státech.\n"}
{"id": "1107774", "url": "https://cs.wikipedia.org/wiki?curid=1107774", "title": "Assassin's Creed: The Fall", "text": "Assassin's Creed: The Fall\n\nAssassin's Creed: The Fall je americký komiks vydaný nakladatelstvím Wildstorm (v Americe). Děj je zasazený do světa Assassin's Creed a sleduje cestu ruského asasína Nikolaje Orelova během konce 80. let 19. století a později na počátku 20. století v Rusku a poblíž době Tunguské události, jejíž genetické vzpomínky jsou zažívány jeho potomkem Danielem Crossem v roce 1998.\n\nNapsal a vytvořil Cameron Stewart a Karl Kerschl, nová komiksová knižní série byla zpočátku rozšíření putování Ezia Auditore da Firenze, ale komiks se přestěhoval do zcela nového prostředí, aby poskytl větší volnost spisovatelům. Nicméně, příběh stále sleduje spor mezi templáři a asasíny, s nímiž je také Narodnaja Volja.\n\nPříběh byl dokončen v komiksovém románu \"\" vydaným UbiWorkshopem. Oba tyto komiksy byly vydány dohromady ve svazku .\n"}
{"id": "1107775", "url": "https://cs.wikipedia.org/wiki?curid=1107775", "title": "Palmiry", "text": "Palmiry\n\nPalmiry je vesnice ležící 4 kilometry jihovýchodně od Czosnów a 11 kilometrů od Nowy Dwór Mazowiecki. Od severozápadního okraje Varšavy dělí Palmiry 23 kilometrů.\n\nBěhem druhé světové války v letech 1939 - 1943 uprostřed lesů Palmir nacisté odvezli a popravili 1 700 lidí (převážně příslušníků nepoddajné polské inteligence). Nacisté toto místo pečlivě skrývali a popravené pohřbívali do masových hrobů, které zasypali a vysadili nad nimi stromy. Celé akce si ale všiml místní hajný Adam Herbański, který označoval jednotlivé masové hroby a po válce je dokázal přesně identifikovat. V letech 1945 - 1948 byly ostatky exhumovány a na místě masového hrobu se postavil důstojný hřbitov s památníkem. Později přibylo i muzeum věnované obětem této tragédie.\n\n"}
{"id": "1107776", "url": "https://cs.wikipedia.org/wiki?curid=1107776", "title": "Abigail Portner", "text": "Abigail Portner\n\nAbigail Portner nebo také Abby Portner (* 1980) je americká výtvarnice, režisérka videoklipů a hudebnice, sestra hudebníka Davida Portnera, známějšího jako Avey Tare ze skupiny Animal Collective.\n\nVěnuje se tvorbě plakátů a obalů alb pro tuto skupinu. Dále je režisérkou několika videoklipů skupiny a autorkou obalu alba \"Young Prayer\" hudebníka vystupujícího pod přezdívkou Panda Bear. Roku 2015 připravila vizuální podobu a scénografii koncertů dánské skupiny Reptile Youth. V roce 2019 vytvořila obal alba \"État\" francouzského skladatele Daniela Wohla. Jako hudebnice hrála ve skupině Rings a měla vlastní projekt Drawlings.\n\nRoku 2014 režírovala videoklip k písni „If You Were Still Around“ velšského hudebníka a hudebního skladatele Johna Calea. S Calem později spolupracovala na vizuálních efektech při otevření nového sídla newyorského muzea Whitney Museum of American Art. Později s ním spolupracovala i na koncertu v Centre Pompidou v Metách a na vystoupení na melbourneském festivalu Supersense. V Austrálii vytvořila videoprojekce na všech stěnách kolem publika, neboť Cale chtěl dosáhnout nepříjemné atmosféry. V listopadu 2015 byl představen videoklip k nové verzi Caleovy písně „Close Watch“ z alba \"M:FANS\", jehož režísérkou byla taktéž Abigail Portner. O rok později byl představen Caleův videoklip k písni „Hallelujah“ (nahrávka pochází z alba \"Fragments of a Rainy Season\" z roku 1992). Videoklip, v němž kromě Calea vystupuje Arlene Deradoorian, rovněž režírovala Abigail Portner. S Johnem Calem dále spolupracovala na koncertech 3. února 2016 v Londýně a 3. dubna téhož roku v Paříži, stejně jako při naprosté většině jeho dalších koncertů (informace k roku 2019).\n\nAbigail Portner režírovala tyto videoklipy:\n\n"}
{"id": "1107778", "url": "https://cs.wikipedia.org/wiki?curid=1107778", "title": "Hard (rozhledna)", "text": "Hard (rozhledna)\n\nHard je rozhledna nacházející se v Sokolovské pánvi na mírném návrší nad hřbitovem v Hornické ulici v Sokolově, přibližně 1,1 km východně od sokolovského zámku v nadmořské výšce 461 m. Rozhledna je přístupná po celý rok.\n\nNa místě rozhledny stával vyhlídkový gloriet, nazývaný Prašná věž. Ten však chátral, okolí zarůstalo stromy, a tak místní okrašlovací spolek nechal gloriet přestavět na skutečnou rozhlednu. Podle projektu stavitele Heinze byla zvýšena podstava o dřevěnou nástavbu s jedním otevřeným vyhlídkovým patrem, později zaskleným, a druhým patrem se zasklenou terasou. Stavba byla dokončena v říjnu 1907 a veřejnosti zpřístupněna v dubnu 1908. Dřevěná nástavba však nevydržela dlouho, chátrala a na počátku 30. let byla odstraněna.\n\nV roce 1933 byla bývalá rozhledna přebudována na architektonicky pojatý památník obětem 1. světové války. V přízemí byla vybudována pietní síň a dominantou šestiboké architektury se stala pět metrů vysoká štíhlá socha Krista ve splývavém rouchu, umístěna na podstavu. Návrh byl dílem sokolovského rodáka Toniho Schöneckera a podle jeho modelu vyrobil sochu z měděného plechu J. Habermann, montáž sochy provedla firma Hans Nase, kamenické práce kameník Fischer, kovanou mříž A. A. Eckl.\n\nKe konci 2. světové války se Třetí říše potýkala, mimo jiné, i s nedostatkem kovů pro zbrojní průmysl a tak se obětí stala i socha Krista z měděného plechu.\n\nPodstava rozhledny po válce chátrala a od 50. let 20. století zde bylo již jen torzo původní rozhledny.\nV roce 1999 inicioval radní a projektant Martin Volný obnovení rozhledny po vzoru původní rozhledny. Následně byla podle jeho plánů v roce 2000 zahájena oprava a po dokončení podstavy byla na zděnou stavbu přistavěna dřevěná nástavba a uvnitř instalováno nové ocelové schodiště. Ke slavnostnímu otevření rozhledny došlo 26.4.2001.\n\nPoblíž rozhledny bývalo popraviště, kde poslední poprava proběhla v roce 1741.\n\nZ centra Sokolova se k rozhledně dostanou návštěvníci pěšky, na kole, autem i městskou dopravou. Je zde i možnost parkování. Rozhledna je zamčená. Po předložení občanského průkazu je možné si na recepci Policejního oddělení Sokolov-město (v sousedství rozhledny) půjčit klíče od rozhledny.\n\nVýhled z rozhledny je částečně omezen vzrostlými stromy. Je vidět část Sokolova, severním směrem Krušné hory.\n\n"}
{"id": "1107780", "url": "https://cs.wikipedia.org/wiki?curid=1107780", "title": "Centre Pompidou-Metz", "text": "Centre Pompidou-Metz\n\nCentre Pompidou-Metz je muzeum ve francouzském městě Metz, pobočka pařížského muzea Centre Georges Pompidou. Stavba budovy byla zahájena v listopadu roku 2006 a muzeum bylo slavnostně otevřeno v květnu 2010 tehdejším prezidentem Nicolasem Sarkozym. Architektem byl Japonec Šigeru Ban. Budova byla inspirována čínským kloboukem, který architekt našel v Paříži. Muzeum se po svém otevření stalo jedním z nejnavštěvovanějších kulturních zařízení ve Francii (kromě Paříže).\n\n"}
{"id": "1107783", "url": "https://cs.wikipedia.org/wiki?curid=1107783", "title": "Melissa Leo", "text": "Melissa Leo\n\nMelissa Chessington Leo (* 14. září 1960 New York, Spojené státy americké) je americká herečka. V osmdesátých letech se objevovala v menších rolích v televizních seriálech a filmech. Její průlomovou rolí byla Kay Howard v televizním seriálu \"Zločin v ulicích\". Předtím se také objevila ve vedlejšch rolích v seriálech \"All My Children\" a \"Mladí jezdci\".\n\nPo několika filmových rolích, v roce 2008 získala úspěch u kritiků a celonárodní pozornost za roli Ray Eddy ve snímku \"Zamrzlá řeka\" a byla nominována na Oscara. Její další velmi významnou rolí je Alice Ward ve filmu \"Fighter\", za kterou získala mnoho cen, včetně Zlatého glóbu a Oscara pro nejlepší herečku ve vedlejší roli.\n\nNarodila se na Manhattanu v New Yorku a své dětství strávila na Lower East Side. Její rodiče jsou učitelka Peggy (rozená Chessington) a tiskový mluvčí Arnold Leovi. Má bratra Erika. Její rodiče se rozvedli a s matkou se přestěhovala do Red Clover Commune v Putney ve Vermontu. Její prarodiče z matčiny strany jsou Frances (rozená Stone, 1917–2008) a James Chessingtonovi. Její prarodiče z otcovy strany byli Elinore (rozená Wellington, 1914–2008) a Arnold Leo II. Její strýc byl novinář Roger Leo (1947–2011) a její teta je historička umění Christine Leo Roussel.\n\nS herectvím začala již v dětském věku, když vystupovala s divadelní společností Bread and Puppet Theater Company. Navštěvovala střední školu Bellow Falls ve Vermontu a studovala herectví na Mountview Academy of Theatre Arts v Londýně a SUNY Purchase, ale školu nedokončila, protože se rozhodla odjet do New Yorku a chodit na herecké konkurzy. Žije trvale v Stone Ridge v New Yorku. Má syna Johna Jacka Matthewa (* 1987) s hercem Jonhnem Heardem a později adoptovala dalšího syna, Adama (* 1984).\n\n"}
{"id": "1107784", "url": "https://cs.wikipedia.org/wiki?curid=1107784", "title": "Kostel svatého Václava (Žatec)", "text": "Kostel svatého Václava (Žatec)\n\nKostel svatého Václava je římskokatolický kostel ve městě Žatci v bývalém Dolním předměstí nazývaném též Bačina. Poprvé je písemně doložený v polovině 14. století, kdy byl farním kostelem. V 15. století k němu měl patronátní právo cech místních pekařů. Jeho poslední stavební úpravy proběhly v 80. letech 17. století.\n\nPrvní písemná zmínka o kostele pochází z roku 1357. Arcibiskupští vikáři Jan Paduánský a Vratinogius jmenují farářem při Svatém Václavu Havla Petra z Minic, dosavadního faráře v kostele sv. Jana Evangelisty, stojícího rovněž v žateckém Dolním předměstí. Obě fary byly tímto aktem sloučeny. Stalo se tak na žádost několika žateckých měšťanů, patronů obou kostelů, kteří poukazovali na jejich chudobu. Z písemných pramenů nelze zjistit, jak dlouho před tímto datem kostel sv. Václava existoval, ani to, jak dlouho trval stav sloučení obou farností. Nicméně do konce 14. století se dochovaly texty 8 zbožných odkazů žateckých měšťanů, v nichž figuruje kostel sv. Václava, a pokaždé je uváděn jako farní.\n\nRoku 1407 souhlasí pět žateckých pekařů s tím, že si farář Mikuláš od kostela sv. Václava vymění obročí s farářem Šimonem ze Selmic. Je to poprvé, kdy je doložený patronát pekařského cechu nad kostelem. Není jasné, od kdy měli pekaři nad Svatým Václavem toto právo. Jména všech pěti pekařů jsou česká, což je i případ slučovacího právního instrumentu z roku 1357. Je tudíž možné, že tomu tak bylo od založení kostela. Jako patroni kostela se pekaři uvádějí ještě v letech 1409 a 1412.\n\nDalší osudy kostela až do 17. století nejsou známé. Za třicetileté války byl Svatý Václav, podobně jako všechny žatecké předměstské kostely, poškozen. Na rozdíl od mnoha jiných ale přečkal, byť ve zpustošeném stavu. Roku 1684 ho na své náklady nechal opravit místní měšťan Johann Hossmann rytíř z Mannfelsu. Z té doby pochází hrázděné zdivo lodi. V té době už byl kostel filiální k hlavnímu městskému kostelu Nanebevzetí Panny Marie.\n\nI v 18. století na kostel žatečtí měšťané pamatovali dary a zbožnými odkazy. Roku 1748 založil Václav Sonntag nadaci ve výši 600 zlatých a o devět let později pořídil pro kostel dva nové zvony. V roce 1749 založil pro kostel nadaci ve výši 100 zlatých krejčovský mistr Norbert Ungar. V roce 1844 prošel kostel rozsáhlou opravou a byl znovu vysvěcen.\n\nV 60. letech 20. století přestál kostel jako jedna z mála staveb demolici Dolního předměstí a jeho nahrazení panelovým sídlištěm.\n\nKostel je jednolodní stavba na přibližně obdélníkovém půdorysu. Loď je z hrázděného zdiva, po obou stranách opatřená půlkruhově zakončenými okny. Presbytář má trojúhelníkové zakončení a na obou stranách je osvětlený dvěma úzkými půlkruhovými okénky se šikmými špaletami. Od lodi je oddělený armovanými kvádry. Do střechy je zakomponovaná cibulovitě zakončená sanktusdníková věžička. Presbytář je sklenutý hřebínkovou klenbou s lunetami. Triumfální oblouk je půlkruhový, loď kryje novodobý dřevěný strop.\n\nOd lodi je oddělený armovanými kvádry, které jsou i na obou jeho nárožích. Již s ohledem na charakter klenby presbytáře je zřejmé, že vznikl dříve než loď z roku 1684. Je pravděpodobné, že zdivo presbytáře pochází z původního gotického kostela.\n\n\n"}
{"id": "1107786", "url": "https://cs.wikipedia.org/wiki?curid=1107786", "title": "Kaple Navštívení Panny Marie (Mírkov)", "text": "Kaple Navštívení Panny Marie (Mírkov)\n\nPoutní kaple Navštívení Panny Marie v Mírkově je kaple před jeskyní vytesanou ve skále. Nachází se jižně od obce při silnici na Neštěmice.\n\nPo roce 1800 našel místní občan \"E. Rössler\" v čp. 20 v Mojžíři sošku Panny Marie a vybudoval pro ni na kopci nad Mírkovem jeskyni. Již tehdy sem začali putovat věřící. Protože však toto místo nebylo vhodné, byla socha přenesena na jiné místo a opět umístěna ve vytesané jeskyni. Z darů četných poutníků byl roku 1811 založen fond na vybudování kaple, která byla postavena roku 1858–1859 v místě poustevny. V roce 1859 byla za účasti velkého počtu poutníků vysvěcena. Při „mírkovském svátku“ v neděli po svátku Navštívení Panny Marie (podle staré liturgie 2. července) zde býval vždy značný počet návštěvníků a poutě do Mírkova trvaly až do poloviny 20. století.\n\nKaple byla obdélná, pseudorománská. Byla přistavěná ke skále, zadní část lodi byla již zadlabaná do skály. Střechu měla sedlovou. Na počátku 70. let 20. století již bylo vnitřní zařízení rozbité vojáky, kteří opravovali okolní silnici. V červnu 1975 byla odstřelena věž, v červnu 1977 zbořena loď kaple. Odstřel provedla Severočeská Konstruktiva. Na místě lodi se zachovala velká hromada trosek obsahující pískovcové kameny a cihly. Z kaple se zachoval jen levý přední roh do výšky asi 1,2 m. Ve druhé dekádě 21. století pak zůstal prakticky jen zádlab do skály.\n"}
{"id": "1107788", "url": "https://cs.wikipedia.org/wiki?curid=1107788", "title": "Saona (ostrov)", "text": "Saona (ostrov)\n\nSaona (španělsky Isla Saona) je tropický ostrov, který se nachází nedaleko od pevniny na jihovýchodním cípu Dominikánské republiky. Nachází se ve vládou chráněné přírodní rezervaci a je součástí národního parku Parque Nacional del Este. Také je oblíbenou destinací pro turisty z celého světa. Ostrov je známý pro své přírodní krásy a natáčelo se zde mnoho filmů a reklam např. na čokoládové tyčinky Bounty.\n\nSaona se nachází v Karibském moři v souostroví Velké Antily. Leží nedaleko od hlavního ostrova Dominikánské republiky. Okolí ostrova je bohaté na mnoho exotických zvířat. Žije zde mnoho druhů ptáků a mořských ryb. Ostrov patří do Parque Nacional del Este rezervace oblíbené pro mnoho turistů. Ostrov má podlouhlý tvar. Dosahuje délky 25 kilometrů a 5 kilometrů šířky.\n\nOstrov byl poprvé osídlen v 8. stol. př. n. l. Taíny, kteří se sem dostali z Haiti. Domorodci ostrovu říkali Adamanay.\n\nAdamanay objevil dne 14. září 1494 Kryštof Kolumbus, který kolem ostrova proplouval během druhé objevné cesty do Nového světa. Byl pojmenován na počest italského města Savona. V 16. století byli zdejší domorodci vyvražděni španělskými vojáky.\n\nNa počest původu názvu ostrova má Savona a ostrov určitou pospolitost.\n"}
{"id": "1107793", "url": "https://cs.wikipedia.org/wiki?curid=1107793", "title": "Šeršníkovo muzeum", "text": "Šeršníkovo muzeum\n\nŠeršníkovo muzeum v Těšíně ( ), původně Gymnaziální muzeum (\"Gymnasial-Museum\"), je nejstarším muzeem založeným v českých zemích. Bylo založeno roku 1802 v Těšíně (tehdy spadajícím do Rakouského Slezska), jeho zakladatelem byl slezský kněz a sběratel Leopold Jan Scherschnik. Muzeum se dnes nazývá Muzeum Śląska Cieszyńskiego („Muzeum Těšínského Slezska“) a nachází na území Polska, neboť po československo-polském konfliktu (1918–20), došlo k rozdělení území býv. Těšínského knížectví a naprostá většina jeho hlavního města připadla Polsku. V rámci Polska jde o druhé nejstarší muzeum vůbec. Sbírky muzea jsou velmi bohaté, obsahují velkou podsbírku přírodnin, uměleckých a historických předmětů; součástí je i obsáhlá knihovna.\n\nLeopold Jan Šeršník si s myšlenkou založit muzeum pohrával již během své pedagogické činnosti v Těšíně. Jasně viděl, že sbírky v tamním gymnáziu nejsou pro studenty dostačující. Jako učitel věděl, že názorná ukázka v průběhu výkladu podporuje představivost a porozumění. Proto začal gymnazijní sbírky rozšiřovat. Nové předměty získával darem, koupí, výměnou nebo vlastní činností. Obohatil tak sbírky o velké množství mořských zkamenělin nebo o mamutí kel. Nakonec gymnazijní sbírky odkoupil spolu s budovou školy. K již vzniklé sbírce připojil své předměty, které měl v soukromém vlastnictví a v bývalé gymnazijní budově roku 1802 otevřel muzeum pro veřejnost. Hlavním cílem muzea byla výchovná a vědecká činnost.\n\nDo muzea po Šeršníkově smrti (1814) nastoupil nový správce, Albín Heinrich. Pokračoval v činnosti zakladatele a rozšiřoval sbírku, zejména pak podsbírku mineralogie a entomologie.\n\nPůvodní muzejní sbírka byla na svou dobu velmi obsáhlá, členěná několik obsáhlých podsbírek: paleontologickou, mineralogickou, botanickou, archeologickou a historickou. Důležitou součástí byla tzv. artificiália, tedy člověkem vytvořené předměty, mezi něž se řadily například mince, medaile či zbraně. Sbírky byly vědecky uspořádány. Muzeum mělo dobře zařízený evidenční systém, jenž spočíval v tom, že každému předmětu byl přiřazen lístek, kde byly jak německy, tak latinsky sepsány všechny dostupné informace o něm, včetně data a způsobu nabytí. Historická evidence se však do dnešní doby dochovala pouze u mineralogické podsbírky. Muzeum si vedlo také podrobný inventář, který se ale rovněž nedochoval celý, dnes existuje pouze jeho botanická část se 717 položkami.\n\nAsi největší chloubou Šeršníkova muzea je rozsáhlá knihovna typická pro 18.–19. století. Knihovnu tvoří cca 12 000 knih, které Leopold Šeršník dostal a částečně také odkoupil od rodu Larischů. Můžeme zde najít velké množství vzácných knih v několika jazycích, například v němčině, latině, francouzštině nebo angličtině.\n\nMezi hlavní druhy písemných děl obsažených v knihovně patří:\n\nPo Šeršníkově smrti byla knihovna rozdělena na dvě části: jedna část zůstala muzeu (a nyní je tedy v polském Těšíně), druhá část, čítající asi 5000 knih, je uložena v Národním muzeu v Praze.\n\n\n"}
{"id": "1107798", "url": "https://cs.wikipedia.org/wiki?curid=1107798", "title": "Panorama (Kabátice)", "text": "Panorama (Kabátice)\n\nPanorama je rozhledna v Chlebovicích na úbočí hory Kabátice (601 m n. m.) v okrese Frýdek-Místek v Moravskoslezském kraji asi 5 km od Frýdku-Místku. Stavba probíhala od října 2000 do června 2001 a 29. července byla zpřístupněna. Nedaleko rozhledny se nachází pomník místního básníka Františka Lazeckého.\n\nCelková hmotnost rozhledny činí 14 500 kg. Podnož tvoří kamenná provozní místnostse zdrojem elektrické energie, která je veřejnosti nepřístupná. Zprvu se plánovalo, že rozhledna bude kamenná celá, ale kvůli vysokým financím z tohoto návrhu sešlo.\n"}
{"id": "1107801", "url": "https://cs.wikipedia.org/wiki?curid=1107801", "title": "Lily Rabe", "text": "Lily Rabe\n\nLily Rabe (* 29. června 1982, New York, New York, Spojené státy americké) je americká herečka. Za roli Porcie v Shakespearově hře Kupec benátský získala nominaci na cenu Tony. Proslavila se rolemi, které ztvárnila v seriálu \"American Horror Story\". \n\nLily se narodila v New Yorku herečce Jill Clayburgh a dramatiku Davidovi Rabeovi. Má mladšího bratra, Michaela Rabe, který je herec a dramatik a bratra z otcova prvního manželství, Jasona Rabea, který je hudebníkem. Její otec je katolík, její dědeček z matčiny strany je žid a její babička z matčiny strany protestantka. Lily byla vychována v Bedfordu a v sedmé třídě se přestěhovala do Lakevillu. Navštěvovala Hotchkissovu školu.\n\nV prosinci roku 2016 bylo potvrzeno, že Rabe čeká první dítě se svým dlouholetým přítelem, hercem Hamishem Linklaterem. V březnu roku 2017 se jim narodila dívka. \n"}
{"id": "1107803", "url": "https://cs.wikipedia.org/wiki?curid=1107803", "title": "Seznam čouských králů", "text": "Seznam čouských králů\n\nČouští králové stáli v čele království Čou, čínského státu existujícího v 11. až 3. století př. n. l. Prvním králem dynastie Čou byl Ťi Fa (posmrtným jménem Wu-wang), který svrhl posledního krále dynastie Šang. Wu-wang, jeho otec Wen-wang a bratr Ťi Tan, vévoda z Čou a regent za nedospělého Wu-wangova syna, jsou čínskou tradicí pokládáni za vynikající vládce, konfuciánci slaveni jako vzory humanity a správného chování.\n\nČouští králové zprvu, v období Západních Čou, sídlili na západě Číny, v Cung-čou u moderního Si-anu; král Pching-wang pod tlakem západních kmenů po svém nástupu roku 770 př. n. l. přesídlil na východ do Čcheng-čou (také Luo či Luo-i, moderní Luo-jang), čímž začalo období Východních Čou. Následující čouští panovníci ztráceli moc ve prospěch údělných států, které v období Letopisů (také jako období Jar a podzimů) zesílily a v období válčících států získaly faktickou nezávislost, až nakonec jeden z nich, stát Čchin, zabral zbytky čouského státu a záhy ovládl i celou Čínu.\n\nZa nejstarší spolehlivé datum čínských dějin historikové svorně pokládají vyhnání krále Li a nastolení regentství roku 841 př. n. l. Chronologie starších dob je předmětem stálých diskuzí. Počátek období Západní Čou – svržení Šangů a nástup čouského krále Wu – je v nich kladen do let 1130 až 1018 př. n. l.\n\nNíže jsou uvedena tradiční data, data ze stručné zprávy Chronologického projektu Sia-Šang-Čou z roku 2000, a data (orientačně) uvedená v českém překladu díla S’-ma Čchiena \"Kniha vrchních písařů : Výbor z díla čínského historika\".\n\nVedle vládnoucích panovníků byli posmrtně na krále povýšeni také předkové zakladatele dynastie Čou – krále Wu, a sice jeho otec Ťi Čchang () obdařený titulem král Wen (Wen-wang, ), děd Ťi Ťi-li () nazývaný král Ťi (Wang-ťi, ) a praděd Ťi Tan-fu () s titulem Velký král (Tchaj-wang, ).\n"}
{"id": "1107805", "url": "https://cs.wikipedia.org/wiki?curid=1107805", "title": "Améba (organizační struktura)", "text": "Améba (organizační struktura)\n\nAméba je organizační struktura pojmenovaná podle stejnojmenného jednobuněčného organizmu, kterému se též říká měňavka. Jde o organismus, jehož tvar se neustále mění, čímž se zároveň pohybuje kupředu. Organizační struktura Améba má přitom s měňavkou mnoho společného. Hlavní výhodou této struktury je, že velké korporace nejsou, v porovnání s menšími podniky, schopny rychle inovovat aniž by měly velké režijní náklady a ztratily část své flexibility. Améba proto přináší výhody malých firem pro víceméně libovolně velké společnosti.\n\nOrganizační struktura společnosti má obvykle velký vliv na způsob jejího řízení, ale též na pružnost, inovativnost (produktů a služeb) a schopnost se rychle adaptovat na nové podmínky na trhu. Proto nezvyklé organizační struktury, jako je například Améba, mohou pomoci získat a rozvinout konkurenční výhodu společnosti.\n\nMetafora améby našla svou praktickou organizační podobu jako systém společnosti Kyocera Corporation se sídlem v Kyótu. Filozofickým principem managementu společnosti a stejně tak samotného pana Inamoriho je jednoduchá otázka “What is the right thing to do as a human being?“ Společnost aplikuje tuto myšlenku do celého procesu řízení: vždy najít kompromis a řešení v rámci vnitropodnikových vztahů, vybudovat vztah založený na důvěře se svými akcionáři a jako hlavní cíl společnosti je vést ji tak, aby její rozvoj byl udržitelný.\n\nSpolečnost Kyocera se dělí na 3 základní sektory: informační a komunikační sektor, sektor ochrany životního prostředí a sektor zlepšení životního standardu. Samotná organizační struktura firmy je ale velice plochá. Společnost netvoří v zásadě více úrovní řízení. Top management společnosti se skládá z vlastníka a vedoucích améb, améba je brána jako nejmenší organizační jednotka. Vnitřní struktura améby se může lišit, některé se mohou hierarchicky členit (např. zástupce vedoucího, hlavní inženýr apod.), ale z pohledu společnosti jako celku nemá toto další členění vliv. Základem celé struktury je top management, který vlastní majetek firmy a rozděluje ho podle aktivity a schopností jednotlivých améb, což má za následek zvýšenou soutěživost a celkové zlepšování jednotlivých týmů, tudíž progres celé společnosti.\n\nSamo označení améba se používá pro dočasnou nebo i trvalejší skupinu zaměstnanců jedné společnosti, kterou sestavil její vedoucí. Nacházejí se v ní různí specialisté a obecně se příliš neodlišuje od týmů v maticové struktuře, avšak ve společnosti neexistují finanční oddělení, oddělení vývoje, účtárny apod. Ve společnosti Kyocera jsou améby nezávislé útvary složené ze 3 až 50 zaměstnanců, kteří se společně dělí o zisk a mají za sebe i zodpovědnost. Každá améba by se zjednodušeně dala popsat jako samostatný podnik, který si vytváří vlastní řídící strategii, systém rozdělování zisku, firemní účetnictví a personální zabezpečení. Jednotlivé améby ve společnosti Kyocera si konkurují navzájem mezi sebou, vytváří mezi sebou strategická partnerství a dohody o vnitropodnikových smluvních cenách.\n\nDělení a rozpad jednotlivých améb se řídí podle úrovně výroby a podle přidané hodnoty za člena na hodinu:\n\nJestliže dojde v amébě k redukci zaměstnanců, mohou ti nad počet přejít do jiného útvaru. Zaměstnanci se totiž do jednotlivých améb dostávají dobrovolně díky volnému vnitropodnikovému trhu práce. Kdo není v žádné amébě, jednoduše nepobírá mzdu. To je do jisté míry motivací pro zlepšení svého osobního výkonu, aby byl jedinec pro jednotlivé améby přínosným článkem týmu. Jakmile se zaměstnanec stane členem některé z améb, je mu vedoucím améby přidělena práce, na kterou je specializován. Není výjimkou, že pro větší úkoly si améba přibírá více lidí i z jiných týmů. Je velice důležité, aby všichni členové byli schopni převzít iniciativu a přijít s vlastními názory a inovacemi. Neboť tento druh systému podporuje a odměňuje originalitu mnohem více než slepé poslouchání příkazů či opětovné používání již existujících nápadů, protože produkce celé společnosti je založená na potenciálu zaměstnanců a na inovativnosti řešení zadaných úloh.\n\nJde v zásadě o volnou, nestálou strukturu samostatných jednotek, které se skládají dohromady a rozpadají ve střednědobých časových intervalech podle současné aktivity zaměstnanců, množství práce v jednotlivých amébách a pružnosti vnitropodnikového trhu práce .\n\nAméba je výhodná hlavně pro firmu jako takovou, protože kombinuje všechny přednosti malých firem (nízké náklady, vysoká flexibilita, vysoká motivace zaměstnanců) a korporací (úspory z rozsahu, silná vyjednávací pozice vůči dodavatelům, síla značky, atd.). Naopak je méně výhodná pro zaměstnance této společnosti, protože ztrácí většinu firemních jistot. Co se týká firemní péče tak zde jsou zachovány vzdělávací programy, některé benefity a firemní kultura, na kterou je ve společnosti Kyocera kladen velký důraz.\n\nCo se samotné organizace prodeje týče, ve společnosti Kyocera se objednávky pro oddělení prodeje odevzdávají přímo té amébě, která má zrovna na starosti konečný proces. Ty améby, které v minulých kolech zaostávaly, mají v následujícím procesu prodeje volnou roku, svoji funkci přebírá vnitropodnikový trh. Systém améb nejenže neustále produkuje něco nového, ale také produkuje sám sebe.\n\nPřidaná hodnota se počítá dle následujících vzorců:\n\nPozn. Přidaná hodnota na hodinu se počítá denně. Výsledky jsou oficiálně zveřejňovány a celkové skóre každé améby se oznamuje všem zaměstnancům.\n\nÚčelem corporate governance a vnitřní firemní kontroly Kyocera Group je udržení transparentnosti a spolehlivosti řízení a dosáhnout tak férového a efektivního managementu společnosti. Pro vytvoření akurátní firemní kultury, implementuje Kyocera Group následující opatření v rámci filozofie podniku.\n\n\n\nOrganizační systém Améba je velice efektivním systémem, který může dovést společnost k velkému úspěchu (viz Kyocera Group). Takový systém organizační struktury lze implikovat pouze tam, kde je k tomu vhodná kultura (v některých případech i zákony). Prozatím funguje tedy jenom v zemích JV Asie a Americe.\n"}
{"id": "1107808", "url": "https://cs.wikipedia.org/wiki?curid=1107808", "title": "Carolina Marianiová", "text": "Carolina Marianiová\n\nClaudia Carolina Mariani-Ambrueso (* 11. srpna 1972 Buenos Aires, Argentina) je bývalá reprezentantka Argentiny v judu.\n\nJako první Argentinka se dokázala výrazně prosadit mezi světovou špičku. Její hlavní rivalkou byla Kubánka Legna Verdeciaová. Olympijských her se účastnila celkem třikrát. V roce 1992 na olympijských hrách v Barceloně předvedla velmi dobrý výkon a obsadila 7. místo. Stejné umístění zopakovala za čtyři roky v Atlantě. V roce 2000 jela na své třetí olympijské hry do Sydney, ale formu optimálně nevyladila.\n\n"}
{"id": "1107810", "url": "https://cs.wikipedia.org/wiki?curid=1107810", "title": "Michal Orolin", "text": "Michal Orolin\n\nMichal Orolin (* 1. října 1943 Kravany) je bývalý (česko)slovenský horolezec, zasloužilý mistr sportu. Původním povoláním letecký mechanik.\n\nV Patagonii se účastnil prvního výstupu na Cerro Fitz Roy. Na Aljašce absolvoval taktéž první výstup na horu Mount McKinley. Po neúspěšném prvním výstupu na devátou nejvyšší horu světa Nanga Parbat následoval v roce 1971 druhý výstup, kterého se Michal Orolin účastnil. Spolu s kolegou, horolezcem Ivanem Fialou se stali prvními Slováky (občany ČSSR), kteří zdolali osmitisícovku.\n\nV roce 1973 a 1976 se uskutečnily dvě horolezecké expedice na horu Makalu, která se nachází 22 km východně od nejvyšší hory světa Mount Everest a leží na hranicích Číny a Nepálu. Makalu je pátou nejvyšší horou světa, je však považována za jednu z nejobtížněji dosažitelných, pro strmé stěny a ostré hřebeny. Makalu, která měří 8 462 metrů se však Michalu Orolinovi nepodařilo zdolat celou. Kvůli zdravotním problémům (trombóza v noze), dosáhl v roce 1976 pouze 8 300 m n. m.\n\nV roce 1984 se Michal Orolin účastnil výstupu na Mount Everest (8 848 m n. m.) v Himálaji. Největší horu světa se mu nepodařilo zdolat z důvodu vracejících se zdravotních problémů s trombózou v noze, dokonce mu hrozilo, že nepřežije. Dále se již ze zdravotních důvodů neúčastnil žádného výstupu v Himálaji. Osudným se tento výstup stal i jeho kolegovi, horolezci Jozefu Psotkovi, který však vrcholu dosáhl spolu s Z. Demjánem a Š. Ritovem. Při sestupu se Jozef Psotka zřítil 800 metrů a zahynul.\n\nVeškeré své výstupy zaznamenává Michal Orolin ve své knize, která nese název \"Strmé cesty k Himálajam\". Vydána byla v roce 1980 nakladatelstvím Šport.\n\nPo završení horolezecké kariéry se Michal Orolin založil dvě firmy, první se poté vzdal, aby se osamostatnil, protože nebyl jejím jediným zakladatelem. Druhá firma, která ještě stále úspěšně funguje, nese název Techmont helikopter company. Tato firma se věnuje oboru přepravy a montáže těžkých břemen, přepravy osob a VIP klientů. Nedávno tato společnost založila i leteckou školu, kde je možno získat pilotní oprávnění buď jako soukromý pilot vrtulníků, nebo obchodní pilot vrtulníků. Michal Orolin se tedy více méně vrátil ke svému původnímu povolání. Jeho snem v mládí bylo létat, tento sen si však uskutečnil až po horolezecké kariéře.\n\nV současnosti je Michal Orolin v důchodu, vedení a práci na firmě přenechal svým synům. V roce 2013 cestoval do Jižní Ameriky, aby si připomněl prvovýstup na horu Cerro Fitz Roy.\n\n\n"}
{"id": "1107812", "url": "https://cs.wikipedia.org/wiki?curid=1107812", "title": "Teťana Běljajevová", "text": "Teťana Běljajevová\n\nTeťana Běljajevová (: ; : , Taťjana Běljajeva), (* 2. října 1971 Lvov, Sovětský svaz) je bývalá reprezentantka Ukrajiny v sambu a judu.\n\nBojovým sportům se věnovala vrcholově v Dněpropetrovsku pod vedením Daniela Voloviče. Jako většina Ukrajinek i ona kombinovala judo se sambem. V sambu je několikanásobnou mistryní světa a Evropy. V judu dosahovala velmi dobrých výsledků ve druhé polovině 90. let.\n\nV roce 1995 si třetím místem na mistrovství světa zajistila účast na olympijských hrách v Atlantě. Dostala se do semifinále, kde však narazila na psychický blok jménem Ulla Werbroucková. V boji o třetí místo neuspěla a obsadila 5. místo. V roce 2000 se opět kvalifikovala na olympijské hry v Sydney, ale její snaha skončila v prvním kole.\n\n"}
{"id": "1107813", "url": "https://cs.wikipedia.org/wiki?curid=1107813", "title": "Mistrovství světa ve florbale do 19 let 2005", "text": "Mistrovství světa ve florbale do 19 let 2005\n\n3. Mistrovství světa ve florbale do 19 let 2005 se konalo v Lotyšsku. Vítězem se stal tým Švédska, která ve finále porazil obhájce titulu Finsko 6:2. Česko skončilo na pátém místě.\n\n"}
{"id": "1107814", "url": "https://cs.wikipedia.org/wiki?curid=1107814", "title": "Vodík-deuteriová výměna", "text": "Vodík-deuteriová výměna\n\nVodík-deuteriová (H/D) výměna ve spojení s hmotnostní spektrometrií představuje metodu vhodnou k detekci dynamických strukturních změn proteinů.\n\nVýměnu proteinových vodíků za vodíky z okolního roztoku v roce 1954 poprvé popsali Linderstrom-Lang a Hvidt . K této výměně dochází neustále a to u všech typů proteinů, ale ne všechny vodíky jsou vyměňovány stejnou rychlostí. Vodíky na postranních řetězcích aminokyselin se vyměňují vysokou rychlostí a nejsou tudíž pro měření vhodné. Na druhou stranu vodíky vázané na uhlících se téměř nevyměňují a také nejsou pro měření vhodné. Ideální pro měření jsou vodíky vázané v amidové skupině hlavního proteinového řetězce, které se vyskytují u všech aminokyselin kromě prolinu . Tyto vodíky se podílejí na tvorbě vodíkových můstků a tím i na tvorbě sekundární a terciární struktury.\n\nRychlost výměny vodíků je závislá na pH, teplotě, přístupu rozpouštědla a přítomnosti intramolekulárních i intermolekulárních vodíkových můstků. U jednotlivých vodíků amidových skupin se rychlost výměny může lišit až o osm řádů v závislosti na prostředí a přítomnosti vodíkových vazeb . Samotná výměna vodíku je nedetekovatelná, proto se ke značení využívají izotopy vodíku, které mají vyšší molekulovou hmotnost. V prvních pokusech se ke značení používalo tritium , ale později se přešlo na používání stabilnějšího deuteria . Díky přibližně dvojnásobné molekulové hmotnosti deuteria oproti vodíku se jeho inkorporací do proteinu zvýší i molekulová hmotnost daného proteinu. Toto zvýšení odpovídá množství inkorporovaného deuteria a lze ho měřit hmotnostním spektrometrem.\n\nAnalýza se skládá z několika kroků. Nejprve je protein inkubován v pufru s DO (těžkou vodou) a následně změnou podmínek je reakce ve stanovených časových intervalech zastavována. Dalším krokem je enzymatické štěpení proteinu s inkorporovaným deuteriem. Takto vzniklé peptidy jsou chromatograﬁcky rozdělovány a analyzovány v hmotnostním spektrometru.\n\nStandardní postup značení probíhá přidáním pufru s DO k roztoku proteinu za fyziologického pH a pokojové teploty. Změnou vstupních podmínek, jako je pH, složení roztoku či přítomnost ligandu, se mění i množství inkorporovaného deuteria, které odpovídá aktuální strukturní konformaci proteinu. Pro každou ze vstupních podmínek je deuterace provedena v několika různých časových intervalech. Porovnáním výsledků je možné určit, které části proteinu se nacházejí na povrchu (mají vysokou hodnotu deuterace již v krátkých časových intervalech) a které části jsou vodíkovými můstky před výměnou chráněny.\n\nReakce výměny vodíků za deuteria je zastavována v přesně definovaných časech a to snížením pH na hodnotu 2,1 a současně snížením teploty na 0°C . V tomto kroku dochází ke snížení rychlosti výměny vodíků a také k denaturaci proteiu, která ulehčuje následující štěpení proteázami . Další kroky analýzy probíhají v pufrech již bez obsahu deuteria, kdy se zvyšuje pravděpodobnost ztráty inkorporovaného deuteria zpětnou výměnou s vodíky v prostředí. Pro minimalizaci zpětné výměny je nutné nadále udržovat teplotu 0 °C, kdy je poločas vodíkové výměny u nesbaleného proteinu přibližně 1h. To znamená, že plně deuterovaný protein vystavený 100% HO vymění zpět za vodíky polovinu svých deuterií během jedné hodiny.V tento moment je možné značený protein uchovat pro další analýzu zmražením na -80°C po nezbytně krátkou dobu.\n\nV dalším kroku je deuterovaný protein podroben proteolytickému štěpení za vzniku směsi peptidů. Kvůli nízkému pH a nízké teplotě nemohou být použity standardně využívané proteázy, jako jsou například trypsin, chymotrypsin a další. Z těchto důvodů je jedním z vhodných a často používaných enzymů pepsin. Volbou proteolytického enzymu můžeme ovlivnit rozlišení analýzy. \n\nPeptidy jsou následně separovány pomocí vysokoúčinné kapalinové chromatografie na koloně s reverzní fází a měřeny hmotnostním spektrometrem s vysokým rozlišením.\n"}
{"id": "1107815", "url": "https://cs.wikipedia.org/wiki?curid=1107815", "title": "Chiasma opticum", "text": "Chiasma opticum\n\nChiasma opticum spojuje jako most oba zrakové nervy a je místem částečného křížení dráhy zrakových nervů. Je to bílá ploténka mající čtyřrohý tvar. Na předních rozích do něj vstupují oba oční nervy a na zadních rozích z něj opět vystupují v podobě optických traktů. Šířka chiasma opticum je přibližně 12-14 mm, výška 3-4 mm a předozadní vzdálenost je 8 mm. Měkká plena mozková tvoří obal chiasma opticum. Leží asi 10 mm nad hypofýzou, pod bází mozku humpal.\n\nV okolí chiasmatu leží důležité struktury, které hrají roli při patologických procesech. Nad chiasmatem se nachází přední část třetí mozkové komory, pod ním pak hypofýza, která je umístěna v tureckém sedle. Z laterální strany jej obklopují obě vnitřní karotidy. Před chiasmatem je spojující tepna obou předních mozkových tepen. Za chiasmatem je infundibulum, což je součást hypofýzy, ležící na bázi mezimozku a představující nervové centrum. Asi 4 mm před dosažením chiasmatu mění oční nerv svoji stavbu. Septa jsou tvořena nikoli z měkké pleny mozkové, ale z neuroglie. Tím dochází k přeskupení vláken a je připraveno jejich křížení. Asi 60% vláken optiku se v chiasmatu kříží. Přičemž dochází ke křížení makulárních vláken stejným způsobem jako periferních. Počet makulárních vláken představuje asi třetinu všech vláken optiku humpála.\n\nNekřížící se vlákna, která pocházejí z temporálních polovin sítnice (nazální část zorného pole), probíhají na okrajích chiasmatu. Vykazují obloukovitý průběh a po přechodu do optického traktu opět zaujímají tutéž polohu, jakou měly v očním nervu. Vlákna z horních temporálních kvadrantů probíhají nahoře a dolních temporálních kvadrantů dole.\n\nKřížící se vlákna z nazálních polovin sítnice (temporální polovina zorného pole) pronikají skrz chiasma jako široce rozvětvený svazeček a dosahují do protilehlého optického traktu. Vlákna z dolního nazálního kvadrantu sítnice probíhající při předním okraji chiasmatu, opisují přední kličku, při vstupu druhostranného očního nervu, aby pak dosáhla druhostranný optický trakt. Vlákna z horního nazálního kvadrantu sítnice táhnou směrem ke stejnostrannému optickému traktu a opisují zadní kličku a vstupují podél zadního okraje chiasmatu do druhostranného traktu.\n\nVlákna jdoucí z makuly (žlutá skvrna) se těsně před dosažením chiasmatu rozdělují na dva svazečky. Dolní svazeček vláken jde přímo a horní svazeček vláken se kříží. Toto zkřížení se odehrává v zadní části chiasmatu. V traktu pak probíhají makulární vlákna opět v centru. Vlákna pupilomotorického reflexu mají stejný průběh jako vlákna makulární a existují zde rovněž přímá a křížící se vlákna.\n\nKrevní zásobení je obstaráváno vnitřní karotidou, která zde opouští sinus cavernosus a vysilá své konečné větve. V měkké pleně mozkové, která obklopuje chiasma, je hustá kapilární sít. Zásobují ji mozkové tepny a tepny jdoucí k hypofýze. Venózní krev je pak odváděna do přední mozkové vény.\n\nÚtlak chiasma optikum (např. nádorem hypofýzy) vede k charakteristickým výpadkům zorného pole, které vyplývají ze specifického křížení vláken obou zrakových nervů. Tyto výpadky se nazývají hemianopsie. Pokud jsou výpadky jednostranné jedná se o homonymní hemianopsie. U oboustranného výpadku zorného pole jde o bitemporální nebo binazální hemianopsii.\n\nHypofyzární tumory se projevují změnami v zorném poli asi v 90%. skiagrafické změny tureckého sedla jsou v 80%, hypofyzární dysfunkce se projeví u 60% nemocných a obrny okohybných nervů přicházejí u necelých 10% nemocných. Z tohoto je patrné, že oftalmologické výšetření, zejména pak podrobné vyšetření zorného pole, má základní diagnostický význam. Zpravidla prokáže více či méně vyjádřenou bitemporální hemianopsii. Pokud komprese netrvá příliš dlouho, lze docílit chirurgickým zákrokem ke zlepšení vidění.\n\nKraniofaryngeomy jsou tumory vycházející z Ratketovy výchlipky. Vedou zejména k bitemporální hemianopsii, dále také hormonální dysfunkci a psychickým změnám.\n\nPři suprasellarních meningeomech je chiasma, případně zraková dráha, postižena velmi časně a velmi asymetricky. Další progrese bývá pomalá.\n\nTlak na chiasma může také být způsoben aneurysmem. Při tomto postižení bývá hemianopsie asymetrická a dochází také k postižení okohybných nervů.\n\n\n"}
