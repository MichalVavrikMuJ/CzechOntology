{"id": "1016044", "url": "https://cs.wikipedia.org/wiki?curid=1016044", "title": "Josef Greuter", "text": "Josef Greuter\n\nJosef Greuter (1. října 1817 Tarrenz – 21. června 1888 Innsbruck) byl rakouský římskokatolický duchovní a politik německé národnosti, v 2. polovině 19. století poslanec Říšské rady.\n\nRoku 1842 byl vysvěcen na kněze. Po několik let působil jako pomocný kněz a od roku 1850 byl učitelem náboženství na státním gymnáziu v Innsbrucku.\n\nPo obnovení ústavní vlády počátkem 60. let se zapojil do politiky. Byl poslancem Tyrolského zemského sněmu. Zemský sněm ho roku 1864 delegoval i do Říšské rady (tehdy ještě volené nepřímo) za Tyrolsko (obvod Landeck, Ried a Nauders). 12. listopadu 1864 složil slib. Opětovně byl do vídeňského parlamentu delegován roku 1867 za kurii venkovských obcí. Na poslanecký mandát rezignoval 27. ledna 1870 v rámci hromadného složení mandátů poslanců za Tyrolsko poté, co na předchozí schůzi nebylo přijato usnesení, že Tyrolané nejsou Rakušany. Znovu byl zemským sněmem do Říšské rady vyslán téhož roku. 19. září 1870 složil slib. Opětovně ho zemský sněm do parlamentu vyslal roku 1872. Složil slib 29. prosince 1872, rezignace oznámena na schůzi 15. února 1873. Uspěl i v prvních přímých volbách do Říšské rady roku 1873, kurie venkovských obcí, obvod Imst, Reutte, Landeck, Schlanders atd. Mandát za táž obvod obhájil i ve volbách do Říšské rady roku 1879 a volbách do Říšské rady roku 1885. Slib složil 24. října 1885 a v parlamentu setrval do své smrti roku 1888.\n\nV roce 1875 se tyrolská státoprávní opozice rozdělila na dva tábory. Oba se shodovaly v zájmu setrvat na zemském sněmu, ale lišily se v otázce, zda vykonávat mandáty na Říšské radě. Josef Greuter reprezentoval skupinu, která účast na Říšské radě neodmítala. Opačnou skupinu vedl Anton Di Pauli. Polemika rezonovala i v českých zemích, kde se podobně lišili staročeši a mladočeši. Greuter dokonce napsal obsáhlý článek do staročeského listu \"Politik\". Patřil k tyrolským klerikálním konzervativcům. Prosazoval zájmy katolické církve a odmítal liberální tendence v politice. Vystupoval proti politice kabinetu Antona von Schmerlinga. Nesouhlasil s patentem z dubna 1861, který rozšířil práva evangelické církve v Rakousku, a se školským zákonem z roku 1868. Tyto novinky klerikální většina na zemském sněmu dlouhodobě odmítala a vedla spor se státem o kontrolu na školstvím.\n"}
{"id": "1016046", "url": "https://cs.wikipedia.org/wiki?curid=1016046", "title": "Franz Xaver Groß", "text": "Franz Xaver Groß\n\nFranz Xaver Groß, též Franz Gross (27. června 1815 Jindřichov – 15. ledna 1890 Wels), byl rakouský politik německé národnosti, v 2. polovině 19. století poslanec Říšské rady.\n\nNarodil se v Jindřichově ve Slezsku jako syn chudého rolníka. Studoval školy v Opavě a Olomouci a absolvoval práva na Vídeňské univerzitě. Roku 1842 získal titul doktora práv. Během studií působil jako učitel. Roku 1844 nastoupil jako správní úředník do Schremsu, roku 1846 se stal úředníkem ve Schleißheimu. Od roku 1850 byl státním návladním ve Welsu. Roku 1851 se stal notářem ve Welsu.\n\nPo obnovení ústavní vlády se zapojil do politiky. V období let 1861–1879 a 1883–1887 byl starostou Welsu. Za jeho úřadování nastartoval hospodářský a stavební rozmach města. Od roku 1861 byl též poslancem Hornorakouského zemského sněmu.\n\nZemský sněm ho roku 1861 delegoval i do Říšské rady (tehdy ještě volené nepřímo) za Horní Rakousy (kurie měst a průmyslových míst). K roku 1861 se uvádí jako notář a starosta, bytem ve Welsu. Zemský sněm ho do Říšské rady delegoval i roku 1867. 14. prosince 1869 byl na počátku V. zasedání sněmovny zvolen jejím druhým místopředsedou (získal 83 ze 145 hlasů). Opětovně byl do Říšské rady vyslán i roku 1870 a roku 1871. Uspěl i v prvních přímých volbách do Říšské rady roku 1873 za kurii městskou, obvod Wels, Ederding, Vöcklabruck, Gmunden, Isch atd. Poslanecké křeslo obhájil i ve volbách do Říšské rady roku 1879, nyní za velkostatkářskou kurii. Mandát mu ale byl odepřen na schůzi 10. května 1880. Do vídeňského parlamentu se vrátil ve volbách do Říšské rady roku 1885 za městskou kurii, obvod Wels, Eferding atd. Setrval zde do své smrti roku 1890.\n\nPatřil k německým liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n"}
{"id": "1016049", "url": "https://cs.wikipedia.org/wiki?curid=1016049", "title": "Psychopat ze San Francisca", "text": "Psychopat ze San Francisca\n\nPsychopat ze San Francisca (v anglickém originále \"Pacific Heights\") je americký filmový thriller režiséra Johna Schlesingera z roku 1990. Scenárista Daniel Pyne napsal příběh o mladém, dosud nesezdaném páru Patty Palmerové (Melanie Griffithová) and Drakeu Goodmanovi (Matthew Modine), který koupí starý viktoriánský dům v klidné sanfranciské čtvrti Pacific Heights a jeden z nájemných bytů pronajmou Carteru Hayesovi (Michael Keaton), z něhož se vyklube rafinovaný sadistický neplatič a sociopatický manipulátor. K působivosti filmu přispěla i hudba Hanse Zimmera, propojující syntetizéry s jazzovými hráči a vokály. Natáčelo se v San Francisku a Los Angeles od ledna do května 1990.\n\nSpolečnost 20th Century Fox uvedla snímek do amerických kin 28. září 1990. Dne 6. června 1995 film vyšel v USA na VHS pod značkou Fox Video. Společnost Warner Home Video jej pak znovu vydala 31. srpna 1999 na VHS a 28. prosince 1999 (resp. 1. června 2004) i na DVD.\n\nSám režisér John Schlesinger si zahrál muže v hotelovém výtahu (cca v 82. minutě filmu).\n\nČeská premiéra filmu se uskutečnila 3. června 1992, kdy jej uvedla distribuční společnost Lucernafilm Video, a nástupnická společnost Bonton Home Video jej vydala i na VHS. Po úmrtí režiséra jej dne 27. března 2004 (a pak znovu v polovině června) uvedla Česká televize na programu ČT1. Melanii Griffithovou v její verzi namluvila Ivana Milbachová a Michaela Keatona Jaromír Meduna. Od roku 1997, kdy skončil monopol pro kinodistribuci, film uváděla i TV Nova. V překladu Jany Formanové její dabing režíroval Milan Peer, Griffithové propůjčila hlas Nela Boudová, Modinovi Pavel Chalupa a Keatonovi Pavel Trávníček.\n\n"}
{"id": "1016050", "url": "https://cs.wikipedia.org/wiki?curid=1016050", "title": "Josef Gull", "text": "Josef Gull\n\nJosef Gull (5. prosince 1820 Sighișoara – 23. června 1899 Sighișoara) byl rakouský a uherský politik německé národnosti ze Sedmihradska, v 2. polovině 19. století poslanec Říšské rady, pak poslanec Uherského parlamentu.\n\nStudoval práva v Târgu Mureș. V roce 1844 složil advokátské zkoušky. Působil pak jako správní úředník v Sighișoara. Během revolučního roku 1848 vystupoval na zemském sněmu v Kluži ve prospěch spojení Sedmihradska a Uherska. Poté, co ale uherský zemský sněm v Pešti neuznal požadavky sedmihradských Němců, obrátil se proti unii s Uherskem a přimknul se k vídeňské vládě. Zúčastnil se bitvy s uherskými jednotkami u Elisabethstadtu (Dumbrăveni). Roku 1851 se stáhl z veřejného života a působil jako advokát.\n\nPo obnovení ústavní vlády se zapojil do politiky. V období let 1866–1881 byl starostou rodného Sighișoara. Od roku 1863 do roku 1864 byl též poslancem nově ustaveného Sedmihradského zemského sněmu v Sibiu. Zemský sněm ho delegoval i do Říšské rady (tehdy ještě volené nepřímo) za Sedmihradsko. 20. října 1863 složil slib, 12. listopadu 1864 opětovně složil slib.\n\nOdmítal rakousko-uherské vyrovnání a v letech 1865–1866 se snažil na zemském sněmu v Kluži dojednat významné autonomní výsady pro Sedmihradsko. Poté, co zvítězila dualistická koncepce monarchie a Sedmihradsko bylo začleněno do Uherska, působil až do roku 1896 jako poslanec Uherského parlamentu. Podílel se na reorganizaci evangelické církve v Sedmihradsku.\n"}
{"id": "1016056", "url": "https://cs.wikipedia.org/wiki?curid=1016056", "title": "Tomáš Brigant", "text": "Tomáš Brigant\n\nTomáš Brigant (* 11. října 1994, Považská Bystrica) je slovenský fotbalový záložník a mládežnický reprezentant, od léta 2017 hráč klubu FC Spartak Trnava. Jeho vzorem je krajan Miroslav Stoch.\n\nZačínal v Podmaníně (2001–2003), ke kopané ho přivedl otec, který byl i jeho prvním trenérem. Dále pokračoval v Ravenu Považská Bystrica (2003–2008), ještě v žákovském věku se stal hráčem Dubnice nad Váhom (2008–2013), kde působil v mladším i starším dorostu a v listopadu 2011 se dostal i do A-týmu. V lize debutoval ve věku 17 let. Z Dubnice přestoupil do dorostu FK AS Trenčín. Na jaře 2014 přestoupil do Zbrojovky Brno, kde působil nejprve v Juniorské lize a později také nastupoval na střídavé starty za SK Líšeň hrající MSFL. Pro sezónu 2014/15 se dostal do kádru prvoligového A-mužstva Zbrojovky.\n\nV srpnu 2016 odešel na roční hostování do slovenského prvoligového mužstva TJ Spartak Myjava. Po odhlášení A-týmu Myjavy z nejvyšší slovenské ligy v zimní přestávce ročníku 2016/17 ve Fortuna lize zůstal, od února 2017 hostoval z Brna ve FK Senica. V červenci 2017 přestoupil z Brna do FC Spartak Trnava.\n\nReprezentoval Slovensko v kategorii do 17, 18 a 19 let. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\n\n"}
{"id": "1016057", "url": "https://cs.wikipedia.org/wiki?curid=1016057", "title": "Johann Haßlwanter", "text": "Johann Haßlwanter\n\nJohann Haßlwanter (5. května 1805 Innsbruck – 15. června 1869 Innsbruck) byl rakouský právník a politik německé národnosti, v 2. polovině 19. století poslanec Říšské rady a zemský hejtman Tyrolska.\n\nJeho otec byl panský kočí. Johann studoval práva na Innsbrucké univerzitě. Roku 1829 získal titul doktora práv. Pracoval pak jako úředník na fiskálním úřadu v Innsbrucku. Od roku 1832 působil v advokátní kanceláři v Lienzu, od roku 1837 v Innsbrucku. Jako suplent vyučoval na místní právnické fakultě. Během revolučního roku 1848 byl členem zemské deputace. V květnu 1848 ho voliči v regionu Unterpustertal zvolili do celoněmeckého Frankfurtského parlamentu. Již v červnu 1848 ale na mandát rezignoval. Byl totiž ve volbách roku 1848 zvolen na rakouský ústavodárný Říšský sněm. Zastupoval volební obvod Silian v Tyrolsku. Uvádí se jako advokát. Patřil ke sněmovní levici. V Říšském sněmu byl činný ve výboru pro reformu pozemkové daně v souvislosti se zrušením poddanství a byl v této otázce referentem pro Tyrolsko a Vorarlbersko. Roku 1849 byl pro své znalosti jmenován dvorním radou a generálním prokurátorem v Innsbrucku. Po zrušení této funkce byl 13. prosince 1853 jmenován státním návladním u vrchního zemského soudu v Innsbrucku.\n\nPo obnovení ústavní vlády se zapojil do politiky. Od dubna 1861 byl poslancem Tyrolského zemského sněmu, kde od počátku vystupoval jako jeden z předáků konzervativní katolické strany a odmítal narušení katolického charakteru země liberálními ústavními reformami. Zemský sněm ho roku 1864 delegoval i do Říšské rady (tehdy ještě volené nepřímo) za Tyrolsko (kurie měst a obchodních a živnostenských komor). 12. listopadu 1864 složil slib.\n\nV květnu 1861 se stal náměstkem zemského hejtmana a 15. února 1867 se stal zemským hejtmanem. Funkci zastával do své smrti. Zasadil se o zřízení zemské domobrany.\n"}
{"id": "1016059", "url": "https://cs.wikipedia.org/wiki?curid=1016059", "title": "Antoni Zygmunt Helcel", "text": "Antoni Zygmunt Helcel\n\nAntoni Zygmunt Helcel (12. listopadu 1808 Krakov – 31. března 1870 Krakov) byl rakouský právní historik a politik polské národnosti, v 2. polovině 19. století poslanec Říšské rady.\n\nPocházel z německé kupecké rodiny Hoeltzelů von Sternstein. V letech 1823–1827 vystudoval práva na Jagellonské univerzitě. Roku 1828 získal titul doktora práv. Prodělal pak ještě další studium na vysokých školách v Berlíně, Vratislavi, Heidelbergu a Paříži. Účastnil se polského povstání roku 1831. V letech 1832–1833 byl privátním docentem a v letech 1848–1852 profesorem dějin polského soukromého a veřejného práva na Jagellonské univerzitě. V roce 1846 patřil mezi stoupence konzervativního křídla polské politiky.\n\nBěhem revolučního roku 1848 se účastnil Slovanského sjezdu v Praze. V doplňovacích volbách v listopadu 1848 byl zvolen i na rakouský ústavodárný Říšský sněm. Nahradil poslance Józefa Walentyho Krzyżanowského, který rezignoval. Do parlamentu nastoupil v prosinci 1848. Zastupoval volební obvod Krakov-město III. Uvádí se jako statkář. Patřil ke sněmovní pravici.\n\nV roce 1852 ztratil učitelské místo na univerzitě, věnoval se pak odborné práci. Publikoval studie z dějin práva a edice pramenů. Byl především znalcem středověkého polského práva.\n\nPo obnovení ústavní vlády se zapojil do politiky. V roce 1861 byl autorem spisu o haličské autonomii, který byl předán Antonu von Schmerlingovi. Byl stoupencem austroslavismu. Od roku 1861 byl poslancem Haličského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie městská, obvod Krakov). 11. května 1861 složil slib, rezignace oznámena dopisem 6. listopadu 1864. K roku 1861 se uvádí jako Sigismund Helcel von Sternstein, statkář, bytem v Krakově.\n\nJeho bratrem byl bankéř a politik Ludwik Edward Helcel.\n"}
{"id": "1016061", "url": "https://cs.wikipedia.org/wiki?curid=1016061", "title": "Dějiny umění (obor)", "text": "Dějiny umění (obor)\n\nDějiny umění, případně kunsthistorie (z němčiny) je vědní obor zabývající se dějinami výtvarného umění. K oborům tohoto umění patří tradiční malířství, sochařství, architektura a umělecké řemeslo; nové formy moderního umění zdůrazňující kontext a tvůrčí proces rámec čistě výtvarného umění často přesahují. Ostatními uměleckými obory se zabývají dějiny literatury, divadla, filmu ap.\n\nOsoba zabývající se dějinami umění je historik umění, případně kunsthistorik.\n\nZa prvního kunsthistorika bývá uváděn Xenokrátes ze Sikyónu, neboť jeho myšlenky cituje Říman Plinius starší, který ve svém díle \"Naturalis Historia\" věnoval psáže dějinám řecké plastiky a malby. Také Plinius tak může být vnímán jako první kunsthistorik, neboť se jako první výtvarnému umění věnoval koncepčně, písemně a jeho dílo se zachovalo. Obzvláště dobře známý je Pliniův popis technik používaných malířem Apellésem. \n\nPodobný, i když nezávislý vývoj, lze vysledovat v Číně 6. století, kde byl vytvořen kánon nejlepších umělců místními úředníky znalými kaligrafie (z ásadě samotnými malíři). O umělcích a způsobech jejich práce psal také čínský autor Sie Che v knize \"Záznam o klasifikaci starých malířů\" a zejména její předmluvě \"Šest zásad malby\".\n\nDalším klasikem kunsthistorie se stal v éře renesance toskánský autor Giorgio Vasari, který sepsal slavné dílo \"Životy nejvýznačnějších malířů, sochařů a architektů\". Vasari se soustředil jako první na vývoj umění, na to, jak se malíři a styl ovlivňovali. Vasari se ovšem nevyhýbal osobnímu přístupu, mnozí malíři, o nichž psal, byli jeho současníci a osobní známí. Vasariův způsob psaní o umění byl nesmírně vlivný a sloužil jako vzor pro mnohé následovníky - můžeme jmenovat Karla van Mandera a jeho \"Het schilder-boeck\" (\"Malířskou knihu\") vydanou roku 1604, která je dnes stejně cenným zdrojem informací o vrcholném umění nizozemském (a částečně německém), jako je Vasari cenným (a často jediným) zdrojem informací o umělcích renesanční Itálie. V Německu podobnou práci vykonal Joachim von Sandrart zejména svou prací \"Teutsche Academie der edlen Bau-, Bild und Malereikünste\", jež vyšlo mezi lety 1675 a 1679. Ve Španělsku pak Antonio Palomino, autor knihy \"El Parnaso español pintoresco laureado\" (\"Život a práce nejvýznamnějších španělských malířů\", 1724). V Anglii se o stejný výkon pokusil William Aglionby, který v roce 1685 vydal \"Painting Illustrated\".\n\nVasariho způsob pojímání dějin umění převládal až do 18. století, kdy se objevila první kritika takového přístupu.Na jejím čele stál Johann Joachim Winckelmann (1717-1768). Kritizoval Vasariho „kult umělecké osobnosti“. Winckelmanna zajímaly souvislosti, nikoli charismatický umělec. Položil tím také základ umělecké kritice. Klíčovými pracemi byly \"Gedanken über die Nachahmung der griechischen Werke in der Malerei und Bildhauerkunst\", kterou publikoval v roce 1755, krátce předtím než odešel do Říma, a \"Geschichte der Kunst des Altertums\", již publikoval v roce 1764, v níž se také poprvé objevuje pojem kunsthistorie v dnešním smyslu. Winckelmann ve svých dílech kritizoval nabubřelost barokních a rokokových forem a pomáhal probojovávat antikou ovlivněný neoklasicismus. Winckelmann byl prvním, kdo se pokusil rozdělit dějiny umění do určitých period a dát je do souvislosti se „zbylými“ dějinami, ať už politickými, filozofickými, nebo technologickými. Winckelmannovy práce učinily rovněž umění předmětem filozofické spekulace a postavily německojazyčnou oblast nadlouho do čela kunsthistorie. \n\nWinckelmann byl živě čten básníky Johannem Wolfgangem Goethem a Friedrichem Schillerem, oba začali po jeho vzoru psát o dějinách umění. Z filozofů na Winckelmanna reagoval Immanuel Kant svou prací \"Kritik der Urteilskraft\" z roku 1790 a Georg Wilhelm Friedrich Hegel svými \"Přednáškami o estetice\". Ovlivněn právě Hegelem formuloval Karl Schnaase ve své práci \"Niederländische Briefe\" zásady kunsthistorie jako na filozofii nezávislé vědní disciplíny. Pokusil se je realizovat zejména v práci \"Geschichte der bildenden Künste\", jež byla prvním pokusem o syntetické dějiny umění od starověku po renesanci. Stejný úkol se pokusil vládnout Franz Theodor Kugler v díle \"Handbuch der Kunstgeschichte\".\n\nS nástupem nacionalismu na počátku 19. století se objevily snahy popisovat umění v národním kontextu. Dějiny národních umění měly sloužit k vzestupu národního sebevědomí a někdy i formování národní identity (tato tradice je silná obzvláště v Rusku). Nutno ovšem říci, že tento aspekt byl v kunsthistorii přítomen od počátku - již Vasari krom jiného toužil svou prací dokázat, že florentské umění je to nejdokonalejší ze všech.\n\nDalším klasikem oboru se stal Švýcar Jacob Burckhardt (1818-1897). Ten se věnoval především renesančními italskému umění, a to již ve svém populárním „turistickém průvodci“ \"Der Cicerone: Eine Anleitung zum Genuss der Kunstwerke Italiens\", tak serióznějšími knihami \"Die Kultur der Renaissance in Italien\" (\"Renesanční kultura v Itálii\") z roku 1860 či \"Geschichte der Renaissance in Italien\" (\"Dějiny renesance v Itálii\") z roku 1867. Později se věnoval umění starořeckému (\"Griechische Kulturgeschichte\").\n\nBurckhardtovým žákem na univerzitě v Basileji byl Heinrich Wölfflin (1864-1945), který představil vědecký přístup k dějinám umění. Za prvé se pokoušel studovat umění pomocí psychologie, zvláště za pomoci prací Wilhelma Wundta. Tvrdil, že základem veškeré estetiky je lidské tělo. Architekturu tak například hodnotil podle toho, jak moc čelo domu připomíná lidský obličej.  Za druhé představil myšlenku srovnávacího studia. Srovnání jednotlivých obrazů mezi sebou dokázalo rozlišit styl. Tuto koncepci rozvinul především v práci \"Renesance a baroko\". Jeho dílo je prvním vážným pokusem napsat dějiny stylů. Naopak ho vůbec nezajímali umělci a jejich osobnosti. Navrhl vytvoření „dějin umění bez jmen“. Třetím předmětem jeho zájmu byl „národnost stylu“. Velmi toužil odpovědět na otázku, zda existuje například inherentně „italský“ či „německý styl“. Tento směr svých úvah rozvinul nejvíce v monografii Albrechta Dürera. K Wölfflinovým přímým žákům patřili Jakob Rosenberg a Frida Schottmullerová. \n\nMéně bezprostředně na Wölfflina reagovali představitelé takzvané Vídeňské školy, která se počala v 19. století rozvíjet na Vídeňské univerzitě, a stala se zdaleka nejvlivnější kunsthistorickou školou své doby. V první generaci Vídeňské školy dominovaly Alois Riegl a Franz Wickhoff. Typickou pro ně byla tendence přehodnocovat zanedbávaná nebo upozaďovaná období v dějinách umění. Riegl a Wickhoff oba rozsáhle psali o umění pozdního starověku, který před nimi byl považován za období úpadku a odklonu od antického ideálu. Riegl také přispěl k docenění baroka. Druhou generaci Vídeňské školy představoval český rodák Max Dvořák a dále Julius von Schlosser, Hans Tietz, Karl Maria Swoboda či Josefa Strzygowský. \n\nTermín „Druhá vídeňská škola“ (nebo „nová vídeňská škola“) se obvykle týká následující generace vídeňských učenců: Hanse Sedlmayra, Otty Pächta a Guida Kaschnitze. Tito autoři se ve třicátých letech 20. století vrátili k práci první generace, obzvláště k Rieglovi a jeho pojetí „Kunstwollen“, a pokoušeli se na jejím základě rozvinout plnohodnotnou umělecko-historickou metodologii. Druhá vídeňská škola však byla poznamenána některými rasistickými excesy (zvláště Sedlmayrovými) a také Sedlmayrovým členstvím v nacistické straně. To však nebyl znak celé této školy: například Pächt však byl Žid, který byl nucen opustit Vídeň v roce 1930 právě kvůli útokům na svou rasu. \n\nVýznamná škola vznikla ve 20. letech 20. století také v Hamburku. Nejvýznamnějšími jejími představiteli byli Erwin Panofsky, Aby Warburg a Fritz Saxl. Jejich terminologie se stala velmi vlivnou - například pojem „ikonografie“ a „ikonologie“. Panofsky zpočátku navazoval na Riegla, ale nakonec se vydal jiným směrem, tedy právě ke zkoumání „ikonografie“, tedy souvislostí mezi obrazy a texty své doby. Warburg v Hamburku shromáždil působivou knihovnu. Pod Saxlovou záštitou byla tato knihovna později přeměněna na výzkumný ústav, spojený s Hamburskou univerzitou. Saxl a Panofsky jako Židé však museli ve 30. letech Hamburk opustit. Saxl se usadil v Londýně, kde založil Warburgův institut. Panofsky se usadil v Princetonu na Institutu pro pokročilá studia. Tím se německý kunsthistorický duch a tradice přenesly do anglicky mluvícího akademického prostředí a „iniciovaly“ ho. Panofskyho metodologie určila zejména vývoj amerických studií dějin umění.\n\nStudium umění ve 20. a 30. letech ovlivnila také psychoanalýza. Již její zakladatel Sigmund Freud se umění rád věnoval, podobně nevyhnutelně jeho žáci, zvláště Carl Gustav Jung se svou teorií archetypu, jež k aplikaci na umělecká díla přímo vybízí. Freud i Jung ovlivňovali i umění samotné a jeho sebereflexi - Freud široce známým způsobem ovlivnil Bretonův a Dalího surrealismus, Jungovy myšlenky byly obzvláště populární u amerických abstraktních expresionistů ve čtyřicátých a padesátých letech (Jackson Pollock vytvořil sérii kreseb, které bezprostředně doprovázely jeho terapie u jungovského analytika Josepha Hendersona). Na poli kunsthistorie samé se psychonalýzou inspiroval například Laurie Schneider Adams, který napsal populární učebnici \"Art Across Time\" a knihu \"Umění a psychoanalýza\". Také feministická historičky umění Griselda Pollocková a Rosalind Kraussová čerpají z psychoanalýzy, ovšem spíše z učení francouzského psychoanalytika Jacquese Lacana či lacanovské sémiotičky Julie Kristevy. \n\nVe 20. století se ovšem rozvinul i feministický pohled na dějiny umění, který nečerpá z psychoanalýzy.Známý je v této souvislosti například esej Lindy Nochlinové „Proč nebyly ženy velkými umělci?“. Hovoří o systematickém vyloučení žen z umění, prohlašování úspěšných žen v umění za anomálii, která se nemůže stát modelem pro následný úspěch. Mary Garrardová a Norma Broudeová se pak na základě tohoto impulsu věnovaly „dějinám ženského umění“ systematicky.\n\nV polovině 20. století se kunsthistorie začala také více inspirovat marxismem (a obecněji sociologií). Jejich cílem bylo ukázat, jak umění interaguje s mocenskými strukturami ve společnosti. Možná nejznámějším marxistou na poli kunsthistorie byl Clement Greenberg, který přišel na konci třicátých let v vlivným esejem \"Avantgarda a kýč\". Greenberg v něm prohlašoval, že avantgarda vznikla jako vzpoura proti spotřebitelské společnosti (Greenberg si přivlastnil německé slovo „kitsch“, aby popsal tento konzum, konotace tohoto pojmu se však časem trochu změnily). Avantgardní a modernistické umění je pro něj jediným možným způsobem, jak se vzepřít kultuře produkované „kapitalistickou propagandou“.  Greenberg později prováděl rozsáhlou a dosti vlivnou kunsthistorickou kampaň za uznání abstraktního expresionismu. K dalším marxistickým teoretikům patřil Arnold Hauser, který se ve svých Sociálních dějinách umění pokusil ukázat, jak se „třídní vědomí“  promítlo do různých uměleckých období. Jeho brutální generalizace jsou někdy nazývány „vulgárním marxismem“. Ten byl vytlačen z marxismu zejména pod tlakem Frankfurtské školy (Theodor W. Adorno, Max Horkheimer) po jejím příchodu do USA. Na tu navazoval třeba T. J. Clark.\n\nKunsthistorii 20. století ovšem silně ovlivnila také sémiotika, zejména v podání Ferdinanda de Saussure, Rolanda Barthese a Charlese Sanders Peirce. Sémitotické dějiny umění se snaží odhalit hlubší významy v uměleckých dílech (což u sémiotiky znamená významy kolektivnější). Sémiotický přístup k dějinám umění se pokusil uplatnit zejména Meyer Schapiro. Podle něj lze význam uměleckého díla pochopit jen tím, že srovnáváme - například frontální a boční pohled, nebo pohled celkový a pohled jen na část díla. Dalším z takto inspirovaných autorů byl Alex Potts, který sémioticky přistoupil například ke slavnému obrazu Mony Lisy. Podle určité linie sémiotické kunsthistorie je význam díla dán jen a pouze kontextem, nebo dokonce jen příjemcem, autor na něj nemá vliv (uplatnění Barthesova konceptu smrti autora). Tento přístup zastávala například Rosalind Kraussová v eseji \"Ve jménu Picassa\". Odsuzovala umělecký „monopol na význam“ a trvala na tom, že význam může být odvozen pouze z historického a sociálního kontextu. Mieke Bal pak argumentoval, že význam neexistuje, dokud není obraz pozorován divákem. \n\nZvláštním oborem kunsthistorie se na konci 20. století stala tzv. muzeální studia. Ta se snaží dějiny umění pochopit na základě toho, jak bylo umění podporováno, financováno, sbíráno, vystavováno.\n\nNový materialismus se zase zaměřuje na zkoumání materiálů a technik používaných k vytváření děl s pomocí nejmodernější technologie - populárním je zejména prosvěcování starých obrazů infračervenými a rentgenovými paprsky, díky nimž jsou vidět starší náčrty, z nichž lze interpretovat, jak se rodily a postupovaly tvůrcovy umělecké záměry. Pokročilá dendrochronologie či radiokarbonové datování samozřejmě umožnilo určit přesnější stáří nebo dokonce autorství řady děl. \n\nK nejsoučasnějším přístupům kunsthistorie patří tzv. teorie věcí, teorie síťových her a objektově orientovaná ontologie.\n"}
{"id": "1016062", "url": "https://cs.wikipedia.org/wiki?curid=1016062", "title": "Ignaz Kaiser", "text": "Ignaz Kaiser\n\nIgnaz Kaiser von Falkenthal (31. května 1819 Straß im Straßertale – 25. září 1895 Straß im Straßertale) byl rakouský právník a politik německé národnosti, v 2. polovině 19. století poslanec Říšské rady.\n\nJeho bratrem byl architekt Eduard Kaiser. Ignaz vychodil gymnázium v Kremži a absolvoval Vídeňskou univerzitu. Roku 1841 získal titul doktora filozofie. V roce 1844 se stal členem filozofické fakulty a téhož roku získal i titul doktora práv. V letech 1842–1846 byl adjunktem na filozofické katedře Vídeňské univerzity a zároveň působil na praxi v advokátní kanceláři. Během revolučního roku 1848 byl za obvod Retz zvolen do celoněmeckého Frankfurtského parlamentu. Zde patřil k frakci \"Augsburger Hof\". V letech 1851–1891 působil jako notář ve vnitřním městě ve Vídni.\n\nPo obnovení ústavní vlády se zapojil do politiky. Od roku 1861 byl poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie venkovských obcí, obvod Horn, Retz, Ravelsbach). K roku 1861 se uvádí jako notář, bytem ve Vídni. Zemský sněm ho do Říšské rady delegoval i roku 1867 a 1871 (opět za kurii venkovských obcí). Uspěl i v prvních přímých volbách do Říšské rady roku 1873, za kurii venkovských obcí, obvod Korneuburg, Oberhollabrunn, Retz atd. V parlamentu opakovaně vystupoval jako zpravodaj u předloh zákonů. Významně se podílel na přijetí obchodního zákoníku. V Říšské radě byl v 60. letech stoupencem velkorakouské frakce.\n\nV roce 1880 byl povýšen do šlechtického stavu.\n"}
{"id": "1016068", "url": "https://cs.wikipedia.org/wiki?curid=1016068", "title": "Paralelní polis", "text": "Paralelní polis\n\nPolitologicko-společenský koncept paralelní polis byl vytvořen českým disidentem a politickým myslitelem Václavem Bendou v souvislosti s hnutím Charta 77. Vedle dalších angažovaných filosofů se i Benda snažil o teoretické uchopení společenského dění v kruzích disentu – tzv. druhé kultury neboli undergroundu – které poprvé popsal v textu \"Paralelní polis\" z roku 1978. Benda si jako politolog všiml organického vznikání nové společenské struktury, která se začala rodit v uměleckých a intelektuálních kruzích jako nástroj vymanění se z totalitního komunistického režimu. Rozpoznal následující základní pilíře této nové „obce“: \n\nTyto dílčí paralelní struktury však nejsou uzavřenou množinou, ale naopak by měly vznikat další na všech frontách odporu proti autoritářskému státu. Cílem paralelní polis by podle Václava Havla, Ivana M. Jirouse, Milana Šimečky a dalších osobností disentu, které o konceptu diskutovaly, měla být tzv. nezávislá společnost. Tím je myšlena společnost, která není pokořena zákony a rozhodnutími zástupců veřejné moci, ale společnost, která je založená na vlastních hodnotách, které jí nejsou vnucovány centrální autoritou, a podle toho je konstituovaná a organizovaná. Nezávislá společnost je vůči státní moci v rovném postavení a má před státní mocí přednost při sebeorganizaci a sebezajištění. \n\n„\"Dalo by se dokonce říct, že skutečnou a nejdůležitější ‘paralelní polis’ dnes nepředstavuje ‘disidentský svět’, ale svět smýšlení a privátních zájmů celé společnosti, která sice jednou rukou dává totalitní moci to, co na ní bezpodmínečně vyžaduje, ale druhou si zároveň dělá vše, co sama chce a co nemá s vůlí této moci pranic společného.\"“\n\nPo revoluci v roce 1989 nebyla tomuto konceptu věnována přílišná pozornost.\n\n\n"}
{"id": "1016070", "url": "https://cs.wikipedia.org/wiki?curid=1016070", "title": "Jezero Lisi", "text": "Jezero Lisi\n\nJezero Lisi () je jezero v Gruzii, na západě hlavního města Tbilisi. Rozloha 0,47 km², maximální hloubka 4 metry, objem 1,22 mln. m³. Zdrojem vody je voda dešťová, sněhová a podzemní. Na jaře se úroveň vody zvyšuje a na podzim klesá. V létě voda je teplá, maximální teplota 28 °C. V zimě na povrchu vody bývá tenký led. Voda je trochu slaná (mineralizace 2695 mg/l). Ve vodě žijí ryby. Obyvatelé Tbilisi jej využívají k vodním sportům či rybaření\n"}
{"id": "1016071", "url": "https://cs.wikipedia.org/wiki?curid=1016071", "title": "Trotinka", "text": "Trotinka\n\nTrotinka je malá vesnice, část městečka Miletín v okrese Jičín. Nachází se asi 600 m východně od Miletína. V roce 2014 zde bylo 43 adres. V roce 2011 zde trvale žilo 31 obyvatel.\n\nTrotinka leží v katastrálním území Miletín.\n\n"}
{"id": "1016073", "url": "https://cs.wikipedia.org/wiki?curid=1016073", "title": "Sikorsky H-5", "text": "Sikorsky H-5\n\nSikorsky H-5, (označován také jako R-5, S-51, HO2S-1, HO3S-1) (R-5 od roku 1948; tovární označení VS-327) byl vrtulník vyráběný společností Sikorsky Aircraft Corporation, používaný Letectvem Spojených států amerických (USAF) a jeho předchůdcem USAAF, Námořnictvem Spojených států amerických a Pobřežní stráží Spojených států amerických (pod označením HO2S a HO3S). Tyto stroje využívalo taktéž americké Ministerstvo pošt. V prosinci 1946 byla mezi britskou společností Westland Aircraft a americkou Sikorski podepsána dohoda o vytvoření britské verze H-5, která byla vyráběna v Británii pod označením Westland-Sikorsky WS-51 Dragonfly. Do ukončení výroby v roce 1951 bylo vyrobeno přes 300 kusů všech modelů tohoto vrtulníku.\n\nTento stroj, původně vyvíjený pod označením R-5, byl armádou navržený k tomu, aby unesl větší náklad, měl větší výdrž, rychlost a dostup než jeho předchůdce Sikorsky R-4. R-5 se od R-4 odlišoval větším průměrem rotoru a novým delším trupem pro dvě osoby. Byl větší než jeho předchůdce, ale i než následující model R-6. Byl R-5 vybaven silným hvězdicovým motorem Wasp Junior o výkonu 450 koňských sil. Z těchto důvodů se z R-5 stal nejúspěšnější z těchto tří modelů vrtulníků. Zkušební let prvního ze čtyř objednaných XR-5 proběhl 18. srpna 1943. V březnu 1944 si letectvo USA objednalo 26 kusů YR-5A na servisní zkoušky, první z těchto strojů byl doručen v únoru 1945. Následovala objednávka 100 vrtulníků vybavených držáky na dvoje nosítka. Takto vybavených strojů bylo ovšem doručeno pouze 34.\n\nSikorsky brzy vyvinul upravenou verzi YR-5A, označenou jako S-51. Tato verze byla vybavena rotorem o větším průměru, s větší nosností a vzletovou hmotností. Tento model poprvé vzlétl 16. únor 1946. Byl čtyřmístný a byl určen k civilním i vojenským účelům a také to byl první vrtulník, prodaný soukromému majiteli. USAF si jich pod označením R-5F objednala jedenáct a devadesát jich létalo u námořnictva jako HO3S-1 (těmto strojům se také říkalo Horse – Kůň).\n\nWestland Aircraft začal v Británii vyrábět licencované vrtulníky Westland-Sikorsky S-51 Dragonfly v roce 1946. Celkem se jich zde vyrobilo 133 a byly určeny pro Královské námořnictvo a Královské letectvo. Výkonný motor Alvis Leonides o výkonu 500 koní jim umožňoval létat rychlostí až 165 km/h s dostupem 4300 metrů. Westland také vyvíjel podstatně upravenou verzi s označením Westland Widgeon, ta se však do služby nikdy nedostala.\n\nAmerické námořnictvo si koncem roku 1946 objednalo čtyři standardní S-51 pro nasazení v Antarktidě při operaci Highjump. Do námořní historie vstoupily pod označením HO3S-1. Na Štědrý den 1946 byl HO3S-1 pilotovaný poručíkem velitelem Walterem M. Sessumem, který vzlétl z letadlové lodi USS Pine Island, prvním vrtulníkem, který kdy létal v oblasti Antarktidy. Poté, co prokázaly své schopnosti v námořnictvu, následovala roku 1948 objednávka dalších 42 vrtulníků. Námořnictvo používalo tyto HO3S-1 jako užitné vrtulníky na válečných a letadlových lodích, jako doprovod hydroplánů, ledoborců, křižníků třídy Des Moines a válečných lodí třídy Iowa. Když námořnictvo roku 1948 zakládalo svou první vrtulníkovou přepravní letku HMX-1, tvořilo ji šest strojů HO3S-1. Tento vrtulník byl schopný unést pouze tři lehce vybavené členy posádky a z tohoto důvodu byl využíván především pro potřeby údržby. Pro potřeby převozu bylo do letky později přidáno devět dvoumotorových vrtulníků Piasecki HRP-1. Celkový počet vrtulníků HO3S-1 (S-51), vlastněný americkým námořnictvem, se ustálil na 88 kusech.\n\nDvacet jedna vrtulníků Sikorsky YR-5A bylo vybaveno třetím sedadlem, záchranářským zvedákem, přídavnou palivovou nádrží a předním kolem. Americké námořnictvo tři z nich používalo pod označením HO2S-1. Pět dalších bylo přestavěno na YR-5E s dvojím ovládáním.\n\nDalších třicet devět speciálních záchranářských vrtulníků bylo roku 1948 postaveno pod označením H-5G. Šestnáct z nich bylo roku 1949 vybaveno plováky a používáno jako obojživelné vrtulníky.\n\nNěkolik H-5H bylo roku 1949 pro potřeby evakuací po stranách trupu osazeno nosítky pro zraněné. Zadní místo pro nosítka bylo umístěno hned pod ocasem a boční nosítka byla hned za kabinou posádky. K předním dvěma nosítkům měl během přepravy přístup i lékař, k zadnímu nosítku nikoli. O nasazení těchto strojů u námořnictva je známo jen málo informací, protože byly krátce po testovaní v roce 1950 staženy.\n\nVrtulníky R-5 byly určeny pro letectvo USA. Série těchto vrtulníků začala stroji R-1 a pokračuje až k typu R-16. Po vzniku Letectva Spojených států amerických v roce 1947 bylo mnoho letadel kvůli novému systému přeznačeno. Z R-6 se například stala H-6. Armáda Spojených států přestala se svým vlastním značením v padesátých letech, což vyústilo v nové označení jejích vrtulníkových projektů (například HO-6). V roce 1962 dostala řada námořních a vojenských letadel díky novému systému značení nižší čísla.\n\nBěhem své služby, byly stroje H-5/SO3S-1 nasazovány na obslužné, záchranné a humanitární mise po celém světě, včetně letů v Antarktidě během operace Highjump. Díky větší síle, byly tyto stroje mnohem všestranněji použitelné než sesterské moely R-4 a R-6. H-5/HO3S-1 trpěly, stejně jako všechny ostatní dvousedadlové jednorotorové vrtulníky své doby, problémy se stabilitou. Tyto vrtulníky byly běžně vybaveny dvěma ocelovými tyčemi, které sloužily jako závaží. Obě byly zabaleny v plátěném obalu a vážily 11 a 23 kg. Pokud letěl stroj bez pasažérů, umisťovala se tato závaží podélně do kabiny vedle pilota. Když s pilotem letěli tři pasažéři, obě závaží se umístila do nákladového prostoru. V situaci zřídnutí vzduchu, při zvýšené okolní teplotě – toto zásadně ovlivňuje vztlak – byla závaží z vrtulníku vyhozena ven. Když nemohla být závaží mezi jednotlivými misemi doplněna, musel pilot místo nich použít kameny nebo jinou improvizovanou zátěž, protože bez vyvážení mohl vrtulník letět rychlostí pouze 25 uzlů (49 km/h).\n\nNejvětší slávu zažily tyto stroje během korejské války, kde byly opakovaně využívány k zachraňování spojeneckých pilotů sestřelených nad nepřátelským územím a evakuacím raněných z frontových oblastí. Tuto úlohu následně převzaly vrtulníky H-19 Chickasaw. Poslední H-5 a HO3S-1 byly staženy z aktivní služby v americké armádě v roce 1957.\n\nXR-5 – Prototyp založený na VS.372 se dvěma sedadly a ocasním přistávacím kolem, poháněný motorem R-985-AN-5 o výkonu 450 koní, vyrobeno 5 kusů.\n\nYR-5A – Stejně jako XR-5 jen s malými obměnami. Vyrobeno 26 kusů, včetně dvou pro Námořnictvo Spojených států, pod označením HO2S-1.\n\nR-5A/H-5A – Záchranářský model se dvěma venkovními nosítky. Postaveno 34 kusů, později přeznačeno jako H-5A.\n\nR-5B – Upravený R-5A, nevyráběl se.\n\nYR-5C – Upravený R-5A, nevyráběl se.\n\nR-5D/H-5D – Upravený R-5A s předním přistávacím kolem a záchranářským zvedákem. Později přeznačen na H-5D.\n\nYR-5E/YH-5E – Upravený YR-5A s dvojitým ovládáním. Později přeznačen na YH-5E.\n\nR-5F/H-5F – Civilní čtyřsedadlový model S-51 prodávaný od roku 1947. Vyrobeno jedenáct kusů, později přeznačen na H-5F.\n\nH-5G – Stejně jako H-5F čtyřsedadlový se záchranářským vybavením. Prodáno 39 kusů.\n\nH-5H – Jako H-5G, s vylepšeným vybavením. Prodáno 16 kusů.\n\nHO2S-1 – Dva YR-5A pro Námořnictvo Spojených států, později využívány Pobřežní stráží. Objednávka na 34 kusů – zrušena.\n\nHO3S-1 – Čtyřsedadlová verze pro Námořnictvo Spojených států, stejná jako H-5F. Vyrobeno 88 kusů.\n\nHO3S-1G – HO3S-1 pro Pobřežní stráž. Vyrobeno devět.\n\nHO3S-2 – Námořní verze H-5H. Nevyráběl se.\n\nHO3S-3 – Jeden z HO3S-1 s upraveným motorem v roce 1950.\n\nS-51 – Civilní čtyřsedadlová verze. Čtyři zakoupeny Námořnictvem Spojených států.\n\n\n\n\n\n\n\n\n\n\n\n\n\n\n\n\n\n"}
{"id": "1016075", "url": "https://cs.wikipedia.org/wiki?curid=1016075", "title": "Martin Hrubý", "text": "Martin Hrubý\n\nMartin Hrubý (* 16. dubna 1969, Moravská Třebová) je český herec.\n\nPo studiu gymnázia přijat na Filozofickou fakultu UK v Praze obor historie. Během studia se stal členem studentského divadla PIBIMPAP-RIZOTO. Ještě za studií nastoupil do prvního profesionálního angažmá v Divadle Příbram, kde se setkal s režisérkou Marií Lorencovou, která ovlivnila jeho první kroky na jevišti. V sezóně 1996–1997 působil v Divadle Vítězslava Nezvala v Karlových Varech odkud odešel do Východočeského divadla v Pardubicích, kde působil až do června 2003. \n\nV květnu 2003 přijímá nabídku do Městského divadla v Mladé Boleslavi, kde s režisérem Milošem Horanským zkouší roli Morlocka ve Weisenbornově dramatizaci Hugova románu Muž, který se směje pod názvem „Lofter aneb Ztracená tvář“.\n\n\n\n"}
{"id": "1016076", "url": "https://cs.wikipedia.org/wiki?curid=1016076", "title": "Lloyd Price", "text": "Lloyd Price\n\nLloyd Price (* 9. března 1933) je americký R&B zpěvák. Svou první nahrávku vydal v roce 1952 na značce Specialty Records; z písně „Lawdy Miss Clawdy“ se stal hit a později ji nahráli například Paul McCartney, Joe Cocker a Link Wray. Později odešel do armády a později se opět začal věnovat hudbě. V roce 2011 vydal autobiografickou knihu nazvanou \"The True King of the Fifties\". V roce 1998 byl uveden do Rock and Roll Hall of Fame.\n\n"}
{"id": "1016077", "url": "https://cs.wikipedia.org/wiki?curid=1016077", "title": "David Axelrod", "text": "David Axelrod\n\nJméno a příjmení David Axelrod nosí více osob:\n\n"}
{"id": "1016078", "url": "https://cs.wikipedia.org/wiki?curid=1016078", "title": "David Axelrod (hudebník)", "text": "David Axelrod (hudebník)\n\nDavid Axelrod (17. dubna 1933, Los Angeles – 5. února 2017) byl americký zpěvák, hudební producent, skladatel a aranžér. Nejprve se věnoval boxu, ale později se stal profesionálním bubeníkem a pracoval též jako producent a aranžér. Prvním albem, na němž se podílel coby producent, bylo \"The Fox\" od saxofonisty Harolda Landa z roku 1959. V roce 1968 vydal prostřednictvím hudebního vydavatelství Capitol Records své první sólové album nazvané \"Song of Innocence\" a později vydal řadu dalších alb. Během své kariéry spolupracoval s mnoha dalšími hudebníky, mezi které patří například David McCallum, Hampton Hawes nebo Cannonball Adderley.\n\n\n"}
{"id": "1016091", "url": "https://cs.wikipedia.org/wiki?curid=1016091", "title": "Warren Bernhardt", "text": "Warren Bernhardt\n\nWarren Bernhardt (* 12. listopadu 1938, Wausau, Wisconsin, USA) je americký jazzový klavírista. Jeho otec byl klavírista a tak se Warren Bernhardt hře na tento nástroj věnoval již od dětství. Svou profesionální hudební kariéru zahájil roku 1961, když se stal členem sextetu saxofonisty Paula Wintera. Během své kariéry nahrál několik vlastních alb a spolupracoval s mnoha dalšími hudebníky, mezi které patří například Pat Martino, Art Farmer, Tony Levin, Kenny Burrell a Mike Mainieri.\n\n"}
{"id": "1016095", "url": "https://cs.wikipedia.org/wiki?curid=1016095", "title": "Schodišťové rameno", "text": "Schodišťové rameno\n\nSchodišťové rameno je součást schodiště složená z jednotlivých schodišťových stupňů, která spojuje 2 různé výškové úrovně, včetně nosných konstrukcí podepírajících samostatné stupně.\n\nPodle jiné definice schodišťové rameno je sestava minimálně 3 výškových stupňů, kde ramena mohou být nástupní nebo výstupní.\n\nPodle počtu ramen dělíme schodiště na\n\n\n"}
{"id": "1016096", "url": "https://cs.wikipedia.org/wiki?curid=1016096", "title": "Semiaridní podnebí", "text": "Semiaridní podnebí\n\nSemiaridní podnebí (polopouštní podnebí, také nazývané stepní podnebí) se vyskytuje tam, kde je sucho, ale stále je tam dostatek srážek pro to, aby tam mohly růst trávy, keře nebo jednotlivé stromy. Často se vyskytuje na okrajích pouští. Podle Köppenovy klasifikace podnebí se rozděluje na dva podtypy, horký a studený. Srážek nenaprší více než 500 mm. Typické jsou velké (přes 20°C) teplotní rozdíly mezi dnem i nocí. V polopouštích nastávají velmi dlouhá období sucha.\n\nNejčastěji je v tropech a subtropech. Má horká léta a mírné zimy, při kterých sníh padá naprosto výjimečně. (pokud to místní teploty dovolí). Do polopouští v Indii, na západě Afriky, jižní Kalifornii a částech Mexika a částech Pákistánu docházejí pravidelně monzuny a jsou tam krátká období dešťů, stejně tak jsou obvykle období sucha a kratší období dešťů v tomhle typu klimatu, ale v jiných místech nemají souvislost s monzunem. Období dešťů netrvají déle než půl roku.\n\nRoční průměrná teplota přesahuje 18 °C a nebo je třeba aby klima mohlo být zařazeno sem aby průměrná měsíční teplota nejstudenějšího měsíce nespadla pod 0 °C.\nV létě dosahují maximálních hodnot okolo 40 °C. V zimě běžně klesají pod 10 °C ale v některých oblastech běžně klesají i pod bod mrazu. Pod -10 °C však často neklesají.\n\nPolopouště jsou oblasti na přechodu mezi savanou a pouští, vyznačující se nízkými srážkami a řídkou vegetací, pokrývající 10 až 50 procent plochy. Srážky jsou zde vyšší než na poušti (asi 250 – 400 mm ročně) a deštivé období je delší. Rostlinstvo polopouští je přizpůsobeno nedostatku srážek a podobá se pouštní vegetaci, jde tedy hlavně o sklerofyty a sukulenty. V polopoušti se střídají otevřené holé plochy s hustšími porosty, kde převládají prutnaté keře a keříky. Ty jsou buď tvrdolisté (\"Larrea tridentata\", \"Prosopis glandulosa\"), nebo opadavé, kdy listy vytrvají jen přes nejvlhčí období. Velmi jsou rozšířeny kaktusy a sukulenty. Ze sukulentů jsou to například agáve (\"Agave\"), juka (\"Yucca\"), bokarnea (\"Beaucarnea\"), hechtie (\"Hechtia\") a \"Fouquieria\".\n\nJe obvykle v mírných zeměpisných šířkách. Významná část srážek spadne (nasněží) v zimě. Ale přesně ohraničená období sucha tam být nemusí a srážky mohou být i celoročně rovnoměrně rozložené.\n\nZákladní podmínkou tohoto klimatu je, že průměrná teplota nejstudenějšího měsíce je pod 0 °C. Nejvyšší letní teploty bývají mezi 30 °C a 40 °C. V zimě mohou klesat hluboko pod mrazu, často i pod -20 °C, a někdy i pod -30 °C. Rozdíl mezi průměrnou měsíční teplotou nejstudenějšího a nejteplejšího měsíce může být extrémní, často je to i více než 30 °C.\n"}
{"id": "1016097", "url": "https://cs.wikipedia.org/wiki?curid=1016097", "title": "Statut (rozcestník)", "text": "Statut (rozcestník)\n\nStatut nebo statuta může být:\n\n"}
{"id": "1016099", "url": "https://cs.wikipedia.org/wiki?curid=1016099", "title": "Dame Diop", "text": "Dame Diop\n\nDame Diop (* 15. února 1993, Louga, Senegal) je senegalský fotbalový záložník či útočník a reprezentant, v současnosti hráč tureckého klubu Hatayspor. Mimo Senegal působil na klubové úrovni v Rusku, Arménii, ČR a Turecku\n\nZačínal v senegalské fotbalové akademii Touré Kunda Foot-Pro, jejímž je odchovancem. V roce 2012 přestoupil do ruského celku FK Chimki, za který ale neodehrál ani jeden zápas, a odešel hostovat do arménského týmu FC Širak, do kterého po skončení hostování přestoupil. V tomto klubu se stal mistrem Arménie (v sezóně 2012/13) a vyhrál zde i arménský fotbalový pohár a arménský Superpohár.\n\nNa začátku sezony 2014/15 přišel jako volný hráč do českého mužstva SK Slavia Praha, kde podepsal smlouvu na dva roky s dvouletou opcí. V 1. české lize debutoval 16. srpna 2014 ve čtvrtém kole proti FK Teplice (porážka 1:2).\n\nV zimní přestávce Synot ligy 2015/16 byl na testech v FC Fastav Zlín (od ledna 2015). V únoru 2015 ze Slavie do Zlína přestoupil jako náhrada za Lukáše Železníka, který odešel opačným směrem.\nV dubnu 2017 utrpěl v souboji na hřišti těžký otřes mozku a zlomeninu lícní kosti. Se zlínským týmem získal v sezóně 2016/17 český fotbalový pohár.\nV červnu 2017 mohl slavit zisk další trofeje, premiérového Česko-slovenského Superpoháru (po zdolání Slovanu Bratislava). Do utkání nezasáhl, byl připraven ke střídání na lavičce náhradníků.\n\nV zimní přestávce HET ligy 2017/18 přestoupil z FC Fastav Zlín do FC Baník Ostrava.\n\nV lednu 2019 přestoupil z ostravského Baníku do Hataysporu, vedoucího celku 2. turecké ligy.\n\nDiop prošel ve své zemi mládežnickými reprezentačními výběry a v roce 2011 zasáhl do zápasů Afrického mistrovství hráčů do 23 let. Premiéru v seniorské reperezentaci Senegalu si připsal 31. 5. 2014 v přátelském zápase proti Kolumbii (remíza 2:2, přišel na hrací plochu v 71 minutě).\n\n"}
{"id": "1016106", "url": "https://cs.wikipedia.org/wiki?curid=1016106", "title": "Moritz von Kaiserfeld", "text": "Moritz von Kaiserfeld\n\nMoritz von Kaiserfeld, též Moritz Kaiserfeld von Blagatinschegg (24. ledna 1811 zámek Mannsberg u Ptuje – 14. února 1885 zámek Birkenstein u Birkfeldu), byl rakouský právník a politik německé národnosti, v 2. polovině 19. století poslanec Říšské rady a zemský hejtman Štýrska.\n\nPocházel z rodiny drobné šlechty. Studoval práva na univerzitě ve Štýrském Hradci. Složil s vynikajími výsledky politicko-justiční zkoušky a roku 1835 nastoupil jako justiciár na panství Thanhausen. Téhož roku se pak stal správcem panství Birkenstein, s jehož ovdovělou majitelkou se roku 1838 oženil. Během revolučního roku 1848 usedl coby zástupce velkostatkářů na rozšířený Štýrský zemský sněm. Profiloval se jako odpůrce vídeňského demokratického radikalismu. V lednu 1849 byl za město Štýrský Hradec zvolen do celoněmeckého Frankfurtského parlamentu. Do debat parlamentu ale nezasáhl. Poté, co se Rakousko odmítlo na činnosti parlamentu podílet, byl povolán do Vídně, kde byl činný při přípravě reformy pozemkové daně v souvislosti se zrušením poddanství. Pobýval na svém statku v Mürzzuschlagu. V letech 1848–1850 často publikoval politické stati v listu \"Grazer Zeitung\". Roku 1850 se stal starostou Birkfeldu. Během éry neoabsolutismu byl mimo hlavní politický a veřejný život.\n\nPo obnovení ústavní vlády se opět zapojil do politiky. Od března 1861 byl poslancem Štýrského zemského sněmu za kurii venkovských obcí, obvod Weiz, Gleisdorf, Birkenfeld. Zároveň od 3. dubna 1861 vykonával funkci náměstka zemského hejtmana. V roce 1863 se zde zasadil o posílení univerzity ve Štýrském Hradci přidáním lékařské fakulty a roku 1864 prosadil povýšení školy Joanneum ve Štýrském Hradci na vysokou školu technickou. Podporoval rozvoj železniční sítě. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (kurie venkovských obcí). K roku 1861 se uvádí jako náměstek hejtmana a statkář, bytem v Štýrském Hradci. Opětovně byl zemským sněmem do Říšské rady delegován roku 1867. Poté, co se dosavadní předseda Poslanecké sněmovny Karl Giskra stal ministrem, se 10. února 1868 konala nová volba předsedy sněmovny. Moritz von Kaiserfeld obdržel 111 ze 131 hlasů. Funkci předsedy Poslanecké sněmovny Říšské rady si udržel i 14. prosince 1869, kdy začalo nové V. zasedání sněmovny (získal 90 ze 127 hlasů).\n\nByl zastáncem ústavy i autonomie korunních zemí. V Říšské radě patřil k takzvané frakci německých autonomistů, která se později přimkla k německým liberálům (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Podporoval rakousko-uherské vyrovnání. V březnu 1865 se v rozpravě o rozpočtu uherské dvorské kanceláře vyslovil pro uherské požadavky. Odmítal pozastavení platnosti ústavy za vlády Richarda Belcrediho i tzv. Fundamentální články za vlády Karla von Hohenwarta (neúspěšný pokus o česko-rakouské vyrovnání z roku 1871).\n\nV roce 1871 se stal zemským hejtmanem Štýrska. Funkci zastával do roku 1884. Roku 1871 byl též povolán do Panské sněmovny (jmenovaná horní komora Říšské rady) jako její doživotní člen.\n\nOd roku 1858 byl členem ústředního výboru Zemědělské společnosti Štýrska, od roku 1866 jejím prezidentem. Od roku 1862 byl rovněž prezidentem Historického spolku pro Štýrsko. V roce 1884 odstoupil ze zdravotních důvodů z politických funkcí.\n"}
{"id": "1016109", "url": "https://cs.wikipedia.org/wiki?curid=1016109", "title": "Diecézní muzeum v Českých Budějovicích", "text": "Diecézní muzeum v Českých Budějovicích\n\nDiecézní muzeum v Českých Budějovicích založil roku 1892 kanovník Mons. Adolf Rodler, kapitulní děkan v Českých Budějovicích, který shromažďoval záchranné svozy z kostelů a kaplí nejprve ve svém bytě. Roku 1895 byl zřízen muzejní spolek, jehož protektorem se stal českobudějovický biskup Martin Josef Říha. Roku 1904 byla otevřena expozice v budově Jirsíkova gymnázia ve Skuherského ulici. Roku 1927 došlo na základě dohody k přenesení sbírek do Městského musea v Českých Budějovicích, které mělo lepší podmínky pro jejich vystavení a ošetřování. Církevní vlastnictví bylo uznáváno ještě v 50. letech 20. století, o čemž svědčí korespondence z této doby.\n\nInventář sbírek diecézního muzea obsahuje přes 2.000 položek a je uložen jednak v Jihočeském muzeu v Českých Budějovicích a jednak na Biskupství českobudějovickém.\n\nNejkvalitnější umělecké předměty, z větší části gotické sochy, dnes uchovává Alšova jihočeská galerie v Hluboké nad Vltavou. \n\nKe vzácných exponátům mimo jiné patří:\n\n\n"}
{"id": "1016110", "url": "https://cs.wikipedia.org/wiki?curid=1016110", "title": "Vladimír Kubeš", "text": "Vladimír Kubeš\n\nVladimír Kubeš (19. července 1908 Královo Pole – 14. listopadu 1988 Brno) byl právní filozof a profesor občanského práva na Právnické fakultě Masarykovy univerzity, o jejíž obnovení v roce 1969 se zasloužil. Patřil mezi zastánce normativní právní teorie.\n\nNarodil se v Králově Poli, jeho otec Vladimír byl praktickým lékařem a gynekologem. Výborně se učil a už v deseti letech složil přijímací zkoušky na gymnázium. Po jeho absolvování se zapsal ke studiu práva na brněnské právnické fakultě, během studií se zúčastnil studijních pobytů v Paříži a Heidelbergu a v roce 1930 získal titul doktora práv. Poté byl nejdříve jeden rok soudním čekatelem u brněnského krajského soudu, pak až do roku 1945 působil jako konceptní úředník Moravsko-slezské finanční prokuratury.\n\nUž během studií časopisecky publikoval a rok po jejich ukončení vydal první monografii zaměřenou na otázky bezdůvodného obohacení. Tentýž rok se zapsal ke studiu filosofie a dějin umění na Filozofickou fakultu MU, v jejím průběhu byl i na studijním pobytu v Berlíně a roku 1935 absolvoval, ačkoli bez podstoupení rigorózní zkoušky. Mezitím vydal další monografii o smlouvách proti dobrým mravům, která byla oceněna jako nejlepší kniha soukromého práva daného období, v roce 1934 se na brněnské právnické fakultě habilitoval jako soukromý docent pro obor československého práva soukromého a zároveň byl jmenován komisařem, o tři roky později vrchním komisařem finanční prokuratury v Brně. Podílel se na návrzích reformy vysokoškolského studia, navrhl např. prodloužit studium práv z tehdejších čtyř na pět let, a na konci 30. let již byl navržen ke jmenování profesorem soukromého práva, k tomu však došlo až po válce. V té době se také oženil s dlouholetou přítelkyní Hanou, se kterou se později rozvedl, aby se oženil s Vojtěškou. Ani toto manželství však nevydrželo dlouho.\n\nPo roce 1945 se už jako řádný profesor na právnické fakultě, jejímž byl i jedno funkční období děkanem, stává ředitelem dvou ústavů, pro právní filozofii a pro občanské právo. Zasloužil se také o založení Vysoké školy sociální v Brně. Vstoupil do národně socialistické strany a byl za ni jmenován členem komise Národního shromáždění pro vytvoření nové ústavy. Jeho návrhy, směřující k zachování kontinuity s Ústavní listinou z roku 1920, však vyvolávaly jistý odpor u reprezentantů Slovenska a později byly ze strany komunistů odmítnuty jako reakční. I přesto, že se po Únoru 1948 stal načas místopředsedou fakultního akčního výboru, byl vyloučen z profesorského sboru a na fakultu se již nesměl vrátit. O rok později byl zatčen pro pokus o ilegální přechod státní hranice a odsouzen ke čtyřem letům odnětí svobody, po odvolání mu byl trest zvýšen na třináct let. Umístěn byl v pracovních táborech Jáchymov, Svatopluk, Svornost, Mír a Vojna, bylo mu nicméně umožněno se oženit s o dvacet let mladší Evou. Po šesti letech mu prezident republiky udělil milost a rok poté se mu narodila dcera Eva.\n\nAž do roku 1968 pracoval nejdříve jako stavební dělník, pak jako podnikový právník v tomto průmyslovém odvětví, zároveň ale zpracovával některá vědecká témata, která mohl později publikovat v zahraničí. Po své rehabilitaci se zapojil především do činnosti spolku politických vězňů K 231, také Sokola, začal přednášet na filosofické fakultě v Brně a byl opět činný i v národněsocialistické straně. U tehdejšího ministra spravedlnosti a spolustraníka Bohuslava Kučery díky tomu vymohl obnovení brněnské právnické fakulty. Na ní pak až do roku 1971 znovu přednášel a vedl katedru teorie státu a práva a právní filosofie, poté však musel opět odejít. V průběhu 70. let mu bylo alespoň umožněno publikovat a přednášet právní filosofii v zahraničí, zejména na Vídeňské univerzitě.\n\nVladimír Kubeš patřil do brněnské školy normativní teorie, byť se jí nenechal v pozdějších letech úplně svázat, měl do jisté míry vlastní koncepci. Ovlivněn byl Schopenhauerem, Hegelem a také teorií vrstevnatosti bytí německého filozofa Nicolaie Hartmanna. Právní řád není jen ideálním pojmem, je objektivizovatelný a je součástí skutečnosti, a to jejího nejvyššího stupně, duchovního bytí. Zároveň však jako složitý útvar zasahuje realitu i v jejích nižších podobách, např. v podobě výkonu trestu. Člověk se pak k právu vztahuje ve dvou rolích, aktivní, kdy jej z ideální podoby převádí do konkrétní reality, a zároveň pasivní, neboť je vždy adresátem právních norem, tedy toho, co má být. Z toho také plyne svobodná vůle každého jednotlivce, neboť se může rozhodnout právní normě podřídit, nebo jednat proti ní. Podle Kubeše není filosofie práva (resp. sociologie práva) součástí obecné filosofie, ale vzhledem k jejímu specifickému předmětu je samostatnou vědou. Osobním založením byl optimista, věřící v neustálý pokrok na „nekonečné cestě k dosažení dokonalosti“.\n\nNěkterá díla:\n"}
{"id": "1016111", "url": "https://cs.wikipedia.org/wiki?curid=1016111", "title": "Kehinde Fatai", "text": "Kehinde Fatai\n\nKehinde Abdul Feyi Fatai (* 19. února 1990, Jos, Nigérie) je nigerijský fotbalový útočník, který je v současnosti hráčem ruského klubu FK Ufa. V minulosti rok působil v pražské Spartě.\n\nS fotbalem začínal v Nigérii v klubu JUTH FC. V roce 2007 odešel jako dorostenec do Rumunska do FC Farul Constanța, kde od roku 2008 hrál i za A-mužstvo. V červenci 2010 přestoupil jako volný hráč do FC Astra Ploiești (klub se v roce 2012 přestěhoval do Giurgiu). V sezoně 2013/14 hostoval v belgickém Club Brugge KV.\n\nS Astrou se představil v Evropské lize 2014/15. V úvodním domácím utkání třetího předkola 31. července 2014 proti českému FC Slovan Liberec zařídil hattrickem výhru svého týmu 3:0 a slušné naděje na postup do play-off předkola. Gólově se prosadil i v prvním utkání play-off předkola proti domácímu Olympique Lyon, jednou brankou pomohl týmu k výhře 2:1. Astra se i díky jeho gólovým příspěvkům kvalifikovala do základní skupiny Evropské ligy.\n\nV červnu 2015 podepsal tříletou smlouvu s českým klubem AC Sparta Praha. V sezóně 2015/16 vybojoval se Spartou 2. místo v české nejvyšší lize.\n\nV srpnu 2016 přestoupil ze Sparty do ruského klubu FK Ufa, kde podepsal smlouvu na tři roky.\n\nKehinde Fatai působil v mládežnických výběrech Nigérie U20 a U23.\n\nZúčastnil se Mistrovství světa hráčů do 20 let 2009 v Egyptě, kde Nigérie prohrála 2:3 v osmifinále s Německem. Na turnaji vstřelil jeden gól v zápase základní skupiny B proti Tahiti (výhra 5:0).\n\nRumunský fotbalový svaz jej kontaktoval s nabídkou reprezentovat Rumunsko.\n\n"}
{"id": "1016114", "url": "https://cs.wikipedia.org/wiki?curid=1016114", "title": "Staines Town FC", "text": "Staines Town FC\n\nStaines Town FC (celým názvem: Staines Town Football Club) je anglický fotbalový klub, který sídlí ve městě Staines-upon-Thames v nemetropolitním hrabství Surrey. Založen byl v roce 1892. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou modrá, žlutá a bílá.\n\nSvé domácí zápasy odehrává na stadionu Wheatsheaf Park s kapacitou 3 009 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1016115", "url": "https://cs.wikipedia.org/wiki?curid=1016115", "title": "Júnior Morais", "text": "Júnior Morais\n\nIraneuton Sousa Morais Júnior (* 22. července 1986, São Luís, Brazílie) známý také pouze jako Júnior Morais nebo Júnior Maranhão, je brazilský fotbalový obránce, od roku 2017 hráč klubu FC Steaua București.\n\nJúnior Morais odešel v roce 2009 z Brazílie z klubu AD São Caetano do Evropy do portugalského SC Freamunde. V lednu 2011 přestoupil do FC Astra Giurgiu. S Astrou vyhrál v sezoně 2013/14 rumunský pohár a v sezóně 2015/16 ligový titul.\n\nV roce 2017 přestoupil do klubu FC Steaua București.\n\n"}
{"id": "1016118", "url": "https://cs.wikipedia.org/wiki?curid=1016118", "title": "St Albans City FC", "text": "St Albans City FC\n\nSt Albans City FC (celým názvem: St Albans City Football Club) je anglický fotbalový klub, který sídlí ve městě St Albans v nemetropolitním hrabství Hertfordshire. Založen byl v roce 1908. Od sezóny 2014/15 hraje v National League South (6. nejvyšší soutěž). Klubové barvy jsou žlutá a modrá.\n\nSvé domácí zápasy odehrává na stadionu Clarence Park s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1016120", "url": "https://cs.wikipedia.org/wiki?curid=1016120", "title": "Sutton United FC", "text": "Sutton United FC\n\nSutton United FC (celým názvem: Sutton United Football Club) je anglický fotbalový klub, který sídlí v jihozápadním Londýně. Založen byl v roce 1898. Od sezóny 2016/17 hraje v National League (5. nejvyšší soutěž).\n\nSvé domácí zápasy odehrává na stadionu Gander Green Lane s kapacitou 5 013 diváků.\n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1016122", "url": "https://cs.wikipedia.org/wiki?curid=1016122", "title": "Swarovski Kristallwelten", "text": "Swarovski Kristallwelten\n\nSwarovski Kristallwelten také \"Crystal Worlds\" je muzeum, které se nachází ve Wattens (Rakousko). Muzeum bylo postaveno v roce 1995 na oslavu 100. výročí založení rakouské firmy Swarovski jako atrakce pro návštěvníky. Ve venkovní části areálu je nepřehlédnutelný reliéf alpský obr, s očima upravenýma jako krystaly. Zakladatelem společnosti Swarovski byl brusič skla českého původu Daniel Swarovski.\n\nMuzeum bylo navrženo André Hellerem, Brianem Enem, Susanne Schmognerovou a Studiem Azurro. Ve 14 podzemních místnostech jsou vystavena umělecké díla, včetně děl Briana Eno, Torda Boontje, Niki de Saint Phalle, Jima Whitinga, Keitha Haringa, Andyho Warhola a Salvadora Dalího. V říjnu 2014 bylo muzeum Swarovski Kristallwelten opět výrazně rozšířeno. Otevření je plánováno na začátku léta 2015.\n\n"}
{"id": "1016125", "url": "https://cs.wikipedia.org/wiki?curid=1016125", "title": "Lasse Kukkonen", "text": "Lasse Kukkonen\n\nLasse Kukkonen (*18. září 1981, Oulu, Finsko) je finský lední hokejista, hrající na pozici obránce za klub Kärpät Oulu ve finské nejvyšší hokejové lize. V minulosti hrál v NHL za kluby Chicago Blackhawks a Philadelphia Flyers.\n\nV roce 2003 draftoval Kukkonena klub Chicago Blackhawks jako celkově 151. hráče v pátém kole draftu. Po sezóně 2003/2004 se vrátil zpět do Finska, kde v následující sezóně se svým domovským Kärpätem Oulu vyhrál zlatou medaili.\n\nV sezóně 2006/2007 se Kukkonen vrátil opět do Chicaga a zde odehrál 54 zápasů, aby následně 26. února 2007 přestoupil, v trojité výměně mezi kluby Chicago Blackhawks, Detroit Red Wings a Philadelphia Flyers do Filadelfie. V místním klubu utvořil obrannou dvojici s dalším rodákem z Oulu Joni Pikänenem, se kterým již dříve ve Finsku odehrál čtyři sezóny. 15. května 2007 podepsal s Flyers dvouletou smlouvu.\n\n24. června 2009, podepsal další dvouletou smlouvu, tentokrát s ruským týmem Avangard Omsk, hrající v KHL.\n\nV sezónách 2010/11 a 2011/12 hrál v KHL za klub Metallurg Magnitogorsk.\n\nV roce 2006 byl po zranění obránce Samiho Sala nominován na Olympijské hry a odehrál semifinálové utkání proti Rusku a finálový zápas proti Švédsku.\n\n\n"}
{"id": "1016126", "url": "https://cs.wikipedia.org/wiki?curid=1016126", "title": "Siren Charms", "text": "Siren Charms\n\nSiren Charms je jedenácté studiové album švédské melodické death metalové skupiny In Flames. Bylo vydáno 5. září 2014 a ve Spojených státech 9. září vydavatelstvím Sony Music Entertainment.\n\n"}
{"id": "1016128", "url": "https://cs.wikipedia.org/wiki?curid=1016128", "title": "Jenišovický vrch", "text": "Jenišovický vrch\n\nJenišovický vrch (188 m n. m.) je kopec v okresu Mělník Středočeského kraje. Leží v katastrálním území Jenišovice u Mělníka asi 400 metrů jihovýchodně Jenišovic. Téměř pod vrchol kopce vede od jihozápadu polní cesta. Ta končí v lomu, který se zde rozkládá.\n\nGeomorfologicky vrch náleží do celku Středolabská tabule, podcelku Mělnická kotlina a okrsku Lužecká rovina. Podle podrobnějšího členění Balatky a Kalvody patří vrch do okrsku Lužecká kotlina a podokrsku Vraňanská kotlina.\n"}
{"id": "1016129", "url": "https://cs.wikipedia.org/wiki?curid=1016129", "title": "Paweł Cibicki", "text": "Paweł Cibicki\n\nPaweł Cibicki [paveu cibicki] (* 9. ledna 1994, Malmö, Švédsko) je polsko-švédský fotbalový útočník, hráč klubu Malmö FF.\n\nCibicki debutoval v profi fotbale v dresu Malmö FF, klubu z jihu Švédska. V Allsvenskan nastoupil poprvé 7. července 2013 proti Gefle IF (výhra 3:1).\nS klubem se zúčastnil Ligy mistrů UEFA 2014/15.\n\nV lednu 2016 odešel na půlroční hostování do švédského celku Jönköpings Södra IF.\n\nCibicki hrál za polské mládežnické reprezentační výběry U19 a U20.\n\nV roce 2016 obdržel nominaci do mládežnických reprezentací U21 Polska a Švédska. Vybral si reprezentaci Švédska.\n\n"}
{"id": "1016131", "url": "https://cs.wikipedia.org/wiki?curid=1016131", "title": "Pa Konate", "text": "Pa Konate\n\nPa Momodou Konate (* 25. dubna 1994, Malmö, Švédsko) je švédský fotbalový obránce, který v současné době hraje v Malmö FF.\n\nKonate debutoval v profi fotbale v dresu Malmö FF, klubu z jihu Švédska. V Allsvenskan nastoupil poprvé 17. dubna 2013 proti AIK Stockholm (výhra 1:0).\nS klubem se zúčastnil Ligy mistrů UEFA 2014/15.\n\nOd února do června 2014 hostoval z Malmö v Östers IF.\n\nKonate nastupoval za švédský mládežnický reprezentační výběr U21. Trenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1016132", "url": "https://cs.wikipedia.org/wiki?curid=1016132", "title": "Vere", "text": "Vere\n\nVere je řeka ve východní Gruzii.\n\nPramení na Trialetském hřbetu u Didgorských hor odkud stéká údolí, kde se v Tbilisi vlévá Kury.\n\nJejími hlavními přítoky jsou zleva řeky Lastiscichischevi (ლასტისციხისხევი) a Venachevischevi (ვენახევისხევი), zprava Betaniisckali (ბეთანიისწყალი).\n\nV údolí řeky se nachází Klášter zrození Svaté Matky Boží Betania (zkráceně \"Klášter Betania\") a Tbilisské Zoo.\n\nJejí délka je 45 km s velikostí povodí 194 km². Průměrný roční průtok je 0,97 m³/s. Zdrojem vody v řece je podzemní a srážková voda. Tato řeka bývá rozvodněná na jaře a v létě, v zimě voda klesá.\n\nVoda z řeky je využívána k zavlažování.\n"}
{"id": "1016136", "url": "https://cs.wikipedia.org/wiki?curid=1016136", "title": "Dworzak von Kulmburg", "text": "Dworzak von Kulmburg\n\nZakladatelem šlechtického rodu Dworzak von Kulmburg byl Josef Cyrill Dworzak, kterého do prostého šlechtického stavus predikátem von Kulmburg povýšil rakouský císař Ferdinand V. 6. února 1840. Císař ocenil dlouholeté zásluhy, zejména účast v bitvě u Chlumce a Přestanova 1813 (Schlacht bei Kulm).\n\nUdělený erb:\nČtvrcený štít. V 1) červeném poli 3 (1,2) zlaté koule; v 2) modrém poli je doprava vzlétající sokol; v 3) modrém poli na zelené půdě stojí čelem dopředu obrácený muž ve stříbrném brnění, a s přilbou s uzavřeným hledím, v pravé pokrčené ruce drží vztyčené stříbrné kopí, levou ruku má položenou na levém boku; v 4) červeném poli stojí zlatý lev s vyplazeným červeným jazykem, který má v pravé zdvižené tlapě tasený meč se zlatým jílcem napřaženým k ráně. Na štítě spočívá turnajová přilba korunovaná zlatou korunkou. Přikrývadla vpravo červeně-zlatá, vlevo modro-stříbrná. Klenotem jsou tři pštrosí pera – červené, stříbrné, modré.\"\n\nJosef Cyrill Dworzak se narodil do rodiny vojáka Daniela Dworzaka a jeho ženy Anny Walpurgy jako jejich prvorozený syn. V roce 1792 byl jako prostý vojín odveden do habsburské armády. Účastnil se 13 vojenských tažení rakouské armády v letech 1793, 1794, 1795, 1796, 1797, 1799, 1800, 1805, 1809, 1812, 1813, 1814 a 1815. Během namáhavé vojenské služby v mnoha polních taženích a bitvách byl dvakrát raněn a natolik se mu zhoršilo zdraví, že za své zásluhy a za mimořádně loajální službu v armádě a vůči císařskému domu, mu bylo povoleno v roce 1827 vstoupit po 35 letech vojenské služby do penze.\n\nPěší pluk č. 29 „Olivier Wallis“ (\"Infanterie Regiment Nr. 29 „Wallis“):\"                                                                       \n\n26. 11. 1792 – vojín \",\" 1. 5. 1793 – svobodník, 6. 5. 1797 – kaprál, 16. 9. 1800 – šikovatel                                                                       \n\nPěší pluk č. 30 „\"de Ligne\"“ (\"Infanterie-Regiment Nr. 30 „de Ligne“\"), od roku 1815 \"„Nugent“:\"                                                                       \n\nk pluku byl převelen 6.7. 1802, 16. 2. 1809 – praporčík, 13. 3. 1809 – podporučík, 1. 9. 1813 – nadporučík, 1. 5. 1822 – kapitánporučík, 8. 2. 1825 – setník, 30. 9. 1827 penzionován.                                                                       \n\nCelkem: 35 let vojenské služby.                                                                                                                                              \n\nTažení a zásluhy:                                                                       \n\n1793:                                                                       \n\nobléhání pevnosti Landau, srážka u vesnice Brumath jižně od Landau                                                                       \n\n1794:                                                                       \n\npočátek července bitva u vesnice Freißbach, v prosinci obrana pevnosti Mohuč                                                                       \n\n1795:                                                                       \n\nv dubnu obrana pevnosti Mohuč, květen-červenec strážní služba v mohučské pevnosti, v říjnu útok z mohučské pevnosti na vesnici Kostheim v jejím předpolí                                                                       \n\n1796:                                                                       \n\nbitva u Malsche 9. 7. (IR 29 bojoval u vesnice Dobel), 20.– 21.7. část IR 29 brání předsunuté pozice u vesnice Unter-Türkheim (dnes součást Stuttgartu), 30. 8. 1796 část IR 29 se účastní bitvy u Geisenfeldu (jižně od Ingolstadtu), 19. 10. bitva u Emmendingen, listopad-prosinec obléhání pevnosti Kehl                                                                       \n\n1797:                                                                       \n\nleden obléhání pevnosti Kehl, 20.–21.4 bitva u vesnice Diersheim                                                                       \n\n1799:                                                                       \n\nStockach 25.3., IR 29 bojoval u vesnice Wahlwies, Winterthur 27. 5., Curych 4.– 5. 6., útok na Mannheim – Neckarschantze 18. 9.                                                                       \n\n1800:                                                                       \n\nMeßkirch 4.– 5. 5., boje kolem Ulmu 5.– 6. 6., potyčka u Hartburgu červen, potyčka u Neuburgu 27. 6.,  Ampfing 1. 12., Hohenlinden 3. 12., Salzburg 12. 12., Neumarkt prosinec, Kremsmünster 20. 12.                                                                       \n\n1805:                                                                       \n\npluk IR 30 bojoval v Itálii, nedostal se do žádné větší bitvy                                                                       \n\n1809:                                                                       \n\ntažení proti Varšavskému velkovévodství, bitva u Raszynu 19. 4., potyčky ve Varšavě v červnu, drobné šarvátky u Krakova v červenci                                                                       \n\n1812:                                                                       \n\ntažení s Auxiliárním sborem v Rusku, Niesuchož drobná šarvátka 26. 9.                                                                       \n\n1813:                                                                       \n\nDrážďany 26.– 27.8 (IR 29 do bitvy nezasáhl, stál v záloze, chránil dělostřelectvo), Chlum 30. 8. – útok na Střížovický vrch, útok na Varvažov, Varvažov 17. 9., Lipsko 18. 10. – útok na vesnici Lösing                                                                       \n\n1814:                                                                       \n\nMontereau 18. 2., Macon 11. 3., Lyon 20. 3. – boje v okolí města                                                                       \n\n1815:                                                                       \n\nv červnu strážní služba v Itálii v okolí města Trento, potom byl IR 30 převelen do Francie, ale neúčastnil se žádné bitvy                                                                       \n\n1) Jeho první manželkou byla Luisa, rozená Valque. Zemřela 2. února 1821 ve Lvově.\n\n2) Podruhé se oženil 12. září 1836 v Olomouci s Pauline Leiter (rozenou Hornisch).\n\nStejně jako jeho dědeček i otec byl i on vojákem. Příslušníkem rakouské armády se stal již v roce 1842, kdy byl v 15 letech jako plukovní kadet přijat do řad pěšího pluku č. 54. V hodnosti desátníka bojoval v revolučních letech 1848–1849 nejprve v Itálii (Vicenza 10.-11. června 1848, Somma-Campagna 23. července 1848, Custoza 25. července 1848) a v říjnu 1848 se účastnil obléhání povstalecké Vídně. V roce 1849 byl odvelen do Uher, kde bojoval proti povstalcům v bitvě u Kápolny. Na italském bojišti v hodnosti setníka se ocitl i v roce 1859, kdy se zde proti Rakousku postavilo Piemontské království a Francie. Rozhodující bitvy u Solferina 24. června 1859 se neúčastnil, protože jeho pluk byl pověřen ochranou strategického přístavu Ancona nedaleko Benátek. V Itálii bojoval Rudolf Dworzak von Kulmburg i v roce 1866. V bitvě u Custozy 24. června 1866 byl jako příslušník praporu polních myslivců č. 9. zajat a v italském zajetí strávil dva měsíce. Do penze byl přeřazen v roce 1879 a současně byl povýšen do „čestné hodnosti“ majora (\"Major ad honores\"). Zbytek svého života žil v městečku Nová Ulice (\"Neugasse\") u Olomouce (dnes součást Olomouce). Zde byl v roce 1883 zvolen radním obce a v roce 1889 jej radní zvolili starostou. Post starosty se mu podařilo obhájit v dalších čtyřech obecních volbách. Úřad starosty Rudolf Dworzak von Kulmburg nedobrovolně opustil uprostřed čtvrtého volebního období dne 1. března roku 1900, kdy náhle podlehl mrtvici. \n\npěší pluk č. 54 (Infanterie Regiment Nr.54):\n\nplukovní kadet 10.10. 1842\n\npěší pluk č. 12 (Infanterie Regiment Nr. 12):\n\nkadet 26.9. 1843\nstuduje kadetní školu v Olomouci (1845–1848)\npěší pluk č. 56 (Infanterie Regiment Nr. 56):\n\npřevelen 1. 10. 1847 \n\ndesátník 22. 4. 1848\n\nsvobodník 6.7. 1848\n\nporučík II. třídy 1.9. 1848\n\nporučík I. třídy 6.4. 1849\n\nnadporučík 16.7. 1854\nsetník II. třídy 13.5. 1859\nPrapor polních  myslivců č. 27 (k. u. k. Feldjägerbataillon Nr. 27):\n\npřevelen 1.11. 1860\n\nsetník I. třídy 16.2. 1863\n\nPrapor polních myslivců č. 29 (k. u. k. Feldjägerbataillon Nr. 29):\n\npřevelen převelen 1. 6. 1866        \n\nzajat v bitvě u Custozy 24. 6. 1866        \n\npropuštěn ze zajetí 18. 8. 1866\n\nPrapor polních myslivců č. 9 (k. u. k. Feldjägerbataillon Nr. 9 FJgB č. 9)\n\npřevelen 18. 8. 1866 \n\nPrapor polních myslivců č. 19 (k. u. k. Feldjägerbataillon Nr. 19):\n\npřevelen 9.7. 1870\n\nPrapor polních myslivců č. 33 (k. u. k. Feldjägerbataillon Nr. 33):\n\npřevelen ?. ?. 1874 \n\npenzionován 1. 2. 1879 penzionován, ad honores povýšen na majora\n\nCelkem: 37 let vojenské služby.\n\nTažení a zásluhy:\n\n1848:\n\n20.–21.5. Vicenza – srážka, 23. 7. Somma Campagna – bitva, 25. 7. Custoza –bitva, 27. 7. Volta – srážka, 5. 8. Milán – potyčka, 12.10.–31.10. obléhání Vídně \n\n1849:\n\n19.1 Windischacht (předměstí Banské Štiavnice) – bitva, Kápolna 26.2.–27.2. – bitva\n\n1866:\n\n24. 7. Custoza – bitva\n\nRudolf Dworzak von Kulmburg se oženil 6. února 1861 v Olomouci s Ludmillou, rozenou Wáwrovou. \n\nPokračovateli vojenské tradice v rodině Dworzak von Kulmburg se stali tři nejstarší synové Rudolfa Dworzaka von Kulmburg.\n\nVojenské vzdělávání zahájil na nižší vojenské reálce v St. Pölten, potom navštěvoval vyšší vojenskou reálku v Hranicích na Moravě a vojenská studia zakončil na Tereziánské vojenské akademii ve Vídeňském Novém Městě, když z ní byl 18. srpna 1883 vyřazen v hodnosti poručíka. Dosažené vzdělání jej předurčovalo k zastávání vyšších důstojnických hodností, proto během své vojenské kariéry absolvoval několik odborných kurzů, v nichž se měl seznamovat s novinkami v oblasti vojenství. Musel také absolvovat různá taktická cvičení a vojenské manévry, v jejichž průběhu musel dokázat, že dobře ovládá své povolání. Po vypuknutí první světové války v roce 1914 byl jmenován velitelem pěšího pluku domobrany č. 29 v Českých Budějovicích a bojoval s ním proti Rusům v Haliči až do 12. září 1914, kdy byl během ústupu rakousko-uherských vojsk lehce zraněn v bitvě u Graubingu. Během léčby byl povýšen na plukovníka a 1. ledna 1915 mu bylo svěřeno velení uherského pěšího pluku č. 83. Velitelem tohoto pluku byl pouhých deset dní, protože 11. ledna 1915 byl jmenován velitelem haličského pěšího pluku č. 40, kterému velel při bojích s Rusy v Karpatech (jeho pluk se vyznamenal při bojích v údolí řeky Laborec). Na počátku roku byly rakousko-uherské jednotky v Karpatech na konci svých sil a v boji proti Rusům je museli podpořit Němci.S jejich pomocí byla naplánována ofenzíva, které měla z ruského obležená osvobodit významnou rakousko-uherskou pevnost Přemyšl. Tento záměr se nezdařil a pevnost 22. března 1915 kapitulovala. Wilhelm Dworzak von Kulmburg pěšímu pluku č.40 na bojišti v Haliči velel do června 1915, potom byl odvelen do zázemí k doplňovacím jednotkám. Dne 10. srpna byly jeho vojenské zásluhy a statečnost před nepřítelem odměněny řádem Železné koruny III. třídy s válečnou dekorací. Od srpna 1915 působil plukovník Wilhelm Dworzak von Kulmburg jako velitel doplňovacích praporů v Čechách a v Uhrách. Do výslužby byl přeložen dne 1. srpna 1916 s poznámkou, že je schopen lokální vojenské služby. Po skončení války žil Wilhelm Dworzak von Kulmburg se svou rodinou v Linci v nově vzniklé Rakouské republice. Po zrušení šlechtictví v Rakousku zákonem ze dne 3. dubna 1919 požádal o změnu příjmení na Kulmburg pro sebe a své děti.\n\nPěší pluk č. 54 (Infanterie Regiment Nr. 54):\n\nporučík 8. 8. 1883 \n\nnadporučík 1. 11.1888\n\nsetník II. třídy 1. 5.1895\n\nsetník I. třídy 1. 5.1897\n\nPěší pluk č. 87 (Infanterie Regiment Nr. 87):\n\nmajor 1. 5.1908\n\npodplukovník 1. 5.1912\n\nPěší pluk č. 81 (Infanterie Regiment Nr. 81):\n\npřevelen ?.? 1913\n\nDomobranecký pěší pluk č. 29 (Landsturm Infanterie Regiment Nr. 29):\n\npřevelen 28. 7. 1914\n\nplukovník 1. 11. 1914\n\nPěší pluk č. 83 (Infanterie Regiment Nr. 83)\n\npřevelen 1. 1. 1915 \n\nPěší pluk č. 40 (infanterie Regiment Nr. 40)\n\npřevelen 11. 1. 1915\n\nVelitel doplňovacího praporu IR 51 28. 10. 1915\n\nVelitel doplňovacího praporu IR 14? 4. 12. 1915\n\nVelitel doplňovacího praporu IR 54. červenec 1916\n\nPenzionován 1. 8. 1916\n\nCelkem: 33 let vojenské služby. \n\nTažení a zásluhy:\n\n1914 boje v Haliči (ofenzíva severně od Visly, bitva u Opole)\n\n1915 boje v Karpatech (údolí řeky Laborec), ofenzíva proti Přemyšlu a Lublinu\n\nVojenská jubilejní medaile 1898 (\"Militär-Jubiläumsmedaile 1898\"), Vojenský jubilejní kříž 1908 (\"Militär-Jubiläumskreuz 1908\"), Mobilizační kříž 1912/13 (\"Mobilisierungkreuz 1912/13\"), \nŽelezný kříž II. třídy (\"Eisernes Kreuz II. Klasse\"), Řád železné koruny III. třídy s válečnou dekorací (\"Orden der Eisernen Krone III. klasse mit Kriegsdecoration\") \n\nWilhelm Dworzak von Kulmburg se oženil 22. února 1897 v Budapešti s Hermínou dcerou dvorního rady Rudolfa Henische. \n\nByl také důstojníkem z povolání, ale nesloužil u pěchoty jako většina důstojníků z rodiny Dworzak von Kulmburg. Rozhodl se pro službu u válečného námořnictva. Vystudoval námořní akademii (\"k.u.k. Marienakademie\"), která do roku 1918 sídlila v přístavu Fiume (dnes Rijeka). Akademii absolvoval s dobrým prospěchem a byl z ní vyřazen v roce 1882 jako devatenáctý z 28 absolventů v hodnosti námořního kadeta 2. třídy (\"Seekadett 2. Klasse\"). Potom až do roku 1898 sloužil na různých lodích rakousko-uherského válečného námořnictva. Službu na válečných lodích končil v hodnosti poručíka řadové lodi 1. třídy (\"Linienschiffsleutenant 1. Klasse\"). Dne 21. srpna 1898 byl převelen jako pobočník do přístavního admiralátu (\"Hafenadmiralat\") v Pule. Byla to odměna za vzornou službu. V administrativní pozici u vojenského úřadu se velmi osvědčil, v roce 1911 měl hodnost korvetního kapitána (\"Korvetenkäpitan)\" a byl ředitelem kanceláře přístavního admiralátu. Tuto kancelář řídil i během první světové války v hodnosti fregatního kapitána (\"Fregattenkapitän).\" Z aktivní služby jej vyřadila automobilová nehoda, z jejíchž následků se v roce 1915 léčil jeden měsíc. V dubnu 1917 z vlastní iniciativy požádal o přešetření zdravotního stavu, byl uznán invalidou a odešel do penze. Za jeho služby mu byl udělen rytířský kříž řádu Františka Josefa s válečnou dekorací. Po skončení války žil se svou manželkou ve Vídni.\n\nUdělená vyznamenání a medaile\n\nVojenská jubilejní medaile 1898 (\"Militär-Jubiläumsmedaile 1898\"), Vojenský jubilejní kříž 1908 (\"Militär-Jubiläumskreuz 1908\"), Mobilizační kříž 1912/13 (\"Mobilisierungkreuz 1912/13\"), Vojenský služební odznak III. třídy pro důstojníky (\"Militärdienstzeichen III. Klasse für Offiziere\"), 1917 rytířský kříž řádu Františka Josefa s válečnou dekorací (Ritterkreuz der Kaiserlich-Österreichische Franz-Joseph-Orden mit \"Kriegsdecoration\"). \n\nnámořní kadet 2. třídy (\"Seakadett II. Klasse\") 1.7. 1882\n\nnámořní kadet 1. třídy 19.4. 1885\n\npraporčík řadové lodi (\"Linienschiffsfähnrich\") 1.4. 1887\n\nporučík řadové lodi 2. třídy (\"Linienschiffsleutenant 2. Klasse\") 1.5. 1893\n\nporučík řadové lodi 1. třídy (\"Linienschiffsleutenant 1. Klasse\") 1.11. 1897\n\npřevelen do Marinelokalanstellung v Pule 1.9. 1898\n\npobočník velitele vojenského přístavu v Pule 1898\n\npobočník vojenského oddělení Přístavního admiralátu 1902\n\nKapitán korvetní (\"Korveten-Käpitan\") 1.11. 1909\n\nKapitán fregatní (\"Fregatten-Kapitän\") 1.11 1913\n\npenzionován 31. 3. 1917\n\nCelkem: 35 let vojenské služby\n\nV roce 1916 obdržel povolení ke sňatku se Santou Zohigl, vzal si ji 11. ledna 1917.\n\nVystudoval stejné vojenské školy jako jeho o šest let starší bratr Wilhelm. Tereziánskou vojenskou akademii ve Vídeňském Novém Městě absolvoval s velmi dobrým prospěchem a byl z ní vyřazen v hodnosti poručíka dne 18. srpna 1888 jako druhý z ročníku. Jeho vojenská kariéra se velmi podobala vojenské kariéře staršího bratra Wilhelma. Byl velmi dobrý střelec a opakovaně působil jako střelecký instruktor v armádní střelecké škole (\"k.u.k. Armeeschießschule\") v Bruck an der Leitha. Od roku 1906 sloužil u pěšího pluku č. 41, který měl posádku v Černovicích, které byly hlavním městem habsburské korunní země Bukoviny. Po vypuknutí první světové války bojoval proti Rusům v Haliči v hodnosti podplukovníka. Na jaře roku 1915 byl zajat jako podplukovník domobraneckého pěšího pluku č. 22 a byl až do roku 1918 vězněn na Sibiři v zajateckém táboře Nikolsk-Ussurijsk u Vladivostoku. Do vlasti se vrátil zřejmě až v červnu 1918, protože v seznamech válečných ztrát ze dne 10. června 1918 je uvedeno, že se jako podplukovník pěšího pluku č. 41 vrátil do Rakousko-Uherska v rámci výměny zajatců. Dalších bojů se účastnil jako velitel pluku v jižním Tyrolsku a potom na západní frontě ve Francii u Verdunu. Penzionován byl v roce 1919 a usadil se stejně jako jeho bratr Wilhelm v Linci. Také on požádal o změnu příjmení na Kulmburg pro sebe a své děti. Jeho největší celoživotní zálibou bylo sbírání motýlů. Část své sbírky po skončení první světové války věnoval Přírodovědeckému museu ve Vídni (\"Naturhistorische Museum\"). V této části sbírky objevil prof. dr. Rebel nový druh motýla, který byl na počest Rudolfa Dworzaka von Kulmburg pojmenován Acrosphalia Kulmburgi. \n\nVojenská kariéra Richarda Dworzaka von Kulmburg v datech\n\nPěší pluk č. 54 (Infanterie Regimen Nr. 54):\n\nporučík 1. 9.1888\n\nnadporučík 1. 5. 1892\n\nsetník II. třídy 1. 5. 1900\n\nsetník I. třídy 1. 5. 1902\n\nPěší pluk č. 41 (Infanterie Regiment Nr. 41):\n\npřevelen 16. 10. 1906\n\nmajor 1. 11. 1911\n\npodplukovník 1. 11. 1914\n\nzajetí v Rusku 1915–1918\n\nplukovník 1. 5. 1917\n\npenzionován 1919\n\nCelkem: 31 let vojenské služby.\n\nTažení a zásluhy:\n\n1914–1915 boje v Haliči\n\n1918 boje v jižním Tyrolsku, Verdun ve Francii\n\nUdělené vyznamenání a medaile\n\nŘád železné koruny III. třídy s válečnou dekorací a meči (\"Orden der Eisernen Krone III. klasse mit Kriegsdecoration mit Schwerter\"), Vojenský záslužný kříž III. stupně s válečnou dekorací a meči (\"Militärverdienst Kreuz III. Klasse mit Kriegsdecoratin mit Schwerter\"), Vojenský záslužný kříž III. třídy (\"Militärverdienst Kreuz III. Klasse\"), Vojenský služební odznak III. třídy pro důstojníky (\"Militärdienstzeichen III. Klasse für Offiziere\"), Vojenská jubilejní medaile 1898 (\"Militär-Jubiläumsmedaile 1898\"), Vojenský jubilejní kříž 1908 (\"Militär-Jubiläumskreuz 1908\"), Mobilizační kříž 1912/13 (\"Mobilisierungkreuz 1912/13\").\n\nRichard Dworzak von Kulmburg se oženil 24. listopadu 1894 v Olomouci s Fridou (* 6. 3. 1873 Olomouc) dcerou obchodníka z Olomouce a císařského rady Clemense Jurenky. \n\nJako jediný ze synů Rudolfa Dworzaka se nestal důstojníkem z povolání. V roce 1913 se živil jako poštovní oficiál, po vzniku samostatného Československa zůstal v Olomouci a pracoval jako poštovní tajemník. V roce 1945 byla rodina Edmunda Dworzaka z Olomouce odsunuta železničním transportem do okolí Mnichova, kde žili a pracovali do roku 1952. Potom se přestěhovali do Hünfeldu v Hesensku.\nEdmund Dworzak von Kulmburg se oženil 6. února 1905 v Olomouci s Marií, rozenou Albrecht. \n\nProvdala se 27. června 1899 v Olomouci za Paula Cäsara.\n\nWilhelm Dworzak von Kulmburg se oženil 29. 3. 1941 v Kravařích s Gertrudou Helenou (* 24. 9. 1919 Kouty), dcerou obecního tajemníka Emila Rudolfa Jürgense.\n\n\n"}
{"id": "1016137", "url": "https://cs.wikipedia.org/wiki?curid=1016137", "title": "Aktuality-Setkání", "text": "Aktuality-Setkání\n\nAktuality-Setkání je periodikum českobudějovické diecéze. Je vydáváno z pověření českobudějovického biskupství Sdružením sv. Jana Neumanna v Českých Budějovicích. Periodikum vychází od roku 1990. Je řízeno redakční radou, pod vedením Mons. Adolfa Pintíře. V současné době vychází jako měsíčník.\n\n"}
{"id": "1016138", "url": "https://cs.wikipedia.org/wiki?curid=1016138", "title": "Rotor vrtulníku", "text": "Rotor vrtulníku\n\nNosný rotor vrtulníku nebo také hlavní rotor vrtulníku je poháněná horizontálně rotující nosná plocha vrtulníku. Jedná se o soubor částí, na kterých vzniká dynamický vztlak nutný k letu, tah nezbytný k překonání odporu prostředí a jsou k nim předávány pokyny pilota, které uvedou vrtulník do pohybu. Nosný rotor vrtulníku je spojen prostřednictvím primární hnací hřídele s motorem. Hnací hřídel tvoří součást transmisní soustavy, která od motoru rozvádí prostřednictvím řady prvků pohyb k rotorům. Součástí každého nosného rotoru je rotorová hlava a obvykle dva a více listů rotoru. Převážná většina vrtulníků na světě je v  jednorotorovém provedení, což vyžaduje kompenzaci točivého momentu nosného rotoru pomocí vyrovnávacího rotoru nebo jiných mechanismů. Kromě toho existuje řada vícerotorových helikoptér s různými typy provedení rotorů.\n\nNosný nebo také hlavní rotor vrtulníku slouží ke vzniku dynamického vztlaku nezbytného k letu, tahu potřebného k překonání odporu prostředí a jako součást řídicího systému slouží společně s vyrovnávacím rotorem k vyvolání řídicího momentu, tedy k přenosu pokynů pilota, které uvedou vrtulník do pohybu. Nosný rotor je poháněn motorem vrtulníku prostřednictvím transmisní soustavy, která uvádí do chodu primární hnací hřídel mezi motorem a rotorovou hlavou. Hřídel je obvykle vyhotovena z výkovku nebo tyče. Primární hřídel leží svisle v trupu vrtulníku a na rozdíl od dalších hřídelí není příliš dlouhá. Na rotorové hlavě jsou umístěny listy rotoru. Podle způsobu upevnění listů je možno rotory rozdělit na tuhé, polotuhé a kloubové rotory, ačkoliv existují i další typy kombinující více způsobů upevnění. Provoz nosného rotoru je limitován v určitém malém rozsahu otáček, i když existují rotory s proměnlivými otáčkami.\n\nMezi nejdůležitější části celého hlavního rotoru patří rotorová hlava. Ta je spojená s motorem prostřednictvím hlavní hřídele. Na rotorové hlavě jsou uchyceny listy rotoru. Z rotorové hlavy se přenáší krouticí moment právě na tyto listy. V případě, že je se jedná o kloubový rotor, disponuje rotorová hlava vztlakovými a odporovými čepy, které umožňují listům vykonávat vodorovný a svislý pohyb. Důležitou součástí rotorové hlavy jsou pak různé typy dorazů, které omezují nežádoucí pohyb listů a brání poškození trupu vrtulníku nebo kolizi s vyrovnávacím rotorem. Existují také rotorové hlavy, které jsou s hřídelí spojeny homokinetickým koubem. Taková rotorová hlava pak není vybavena odporovými čepy.\n\nList rotoru je profilovaná nosná plocha velké štíhlosti. Většina vrtulníků je vybavena listy o obdélníkovém, lichoběžníkovém nebo kombinovaném profilu. U většiny vrtulníků převažují kovové listy, existují však také listy z umělých hmot a v počátcích rozvoje vrtulníků se často vyráběly také dřevěné listy. Při letu vrtulníku vznikají na listech nosného rotoru odporové síly, které mají tendenci působit proti směru otáčení listů. Takto vzniklý opačný točivý moment je u většiny vrtulníků vyrovnáván ocasním vyrovnávacím rotorem nebo jiným mechanismem kompenzace točivého momentu.\nKromě vodorovného a svislého pohybu mohou listy vykonávat pohyb zvaný křidélkování. Jedná se o točivý pohyb kolem vlastní osy listu. Tento pohyb umožňuje rameno listu neboli křidélkovací závěs.\nPodle způsobu uchycení rotorových listů je možno rotory dělit na tuhé, polotuhé a kloubové rotory.\n\nTuhé rotory disponují listy, jejichž profil je u kořene zúžen a listy jsou tak především v rovině mávání pružné. Pružnost listů tak slouží jako náhrada za závěsné čepy, které jsou přítomné u kloubových rotorů. Listy jsou v rotorové hlavě upevněny pouze v osovém závěsu. Tuhé rotory byly u vrtulníků vyvíjeny a používány především v 60. a 70. letech 20. století a oproti ostatním typům rotorů nejsou příliš rozšířeny. I přesto, že se jedná o konstrukčně a mechanicky nejjednodušší provedení rotoru ve srovnání s kloubovým rotorem, při dopředném letu v minulosti došlo k řadě nehod vrtulníků a konstruktéři se setkávali s pevnostními a dynamickými obtížemi při vývoji. Tuhé rotory jsou použity například ve vrtulnících MBB Bo 105.\n\nPolotuhé rotory mají, stejně jako tuhé rotory, upevněné listy k rotorové hlavě napevno, avšak celá rotorová hlava je s hnací hřídelí spojená prostřednictvím vodorovného čepu (závěsu), který umožňuje natáčet celou rotorovou hlavu právě okolo tohoto čepu. Listy rotoru je možno také natáčet kolem osy křidélkovacího závěsu. Při pohybu vrtulníku se listy pohybují při mávání opačným směrem – zatímco jeden list při tomto pohybu směřuje dolů, opačný list se pohybuje nahoru. Tento typ rotorů je využíván téměř výhradně u dvoulistých rotorů a jejich výhodou je nižší hmotnost, z konstrukčního hlediska patří mezi jednodušší provedení rotorů. Tento typ rotorů byl využit například na amerických vrtulnících Bell UH-1 Iroquois.\n\nKloubové rotory patří mezi nejstarší typ nosného rotoru. V roce 1923 jej vyvinul španělský inženýr a konstruktér Juan de la Cierva, který proslul již v roce 1920 jako konstruktér vírníku. Rotorová hlava kloubového rotoru je s hnací hřídelí spojena napevno. Listy rotoru jsou však s rotorovou hlavou spojeny kloubem, a to takovým způsobem, aby kloub umožňoval pohyb listu ve vodorovné i svislé rovině. Pohyb v kolmé rovině, zvaný také mávání, umožňuje vztlakový čep (závěs), který je upevněn kolmo na osu rotorové hřídele. Pohyb ve vodorovné rovině, jinak zvaný také kývání, umožňuje naopak odporový čep (závěs) umístěný v přibližně vodorovné rovině s osou rotorové hřídele. Kromě toho umožňuje osový závěs listům také křidélkovací pohyb. Kývavý pohyb ve vodorovné ose je vždy tlumen především z toho důvodu, že u něj může dojít k vychýlení těžiště z osy rotoru. K tomuto stavu může dojít především při roztáčení rotoru, pojezdu celého vrtulníku nebo při přistávacích manévrech. K tlumení kývavého pohybu se užívá systému vyvázání listů, třecích tlumičů, hydraulických tlumičů a elastomerických tlumičů.\nVyvázáním listů rotoru se rozumí jejich spojení ocelovými lany nebo jinými pružnými vzpěrami. Tento typ tlumení kývavého pohybu byl použit například u vrtulníků československé výroby Aero HC-2 Heli Baby. Dalším typem tlumičů jsou třecí tlumiče. Jedná se o soubor pevných a pohyblivých desek, mezi nimiž jsou pružiny, které fungují jako tlumiče. Tento typ tlumení využívaly například stroje Mil Mi-4. Hydraulické tlumiče pracují na principu průtoku hydraulické kapaliny přes píst s kalibrovanými otvory. Hydraulický tlumič se nachází mezi listem rotoru a rotorovou hlavou a prostřednictvím ventilů a otvorů a pohybem pístu tlumí kývavý pohyb. Elastomerické tlumiče, které se často kombinují s hydraulickými tlumiči, tlumí pohyb prostřednictvím pryžového materiálu. Tento typ tlumičů není příliš náročný na údržbu.\n\nKromě tlumičů jsou rotorové hlavy vybaveny také dorazy (také narážkami). Jedná se o prvky omezující nežádoucí kývavý i mávavý pohyb při mimořádných letových situacích nebo při roztáčení a dotáčení rotoru při silném větru. Dorazy slouží také jako ochrana před kolizí listů nosného rotoru s vyrovnávacím rotorem.\n\nKlasické uchycení listů k rotorové hlavě prostřednictvím kloubů se nazývá jako kloubové zavěšení listů. Jeho obdobou je pružné uchycení listů, které namísto klasických valivých ložisek kloubů využívá pružné členy, a to buď speciálně tvarované elastomerické prvky, nebo svazky pružných lamel.\n\nZákladní rozdělení vrtulníků podle počtu rotorů zahrnuje jedno- a vícerotorové vrtulníky. Zatímco většina vyráběných vrtulníků disponuje jen jedním nosným rotorem a dalším mechanismem pro kompenzaci točivého momentu, existují také vrtulníky s více (obvykle dvěma) rotory. Ty využívají více způsobů uspořádání rotorů a rozdílné způsoby kompenzace točivého momentu. Podle těchto kritérií lze vícerotorové vrtulníky dělit do několika skupin.\n\nVrtulníky, které disponují příčným uložením rotorů, jsou vybaveny po stranách trupu křídly, na nichž jsou umístěny nosné rotory. Mezi hlavní přednosti tohoto uložení rotorů patří dobrá řiditelnost vrtulníku a jeho příčná stabilita. Výhodou je také vyšší dolet stroje ve srovnání s tandemovým uspořádáním rotorů. Toto uspořádání však s sebou nese také řadu nevýhod, kvůli nimž se téměř nepoužívá. Jedná se především o rozměrnou konstrukci a velkou hmotnost vrtulníku. Vrtulníky s příčně uloženými rotory mají také složitější systém ovládání. Tento způsob uložení byl použit například u jedněch z prvních letuschopných strojů Focke-Wulf Fw 61 a Focke-Achgelis Fa 223, využívají jej i oba největší vrtulníky na světě Mil Mi-12. Příčně uložené rotory mají také konvertoplány Bell Boeing V-22 Osprey s charakteristikou V/STOL nebo obdobné stroje AgustaWestland AW609.\n\nTandemové uložení rotorů nebo také uložení rotorů za sebou se používá především u těžkých transportních vrtulníků. Jejich výhodou je podélná stabilita stroje a vrtulníky s tímto typem uspořádání nejsou příliš citlivé na posun těžiště. Vzhledem k tomu, že jsou oba rotory protiběžné, nevzniká točivý moment a výkon motoru je využit k vysokému tahu rotorů. Mezi nevýhody patří vzájemné ovlivňování obou rotorů, složitá ovladatelnost vrtulníku a také složitá konstrukce celé transmisní soustavy. Pohony obou rotorů jsou spojeny v jeden celek a při letu musí mít oba rotory synchronizovány otáčky. Při konstrukci je zadní rotor vždy usazen výše než přední rotor pro eliminaci nepříznivého vzájemného ovlivňování rotorů. Vrtulníky s tandemovým uspořádáním rotorů musí být schopny při vysazení jednoho z rotorů odpojit neprodleně také druhý rotor, aby oba rotory pracovaly v režimu autorotace. Mezi nejrozšířenější vrtulníky s tandemovým uspořádáním rotorů patří stroje Boeing CH-47 Chinook.\n\nJako koaxiální rotory nebo také souosé rotory se označují dva rotory umístěné nad sebou. Ačkoliv tato koncepce uložení nosných rotorů není příliš rozšířená, existovaly tyto rotory již na počátku vývoje vrtulníků. Rotory nad sebou mají protiběžný chod. Mezi výhody patří vysoký tah rotoru, u tohoto typu uložení není potřeba točivý moment vyrovnávat. Mezi nevýhody koaxiálních rotorů patří vzájemné ovlivňování rotorů nad sebou, větší výška vrtulníků, která může vést ke zhoršené stabilitě při visení nebo dopředném letu a také větší konstrukční složitost pohonů a řízení. Tento typ uložení rotorů využívají mimo jiné především vrtulníky ruské konstrukční kanceláře Kamov, například bitevní stroje Kamov Ka-50 a další vrtulníky Kamov Ka-27 nebo Kamov Ka-26.\n\nKoncepce uložení rotorů s prolínajícími (také překrývajícími) se listy (anglický termín = synchropter) je na rozhraní mezi příčně a koaxiálně uloženými rotory. Otáčky takto uložených rotorů musejí být synchronizovány. Mezi výhody těchto rotorů patří jejich vyšší tah, menší rozměry a lepší letové vlastnosti. Nevýhodou je, stejně jako u koaxiálně uložených rotorů, výška vrtulníků, která může způsobovat nestabilitu. K nevýhodám patří rovněž větší konstrukční složitost a vyšší hlučnost v kabině. Mezi nejznámější vrtulníky s tímto uspořádáním rotorů patří americké stroje Kaman HH-43 Huskie, jež byly provozovány především v období studené války.\n\nKvadrokoptéra je označení pro čtyřrotorový vrtulník, který má rotory umístěny ve tvaru písmene X a ty jsou pojmenovány jako přední levý rotor, přední pravý rotor, zadní levý rotor a zadní pravý rotor. Rotory na levé a pravé straně jsou vůči sobě v příčném uspořádání, zatímco rotory v předním a zadním uspořádání jsou vůči sobě tandemově uložené. I přesto, že existovaly projekty na stavbu kvadrokoptér, jednalo se většinou o experimentální pokusy. Praktické zpracování kvadrokoptér dnes slouží v oblasti RC modelů.\n\n\n"}
{"id": "1016144", "url": "https://cs.wikipedia.org/wiki?curid=1016144", "title": "Energetyk ROW Rybnik", "text": "Energetyk ROW Rybnik\n\nEnergetyk ROW Rybnik (celým názvem Klub Sportowy Energetyk Rybnickiego Okręgu Węglowego Rybnik) je polský fotbalový klub z města Rybnik založený roku 1964 spojením klubů Górnik Rybnik a Górnik Chwalowice. V době největší slávy měl klub 13 sportovních sekcí, z nichž nejpopulárnější byly fotbalová a plochodrážní. Na počátku 90. let 20. století klub zkrachoval, obnoven byl v roce 2003. Domácím hřištěm je Stadion Miejski w Rybniku s kapacitou 10 304 míst. Klubové barvy jsou černá, bílá a modrá. Hraje v polské druhé lize, která se jmenuje I liga.\n\nLogo ve tvaru erbu je rozděleno do tří polí. V horním černém poli je bílý nápis K.S. ENERGETYK. Ve spodním bílém poli je modrý nápis ROW RYBNIK a v prostředním modrém poli je bíle znázorněná štika a stonky plus květy vodní rostliny kotvice plovoucí (část znaku města Rybnik).\n\n\n\"K srpnu 2013\"\n\nSeznam českých hráčů, kteří působili v klubu Energetyk ROW Rybnik:\n\n"}
{"id": "1016145", "url": "https://cs.wikipedia.org/wiki?curid=1016145", "title": "Jaroslav Pošvář", "text": "Jaroslav Pošvář\n\nJaroslav Pošvář (1. října 1900 Brno – 19. února 1984 Brno) byl český numismatik a profesor správního práva na Právnické fakultě Masarykovy univerzity.\n\nAbsolvoval české státní gymnázium v Brně, poté se zapsal na Právnickou fakultu Masarykovy univerzity, kde v roce 1924 získal titul doktora práv. Současně také dva semestry studoval sociologii a filosofii na Filosofické fakultě MU. Poté působil jako konceptní úředník u zemské školní rady a v různých odděleních zemského úřadu v Brně. Po složení politické ustanovovací zkoušky byl koncipistou u okresního úřadu Brno-venkov, od roku 1930 byl přeložen jako vrchní ministerský komisař k ministerstvu vnitra v Praze, kde následně povýšil na odborového radu a na konci 30. let na vrchního odborového radu. Ze zájmu o právo akciových společností vyústila např. monografie \"Akciová společnost\" (1933), poté se však začal intenzivně věnovat správnímu právu trestnímu, v němž se také v roce 1937 habilitoval na brněnské právnické fakultě. Napsal např. první díl \"Nástinu správního práva trestního\" (1936, druhý díl 1946) a \"Správní trestní právo a řízení v judikatuře nejvyššího správního soudu\" (1937), jeho pedagogická činnost však neměla dlouhého trvání, protože v protektorátním období byly české vysoké školy uzavřeny. Pošvář proto zůstal úředníkem na ministerstvu vnitra.\n\nIhned po válce byl ale na své alma mater jmenován řádným profesorem nauky správní a československého práva správního a vydal významnou monografii \"Obecné pojmy správního práva\" (1946) nebo studii \"Organisace veřejné správy\" (1947). Jedno funkční období byl i děkanem fakulty. Po jejím zrušení v roce 1950 přešel do Slovanského ústavu ČSAV, kde se začal odborně zajímat o numismatiku, především na Moravě a ve Slezsku, a regální práva. Hojně publikoval, kromě řady článků v odborných časopisech např. vědecké dílo \"Měna v českých zemích (od 10. do počátku 20. století)\" a v tomto oboru přednášel i v zahraničí. Za svou činnost obdržel mnohá ocenění. V roce 1961 odešel do důchodu, ale po obnovení právnické fakulty v roce 1969 se na ni krátce vrátil a byl zde vedoucím katedry správního práva. Věnoval se také přípravě nového státoprávního uspořádání. V roce 1970 získal vědeckou hodnost kandidáta historických věd. I po druhém odchodu do důchodu dále publikoval a byl ještě jistý čas členem fakultní vědecké rady.\n"}
{"id": "1016146", "url": "https://cs.wikipedia.org/wiki?curid=1016146", "title": "Adaxiální", "text": "Adaxiální\n\nZa adaxiální, z lat. \"ad\" = „k“ a \"axis\" = „osa“ se obecně označuje místo blíže k tělu, popř. tělní ose. V botanice se tak označuje strana listu přilehající ke stonku. Tato strana se morfologicky označuje za horní stranu, ač nemusí být vždy otočená nahoru. U květů označuje adaxiální vždy stranu obrácenou dovnitř květu.\nOd stonku či tělesné osy odvrácená strana se označuje za abaxiální.\n"}
{"id": "1016147", "url": "https://cs.wikipedia.org/wiki?curid=1016147", "title": "Kaple Nejsvětější Trojice (České Budějovice)", "text": "Kaple Nejsvětější Trojice (České Budějovice)\n\nKaple Nejsvětější Trojice v Českých Budějovicích byla původně kaplí piaristické koleje, která byla zasvěcena Nejsvětější Trojici. Její přesná poloha je dnes zatím neznámá. V místech dnešní kaple ve druhém patře budovy biskupství byla nejméně v 19. století malá kaple Panny Marie, která sloužila především jako soukromá kaple českobudějovických biskupů. Její podstatná úprava proběhla v roce 1905 za biskupa Martina Josefa Říhy, kdy získala neobarokní a historizující výzdobu, včetně mramorového oltáře. Poslední radikální úprava byla provedena za biskupa Antonína Lišky v letech 1992–1993. Došlo k jejímu zvětšení, oltář byl předsunut \"versus populum\" a místo retabula s mariánskou sochou vytvořil P. Antonín Klouda mozaiku Nejsvětější Trojice v netradičním ikonografickém pojetí. Tento kněz a výtvarník je též autorem lepených mozaiek na sklech oken s motivy Panny Marie Budějovické, sv. Mikuláše a sv. Alfonse Liguori.\n\n"}
{"id": "1016149", "url": "https://cs.wikipedia.org/wiki?curid=1016149", "title": "Slavětice (Praha)", "text": "Slavětice (Praha)\n\nSlavětice byla od 13. do 16. století vesnice s tvrzí na území dnešního Klánovického lesa (Vidrholce) v Praze-Klánovicích, v místech dnešní hájovny Nové Dvory. Stopy tvrze jsou chráněny jako archeologická kulturní památka. Podle této vesnice se jmenuje hlavní ulice Klánovic \"Slavětínská\".\n\nArcheologický výzkum z roku 1957 nasvědčoval vzniku tvrze na přelomu 12. a 13. století. Podle tabule naučné stezky je nejstarší dochovaná zmínka z roku 1227, kdy rod Hrabišických věnoval Slavětice klášteru na Zderaze v Praze. Podle územního pracoviště Národního památkového ústavu je nejstarší zmínka o vsi a dvoru z roku 1349. Klášter roku 1419 ves s tvrzí zastavil a po několika změnách majitelů je roku 1543 vyplatil zpět. Na místě dnešní hájovny Nové Dvory stávala tvrz s velkou okrouhlou věží. Z roku 1545 je dochována zmínka o samotné tvrzi bez vesnice, v roce 1586 je Slavětická tvrz uváděna jako pustá a z roku 1589 je poslední zmínka o věži této tvrze. Novější zmínky o Slavěticích se nedochovaly. V oblasti dnešního lesa zanikly v 16. a 17. století ještě vesnice Hol a Lhota nad Úvalem.\n\nJižně od vesnice byl na Blatovském potoce Slavětický rybník, největší z rybníků na území dnešního lesa. Byl zrušen až při stavbě železniční trati ve 40. letech 19. století. Jeho hráz je dodnes vidět z vlaku.\n\nOblast byla po zániku vesnic připojena k lichtensteinskému kolodějskému panství. Na místě tvrze byl postaven poplužní dvůr.\n\nTvrziště je v terénu patrné jihovýchodně od hájovny jako zhruba čtvercová vyvýšenina, na jejímž jižním okraji se nachází rybníček, snad pozůstatek vodního příkopu. Lokalita je porostlá smíšeným lesem. Archeologické stopy tvrze jsou od 26. května 2003 evidovanou kulturní památkou.\n\n\n"}
{"id": "1016150", "url": "https://cs.wikipedia.org/wiki?curid=1016150", "title": "Bytovia Bytów", "text": "Bytovia Bytów\n\nBytovia Bytów (celým názvem Stowarzyszenie Kultury Fizycznej Miejski Klub Sportowy Bytovia Bytów) je polský fotbalový klub z města Bytów založený roku 1946. Letopočet založení je i v klubovém emblému. Domácím hřištěm je stadion MOSiR w Bytowie s kapacitou 1 020 míst. Klubové barvy jsou černá, červená a bílá. Od sezony 2014/15 hraje v polské druhé lize, která se jmenuje I liga.\n\n\n\n"}
{"id": "1016151", "url": "https://cs.wikipedia.org/wiki?curid=1016151", "title": "Chris Taylor", "text": "Chris Taylor\n\nJméno a příjmení Chris Taylor nosí více různých osob:\n\n"}
{"id": "1016153", "url": "https://cs.wikipedia.org/wiki?curid=1016153", "title": "Chris Taylor (hudebník)", "text": "Chris Taylor (hudebník)\n\nChris Taylor (* 29. srpna 1981) je americký hudebník (multiinstrumentalista) a hudební producent. Svou hudební kariéru zahájil poté, co v roce 2004 získal diplom z New York University. Téhož roku se stal členem newyorské skupiny Grizzly Bear (po vydání jejich prvního alba \"Horn of Plenty\"). V následujících letech se skupinou nahrál několik alb, na kterých nejen hrál na baskytaru a různé další nástroje, ale byl také jejich producentem. V roce 2011 vydal album pod hlavičkou projektu CANT nazvané \"Dreams Come True\". Jako producent spolupracoval také s dalšími skupinami, jako například Dirty Projectors (\"Rise Above\"), Nat Baldwin (\"Most Valuable Player\") nebo The Morning Benders (\"Big Echo\"). V roce 2009 založil hudební vydavatelství Terrible Records.\n"}
{"id": "1016154", "url": "https://cs.wikipedia.org/wiki?curid=1016154", "title": "KP Chemik Police", "text": "KP Chemik Police\n\nKP Chemik Police (celým názvem Klub Piłkarski Chemik Police) je polský fotbalový klub z města Police založený roku 1968. Domácím hřištěm je Stadion OSiR w Policach s kapacitou 1 020 míst. Klubové barvy jsou žlutá a zelená. Hraje v polské čtvrté lize, která se jmenuje III Liga.\n\n\nStadion OSiR w Policach má kapacitu 2 795 míst (z toho 1 285 míst k sezení) a rozměry 110 m x 74 m.\n"}
{"id": "1016155", "url": "https://cs.wikipedia.org/wiki?curid=1016155", "title": "Stanycja Luhanska", "text": "Stanycja Luhanska\n\nStanycja Luhanska (; – \"Stanica Luganskaja\") je sídlo městského typu v Luhanské oblasti na Ukrajině. Leží na břehu Severního Doňce ve vzdálenosti 20 kilometrů severovýchodně od Luhansku, správního střediska celé oblasti, a blízkosti hranice s Ruskem, přesněji s jeho Rostovskou oblastí. V roce 2013 v něm žilo bezmála třináct tisíc obyvatel.\n\nSídlo založili donští kozáci jako stanici v druhé polovině sedmnáctého století. Nejprve se jmenovalo \"Luhanske\", od roku 1718 \"Luhanska\" a pak od roku 1923 \"Stanyčno-Luhanske\" (). Své současné jméno má Stanycja Luhanska až od roku 2007.\n\nV roce 1938 se tehdejší Stanyčno-Luhanske stalo sídlem městského typu.\n"}
{"id": "1016169", "url": "https://cs.wikipedia.org/wiki?curid=1016169", "title": "Marie Magdalena Kadlecová", "text": "Marie Magdalena Kadlecová\n\nMarie Magdalena Kadlecová, česká spisovatelka píšící dobrodružné a historické romány a také biografie z oboru hudby.\n\nO české spisovatelce Marii Magdaleně Kadlecové, není možno kromě seznamu vydaných knih a novinových článků získat žádné jiné životopisné informace. V české literatuře o ní existují jen tyto kusé zmínky:\n\n"}
{"id": "1016185", "url": "https://cs.wikipedia.org/wiki?curid=1016185", "title": "LKS Śląsk Reńska Wieś", "text": "LKS Śląsk Reńska Wieś\n\nLKS Śląsk Reńska Wieś (celým názvem Ludowy Klub Sportowy Śląsk Reńska Wieś) je polský fotbalový klub z hornoslezské obce Reńska Wieś založený roku 1911. Letopočet založení je i v klubovém emblému. Domácím hřištěm je stadion LKS Śląsk Reńska Wieś s kapacitou 2 500 míst. Klubové barvy jsou modrá a bílá. Hraje v sedmé polské lize.\n\nDřívější názvy klubu byly SSV (Sport und Spielverein) Reinschdorf, DJK (Deutsche Jugend Klub) Reinschdorf (junioři), Gwardia Reńska Wieś.\n\n"}
{"id": "1016186", "url": "https://cs.wikipedia.org/wiki?curid=1016186", "title": "Chminianska Nová Ves", "text": "Chminianska Nová Ves\n\nChminianska Nová Ves je obec na Slovensku v okrese Prešov. V roce 2013 zde žilo 1 285 obyvatel. První písemná zmínka o obci pochází z roku 1248.\n\n"}
{"id": "1016187", "url": "https://cs.wikipedia.org/wiki?curid=1016187", "title": "Adriana Krnáčová", "text": "Adriana Krnáčová\n\nAdriana Krnáčová (* 26. září 1960 Bratislava) byla v letech 2014 až 2018 primátorkou a zastupitelkou hlavního města Prahy, od roku 2015 je členkou hnutí ANO 2011. Od března do listopadu 2014 zastávala funkci náměstkyně ministra vnitra ČR. V letech 2001 až 2007 byla výkonnou ředitelkou české pobočky mezinárodní organizace Transparency International.\n\nVystudovala vědu o výtvarném umění a jazyky na Filozofické fakultě Univerzity Komenského v Bratislavě. Za minulého politického režimu absolvovala kurz analýzy a implementace strategií na Michiganské univerzitě ve Spojených státech amerických a na DePaul University v Chicagu získala titul Master of Business Administration (MBA).\n\nV letech 1991 až 1995 byla ředitelkou \"Soros Center for Contemporary Arts\" (Sorosova centra pro současné umění) v Bratislavě. Mezi lety 1995 až 1998 byla spolumajitelkou a jednatelkou firmy Makum.\n\nV roce 2000 začala pracovat pro českou pobočku Transparency International. Nejdříve působila na pozici konzultantky a od roku 2001 zastávala funkci výkonné ředitelky. V dubnu 2007 byla Transparency International podezřelá ze zpronevěry státní dotace v souvislosti s pořádáním Mezinárodní protikorupční konference ve dnech 8. až 11. října 2001. Policie vyšetřovala, jak organizace naložila s třicetimilionovou dotací, resp., půjčkou, kterou jí poskytlo ministerstvo financí. Šlo o bezúročnou půjčku. Organizace vrátila ministerstvu jen 14 a půl milionu Kč. Ředitelka Krnáčová tehdy uvedla, že \"\"Okolnosti případu, především pak jeho načasování, nás proto vedou k důvodným obavám, že cílem trestního oznámení je diskreditovat vytrvalou snahu o důsledné odhalovaní případů korupce, zejména korupce politické\"\" Následně k 1. lednu 2008 odešla Adriana Krnáčová z vedení organizace a nahradil ji David Ondráčka, který do té doby v organizaci pracoval jako projektový manažer. Dne 31.8.2005 občanské sdružení TIC - Transparency International zaniklo a bylo nahrazeno Transparency International - Česká republika, o.p.s.\n\nV letech 2007 až 2009 byla zaměstnána jako ředitelka komunikace a členka vedení v české pobočce společnosti Johnson & Johnson a v letech 2009 až 2014 byla jednatelkou a majitelkou firmy BlueOceanSolutions.\n\nV rámci neziskového sektoru a charity se Krnáčová angažuje jako předsedkyně správní rady Českého zdravotnického fóra (od 2008), zakladatelka a členka výboru obecně prospěšné společnosti Veřejnost proti korupci (od 2012), předsedkyně správní rady obecně prospěšné společnosti Zaostřeno (od 2013), zakladatelka a předsedkyně výboru občanského sdružení Zdravé Česko (od 2013) a zakladatelka a členka výboru občanského sdružení Vraťte nám stát! (od 2013).\n\nNěkdy používá přezdívku \"Krnda\"; sama se tak i někdy podepisuje.\n\nAdriana Krnáčová je rozvedená. Má tři děti.\n\nPo tom, co Krnáčová skončila ve funkci primátorky Prahy, začala psát knihy. První má vyjít v dubnu 2020 pod názvem \"Hybris\". Má jít o fiktivní, detektivní a kriminální příběh, který bude založený na působení Krnáčové v primátorském křesle. Hlavní postavou bude primátor, který stojí proti zločincům a zároveň i proti své vlastní politické straně.\n\nDne 14. března 2014 ji ministr vnitra ČR Milan Chovanec jmenoval svou náměstkyní pro veřejnou správu a legislativu. Ve funkci skončila na konci listopadu 2014.\n\nV komunálních volbách v roce 2014 byla zvolena zastupitelkou hlavního města Prahy, když vedla jako nestraník kandidátku hnutí ANO 2011. Vzhledem k tomu, že hnutí ANO 2011 volby v hlavním městě vyhrálo (22,08 % hlasů, 17 mandátů) a uzavřelo koalici s ČSSD a tzv. Trojkoalicí (tj. se Stranou zelených, KDU-ČSL a Starosty a nezávislými – STAN), byla Adriana Krnáčová dne 26. listopadu 2014 zvolena primátorkou hlavního města Prahy. Získala 33 hlasů od 62 přítomných zastupitelů. Krnáčová je první žena v této funkci v celé historii hlavního města Prahy. Protože Krnáčová není etnická Češka, začala se po zvolení primátorkou zdokonalovat v českém jazyce.\n\nV lednu 2015 podala přihlášku do hnutí ANO 2011. O několik týdnů později se členkou hnutí stala.\n\nV březnu 2015 se proslavila svými výroky o tunelu Blanka, když prohlásila do médií, že „\"za problémy s tunelem může nějaký debil\"“. Později řekla, že „\"debilů bylo více\"“, a také prohlásila, že „\"pražská politika je spiknutí kokotů\"“. V létě 2015 se dostala do sporů se svým náměstkem Matějem Stropnickým, kvůli čemuž jí v srpnu téhož roku hrozilo odvolání z funkce, když jí předsednictvo pražské organizace hnutí ANO 2011 a zastupitelský klub vyslovily nedůvěru (navíc jí spolustraníci vyčetli špatnou komunikaci a manažerská pochybení). Nakonec se jí ale zastalo vedení strany a ve funkci zůstala.\n\nV březnu 2018 Krnáčová způsobila rozruch výrokem, že pražští občané jsou zpovykaní. Řekla ho při rozhovoru, konkrétně k otázce, jak je na tom doprava v Praze, srovnávala ji s ostatními městy. V polovině dubna 2018 pak oznámila, že nebude v komunálních volbách na podzim 2018 vůbec kandidovat a v politice skončí. Zůstala jen řadovou členkou hnutí ANO 2011. Jako důvod uvedla vyčerpání a snahu věnovat se více rodině. Navíc se dle svých slov považovala za krizovou manažerku a nejhorší problémy města prý vyřešila. Dne 15. listopadu 2018 ji ve funkci vystřídal Zdeněk Hřib z České pirátské strany.\n\nV říjnu 2019 Krnáčová oznámila, že se do politiky vrací. Stala se novou místopředsedkyní ANO 2011 na Praze 6. V rozhovoru na začátku roku 2020 prohlásila, že předseda ANO Andrej Babiš není dobrým lídrem, protože nestojí za svými lidmi a navíc prokazatelně lže. Uvedla, že s Babišem odmítá komunikovat, a že v ANO 2011 stále zůstává, protože chce být opozicí uvnitř strany.\n\n"}
{"id": "1016191", "url": "https://cs.wikipedia.org/wiki?curid=1016191", "title": "Kostel Panny Marie (Gruň)", "text": "Kostel Panny Marie (Gruň)\n\nDřevěný kostel Panny Marie na Gruni stojí v Beskydech, v osadě Gruň, která spadá pod Staré Hamry. Od roku 2002 je chráněn jako kulturní památka České republiky. Okolo prochází trasa NS Gruň – Bílý Kříž.\n\nPočátky kaple, která kostelíku předcházela, lze zasadit do roku 1773, kdy zdejší pasekář Šimon Tomeček nechal při formanské cestě ze Slezska na Slovensko na kamenném podstavci vztyčit sochu Panny Marie, vyvedenou v tzv. rustikálním slohu. Posléze se zde začali k modlitbám scházet lidé z Gruně, Řečic a Turzovky. V roce 1847 nechal borovský kaplan Jan Špaček vytvořit ze dřeva malou kapli a začali se sem pořádat poutě. Domaslavský farář Filip Habernal zase ve své závěti v roce 1868 určil ukládání výnosů z dvojice rolí v Domaslavicích na výstavbu kostelíka Gruni.\n\nV roce 1887 se díky tomu podařilo nashromáždit dost peněz, aby mohla stavba začít. V první fázi proběhlo vyzdění základů. Dřevo na další části stavby bylo vytěženo na Gruni. Stavbu vedl tesařský mistr Stanislav Pětroš z Frýdku a hotova byla v roce 1890. Kostelík je postaven v tzv. severském slohu, na délku měří 17 m, na šířku 10 a i s věží je 20 m vysoký. Celkově se náklady za stavbu vyšplhaly na 7000 zlatých.\n\nV roce 1959 sem byla zavedena elektřina. V 70. letech došlo k nahrazení šindelové střechy plechovou krytinou. Po roce 1989 pak neznámý zloděj ukradl kliky vchodových dveří. Dne 8. října 2002 se kostelík dočkal zapsání mezi kulturní památky. Ve stejném roce jej navštívil tehdejší ministr kultury Pavel Dostál a v následujícím roce se dočkal rekonstrukce.\n\nDnes se tu příležitostně slouží mše a každoročně v neděli před 24. květnem se sem pořádají poutě.\n\nOltář a kazatelnu vytvořil řezbář Gavlas ze Sedlišť, jejich pozlacení provedl Menšík z Frýdku. Ve štítě je umístěn obraz Panny Marie od frýdeckého malíře Vaška. Do prostředního výklenku byla umístěna soška Dobrého pastýře od tyrolského umělce Riefesera z Grödenu. Nad nimi se nachází patroni starohamerského faráře a biskupského komisaře Antonína Nogola – sv. Karel Boromejský a sv. Antonín Paduánský. Na pravém bočním oltáři je umístěna soška Panny Marie. Vše doplňují dvourejstříkové varhany z Riegerovy dílny z Krnova.\n\nPoblíž oltáře lze vidět zavěšené domácí kříže, pocházející ze domů z oblasti dnes zatopené vodami vodní nádrže Šance. Jejich přesná funkce není známa – zřejmě se jednalo o prosbu usedlíků o ochranu v nových domovech, poděkování za život v Beskydech či o příslib návratu do kraje.\n\nV roce 1891 došlo k odlití dvou zvonů a 1. října proběhlo jejich vysvěcení. Větší dvoucentový je zasvěcen Panně Marii – Pomocnici křesťanů, menší jednocentový apoštolu sv. Filipovi. Do současnosti se dochoval pouze jeden.\n\n"}
{"id": "1016192", "url": "https://cs.wikipedia.org/wiki?curid=1016192", "title": "Tur Turek", "text": "Tur Turek\n\nMKS Tur Turek (celým názvem Miejski Klub Sportowy Tur Turek) je polský fotbalový klub z města Turek založený roku 1921. Domácím hřištěm je Stadion 1000-lecia s kapacitou 2 400 míst. Klubové barvy jsou žlutá, zelená a černá. Hraje v polské třetí lize, která se jmenuje II liga.\n\nStadion 1000-lecia v Turku má kapacitu 2 400 míst a rozměry 105 m x 68 m.\n\n"}
{"id": "1016196", "url": "https://cs.wikipedia.org/wiki?curid=1016196", "title": "Disociativní porucha identity", "text": "Disociativní porucha identity\n\nDisociativní porucha identity (DID), dříve známá jako mnohočetná porucha osobnosti, je mentální porucha vyznačující se disociativními stavy a mnohočetností osobnosti. To je doprovázeno ztrátou paměti, která nesouvisí s běžným zapomínáním. U DID se dále projevují stavy, které jsou společné s hraniční poruchou osobnosti (BPD), posttraumatickou stresovou poruchou (PTSD), depresí, sebepoškozováním nebo úzkostí. \n\nPříčinou vzniku DID je vždy trauma z dětství. Zhruba v 90% je způsobena zneužíváním v dětství, v jiných případech může být spojena se zkušenostmi z války nebo zdravotních problémů v dětství. Důležitou roli hraje také genetická vybavenost. \n\nLéčba obecně zahrnuje psychiatrickou péči. Nemoc se nedá zcela vyléčit, ovšem je možné tlumit její příznaky. Předpokládá se, že postihuje asi 2% obyvatelstva a 3% nemocných s duševními problémy v Evropě a Severní Americe. DID je diagnostikována asi šestkrát častěji u žen než u mužů. Počet případů ve druhé polovině 20. století výrazně vzrostl, spolu s počtem identit, na něž se tyto osoby podílely. \n\nPříznaky DID zahrnují přítomnost dvou nebo více odlišných osobnostních stavů doprovázených neschopností vzpomenout si na osobní informace, nad rámec toho, co se považuje za normální zapomnění. Mezi další symptomy patří ztráta identity, ztráta v čase, pocitu sebe sama a vědomí. \n\nDisociace je obranná reakce mozku, kdy jedinec není schopen se vyrovnat s určitou stresovou situací. Při této situaci se člověk dostane do tzv. disociativního stavu, kdy částečně ztratí vědomí a nedokáže vnímat čas. Tento stav je často doprovázen tiky. \n\nPo prožití traumatu mozek DID pacienta vytvoří tzv. vnitřní svět (inner world), ve kterém ,žijí\" alternativní identity, tzv. alteři (alters). To celé spolu s hostitelem (jedincem trpícím DID) tvoří jeden DID systém. Vytváření alterů je obranný mechanismus, kdy se člověk již sám nedokáže vyrovnat s prožitým traumatem. Počet alterů může být od jednoho až po desítky. \n\nV praxi to vypadá tak, že když se DID člověk dostane do stresové situace, přejde do stavu disociace a poté se ,do popředí\" dostane jeden alterů (tzv.switching), který nadále ovlivňuje veškeré chování člověka. Těmto situacím se přezdívá spouštěče, každý alter reaguje na jiný spouštěč, který může být pozitivní (hudba, jídlo) a nebo negativní (hádka, velký hluk, strach). Alteři mohou mít různý věk, sexualitu, přízvuk a celkově jiný charakter než hostitel systému. \n\nVnitřní svět DID pacienta může mít různou velikost a podobu. Čím více identit se nachází v systému, tím je vnitřní svět zpravidla větší. Může mít podobu místnosti, domu, nebo celého fungujícího města. Každé alter ego má ve vnitřním světě nějakou úlohu a může komunikovat s dalšími alter egy. Mozek člověka musí tudíž vstřebávat velké množství informací, jelikož prakticky žije několik životů, a proto u něho bývá častá veliká únava.\n\nV současné době je stále obtížné diagnostikovat tuto poruchu, jelikož neexistuje univerzální shoda na definici disociace. Kritéria vyžadují, aby byl dospělý člověk opakovaně kontrolován dvěma nebo více alternativními identitami, doprovázenými výpadky paměti, které nejsou způsobeny alkoholem, drogami nebo jinými zdravotními stavy, jako jsou komplexní parciální záchvaty. Při diagnostice u dětí nesmí být symptomy zaměňovány s imaginativní hrou. Diagnóza je obvykle prováděna klinicky vyškoleným odborníkem, jako je psychiatr nebo psycholog, prostřednictvím klinického hodnocení, rozhovorů s rodinou a přáteli a zvážení dalšího pomocného materiálu. DID pacienti se někdy mohou setkat s odmítnutím léčby ze strany odborníků, zejména proto, že pro některé neexistuje hmotný důkaz; proto se disociativní poruchy někdy označují jako \"nemoci skrytosti\". \n"}
{"id": "1016197", "url": "https://cs.wikipedia.org/wiki?curid=1016197", "title": "Jindřich Saxl", "text": "Jindřich Saxl\n\nJindřich Saxl (1. červen 1893, Brankovice – 5. červen 1942 Brno) byl zaměstnancem Městského stavebního ředitelství v Brně, jeho odboru městského stavebního úřadu, oddělení dopravních staveb.\n\nVe 30. letech byl odpovědný za dopravní strategii města Brna. Byl absolventem dopravního inženýrství na stavební fakultě vysokého učení technického v Brně. Velmi kriticky se vyjadřoval k přemístění brněnského hlavního nádraží na jiné místo. Byl propagátorem celistvého pohledu na problém železniční dopravy nejen z pohledu jejího vlastního provozu, ale i cílí, které má v konečném důsledku plnit (zájmy cestujících)a spolu s průmětem strukturálních poměrů měst a obcích, které železnice propojuje.\n\nPo příchodu nacistů se aktivně zapojil jako hned několik výše postavených kolegů Magistrátu města Brna do protinacistického odboje. Byl ale v období tzv. druhého stanného práva dopaden a po mučení v Kounicových kolejích 1942 popraven.\n"}
{"id": "1016202", "url": "https://cs.wikipedia.org/wiki?curid=1016202", "title": "Euroškola", "text": "Euroškola\n\nEuroškoly jsou soukromé střední odborné školy v České republice zřizované organizací ESO Euroškola s.r.o., jejímž partnerem je organizace německých Euroškol založená v roce 1966 pod názvem Euro-Schulen-Organisation, se zkratkou ESO. Do názvu společnosti se přenesla idea svobodného a vzdělaného občana v jednotné Evropě, otevřenost světu, toleranci a dynamickému myšlení. ESO Euroškola poskytuje v České republice vzdělání od roku 1992.\n\nEuroškola Praha\nEkonomika a podnikání\n\nEuroškola Česká Lípa\nEkonomika a podnikání, Hotelnictví\n\nEuroškola Strakonice\nEkonomika a podnikání, Hotelnictví\n\nTrojské gymnázium\nOsmileté gymnázium\n\nPodnikání – dvouleté (Euroškola Praha, Euroškola Strakonice), tříleté (Euroškola Česká Lípa)\nGastronomie – tříleté (Euroškola Česká Lípa)\n\n\n"}
{"id": "1016204", "url": "https://cs.wikipedia.org/wiki?curid=1016204", "title": "Oheň s ohněm", "text": "Oheň s ohněm\n\nOheň s ohněm () je americké romantické drama, natočené roku 1986 režisérem Duncanem Gibbinsem. Hudbu zkomponoval Howard Shore.\n\nPříběh zachycuje osudy mladé dívky, která se jako studentka katolické školy vydává na útěk s uprchlíkem z blízkého vězeňského tábora. Na filmovém plátně se v rolích představili Virginia Madsenová, Craig Sheffer, Kate Reidová, Kari Wührerová, Tim Russ a D. B. Sweeney.\n\nNeotextovaná skladba, později nazpívaná Madonnou v podobě singlu „Live to Tell“, byla složená Patrickem Leonardem pro tento film. Poté, co ji studio Paramount Pictures odmítlo, když nedůvěřovalo Leonardovi jako tvůrci hudby k celému snímku, nahradilo jej Shorem. Následně byla původní píseň použita v dramatu \"Na dosah\". \n\nPříběh pojednává o milostném poměru mladého delikventa Joea Fiska s okouzlující posluchačkou katolické školy Lisou Taylorovou v prostředí hlubokých oregonských lesů. Pár se střetává náhodně ve chvíli, kdy mladík prchající při cvičném útěku, a pronásledován spoluvězni, naráží na dívku v lese. Ta se fotografuje v ležící podobě \"Ofelie\" z obrazu Johna Everetta Millaisa. \n\nPo oboustranném vzplanutí citů je vzájemnému kontaktu bráněno ze strany školy i pracovního tábora. Překážky vyúsťují ke společnému útěku, aby se milenci pokusili nalézt prchavé štěstí mimo autoritu úřadů a zákona. \n\n"}
{"id": "1016205", "url": "https://cs.wikipedia.org/wiki?curid=1016205", "title": "Ján Jackuliak", "text": "Ján Jackuliak\n\nJán Jackuliak (* 10. července 1978, Lučenec) je slovenský divadelní a filmový herec.\n\nVystudoval konzervatoř v Košicích (obor činohra), poté získal angažmá v Státním divadle Košice. Posléze však přesídlil do Brna, kde absolvoval JAMU vystudoval obor Muzikálové herectví. Byl členem souboru Městského divadla Brno, a to od 1. června 2001 do 31. července 2011. Účinkuje také v Národním divadle Brno nebo v Malém Divadle Komedie.\n\nÚčinkoval v českých seriálech \"Vyprávěj\" na \"České televizi\" a \"Ordinace v růžové zahradě 2\" na TV Nova. V roce 2019 přijal vystupování v 6. řadě zábavné soutěže \"Tvoje tvář má známý hlas\".\n\n\n\n"}
{"id": "1016211", "url": "https://cs.wikipedia.org/wiki?curid=1016211", "title": "Kostel svatého Karla Boromejského (Písek)", "text": "Kostel svatého Karla Boromejského (Písek)\n\nKostel svatého Karla Boromejského je kostel v Písku. Je jediným kostelem v českobudějovické diecézi, který byl postaven po roce 1989. Stavbu kostela na píseckém sídlišti uskutečnil roku 2000 díky německému sponzorovi Karlu Eckertovi děkan Josef Jiran. Projekt svatyně na půdorysu šesticípé hvězdy vypracoval architekt Pavel Veřtát, dokončenou stavbu posvětil českobudějovický biskup Antonín Liška dne 18. listopadu 2000. Kostel je zasvěcen svatému Karlu Boromejskému.\n\n\n"}
{"id": "1016214", "url": "https://cs.wikipedia.org/wiki?curid=1016214", "title": "Jon Favreau", "text": "Jon Favreau\n\nJonathan Kolia „Jon“ Favreau (* 19. října 1966 New York) je americký herec, režisér, scenárista a producent. Hrál například ve filmech \"Bourák\", \"Proutníci\" (který také napsal), \"Šest pohřbů a jedna svatba\", \"Daredevil\", \"Rozchod!\" a \"Šéf\". K jeho režijním počinům patří snímky \"Vánoční skřítek\", \"Iron Man\", \"Iron Man 2\", \"Kovbojové a vetřelci\", \"Šéf\", \"Kniha džunglí\" a \"Lví král\". V roce 2019 vytvořil seriál \"The Mandalorian\". Jeho nejvýznamnější televizní rolí byla postava Petea Beckera, přítele Moniky Gellerové ve třetí řadě seriálu \"Přátelé\".\n\n\n"}
{"id": "1016220", "url": "https://cs.wikipedia.org/wiki?curid=1016220", "title": "Piazza Navona", "text": "Piazza Navona\n\nPiazza Navona je malebné podlouhlé barokní náměstí v Římě, ve čtvrti Parione, asi 200 m západně od Pantheonu. Stojí na místě starověkého stadionu a zachovává jeho půdorys. Uspořádání stadionu připomínají i tři fontány v ose náměstí.\n\nRoku 45 př. n. l. postavil Julius Caesar na Martově poli první římský stadion a císař Domitianus jej roku 85 n. l. přestavěl a vyzdobil. Měl rozměry 275×106 m a pojal až 30 tisíc diváků. Zbytky spodního patra s kolonádou byly odkryty při vykopávkách a jsou přístupné na \"Via Zanardelli\" severně od náměstí. Stadion a závody (řecky \"agón\") připomíná název kostela \"Sant’Agnese in Agone\" a odtud patrně pochází i název náměstí. Koncem 15. století bylo náměstí vydlážděno a konaly se zde pravidelné trhy, v 16. století vznikly dvě menší fontány na jihu a na severu. Severní \"Fontana del Moro\" byla roku 2011 poničena vandalem. Na náměstí se konaly a konají různé slavnosti, hudební a divadelní představení a je velmi oblíbeným místem turistů. Vyskytuje se také v mnoha filmech.\n\nNejpozději v 8. století byl do zřícenin stadionu na východní straně vestavěn kostel sv. Anežky Římské na místě, kde byla podle podání roku 304 popravena. Roku 1123 zde byla vysvěcena malá bazilika, roku 1672 současný kostel \"Sant’Agnese in Agone\" ve tvaru řeckého kříže s kopulí a osmi antickými sloupy z Lateránské baziliky (architekti Francesco Borromini, Gian Lorenzo Bernini).\nOlimpia Maidalchini, švagrová papeže Inocence X., chtěla náměstí přestavět na forum rodiny Pamphili, dala prodloužit starověký vodovod \"Aqua Virgo\" a roku 1649 postavil Bernini uprostřed náměstí Fontánu čtyř řek (\"Fontana dei Quattro Fiumi\"). Kolem egyptského obelisku jsou čtyři mužské postavy, které představují největší řeky tehdy známých kontinentů – Dunaj, Gangu, Nil a Río de la Plata.\n\nRoku 1650 byl dostavěn \"Palazzo Pamphili\" (architekti Girolamo Rainaldi, Francesco Borromini), dnes brazilské vyslanectví. Na jižní straně náměstí stojí \"Palazzo Braschi\" z roku 1792, dnes Museum města Říma. Na jeho západním rohu stojí populární Pasquino, antická socha ze stadionu, která patří mezi tzv. mluvící sochy: na podstavec lidé odedávna lepili a lepí stížnosti a posměšky na vrchnost. V jihovýchodním rohu náměstí je \"Palazzo Lancelotti-Torres\", postavený v 16. století. Na východní straně je kostel \"Nostra Signora del Sacro Cuore\", středověká basilika, v polovině 15. století přestavěná jako národní kostel španělských poutníků.\n\n\n\n"}
{"id": "1016221", "url": "https://cs.wikipedia.org/wiki?curid=1016221", "title": "Wheatland County", "text": "Wheatland County\n\nWheatland County může být:\n\n"}
{"id": "1016222", "url": "https://cs.wikipedia.org/wiki?curid=1016222", "title": "Trophée des champions 2014", "text": "Trophée des champions 2014\n\nTrophée des champions 2014 byl zápas Trophée des champions, tedy francouzského fotbalového Superpoháru. Střetly se v něm týmy Paris Saint-Germain FC jakožto vítěz Ligue 1 ze sezóny 2013/14, a celek EA Guingamp, který vyhrál ve stejné sezóně francouzský fotbalový pohár (Coupe de France).\n\nUtkání francouzského Superpoháru mají od roku 2009 dějiště mimo území Francie, tentokrát se zápas odehrál 2. srpna 2014 na Stadionu pracujících v čínském Pekingu. O poločase byl stav 2:0 pro PSG, tímto výsledkem střetnutí skončilo a Paris Saint-Germain se mohl radovat z celkového čtvrtého triumfu (1995, 1998, 2013, 2014). Zároveň obhájil prvenství z minulého roku. Tým Guingampu přišel o možnost získat první trofej ve francouzském Superpoháru.\n\n"}
{"id": "1016224", "url": "https://cs.wikipedia.org/wiki?curid=1016224", "title": "Petr I. z Courtenay", "text": "Petr I. z Courtenay\n\nPetr I. z Courtenay ( \"Pierre Ier de Courtenay\", 1126 - 10. března 1180/10. dubna 1183) byl pán z Courtenay, Champignelles, Montargis, Château-Renard, Tanlay, Charna a Chantecoqu a účastník druhé křížové výpravy.\n\nNarodil se jako nejmladší syn Ludvíka VI. a Adély, dcery Humberta Savojského. Svého bratra Ludvíka VII. doprovázel na křížové výpravě do Svaté země. Díky sňatku s Alžbětou, dcerou a dědičkou Renauda z Courtenay, společníka z kruciáty, se stal pánem řady panství. V roce 1179 se do Svaté země společně s Jindřichem ze Champagne a Filipem z Beauvais vrátil, což se mu stalo osudným. Zemřel na jaře roku 1180 či 1183 v Palestině a jeho ostatky byly převezeny do katedrály v Exeteru, kde byly pochovány.\n"}
{"id": "1016227", "url": "https://cs.wikipedia.org/wiki?curid=1016227", "title": "Shleep", "text": "Shleep\n\nShleep je šesté sólové studiové album britského hudebníka Roberta Wyatta, vydané v listopadu roku 1997 prostřednictvím hudebního vydavatelství Thirsty Ear. Nahráno bylo v letech 1996 až 1997 ve studiu kytaristy Phila Manzanery v Chertsey. Na produkci alba se spolu s Wyattem podíleli Brian Eno a Alfreda Benge.\n\n"}
{"id": "1016230", "url": "https://cs.wikipedia.org/wiki?curid=1016230", "title": "Josef Vacek (právník)", "text": "Josef Vacek (právník)\n\nJosef Vacek (11. listopadu 1875 Kolín – 24. května 1930 Praha) byl profesor srovnávací pravovědy a církevního práva, působil na Právnické fakultě Univerzity Karlovy v Praze a také na Právnické fakultě Masarykovy univerzity v Brně.\n\nNarodil se v Kolíně do rodiny školního rady, vyrůstal ale převážně v Příbrami, kde také absolvoval gymnázium. Poté se zapsal ke studiu práv na pražskou právnickou fakultu, v roce 1899 získal doktorát práv. Až do roku 1917 pak působil v justici, zároveň ale pokračoval ve studiu, byl např. na studijních pobytech v Paříži, Berlíně nebo v Londýně. V roce 1908 se v Praze prací \"Problém mobilární vindikace v západoevropském právu moderním a dějinný jeho vývoj\" (1906, 1908) habilitoval pro obor srovnávací pravověda a o devět let později zde byl jmenován mimořádným profesorem.\n\nIhned po založení brněnské univerzity přešel na její právnickou fakultu, kde byl jmenován již řádným profesorem. Přednášel jak srovnávací pravovědu, tak právo církevní a později i právo knihovní. Jedno funkční období zde byl také děkanem. Profesor Vacek však v Brně nezískal bližších přátel a nebyl také příznivcem v té době zde dominantní normativní teorie, značnou pozornost v jeho pojetí práva hrály momenty historické a sociologické. V oblasti výuky církevního práva se nezaměřil na platné kanonické právo, ale spíše na problematiku vztahu církve a státu a na různá řešení, ke kterým v této oblasti přistoupily jednotlivé západoevropské země. Ačkoli byl starým mládencem, zvláště se zajímal o institut manželství, v tomto směru publikoval např. práce \"Pravěk a manželství\" (1912, 1913), \"Naše revoluce a manželství\" (1920), \"Manželské právo dle názorů církve římsko-katolické u srovnání s hlavními názory moderních právních systémů\" (1922, 1924) nebo \"Právní názory církve římsko-katolické ve světle dějin\" (1923).\n"}
{"id": "1016231", "url": "https://cs.wikipedia.org/wiki?curid=1016231", "title": "Rozcestník", "text": "Rozcestník\n\nRozcestník je prvek dopravního, turistického nebo jiného obdobného značení umístěný na rozcestí, na němž jsou uvedeny jednotlivé dosažitelné cíle, popřípadě jejich vzdálenost od rozcestníku. Často má podobu sloupu.\n\nV přeneseném významu se rozcestníkem rozumí cokoliv, co umožňuje snadnější nalezení více cílů určitého druhu (například rozcestník internetových stránek).\n\n"}
{"id": "1016233", "url": "https://cs.wikipedia.org/wiki?curid=1016233", "title": "Kostel svatého Vojtěcha (Bojiště)", "text": "Kostel svatého Vojtěcha (Bojiště)\n\nKostel sv. Vojtěcha stojí uprostřed hřbitova v lokalitě zv. \"Na poušti\" v osadě Malé Bojiště, která spadá pod obec Bojiště.\n\nPrvní zmínka o kostelu pochází z roku 1560, kdy je zaznamenán v ledečské pozemkové knize. Další zmínka je známa z roku 1598. Předcházela mu kaple, vystavěná majiteli panství zřejmě na paměť bitvy v roce 1420. O tom však neexistují žádné písemné prameny. Během své existence prošel řadou oprav. Tou největší prošel v roce 1900, kdy byl ve velmi zchátralém stavu. Za opravou stála Jednota na opravu nemajetných kostelů, vedená ledečským kaplanem Václavem Vačkářem. V následujících letech prošel řadou oprav. V roce 1932 nahradily šindel na střeše tašky, v roce 1947 prošel restaurací hlavní oltář s kazatelnou. V roce 1997 proběhlo jeho venkovní odvlhčení, oprav se dočkala i krytina a novou omítku a barvu dostala i fasáda. V roce 2009 dostal nový ambon a sedes.\n\nJedná se o jednolodní stavbu o půdorysu obdélníku a polygonálně ukončeným presbytářem. Loď je zakončena plochým stropem, presbytář má strop valeně klenutý s lunetami. V lodi se nachází čtveřice oken, další dvě jsou v presbytáři. V západní části kostela je umístěna vchod a nad ním na zděných pilířích kůr.\n\nPůvodní hlavní oltář, červeně mramorovaný s pozlacenými řerzbami, z původního kostela byl zasvěcen sv. Vojtěchovi. Na oltářním obraze pak byl vyobrazen sv. Vojtěch jako biskup se svým znak mučednické smrti, tedy veslem. Na epištolní straně oltáře se nacházel sloup žalostné Matky Boží, na evangelijní oltář se sochou sv. Rocha. Dřevěnou kazatelnu zdobily výjevy evangelistů v arabeskových rámech. Součástí výzdoby býval i obraz sv. Michaela archanděla od Josefa Proňka, dnes uložený v depozitáři ledečského děkanství.\n\nBěhem oprav v roce 1900 dostal šindelovou střechou, nové omítky a okna zasklena katedrálním sklem. Nové vybavení dostaly i vlhkem zničené interiéry, pořízena byla např. nová kazatelna. Vyměněn byl i rozpadlý hlavní oltář. Nový oltář pochází z kostela Nejsvětější Trojice v Ledči a jedná se o barokní portálový oltář, vytvořený v roce 1768 patrně v dílně Jakuba Teplého.\n\nNový oltářní obraz sv. Vojtěcha pochází od J. Sykala z Kutné Hory a kostelu jej věnovala rodina Urbanova ze samoty Ovčín. Po stranách jej doplňují sochy sv. Kateřiny a sv. Anežky. Na oltáři se nacházely i barokní sošky andělíčků, dnes odcizených.\n\nNa východní straně se tyčí věžička. V ní bývaly dva zvony – velký stokilový s nápisem \"Bojiště\" a menší o váze 50 kg s nápisem \"Svatá Maria a svatý Florián orodujte za nás - lil mě Melchior Schwan v Olomouci 1749\". Ten menší byl v roce 1846 zrekvírován pro válečné účely. Velký zvon zrekvírovali před druhou světovou válkou. Naštěstí byl nalezen na nádraží ve Vídni a po válce na podzim 1945 znovu zavěšen do věžičky.\n\nV roce 1829 bylo okolí obehnáno kamennou zdí a prostor sloužil jako hřbitov. Pohřbíváni sem byli lidé z Bojiště, Kout a Kamenné Lhoty. V roce 1945 prošel rozšířením. Před ním býval kříž z roku 1842, který časem zanikl. V roce 1901 nechali osadníci z Koutů u lípy postavit nový.\n\n"}
{"id": "1016236", "url": "https://cs.wikipedia.org/wiki?curid=1016236", "title": "STOVL", "text": "STOVL\n\nSTOVL je zkratka pro anglický letecký termín short take-off and vertical landing a jedná se o charakteristiku popisující nároky a schopnosti vzletu a přistání daného letounu. STOVL je zkratkou pro letadla, která mohou vzlétnout na krátké vzletové dráze o délce 450 m a přistávat vertikálně (svisle).\n\n\n"}
{"id": "1016237", "url": "https://cs.wikipedia.org/wiki?curid=1016237", "title": "The Immaculate Collection", "text": "The Immaculate Collection\n\nThe Immaculate Collection je druhé kompilační album americké zpěvačky a  hudební skladatelky Madonny, vydané 9. listopadu 1990 labely Sire Records a Warner Bros. Records. Současně představuje její premiérový výběr největších hitů. Obsahuje patnáct zremixovaných singlů, nazpívaných v období 1983–1990, doplněných o dvě nové nahrávky „Justify My Love“ a „Rescue Me“. Zvolený název desky je volnou slovní hříčkou na neposkvrněné početí Panny Marie (anglicky \"Immaculate Conception\"), nezatížené prvotním hříchem. Má odrážet její nábožensky zaměřené singly a videoklipy, stejně jako druhou část světového turné Blond Ambition World Tour, pracující s náboženskými motivy. Extended play verze nazvaná \"The Holiday Collection\" byla vydána na britských ostrovech, kde doplnila kompilaci a reedici singlu „Holiday“. Album představuje vůbec první desku historie, jež využila zvukovou technologii QSound.\n\nAlbum obsadilo 1. místo v anketě časopisu \"Blender\" „100 nejlepších amerických alb všech dob“. V roce 2003 jej pak \"Rolling Stone\" zařadil na 184. pozici seznamu 500 nejlepších alb všech dob. Představuje také druhou nahrávku Madonny, kterou americká fonografická organizace Recording Industry Association of America certifikovala diamantovou deskou s prodejností více než 10 miliónů nosičů na území Spojených států. Ve Spojeném království strávila kompilace na vrcholu hitparády druhé nejdelší období v počtu týdnů za sebou, a to od alba nazpívaného jediným zpěvákem, když žebříčku vévodila 9 týdnů bez přerušení.\n\nCelosvětová prodejnost dosáhla výše 30 miliónů kopií, čímž se deska stala nejprodávanější kompilací nazpívanou sólovým umělcem v historii hudby a jednou z nejprodávanějších desek vůbec. Premiérový singl „Justify My Love“ vystoupal jako devátý hit zpěvačky na čelo hitparády \"Billboard\" Hot 100 a představoval jeden z jejích nejkontroverznějších singlů pro frivolní sexuální obsah videoklipu. Druhý singl „Rescue Me“ na žebříčku Hot 100 zaznamenal vůbec nejvyšší postavení v prvním týdnu hodnocení od ženské umělkyně, když mu patřila 15. pozice. Vrcholu pak dosáhl 9. místem. V důsledku časového omezení se na nosič nedostala řada hitů, přestože během 80. let figurovaly v první desítce hitparád: „Angel“, „Dress You Up“, „True Blue“, „Who's That Girl“, „Causing a Commotion“, „Keep It Together“ a „Hanky Panky“.\n\nPůvodní název kompilace zněl Ultra Madonna. Vydavatelství\nWarner Bros. jej upravilo z důvodu přílišné podobnosti ke jménu taneční umělkyně Ultra Naté. Madonna album dedikovala „papeži, mé božské inspiraci“. Posluchači se mohli domnívat, že je tímto adresátem papež Jan Pavel II. Ve skutečnosti jím byl bratr Christopher Ciccone, který strávil rok na koncertním turné s Madonnou („papež“ používal jako jednu z přezdívek). Produkční práce nabyly významu díky použití nové zvukové techniky QSound, která umožnila všechny tituly zremixovat. Výjimkou se staly dvě nově zařazené skladby „Justify My Love“ a „Rescue Me“. QSound mix pro „Justify My Love“ byl později použit na americkém maxi-singlu zpěvačky.\n\nVeškeré nepůvodní skladby \"The Immaculate Collection\", tedy mimo dvou nových nahrávek, namixoval Shep Pettibone spolu s Gohem Hotodou či Michaelem Hutchinsonem a několika dalšími osobami, které sestříhaly původní stopáž pro snížení celkové délky alba. Vokály písní zůstaly v původní podobě, pouze „Like a Prayer“ a „Express Yourself“ prošly Madonniným přezpívaním doprovodných hlasů. Odsouhlaseno bylo také zařazení zremixovaných balad a dance-popových hitů, i přes omezenou celkovou stopáž desky. „Justify My Love“ se stal prvním singlem propagujícím kompilaci. Jeho videoklipové zpracování způsobilo pro sexuální podtext rozruch. Dosáhl však na primát nejlépe prodávaného singlu na videokazetách VHS. Básnířka Ingrid Chavezová k němu napsala text podle předlohy své básně věnované Lennymu Kravitzovi (s nímž udržovala v dané době poměr), a tento umělec následně slova zhudebnil. Singl se propracoval na první místo hitparády ve Spojených státech a druhé ve Spojeném království. Druhý singl „Rescue Me“ z počátku roku 1991 se také ocitl v první desítce žebříčků.\n\nNa evropském kontinentu vydal label Warner Bros. EP verzi \"The Holiday Collection\" se shodným vzhledem jako kompilace \"The Immaculate Collection\". Píseň „Holiday“ na ni měla původní stopáž a figurovala vedle skladeb „True Blue“, „Who's That Girl“ a namixované „Causing a Commotion.“ Nová edice singlu „Holiday“ dosáhla na pátou příčku britské singlové hitparády a zremixovaná balada „Crazy for You“ v ní vystoupala na druhé místo. Časopis \"Blender\" zařadil kompilaci \"The Immaculate Collection\" na první pozici seznamu „100 nejlepších amerických alb všech dob“. Hudební periodikum \"Rolling Stone\" jí pak v roce 2003 přiřklo 184. příčku v seznamu 500 nejlepších alb všech dob. Organizace fonografického průmyslu British Phonographic Industry album ocenila během listopadu 2006 jako nejprodávanější desku vzešlou od zpěvačky v celé britské historii a desáté nejprodávanější album všech dob na britských ostrovech bez rozdílu kategorie. Box set nazvaný The Royal Box byl uvolněn 11. prosince 1990. Na americkém trhu obsahoval také audiokazetu s VHS záznamem a pro německý, britský a americký trh byl vydán také saténový CD Digipak/VHS s přidanými pohlednicemi a plakáty. Videoverze VHS měla navíc záznam představení skladby „Vogue“ při předávání výročních cen MTV Video Music Awards 1990.\n\nStephen Thomas Erlewine z média Allmusic udělil albu plný počet pěti hvězd. V recenzi uvedl: „\"Na povrchu… se [album] jeví jako úplná retrospektiva Madonnina rozkvětu v 80. letech\"“. Remastering prostřednictvím Q-Soundu učinil podle jeho názoru některé písně rychlejší než původní verze a další změnil, a i když „\"se všechny hity staly dnešními, přesto to prostě není jejich správná úprava\"“. Zhodnocení uzavřel slovy: „\"Dokud jsou původní singlové verze kompilovány na jiné album jako The Immaculate Collection, pak se jedná o největší přiblížení celkové retrospektivě\"“.\n\nJim Farber z periodika \"Entertainment Weekly\" dal hodnocení A, když sdělil: „\"Více než o pouhou sadu největších hitů se jedná o odkaz v podobě nejpřitažlivější kolekce singlů 80. let\"“. Ross Bennett pak v časopise \"Mojo\" kompilaci nazval „\"skutečně nejlepší z nejlepších\"“ a napsal: „\"Tohle musí být, stejně jako ABBA Gold, singlová sbírka hluboce zakořeněná do kolektivního vědomí … nepopírá to popovou zručnost slečny Cicconeové za prvními 15 lety hitů, zde brilantně zabalených v chronologickém sledu.\"“\n\nKompilace \"The Immaculate Collection\" vévodila britské albové hitparádě devět týdnů a ve Spojeném království se stala nejprodávanější deskou roku 1990. Překonala také rekord v počtu týdnů na čele britské hitparády bez přerušení v kategorii alb nazpívaných zpěvačkou. Rekordní zápis zlomila až v roce 2011 Adele nahrávkou \"21\". Do britské hitparády se Madonnina deska vrátila 12. března 2006, více než patnáct let po svém vydání, kdy nově figurovala na 38. místě. O padesát pozic se opět posunula 28. dubna 2008 poté, co vystoupala ze 122. na 72. místo, v den kdy vydala své jedenácté studiové album \"Hard Candy\". V roce 2006 se kompilace dočkala návratu také do Top 100 irského albového žebříčku, na němž se vyhoupla na 21. příčku.\n\nVe Spojených státech obdržela od RIAA diamantovou certifikaci (ekvivalent deseti platinovových desek) a zařadila se na seznam historicky nejprodávanějších amerických alb. Ve Spojeném království získala od BPI certifikaci dvanácti platinových desek za 3,6 milionu prodaných nosičů. Stala se tak nejlépe prodávaným albem od zpěvačky na britských ostrovech pro následujících dvacet jedna let, až do vydání Adelina alba \"21\" (2011).\n\nAustralská organizace ARIA kompilaci ocenila certifikací dvanácti platinových desek a také v tomto státě se zařadila na historický seznam nejvyšší prodejnosti. Ve Francii si desku koupilo více než jeden milion posluchačů, za což byla certifikována diamantovou deskou. Celosvětově se prodalo přes 30 milionů kopií, čímž se zařadila mezi nejprodávanější hudební alba historie hudby a současně se stala nejprodávanější kompilaci nazpívanou sólovým umělcem vůbec.\n\nEP verze nazvaná \"The Holiday Collection\" byla vydána na území Spojeného království roku 1991 labelem Sire Records, aby doplnila kompilaci největších hitů \"The Immaculate Collection\". EP vyšlo ve formě audiokazety a kompaktního disku jako maxi-singl s hlavním hitem v podání písně „Holiday“. Nahrávka obsahovala další tři skladby vynechané na kompilaci, které se na britských ostrovech staly šlágry. Jednalo se o „True Blue“ (č. 1), „Who's That Girl“ (č. 1) a „Causing a Commotion“ (č. 4). Potřetí tak píseň „Holiday“ vstoupila do britské singlové hitparády, v níž roku 1984 dosáhla na 6. místo a o rok později se umístila na 2. pozici. Tentokrát nejvýše vystoupala na 5. příčku. Několik týdnů po vydání kompaktního disku, došlo k edici omezené řady audiokazetové nahrávky se stejným obsahem.\n\n"}
{"id": "1016244", "url": "https://cs.wikipedia.org/wiki?curid=1016244", "title": "Madame Sousatzká", "text": "Madame Sousatzká\n\nMadame Sousatzká je britské filmové drama režiséra Johna Schlesingera z roku 1988. Scénář napsala Ruth Prawer Jhabvala podle stejnojmenné knihy Bernice Rubensové z roku 1962, autorčina zřejmě nejznámějšího díla. V melodramatickém příběhu ztvárnila Shirley MacLaine roli stárnoucí despotické pianistky, Američanky ruského původu „Madam S.“, která v Londýně vyučuje výjimečně nadaného Maneka (Navin Chowdhry), 15letého britského syna indické rozvedené matky (Shabana Azmi).\n\nDo amerických kin snímek uvedla společnost Universal premiérou v kině Baronet 14. října 1988.\n\nZajímavostí je, že Britská rada pro klasifikaci filmů označila \"Madam Sousatzkou\" zkušebně jako první film v historii známkou přístupnosti od 12 let věku. Do té doby se používal pro omezení přístupnosti až 15letý limit. Prvním oficiálně označeným mainstreamovým filmem se pak stal americký \"Batman\" Tima Burtona. V USA byl zařazen do obdobné kategorie PG-13, která byla nově zavedena čtyři roky před vznikem filmu.\n\nNa natáčení spolupracovala řada hudebních expertů. Místo mladého Navina Chowdhryho hrál na klavír britský pianista Yonty Solomon. Doprovod při koncertě zajišťoval Londýnský symfonický orchestr, řízený Williamem Boughtonem.\nShirley MacLaine se na titulní roli pianistky připravovala pod vedením londýnské klavírní profesorky moldavského původu Caroly Grindeaové.\n\nDeník \"The Independent\" psal o \"Madam Sousatzké\" jako o nejlepším filmu posledních dvou tvůrčích dekád Johna Schlesingera a sám režisér jej označil za jeden ze čtyř svých nejzamilovanějších filmů, spolu s \"Takovým milováním\", \"Půlnočním kovbojem\" a \"Mizernou nedělí\". Shirley MacLaine získala za svou roli v roce 1988 Zlatý glóbus za nejlepší ženský herecký výkon a Velkou zvláštní cenu poroty na festivalu v Benátkách.\n\n"}
{"id": "1016247", "url": "https://cs.wikipedia.org/wiki?curid=1016247", "title": "Czech Cycling Tour", "text": "Czech Cycling Tour\n\nCzech Cycling Tour je největší etapový závod profesionálních cyklistů v České republice. Pořádá se každoročně od roku 2010, od roku 2011 je součástí druhé divize největší evropské soutěže UCI Europe Tour 2.2 a od roku 2015 zvýšil úroveň na UCI Europe Tour 2.1. Závod tradičně probíhá v Olomouckém a dalších přilehlých krajích.\n\n"}
{"id": "1016248", "url": "https://cs.wikipedia.org/wiki?curid=1016248", "title": "Džabal Sindžár", "text": "Džabal Sindžár\n\nDžabal Sindžár (, kurdsky ‏چیای شه‌نگال/ شه‌نگار Çiyayê Şingal/Şingar) je pohoří v guvernorátu Ninive v severním Iráku na západ od města Mosul a poblíž hranice se Sýrií. Na jeho úpatí se nachází stejnojmenné město, Sindžár (kurdsky Şingar). Pohoří obývají jezídští Kurdové, kteří ho považují za místo, kde po potopě přistála Noemova archa. Panuje zde semiaridní, subtropické podnebí středozemního typu s horkými, suchými léty a chladnými, vlhkými zimami.\n"}
{"id": "1016249", "url": "https://cs.wikipedia.org/wiki?curid=1016249", "title": "Cecílie Francouzská", "text": "Cecílie Francouzská\n\nCecílie Francouzská (, 1097 – po 1145) byla kněžna z Antiochie a hraběnka z Tripolisu, nevlastní sestra jeruzalémského krále Fulka.\n\nNarodila se jako dcera francouzského krále Filipa I. a jeho druhé manželky Bertrady, dcery Šimona z Montfortu. Koncem roku 1106 byla provdána za křižáckého vůdce Tankreda Galilejského, regenta Antiochie. Roku 1112 Tankred podlehl tyfu a Cecílie se krátce poté provdala za tripoliského hraběte Ponse. Tento svazek pomohl k urovnání vztahů mezi normanskými a provensálskými křižáky, které byly narušeny již od dob obléhání Antiochie. Ovdověla roku 1137, když Pons padl při bitvě s Turky.\n"}
{"id": "1016250", "url": "https://cs.wikipedia.org/wiki?curid=1016250", "title": "Jan Vážný", "text": "Jan Vážný\n\nJan Vážný (1. ledna 1891 Praha – 18. dubna 1942 Mauthausen) byl profesor římského práva. Působil postupně na právnických fakultách Univerzity Karlovy v Praze, Univerzity Komenského v Bratislavě a Masarykovy univerzity v Brně.\n\nPrávníkem byl už strýc František Vážný, významný soudce, a také jeho bratr František vystudoval práva a později byl docentem obchodního a směnečného práva. Jan absolvoval gymnázium v Truhlářské ulici v Praze, poté začal studovat na pražské právnické fakultě, kde v roce 1914 získal titul doktora práv. Pak vstoupil do služeb justice, roku 1919 byl jmenován soudcem Vrchního zemského soudu v Praze, soudil ale jen do roku 1921, protože zájem o vědu u něj brzo převážil nad právní praxí. Už na fakultě se velmi zajímal o římské právo, studoval jej u profesora Heyrovského, po absolvování se mu věnoval na univerzitě v Římě u profesora Bonfanteho. Roku 1920 se prací \"Actiones poenales\" habilitoval v Praze a už o rok později byl jmenován mimořádným profesorem římského práva na právnické fakultě nově založené Univerzity Komenského v Bratislavě, kde působil až do roku 1927. Za tohoto období absolvoval studijní pobyt u známého profesora Riccobona v Palermu a vydal např. spisy \"Římské právo obligační\" (I. 1924, II. 1927) a \"Custodia v právu římském\" (1925). Byl také členem Učené společnosti Šafaříkovy a dopisujícím členem Instituto di studi legislativi v Římě.\n\nPosledním jeho pedagogickým působištěm byla brněnská právnická fakulta, kde už učil jeho strýc a později i bratr. Jedno funkční období zde byl děkanem. Účastnil se mezinárodních konferencí a vydal např. díla \"Římský proces civilní\" (1935), \"Vlastnictví a práva věcná\" (1937) nebo \"Pupilární substituce ve vývoji římského práva\" (1940). Systematické zpracování celého římského práva soukromého \"Soustava práva římského\" už nestihl dokončit. Po německé okupaci se zapojil do odboje, byl členem odbojové skupiny ÚVOD a v období tzv. první heydrichiády byl spolu s dalšími brněnskými pedagogy zatčen. Po výsleších na gestapu byl převezen do koncentračního tábora Mauthausen, kde podlehl nelidskému zacházení.\n\n\n"}
{"id": "1016251", "url": "https://cs.wikipedia.org/wiki?curid=1016251", "title": "Kedluben", "text": "Kedluben\n\nKedluben nebo kedlubna (\"Brassica oleracea\" var. \"gongylodes\"), někdy nesprávně nazývána jen brukev, je vyšlechtěnou varietou druhu brukev zelná a řadí se mezi nejžádanější košťálové zeleniny, její původní forma se ve volné přírodě nevyskytuje.\n\nJako většina těchto rostlin pochází z oblastí okolo Středozemního moře, za druhé místo původu je udávána oblast Tibetu v Číně. V současnosti je kedluben nejvíce rozšířen ve střední a západní Evropě, kam přišel s expanzí Římské říše. Ve vzhledově odlišné podobě se pěstuje i na severu indického subkontinentu a v Japonsku.\n\nKedluben je dvouletá rostlina, vysoká okolo 20 až 50 cm, která v prvém roce vytváří typickou nadzemní stonkovou hlízu (bulvu) 10 až 15 cm velkou. Ta vzniká zkrácením a sekundárním ztluštěním nevětveného stonku, bočním růstem meristémového pletiva u vegetačního vrcholu. Z hlízy vyrůstající dlouze řapíkaté listy s podlouhlými, elipsovitými až okrouhlými čepelemi, které jsou po obvodě zkadeřené a vroubkované, bývají téměř dvakrát delší než řapík. Hlíza bývá kulovitá, elipsoidní nebo svrchu zploštělá, na povrchu může mít barvu šedozelenou až žlutozelenou nebo fialovou, shodně bývají zbarveny i listy. Uvnitř hlízy je šťavnatá dužina bílé barvy. Kořenový systém je nehluboce rozvětvený.\n\nDruhým rokem vyrůstá stonek (košťál) nesoucí na vrcholu mnohokvěté hroznovité květenství se čtyřčetnými oboupohlavnými žlutými květy. Podlouhle kopinaté kališní lístky jsou přitisknuté ke žlutým korunním, které jsou na vrcholu plytce vykrojené a vespod mají dlouhý nehtík. Plodem je šikmo odstávající válcovitá dvoupouzdrá šešule s výraznými žilkami a zobáčkem, obsahuje černá kulovitá semena.\n\nKedluben má občasnou tendenci k přechodu z dvouleté na jednoletou rostlinu, např. při delším poklesu teplot k 0 °C ve stádiu tří pravých lístků. Tehdy nedojde k vytvoření hlízy a rostlina vybíhá do květu.\n\nKedluben je jedna z nejrozšířenějších košťálových zelenin, průměrná roční spotřeba v České republice činí asi 2,5 kg na osobu. Konzumují se nejčastěji lehce stravitelné hlízy (syrové, vařené, smažené) nebo listy (obvykle vařené), které mají násobně více vitamínu C a vápníku než hlízy.\n\nRostlina je také nezanedbatelným zdrojem sodíku, draslíku, hořčíku, vápníku, manganu, železa i fosforu, včetně vitamínů skupiny B a kyseliny nikotinové, pantotenové a listové. Obsahuje také hodně vlákniny, její rozpustná forma mírně snižuje hladinu cholesterolu a nerozpustná se podílí na průchodnosti střev. Kedluben má málo kalorií a v poslední době se objevují i jeho potenciální účinky proti rakovině tlustého střeva.\n\nIdeální půda pro jeho pěstování je hlinitá až hlinitopísčitá s dostatkem humusu a minerálních látek. Díky rychlému vývoji a slabým kořenům je rostlině nutno zajistit přiměřený dostatek vláhy; při suchu často bulvy dřevnatí a při nadměrném vlhku praskají.\n\nKedlubny se obvykle pěstují z předpěstované sadby. Jsou odrůdy vhodné k rychlení ve skleníku a dále rané, polorané a pozdní určené pro pěstování na záhoně. Odrůdy k rychlení mají vegetační dobu 60 až 80 dnů, u raných je 70 až 90 dnů a pozdních až 150 dnů.\n\nHlavní dělení je na odrůdy bílé (větší) a modré (ranější a odolnější proti praskání). Specifickou českou bílou pozdní odrůdou je 'Gigant' s bulvami 3 až 4 kg těžkými, které nepraskají, nedřevnatí a dobře se skladují. Nejdůležitější vlastnosti, na které jsou kedlubny šlechtěny, je rychlost růstu, nízká tendence hlíz k dřevnatění i praskání a slabý sklon k vybíhání do květu, zanedbatelná není ani odolnost proti půdním chorobám, např. nádorovitosti košťálovin. Mezi hlavní živočišné škůdce patří housenky běláska zelného.\n\n\n"}
{"id": "1016254", "url": "https://cs.wikipedia.org/wiki?curid=1016254", "title": "František Hrdlička (funkcionář)", "text": "František Hrdlička (funkcionář)\n\nFrantišek Hrdlička (20. srpna 1956 - 2. srpna 2014, Ústí nad Labem) byl český fotbalový funkcionář, ředitel severočeského klubu FK Teplice. Byl rovněž členem výkonného výboru Fotbalové asociace ČR.\nByl funkcionářem Bystřan. Teplice vedl od roku 1993, kdy je zachránil před úpadkem. Tým poté postupoval ze třetí ligy až do 1. české ligy. Hrdlička dokázal klub ekonomicky stabilizovat a dovést na přední místa první ligy a do evropských pohárů. Ligového titulu se nedočkal, největším úspěchem klubu v jeho éře bylo 2. místo v sezóně 1998/99 za vítěznou Spartou Praha a dvě prvenství v českém poháru (2002/03, 2008/09). Do klubu přivedl hlavního sponzora, sklárnu Sklo Union Teplice (později pod názvem AGC), s jeho podporou se realizovala rekonstrukce stadionu Na Stínadlech, na kterém poté hrála zápasy i česká fotbalová reprezentace.\n\n31. července 2014 prodělal mozkovou mrtvici, které 2. srpna 2014 ve věku 57 let podlehl.\nSoustrast vyjádřilo mnoho fotbalistů, trenérů a činovníků (mj. Zdeněk Ščasný, Petr Rada, Jiří Plíšek, Josef Pešice, Edin Džeko, Martin Frýdek, Jan Rezek, Miroslav Pelta, Jaroslav Starka, Ivo Lubas, Dušan Svoboda) i klubů (mj. AC Sparta Praha, SK Slavia Praha). Na prvoligových stadionech se během druhého kola držela minuta ticha, zápas Teplic s Dynamem České Budějovice, který se měl odehrávat v den úmrtí, byl odložen.\n"}
{"id": "1016257", "url": "https://cs.wikipedia.org/wiki?curid=1016257", "title": "Fordovo divadlo", "text": "Fordovo divadlo\n\nFordovo divadlo (anglicky \"Ford’s Theatre\") ve Washingtonu, hlavním městě USA, bylo otevřeno roku 1863. Dne 14. dubna 1865 v něm byl spáchán atentát na amerického prezidenta Abrahama Lincolna.\n\n"}
{"id": "1016260", "url": "https://cs.wikipedia.org/wiki?curid=1016260", "title": "Šabakové", "text": "Šabakové\n\nŠabakové jsou etnicko-náboženská komunita, která obývá především vesnice Ali Rash, Khazna, Yangidja a Tallara v Sindžarském distriktu Ninivského guvernorátu v Iráku. Mluví šabačtinou, která náleží k Íránským jazykům a je podobná kurdským jazykům Gorani a Zazaki.\n\nŠabakové pravděpodobně přišli do oblasti z Persie v 16. století. Za vlády Saddáma Husajna čelili deportacím během operace al-Anfal, nucené asimilaci a arabizaci, po jeho pádu v roce zase trpí útoky sunnitských extremistů, pro které je guvernorát Ninive základnou.\n\nNáboženství Šabaků je synkretické, obsahuje prvky islámu i křesťanství, jakož i kurdských náboženství alevismu, jezídismu a jarsanismu. Šabakové konají poutě do jezídských svatyní. Nominálně se však hlásí k šíitskému islámu. Kombinují prvky súfismu s vlastní interpretací božské reality, což jim dovoluje vykládat Korán méně doslovně než to dělá šaría. Praktikují veřejnou a soukromou zpověď a smějí pít alkohol. Šabačtí duchovní vůdci, kteří jsou zběhlí v rituálech a modlitbách, se nazývají \"pirové\". Ti následují nejvyššího vůdce zvaného \"Baba\". Jejich posvátná kniha, Buyruk (arabsky \"Kitáb al-Manaqib\") je napsaná v dialektu jižní ázerbájdžánštiny. 65% Šabaků jsou šíité a 35% sunnité. Nejslavnější šíitskou svatyní Šabaků je Zeen Al-Abedeen ve vesnici Aii Rash.\n\n"}
{"id": "1016269", "url": "https://cs.wikipedia.org/wiki?curid=1016269", "title": "Petroviči", "text": "Petroviči\n\nPetroviči ( ) je vesnice ve Smolenské oblasti v Rusku, asi 400 km jihozápadně od Moskvy a 16 km od běloruských hranic. V roce 2007 zde žilo 265 obyvatel. První písemná zmínka pochází z roku 1403. V roce 1920 se zde v židovské rodině narodil spisovatel Isaac Asimov. Když mu byly tři roky, odešel s rodiči a sestrou do USA. V Petroviči stojí jeho pomník. Před Říjnovou revolucí zde žili Bělorusové a Židé. Byl zde kostel i synagoga. Ze zdejší židovské komunity pochází i letecký konstruktér Semjon Alexejevič Lavočkin.\n"}
{"id": "1016280", "url": "https://cs.wikipedia.org/wiki?curid=1016280", "title": "Ivan Lauko", "text": "Ivan Lauko\n\nIvan Lauko (* 4. ledna 1947 v Nitře) je bývalý československý fotbalista slovenské národnosti, který hrál převážně na postu obránce.\n\nZačínal v rodné Nitře, po vojně hrál v Žilině. Tento defenzivní univerzál přišel do Brna na jaře 1972 a během čtyř let stihl odehrát skoro sto ligových zápasů. Na jaře 1976 byl vyřazen z kádru prvního mužstva pro opakované porušování disciplíny a vzápětí ohlásil přestup do třetiligového Hlohovce, kam však nebyl uvolněn. Později hrával druhou ligu v brněnském Králově Poli. Po ukončení hráčské kariéry zůstal ve fotbalovém prostředí, stal se rozhodčím a trenérem.\n\n\"100 let fotbalového klubu FC Zbrojovka Brno\" (Antonín Zabloudil, František Čapka)\n\n"}
{"id": "1016284", "url": "https://cs.wikipedia.org/wiki?curid=1016284", "title": "Pavol Cicman", "text": "Pavol Cicman\n\nPavol Cicman (* 30. ledna 1985 v Prešově) je slovenský fotbalový obránce či záložník, od ledna 2016 bez angažmá. Mimo Slovensko působil v Polsku a ČR.\n\nCicman začínal s fotbalem v Prešově, odkud hostoval postupně v MFK Stará Ľubovňa, HFC Humenné a MFK Dolný Kubín.\nV letech 2011–2014 působil v polském klubu Piast Gliwice.\n\nV prvoligovém Piastu skončil v létě 2014, nedohodl se na prodloužení smlouvy. V říjnu 2014 zamířil do druholigového polského klubu Siarka Tarnobrzeg, kde odehrál 9 zápasů v polské druhé lize a dal jeden gól.\n\nV lednu 2015 přestoupil do Bohemians Praha 1905. V 1. české lize debutoval 28. února 2015 proti FK Baumit Jablonec (pporážka 0:3), odehrál 10 minut zápasu. V české nejvyšší lize si připsal dva starty (gól nevstřelil) a v červnu 2015 v týmu předčasně skončil. Od září do prosince 2015 poté působil v FK Senica.\n\n"}
{"id": "1016294", "url": "https://cs.wikipedia.org/wiki?curid=1016294", "title": "Aleš Drvota", "text": "Aleš Drvota\n\nAleš Drvota (28. července 1954 Praha – 23. prosince 1987 Budapešť) byl český zpěvák a perkusionista, propagátor reggae, frontman kapely Babalet, známý jako první český rastaman.\n\nNarodil se v Praze v roce 1954. Vyučen v oboru kuchař/číšník, pracoval např. v hotelu Kriváň, nebo v gumárně Mitas, od mládí se však věnoval zejména hudbě.\n\nJako perkusista prochází kapelami Extempore (1974 jako host, 1975 jako stálý člen), Elektrobus (1976), Švehlík (1980), Omnibus (1983), krátce také s Jiřím Křivkou ve skupině Paralet a na jaře roku 1984 společně s bubeníkem Ivanem Pavlů, kolegou z Omnibusu, Karlem Babuljakem a Jiřím Charyparem (oba Máma Bubo), spoluzakládají Babalet. Dalšími členy jsou Jan Šimek na basu a saxofonista Jirka Šíma.\n\nTeprve zde opouští Drvota perkuse a profiluje se jako zpěvák, skvělý bavič a pódiový živel. Skládá spolu s Karlem Babuljakem většinu repertoáru kapely a hlavně zúročuje svoje nastřádané texty ze sbírky \"Expedice jinam\". Babalet se po příchodu bubeníka Petra Kumandžase r. 1985 zaměřuje výhradně na hudbu reggae, později kombinovanou s africkým stylem ju-ju s výraznými polyrytmickými strukturami. Skvělá rytmika s nově příchozím basistou Michalem Ditrichem (ex Abraxas) ve spojení s jednoduchými Drvotovými melodiemi a neskutečnou energií, která z frontmana i kapely při koncertech vyzařuje, dělá z Babaletu jednu z nejoblíbenějších pódiových kapel druhé poloviny 80. let.\n\nAleš \"Alibaba\" Drvota - perkuse, zpěv\n\nIvan \"Pavian\" Pavlů - bicí nástroje\n\nJan \"ŠimiŠimi\" Šimek - basová kytara\n\nKarel \"Bubol\" Babuljak - klávesy, zpěv\n\nJiří \"Bubochar\" Charypar - kytara, zpěv\n\nJiří Šíma - saxofon\n\nSanta Monika - tanec\n\nAleš \"Alibaba\" Drvota - zpěv\n\nKarel Babuljak - klávesy, zpěv\n\nJiří Charypar - kytara, zpěv\n\nStanislav Švadlena - basová kytara, zpěv\n\nPetr Kumandžas - bicínástroje\n\nKarel Malík - saxofon, zpěv\n\nJan \"Maxa\" Máša - trubka, zpěv\n\nAsrath \"Rastafari\" Limenh - zpěv, tanec\n\nAleš \"Alibaba\" Drvota - zpěv\n\nKarel Babuljak - klávesy, zpěv\n\nJiří Charypar - kytara, zpěv\n\nMichal Ditrich - basová kytara\n\nPetr Kumandžas - bicí nástroje\n\nKarel Malík - saxofon, zpěv\n\nTomáš Svoboda - trubka\n\nSlibnou Drvotovu kariéru nečekaně ukončila v roce 1987 autonehoda v Maďarsku, jejíž příčiny nebyly nikdy dostatečně objasněny. Jediná dostupná fakta říkají, že zpěvák byl nalezen u silnice s těžkými zraněními, kterým po převozu do nemocnice po týdnu v Budapešti na Vánoce 1987 podlehl. Není známo, za jakých okolností k nehodě došlo, ani kdo byl řidičem auta.\n\n\n"}
{"id": "1016296", "url": "https://cs.wikipedia.org/wiki?curid=1016296", "title": "Museumsdorf Niedersulz", "text": "Museumsdorf Niedersulz\n\nMuseumsdorf Niedersulz je skanzen v Rakousku který zobrazuje tradiční stavby a architekturu tamní vinařské oblasti. Nachází se v obci Sulz, asi 45 km severně od Vídně v Dolním Rakousku. V muzeu Niedersulz je více než 80 původních budov a původních staveb, které sem byly dopraveny z jejich původních lokalit.\n\nMuzeum vesnice z Niedersulz je největší skanzen v Dolním Rakousku a byl založen v roce 1979. Skládá se z 80 historických budov. Stavby byly do skanzenu dopraveny z celého regionu. Stavby byly jednotlivě strženy a ve skanzenu vystavěny z původních dílů.\n\nMuzeum vesnice je vytvořeno ve formě řadové obce. Jedná se o tradiční architektonickou formu uspořádání staveb podél potoka (nebo cesty) sahající až do roku 1000 př. n. l. Domy jsou obdélníkového tvaru. Skládají se z bytové jednotky, stájí, podlouhlé kůlny (chléva) a venkovních budov.\n\nKromě hlavní atrakce, budov samotných, některé z řemesel jsou předváděny o víkendech jako ukázky tradičních venkovských řemesel a technik. V komplexu jsou pěstována chovná zvířata. Součástí expozice jsou také úpravy ve stylu venkovské zahrady.\n\nV severozápadní části skanzenu bylo otevřeno v roce 1981 muzeum jihomoravského statku „Südmährerhof” z obce Nejdek (Neudek an der Thaya - dnes součást Lednice). Südmährerhof dokumentuje dějiny a kulturu německy mluvících Jihomoravanů z oblasti Nové Bystřice, Slavonic, Znojma a Mikulova.\n\nDr. Josef Koch zastával v roce 1979 nejen místo místního faráře v Niedersulzu, ale také předsedal organizaci zastřešující německé Jihomoravany v Rakousku - „Dachverband der Südmährer in Österreich”. Tenkrát ho napadlo zřídit v areálu skanzenu také muzeum jihomoravského statku „Südmährer-Hof”. Architekt Josef Czerny se pustil do realizace celého projektu, který vznikal pouze z darů a sbírek. 11. června 1982 se podařilo Josefu Czerny muzeum Südmährer-Hof slavnostně otevřít a za jeho zásluhy na tomto velkolepém díle byl jmenován čestným předsedou organizace „Dachverband der Südmährer in Österreich”. Muzeum se tak stalo památníkem dokumentující kulturu a tradice německých Jihomoravanů.\n\nPravidelně se zde pořádají kulturní akce. Jako první zde o svatodušním pondělí v roce 1983 zasadila císařovna Zita památeční lípu (Hoflinde). V srpnu téhož roku se zde konala první jihomoravská pouť - 1. Südmährischen Kirtag, které se zúčastnilo více jak 800 návštěvníků. Postupně na jihomoravském statku přibývaly další stavby - stáje, sklípek, stodola a další doplňující objekty. Muzeum je samozřejmě obohacováno stále novými exponáty, fotografiemi či kostýmy z každodenního života Jihomoravanů a z historie Jižní Moravy.\n\nV roce 1996 došlo ke spojení muzejního spolku „Museumsverein Südmährischer Hof” a kulturního spolku „Kulturverein Nikolsburg”. Nově vzniklé sdružení „Kulturverein Südmährerhof” obdrželo v roce 1997 cenu \"Südmährischen Kulturpreis\" za obětavou práci a za zachovávání kultury a tradic německých Jihomoravanů. V roce 2009 se sdružení dohodlo s „Landsmannschaftem Thay” na společné fúzi pod názvem „Kulturverein der Südmährer in Österreich”. Až do roku 1886 předsedal organizaci Dr. Josef Koch, do roku 1991 Josef Czerny, po něm do roku 1994 Willibald Pfleger, poté Ing. Reiner Elsinger.\n\n"}
{"id": "1016297", "url": "https://cs.wikipedia.org/wiki?curid=1016297", "title": "Kiesza", "text": "Kiesza\n\nKiesza Rae Ellestad (* 29. ledna 1989), známější pod svým uměleckým jménem Kiesza, je kanadská zpěvačka, skladatelka, hudebnice a tanečnice. Pochází z Calgary, ale pracuje i v New Yorku nebo Londýně. Jejím nejznámějším singlem je „Hideaway“.\n\nNarodila se a vyrůstala v Calgary. Její příjmení Ellestad je norské ze strany jejího otce. Její dědeček pochází z Norska z Fagernes. Když jí bylo šestnáct let, zúčastnila se programu Sail and Life Training Society a o rok později se přidala se svým bratrem k rezervám kanadského královského námořnictva. Mezitím se zúčastnila soutěže krásy Miss Universe Canada. Cenila si svého času u námořnictva a to je také důvod, proč v roce 2008 věnovala 4 500 CD kanadským vojákům sloužícím v Afghánistánu.\n\nZúčastnila se také programu Young Canadians, kde stepovala, tančila a i hrála. Také trénovala balet, ale ve věku 15 let se zranila, což ukončilo její baletní kariéru. Když jí bylo osmnáct let, její rodiče se rozvedli, díky čemuž napsala svou první píseň jako způsob vyjádření svých pocitů. Ten samý rok slyšela, že její píseň hráli v rádiu.\n\nV rozhovoru pro britský deník \"Metro\" Kiesza prozradila, že může sledovat svůj rodokmen až do bitvy u Bannockburnu k někomu, kdo bojoval po boku Roberta Bruceho a řekla: \"V Kanadě je mnoho skotských lidí. Tuny. Můj dědeček byl skotského původu.\"\n\nDne 2. února 2015 poprvé vystoupila v Praze v Lucerna Music Baru .\n\nV roce 2014 byla vybrána jako tvář nové řady módních brýlí „Color Block“ od Fendi a objevila se v propagačním videu od Ruth Hogben. Ve stejném roce řekla, že plánuje vytvořit svou vlastní módní značku s názvem SteamPop.\n\n\n"}
{"id": "1016298", "url": "https://cs.wikipedia.org/wiki?curid=1016298", "title": "Wallachia", "text": "Wallachia\n\nWallachia je norská sympho black metalová kapela založená v roce 1992 Larsem Stavdalem v norském městě Steinkjer a pojmenovaná podle Valašska, historické země na jihu Rumunska spojené se jménem knížete Vlada Țepeșe (Drákula). Lars Stavdal byl v mládí fascinován příběhy o Drákulovi, odtud pochází inspirace pro název kapely. Hudebními vzory byly kapely Burzum, Bathory a také americké skupiny Deicide a Morbid Angel (floridská death metalová scéna). Mezi další hudební seskupení, které jej ve své tvorbě ovlivnily, jmenuje Lars Stavdal Suffocation, Morgoth, Pyogenesis, Sinister, Primordial, Windir, Dissection, Rotting Christ, Wolves In The Throne Room, Dornenreich, Deathspell Omega, Arkhon Infaustus, Xasthur.\n\nKapela používala až do vydání první dlouhohrající desky \"From Behind the Light\" jednu verzi loga. Od druhého LP \"Ceremony of Ascension\" přešla k užívání nového loga v modernějším střihu. Autorkou je rumunská grafička Laura Sava.\n\nSkupina byla založena v v roce 1992 Larsem Stavdalem v norském městě Steinkjer původně jako sóloprojekt. Protože nemohl sehnat další hudebníky, kteří by měli zájem o death a black metal, začal komponovat skladby sám. Plánoval nahrát na podzim 1994 první demo, ale z nedostatku peněz a nástrojů od realizace upustil. V roce 1995 se k němu připojil Eystein Garberg (kytarista kapely Folkvang) a společně vyprodukovali po několika týdnech intenzivních zkoušek dvě skladby nahrané na audiokazetě (bez vokálů a syntezátorů). V listopadu 1995 nahráli na 24 stop demo nazvané jednoduše \"Demo 1996\" (vydali jej v březnu 1996 v počtu 700 kusů). Garberg programoval bicí, syntezátory, nahrál druhou kytaru. Demo zaujalo francouzskou společnost Impure Creations Records. Kapela podepsala smlouvu, která zaručovala vydání dema jako mini CD (neboť zájem o vyprodané demo přetrvával). Mini CD vyšlo v roce 1997 (Impure Creations Records se mezitím přejmenovala na Velvet Music International), bylo shodné s kazetovou verzí a doplněné o texty a několik fotografií z Transylvánie, které pořídil Maďar Vámosi Tamás (mj. manažer legendární maďarské kapely Tormentor). Tohoto mini CD se prodalo více než 3 800 ks.\n\nLars a Eystein poté zařizovali věci kolem kapely, poštu, propagaci, rozhovory, najali bubeníka, baskytaristu a dalšího kytaristu. Tato sestava ale nefungovala a tak ji Lars Stavdal rozpustil.\nNásledně se domluvila smlouva na studiové album, které bylo nahráno na začátku 1999 a vydáno v září téhož roku. Album se jmenovalo \"From Behind the Light\" a obsahuje znovunahrané 4 skladby z dema a 4 další skladby ze stejného období. Všechny nástroje s výjimkou bicích a vokály nahrával Lars Stavdal sám, o bicí se podělili Mikael Duna a Lars Erik Vesterdal (každý na 4 skladbách). Limitovaná edice byla brzy vyprodána. \n\nFirma Velvet Music International se dostala do finančních potíží a Stavdal začínal de facto od začátku (po návratu ze základní vojenské služby, kde strávil rok). V roce 2006 vyšla reedice alba s bonusovými skladbami z dema u americké undergroundové firmy Dark Horizon Records.\n\nMateriál z druhého alba \"Ceremony of Ascension\" vznikal v letech 1999–2004 a album bylo dokončeno v roce 2006. Vydáno bylo roku 2009, s produkcí Larsovi pomáhal Stefan Traunmüller z Rakouska. Vydáno bylo firmou Twilight Vertrieb. Album má nový grafický design a logo, autorkou obalu je rumunská umělkyně Laura Sava. Lars Stavdal uvádí, že perfektně koresponduje s hudbou.\n\nTřetí album \"Shunya\" vyšlo v roce 2012, grafický design stvořila opět Laura Sava.\n\n\n\n\n"}
{"id": "1016300", "url": "https://cs.wikipedia.org/wiki?curid=1016300", "title": "Seznam písní Pink Floyd", "text": "Seznam písní Pink Floyd\n\nSeznam písní Pink Floyd uvádí přehled všech oficiálně vydaných skladeb britské rockové skupiny Pink Floyd. Jedná se o soupis 194 písní, které oficiálně vyšly mezi lety 1967 a 2015 jak na standardních studiových albech, tak i na EP, singlech a v některých případech pouze na koncertních albech či kompilacích. Zařazeny jsou zde také dříve nevydané skladby, které byly později vydány jako bonusy v rozšířených reedicích alb.\n\nVe sloupci „Autor“ jsou zapsáni autoři jednotlivých písní tak, jak byli uvedeni na albech. Sloupec „Zpěv“ uvádí hlavního zpěváka dané skladby. Sloupec „Album/singl“ informuje o prvním albu, na kterém byla konkrétní píseň zařazena (v některých případech jde pouze o singly), přičemž rok vydání tohoto alba uvádí následující sloupec „Rok“. V posledním sloupci „Délka“ je uvedena délka původní verze skladby. Všechny údaje se vztahují k originálním variantám písní, není tak brán ohled na další varianty skladeb (upravené, zkrácené, prodloužené, koncertní), které mohly vyjít v dalších letech na koncertních nebo kompilačních albech.\n\nPink Floyd nahráli také další skladby, které se objevily ve filmech, avšak které nebyly oficiálně vydány ve formě zvukové nahrávky.\n"}
{"id": "1016301", "url": "https://cs.wikipedia.org/wiki?curid=1016301", "title": "Ochranná lhůta pro živočišné produkty", "text": "Ochranná lhůta pro živočišné produkty\n\nOchranná lhůta pro živočišné produkty je pojem, který se týká veterinárního léčiva a živočišných produktů z hospodářských zvířat, jimž byl podán léčivý přípravek. Dle veterinárního zákona (zákon č. 166/1999 Sb., o veterinární péči ve znění pozdějších předpisů) je ochranná lhůta definována jako období mezi posledním podáním léčivého přípravku zvířatům za běžných podmínek jeho používání a okamžikem, kdy lze od těchto zvířat získávat živočišné produkty určené k výživě člověka tak, aby bylo zajištěno, že potraviny neobsahují rezidua léčivých látek v množstvích přesahujících maximální limity stanovené zvláštními právními předpisy a předpisy Evropských společenství. Jinými slovy to znamená dobu od posledního podání přípravku, po kterou zvíře nesmí být jatečně zpracováno a po kterou nesmí být jeho produkty (maso, mléko, vejce, med) využity ke konzumaci člověkem. Nebo z jiného pohledu: Maso či další živočišné produkty, jež byly získány od léčených zvířat před uplynutím ochranné lhůty může obsahovat rezidua léčiv, které mohou mít negativní vliv na zdraví člověka.\nKaždý veterinární léčivý přípravek určený k terapii hospodářských zvířat (respektive zvířat jejichž produkty jsou určeny k výživě člověka) musí obsahovat údaj o ochranné lhůtě. Pokud se jedná o přípravek pro více druhů zvířat, musí být uvedeno zvlášť pro každý druh. Ochranná lhůta se uvádí zvlášť pro maso, orgány, mléko či další produkty (např. vejce u drůbeže). Chovatelé a veterinární lékaři jsou povinni respektovat tyto ochranné lhůty při odesílání léčených zvířat k porážce či při získávání produktů z nich (mléko, vejce, med). Dozorovým orgánem je Státní veterinární správa ale také Státní zemědělská a potravinářská inspekce.\nPorušení ochranných lhůt lze zjistit nejčastěji laboratorní analýzou živočných produktů, tedy nálezem reziduií lečiv v potravinách živočišného původu překračující povolené limity.\n\nPři použití veterinárních léčivých přípravků v ekologickém zemědělství platí vždy dvojnásobná ochranná lhůta.\n"}
{"id": "1016303", "url": "https://cs.wikipedia.org/wiki?curid=1016303", "title": "9K31 Strela-1", "text": "9K31 Strela-1\n\n9K31 Strela-1 (; ) je vysoce mobilní, infračerveně naváděný protiletadlový raketový komplet krátkého dosahu vyvinutý v SSSR. V rámci indexu GRAU nese název 9K31 a v kódu NATO je značen SA-9 \"Gaskin\". Systém se skládá z vozidla BRDM-2, které nese 2 páry střel 9M31.\n\n"}
{"id": "1016305", "url": "https://cs.wikipedia.org/wiki?curid=1016305", "title": "Červenec 2014", "text": "Červenec 2014\n\n"}
{"id": "1016315", "url": "https://cs.wikipedia.org/wiki?curid=1016315", "title": "Kusacu (Gunma)", "text": "Kusacu (Gunma)\n\nKusacu (japonsky: 草津町 [Kusacu-mači]) je lázeňské město v japonském distriktu Agacuma v prefektuře Gunma nacházející se na ostrově Honšú. Město se nachází zhruba ve výšce 1200 metrů nad mořem. Na západ od města se nachází aktivní vulkán Kusacu-Širane.\n\nV roce 2008 mělo Kusacu 7 419 obyvatel a zaznamenávalo mírný pokles počtu obyvatel. Hlavní zdrojem příjmů města je turismus (kolem 90 % pracujících je zaměstnáno v terciárním sektoru), s malým podílem průmyslu a téměř žádným podílem zemědělství.\n\nVe městě se nachází okolo stovky termálních pramenů, tzv. onsen. Voda z onsenů není využívána jen pro léčivé koupele, ale i pro vytápění řady budov a během zimy k zajištění silnic beze sněhu.\n\nPrůměrná teplota činí 7 °C s maximální teplotou kolem 30 °C v létě a minimální teplotou -14 °C v zimě. Hlavní dešťová sezóna je od června do září.\n\njaponská:\nzahraniční:\n\n"}
{"id": "1016316", "url": "https://cs.wikipedia.org/wiki?curid=1016316", "title": "Volksgarten (Vídeň)", "text": "Volksgarten (Vídeň)\n\nVolksgarten (česky \"Lidové sady\") je veřejným parkem ve vnitřní části města, v první vídeňské čtvrti, v Rakousku. Leží na pozemcích které jsou součástí paláce Hofburg. Park byl postaven v roce 1821 na místě městského opevnění zničeného Napoleonem v roce 1809. Zahrada byla otevřena pro veřejnost v roce 1823. Od roku 2001, patří do světového dědictví UNESCO v rámci historického centra Vídně. Park je upraven jako rozárium.\n\nPark je upraven ve stylu anglického parku ale na straně je barokní úprava.\n\nZa významný je označován platan východní (\"Platanus orientalis\"), ve středu zahrady. Průměr koruny je zhruba 20 m a obvod kmene 3,6 metrů. Tento strom je označen jako přírodní památka (č. 376). \n\nRozárium obsahuje více než 3.000 růžových keřů s více než 200 odrůdami růží. Střed rozária je orámovaný živými ploty ze zimostrázu. Většina odrůd růže, se nachází na okrajích zahrady, které jsou lemovány řadou laviček a několika řadami stromkových růží z Schlingrosen. Růže v růžové zahradě jsou většinou označeny.\n\nV roce 2000 zde byl vysázen 80 let starý růžový keř ze zahrady v rodišti Karla Rennera v Dolních Dunajovicích rakousko-českou společností, jejíž jméno je připomínáno pamětní deskou.\n\nV centru parku stojí neoklasicistní \"Theseustempel\" (Théseův chrám) Pietra Nobile, dokončený v roce 1821. Tato malá replika Héfaistova chrámu v Aténách byla původně navržena tak, aby obsahovala Theseovu sochu Antonia Canova. Canova se rovněž podílel se na stavbě chrámu. V roce 1890 byla ale socha přestěhována do muzea výtvarných umění (Kunsthistorisches Museum).\n\n\"Cortisches Kaffeehaus\" (Kavárna Corti) byla postavena v letech 1820 - 1823, autorem projektu je také Peter Nobile. Rakouští romantizující skladatelé Johann Strauss starší a Joseph Lanner zde uváděli svá díla. Dne 10. března 1867 Johann Strauss mladší zde řídil první uvedení Na krásném modrém Dunaji (An der schönen blauen Donau).\n\n\"Café Meirei\" bylo postaveno v roce 1890, původně jako zásobárna vody. V roce 1924 byla stavba upravena jako mléčný bar \"Milchtrinkhalle\". Pavilon \"Milchpavillon\" byl postaven v roce 1951 Oswaldem Haerdtlem.\n\nV parku také stojí \"Volksgartenrestaurant\".\nNa severním okraji parku stojí \"Kaiserin Elisabeth-Denkmal\" (Monument císařovny Alžběty) od Hanse Bitterlicha a Friedricha Ohmanna, dokončený v roce 1907. Ve středu památníku je socha sedící císařovny Alžběty Hanse Bitterlicha. Socha císařovny byla vytesána z 8000 kg těžkého bloku mramoru, měří 2,5 m na výšku. Otevření pomníku se konalo dne 4.6.1907 za přítomnosti císaře Františka Josefa I. Rakouského.\n\nNa jižním okraji parku stojí \"Franz Grillparzer-Denkmal\" Monument od Carla Kundmanna, dokončený v roce 1875. Zobrazena je sedící postava rakouského spisovatele Franze Grillparzera. Je zobrazen v rozjímavé poloze, držíce knihu ve své levé ruce.\n\nDalšími skulpturami jsou\nVe Volksgarten stojí dvě fontány. \"Triton- und Nymphenbrunnen\" byla postavena v roce 1880 Viktore Tilgnerem. Volksgarten-Brunnen byla postavena v roce 1866 Antonem Dominikem Fernkornem.\n"}
{"id": "1016318", "url": "https://cs.wikipedia.org/wiki?curid=1016318", "title": "Kusacu", "text": "Kusacu\n\nKusacu je název dvou japonských měst:\n"}
{"id": "1016322", "url": "https://cs.wikipedia.org/wiki?curid=1016322", "title": "Pelomedúza africká", "text": "Pelomedúza africká\n\nPelomedúza africká nebo také tereka africká (\"Pelomedusa subrufa\") je skrytohlavá želva žijící v subsaharské Africe, Jemenu a na ostrově Madagaskar. Vyskytuje se v mělkých pobřežních vodách, dokud dosáhne na dno (neumí plavat). V období sucha se zahrabává do bahna, kde vydrží několik týdnů. Dosahuje délky 12 až 30 cm, krunýř je hnědě zbarven a tvarem se liší podle pohlaví (samci ho mají výrazně vyklenutý). V nebezpečí stočí krk a hlavu stranou a schová je pod krunýřem. Je všežravá a loví ve skupinách, které napadnou kořist na břehu a stáhnou ji do vody, kde ji utopí. Pro podobnost této strategie s útokem krokodýla se jí přezdívá \"krokodýlí želva\".\n\nTento druh je chován ve třech desítkách evropských zoo. V rámci Česka jej chovají Zoo Dvůr Králové a Zoo Plzeň. Dříve byl také v Zoo Praha.\n"}
{"id": "1016328", "url": "https://cs.wikipedia.org/wiki?curid=1016328", "title": "Alexej Mišin (zápasník)", "text": "Alexej Mišin (zápasník)\n\nAlexej Vladimirovič Mišin (: ), (* 8. únor 1979 Ruzajevka Sovětský svaz) je reprezentant Ruska v zápase řecko-římském. Je olympijským vítězem z roku 2004.\n\nV dětství býval často nemocný a jeho úzkostlivá matka byla dlouho proti aby dělal nějaký sport. Když hrál jednou s kamarády fotbal v rodné Ruzajevce, všiml si ho zápasnický trenér Kuzin. Po několika letech pokračoval v nedalekém Saransku pod vedením Alexandra Tarakanova.\n\nV roce 1995 se poprvé dostal do reprezentace jako dorostenec a v roce 1997 slavil svůj první mezinárodní úspěch na mistrovství Evropy juniorů. V roce 1999 si odbyl premiéru mezi seniory na mistrovství Evropy a v roce 2000 byl jedním z adeptů na start na olympijských hrách v Sydney. Nominován byl nakonec Alexej Gluškov.\n\nV roce 2002 změnil váhovou kategorii za střední kvůli celkovým změnám ve váhových kategoriích (snížení jejich počtu). V roce 2004 startoval na olympijských hrách v Athénách, kde po vyrovnaném finálovém boji proti reprezentantu Švédska Abra'amjanovi, získal zlatou olympijskou medaili. V roce 2007 zkompletoval zápasnickou trojkorunu ziskem titulu mistra světa.\n\nV roce 2008 prožil zklamání na olympijských hrách v Pekingu. Jako hlavní favorit na prvenství prohrál ve čtvrtfinále s Italem Minguzzim. Zápas rozhodla lepší fyzická kondice Itala, který zlomil zápas ve svůj prospěch v jeho třetí části 20 sekund před koncem.\n\nPozici reprezentační jedničky si udržel až do roku 2010, ale i v dalších letech patřil k oporám ruského týmu. Po propadáku na mistrovství Evropy v roce 2012 jel nakonec na olympijské hry do Londýna Alan Chugajev. V roce 2013 získal šestý titul mistra Evropy na zápasníka velmi pokročilém věku 34 let.\n\n"}
{"id": "1016329", "url": "https://cs.wikipedia.org/wiki?curid=1016329", "title": "Spinalonga", "text": "Spinalonga\n\nSpinalonga je malý ostrov poblíž Kréty v Egejském moři. V minulosti ostrov sloužil jako leprosárium, které bylo zrušeno jako poslední oficiální v Evropě.\n\nDějiny ostrova souvisí s dějinami blízké Kréty. V zálivu Mirabello, v nemž ostrov leží, zřídili nejprve pevnost Benátčané, do jejichž vlastnictví ostrov přešel ve 13. století. Byla považována za nedobytnou, zajímavostí však je, že stavba pevnosti stojící dnes na ostrově se datuje až k roku 1579. Je tedy možné, že pevnost existovala již dříve a Benátčanům poskytovala dostatečnou ochranu. Mýtus o nedobytnosti vyvrátili až roku 1645 Turci, kteří po obležení Kréty ostrov nakonec dobyli i s blízkou Spinalongou. Dobytí ostrova jim však trvalo celkem neuvěřitelných 70 let. V opuštěné pevnosti si turecké obyvatelstvo zřídilo své příbytky a obživou jim bylo pašování. O výnosu černého trhu dokládá také enormní nárůst obyvatel ostrova až do roku 1898, kdy se ostrov opět dostal pod krétskou správu.\n\nVětšina z téměř tisícovky muslimských rodin se odmítala z ostrova stěhovat. Odpor byl ukončen až roku 1903, kdy krétská vláda rozhodla, že bude na ostrově zřízeno leprosárium. Důvodem byla výhodná poloha ostrova (izolovaný, ale dobrá poloha pro zásobování) i snaha o vyhoštění rodilých Turků.\n\nPodmínky pro nemocné na ostrově ovšem byly tristní. První dodávka 400 malomocných, které většinou násilím odtrhli od rodin a dopravili na ostrov, si nebyla schopná najít obydlí v domech, které byly opuštěny po tureckém vysídlení, a živořila. Podmínky se zlepšily až s transportem další várky nemocných z řecké pevniny. Jednalo se většinou o vzdělanější nemocné a ti se již byli schopni o sebe postarat. Problémy se zásobováním i tak přetrvávaly - chyběl zejména lékařský personál a voda, která se musela dovážet. Nemocní na ostrově obnovili záchytný systém pro udržení vody po Benátčanech i tureckou prádelnu. Dokonce zřídili i kamenolom k těžbě materiálu na opravu domů.\n\nSmrt byla na ostrově bohužel na denním pořádku. Jediným východiskem, jak pomoci nemocným, byly amputace, proto nebylo výjimkou naleznout nemocného bez končetin. Po příchodu vzdělanější vrstvy na ostrov sice dostávali obyvatelé od řecké vlády nízký důchod, ten však často šetřili až na pohřeb. Pohřbívalo se buď do společné betonové jámy, nebo do malých hrobů. Tento způsob pohřbívání pro majetnější by ovšem zaplnil hroby celou plochu ostrova, proto po čtyřech letech byly pohřbení přeneseni také do pohřební jámy. Na ostrově postupně vznikla komunita, která i přes odpor řecké vlády zajistila například pravidelné mše pravoslavné církve či dokonce svatební obřady. Ze sňatků se zrodilo několik dětí, které byly ovšem matkám ihned po porodu odebírány a umístili je do speciálního domova pro sirotky v Athénách. Pokud neonemocněli leprou až do věku 18 let, mohli se začlenit do řecké společnosti.\n\nPodmínky na ostrově byly zlepšeny od roku 1932, kdy byl novým guvernérem jmenován dr. Grammatikakis. Zajistil stavbu nové nemocnice, dopravu elektrického generátoru na ostrov a postupně byly umožněny i návštěvy nemocných jejich rodinami. Z ostrova se ovšem nikdo z nemocných nemohl dostat, jedna manželka nemocného dokonce sebrala jeho injekční stříkačku a po použití po čase opravdu onemocněla leprou. Dostala se tedy za svým manželem na Spinalongu natrvalo. Byly vydávány ostrovní noviny, zřízeno kino, divadlo,a dokonce i tančírna v jedné z taveren.\n\nDruhá světová válka v podstatě ostrov minula. Němečtí vojáci se ostrovu zdaleka vyhýbali a kontrolovali jen, aby nemocní ostrov neopouštěli. Kromě jediného incidentu, při němž byl zastřelen muž, tak boje žádné jiné oběti nepřinesly.\n\nRoku 1954 padlo usnesení řecké vlády, že má být poslední evropské leprosárium zrušeno a nemocní mají být přemístěni do nemocnic. Rozhodnutí narazilo na odpor většiny obyvatel ostrova. Posledních třicet jich ostrov opustilo o tři roky později, některým z nich se díky modernějším metodám léčby podařilo uzdravit a zapojit se do normálního života.\n\nDnes slouží ostrov jako turistická atrakce a je hojně navštěvován turisty z blízké Kréty.\n\nNázev ostrovu dali Benátčané a v překladu znamená \"dlouhý trn\".\n"}
{"id": "1016330", "url": "https://cs.wikipedia.org/wiki?curid=1016330", "title": "Záboří (Středolabská tabule)", "text": "Záboří (Středolabská tabule)\n\nZáboří (229 m n. m.) je vrch v okresu Mělník Středočeského kraje. Leží asi 2 km jihovýchodně od vsi Záboří, na trojmezí katastrálních území Záboří, Přívory a Tuhaň. Je to nejvyšší bod Turbovického hřbetu.\n\nGeomorfologicky vrch náleží do celku Středolabská tabule, podcelku Mělnická kotlina, okrsku Všetatská pahorkatina a podokrsku Turbovický hřbet.\n\n"}
{"id": "1016332", "url": "https://cs.wikipedia.org/wiki?curid=1016332", "title": "Italský corso pes", "text": "Italský corso pes\n\nItalský corso pes, známý také jako cane corso je molossoidní psí plemeno. Jeho historie sahá až do Starověkého Říma, kde byl nasazován v bitvách. Později se plemeno přizpůsobilo době a stali se z nich lovci divokých prasat a nakonec společníci a zároveň dobří hlídači.\n\nHistorie italských corso psů začíná ve Starověkém Římě, kde se jejich přímí předci, známí pod názvem Canis Pugnax, využívali jako váleční psi. I po zániku Římské říše tito psi nepřestali existovat, ačkoliv se začali chovat hlavně jako hlídači. Na italském venkově je proto bylo možné pozorovat prakticky až do 19. století. Změny v systému zemědělství a hospodaření způsobily, že pes již nebyl nezbytností a postupně tak chov upadal až do poloviny 20. století, kdy byla populace minimální.\n\nNěkolik jedinců však žilo v jižní Itálii, v provincii Apulie. V 70. letech se tak obnově plemene z těchto několika psů začali věnovat Francesco Ballotta a Antonio Morsiani. Z devatenáct cane corsů tak bylo zachráněno celé plemeno.\n\nRoku 1983 byl sestaven první standard tohoto plemene. O pět let později se první jedinec dostal do Severní Ameriky. Roku 2000 byl v Česku založen chovatelský klub: Českomoravský klub cane corso. V roce 2007 bylo uznáno FCI.\nTělo tohoto obřího psa je pokryté krátkou a na dotek tvrdou srstí, která je většinou černá, šedá nebo žíhaná. Dobře kryje před vodou. Tělo je těžké konstrukce a je celé dobře osvalené a není čtvercového formátu, jako můžeme vidět třeba u hladkosrstého foxteriéra. Lebka je široká, typická pro většinu molossoidních psů. Oči jsou středně velké a oválné, různě zbarvené. Uši trojúhelníkovitého tvaru jsou nasazeny poměrně vysoko a nošené polovztyčené nebo přiléhající k hlavě. Krk je svalnatý, silný a rovný. Hřbet je také rovný a dobře osvalený. Ocas je poměrně vysoko nasazený a u kořene silnější, ke špičce se zužuje. Nohy jsou svalnaté a silné, přední tlapky jsou kočičí, zadní mají spíše oválný a kompaktnější tvar.\n\nDorůstá výšky 58 – 68 cm. Váha se pohybuje u fen v rozmezí 40 – 50 kg a u psů 55 – 65 kg. Na výstavách však bývají k vidění i jedinci mnohem větší.\n\nItalský corso pes je velmi dobrým hlídacím psem, který neútočí, pokud nemá důvod, a nikdy ne první. Také je velmi odvážný a v případě ohrožení psovoda, rodiny nebo majetku umí tvrdě zakročit. Cizí ignoruje nebo se k nim chová odtažitě, ale beze známky agresivity. Pokud si budete chtít psa tohoto plemene osvojit např. z útulku, budou nutné častější návštěvy, aby si pes zvykl. K rodině se chová láskyplně, je velmi věrný a rád se mazlí. K dětem má skvělý vztah, má je rád a pokud se mu hry vašich dětí nebudou líbit, prostě uteče – ale má velmi vysoký práh bolesti. S jinými zvířaty v domácnosti vychází dobře, pokud byl s nimi jako štěně seznámen.\nSrst tohoto plemene je naprosto nenáročná – stačí občas vyčesat, na výstavy také není potřeba speciální péče.\n\nDobrý pozor byste si ale měli dávat na uši, jelikož toto plemeno má sklony k zánětu zvukovodů. Dobré je proto odmalička psa naučit na to, že je občas prohlédnete – při takové prohlídce si k uším přičichněte, protože pokud z nich vychází zápach, signalizuje to zánět, také je prohmatejte, zda psa vaše doteky nebolí.\n\nDo drápků se nemusí nijak zasahovat, pokud si je pes brousí o chodník nebo beton – pokud ne, tak bude potřeba je nechat občas zastřihnout, buď doma nebo u veterináře na každoroční prohlídce.\n\nVýchova i výcvik jsou u tohoto plemene nutností. Plemeno se hodí spíše pro zkušenější chovatele, kteří si dokáží poradit s dominantními jedinci.\n\nProcházky nevyžaduje, ale každému jedinci tohoto plemene udělá radost, když jej vezmete ven, nejlépe do přírody, kde je to pro něj přirozenější. Má sice rád pohyb, ale nesmíte jej přetěžovat, protože právě tito psi trpí častými bolestmi kloubů a je vhodné jim podávat doplněk stravy.\n\nItalského corso psa lze lehko zaměnit s jinými molossoidními plemeny. Anglický mastif je mnohem těžší a lymfatičtější. Například neapolský mastin má výrazný nadbytek kůže a působí daleko těžkopádnějším dojmem. Kanárská doga zase bývá menší než cane corso a působí delším dojmem. Bandog není zdaleka tak jednotný v typu. Někteří jedinci nejsou od cane corso téměř rozeznatelní, zatímco jiní se podobají spíše pitbulům. Cane corso má zpravidla volnější pysky a je nepatrně těžší.\n\nVýzkumem plemene Cane Corso se zabývá výzkumná skupina, kterou vede RNDr. Evžen Korec, CSc. Výzkumný program a dosažené výsledky jsou shrnuty http://www.koreccorso.cz/publikace/ .\nTato výzkumná skupina poprvé zjistila průměrnou délku života psů Cane Corso, která dosahuje 9,29 roku. Zároveň zjistila souvislosti mezi délkou života a zbarvením srsti. Nejdéle žijí černožíhaní psi (10,3 roku), žíhaní psi (10,13 roku), šedožíhaní (9,84 roku), následují žlutí (9,01 roku), černí (9 let), šedí (9 let) a psi jiných barev (8,09 roku).\n"}
{"id": "1016334", "url": "https://cs.wikipedia.org/wiki?curid=1016334", "title": "Classical", "text": "Classical\n\nClassical je jediné sólové studiové album německého metalového kytaristy Wolfa Hoffmanna, vydané v roce 1997. Obsahuje jedenáct klasických upravených do rockové podoby. Je mezi nimi například Vltava od Bedřicha Smetany.\n\n"}
{"id": "1016336", "url": "https://cs.wikipedia.org/wiki?curid=1016336", "title": "Mezinárodní uznání Republiky Arcach", "text": "Mezinárodní uznání Republiky Arcach\n\nRepublika Arcach (dříve Náhorně-karabašská republika) je stát na Kavkaze. De jure je součástí Ázerbájdžánu, ale během rozpadu SSSR vyhlásila nezávislost a je de facto nezávislým státem. Vyhlášení nezávislosti 2. srpna 1991 vyvolalo ve světě negativní ohlas a až do roku 2006 neuznal Arcach (tehdy pod názvem Náhorní Karabach) žádný stát světa. V roce 2006 bylo vytvořeno Společenství neuznaných států mezi Abcházií, Jižní Osetií, Podněstřím a Náhorním Karabachem, jehož členové se při vstupu oficiálně navzájem uznali. Žádný stát uznávaný mezinárodním společenstvím Arcach neuznává, ale od roku 2012 uznalo nezávislost Arcachu / Náhorního Karabachu několik států a měst v USA (Rhode Island 2012, Massachusetts 2012, Maine 2013, Louisiana 2013, Los Angeles 2014, Kalifornie(některé vesnice a nižší územní celky v Kalifornii uznaly Arcach již dříve) 2014) a také oblast Nového Jižního Walesu v Austrálii, přestože ani USA ani Austrálie nezávislost Arcachu neuznali.\n\nŽádný ze členských států OSN zatím Arcach neuznal.\n\n"}
{"id": "1016338", "url": "https://cs.wikipedia.org/wiki?curid=1016338", "title": "Calonne-Ricouart", "text": "Calonne-Ricouart\n\nCalonne-Ricouart je francouzská obec v departementu Pas-de-Calais v regionu Hauts-de-France. V roce 2011 zde žilo 5 643 obyvatel.\n\nAuchel, Bruay-la-Buissière, Camblain-Châtelain, Cauchy-à-la-Tour, Divion, Marles-les-Mines,\n\n\"Počet obyvatel\" \n\n\n"}
{"id": "1016341", "url": "https://cs.wikipedia.org/wiki?curid=1016341", "title": "Pískovna Erika", "text": "Pískovna Erika\n\nPískovna Erika je evropsky významná lokalita vyhlášená v roce 2004 a od roku 2018 chráněná jako národní přírodní památka. Lokalita je zahrnuta do soustavy Natura 2000. Pískovna leží v katastru Lomnice v okrese Sokolov v Karlovarském kraji, na území Geoparku Egeria, který je součástí Česko - bavorského geoparku. Předmětem ochrany je výskyt čolka velkého (\"Triturus cristatus\").\n\nLokalita se nachází v Sokolovské pánvi přibližně 1,5 km západně od obce Lomnice, 2,5 km severozápadně od obce Svatavy, vlevo od silnice Sokolov–Svatava–Jindřichovice, v katastrálních územích Lomnice u Sokolova, Svatava, Týn u Lomnice.\n\nZ geologického hlediska je území nejlépe odkrytým profilem starosedelského souvrství v Sokolovské pánvi. V pískovně jsou dobré podmínky pro sledování různých druhů vrstevnatosti a struktur sedimentárních hornin, ze kterých lze vyčíst jejich vznik.\n\nPískovna má velký paleontologický význam, je místem výskytu terciérních (třetihorních) zkamenělin, především listů subtropických stromů. Představuje sondu do Starosedelského souvrství, nejstaršího terciérního souvrství v Sokolovské pánvi, svrchně eocenního stáří, s možným přesahem do nejspodnějšího oligocénu. Výplň souvrství je tvořena převážně kaolinitickými jíly, písky, pískovci, štěrky a slepenci, které dosahují mocnosti okolo 40 m. Sedimentace probíhala ukládáním z říčních toků, které se vlévaly do mělkých jezer. K uložení většiny sedimentů došlo už před koncem eocénu. V těchto vrstvách nalezneme četné zkameněliny eocénní flóry stálezelených pralesů subtropického pásma, které jsou známé již od 18. století. Nálezy pocházejí hlavně z pískovců a křemenců.\n\nV dubnu 2017 navrhlo Ministerstvo životního prostředí vyhlášení lokality Národní přírodní památkou.\nS účinností od 1. května 2018 byla lokalita vyhlášena Národní přírodní památkou.\n\nV opuštěné pískovně se vytvořilo velmi zajímavé prostředí s menšími vodními plochami, které vyhledávají především obojživelníci. Vyskytují se zde skokani (\"Rana sp.\"), rosnička zelená (\"Hyla arborea\"), ropucha krátkonohá (\"Epidalea calamita\", starší název \"Bufo calamita\"), čolek obecný (\"Lissotriton vulgaris\") a čolek velký (\"Triturus cristatus\"). Od května do srpna zde sídlí kolonie břehulí říčních (\"Riparia riparia\"), které si hloubí nory ve stěně lomu.\n\nPískovna Erika je na Sokolovsku také velmi významnou vážkovou lokalitou. Zatím zde byl potvrzen výskyt téměř třiceti (26) druhů vážek. Mimo jiné kriticky ohrožené druhy šídlatka kroužkovaná (\"Sympecma paedisca\") a vážka jasnoskvrnná (\"Leucorrhinia pectoralis\"), ohrožená vážka žlutoskvrnná (\"Orthetrum coerulescens\") a zranitelné druhy šídlatka zelená (\"Lestes virens\") a vážka čárkovaná (\"Leucorrhinia dubia\").\n\n"}
{"id": "1016343", "url": "https://cs.wikipedia.org/wiki?curid=1016343", "title": "Kojatice (okres Prešov)", "text": "Kojatice (okres Prešov)\n\nKojatice jsou obec na Slovensku v okrese Prešov. V roce 2013 zde žilo 1 079 obyvatel. První písemná zmínka o obci pochází z roku 1248.\n\n"}
{"id": "1016345", "url": "https://cs.wikipedia.org/wiki?curid=1016345", "title": "Tošija Itó", "text": "Tošija Itó\n\nTošija Itó (: 伊藤 敏八, \"Itó Tošija\"; 8. října 1947 – 12. června 2007) byl japonský herec, pocházející z prefektury Šimane. V zahraniční produkci vystupoval pod pseudonymem/jiným čtením téhož zápisu (t.j. 伊藤 敏八 [Itó Binpači]) \"Binpači Itó\". Jeho původní jméno je Sakaehači Itó (伊藤 栄八).\nVystudoval univerzitu Čúkjó (中京大学) ve městě Nagoja. Krátce působil jako středoškolský učitel tělocviku a poté se začal věnovat reklamě. Hercem se stal až ve svých třiceti dvou letech.\n\nPracoval zejména pro tokijské produkční společnosti Mifune a Toei. Profiloval se především jako herec záporných rolí.\n\nBěhem aktivní herecké kariéry mezi lety 1980–2005 ztvárnil významné role v několika desítkách celovečerních filmů a v mnoha televizních inscenacích, seriálech a hrách.\n\nHrál např. roli uprchlíka Kódžiho Nišihary v seriálu Goro - bílý pes nebo roli Mondo Naganumy v japonsko-francouzském oscarovém dramatu Ran.\n"}
{"id": "1016347", "url": "https://cs.wikipedia.org/wiki?curid=1016347", "title": "Svinia", "text": "Svinia\n\nSvinia () je obec na Slovensku v okrese Prešov. V roce 2013 zde žilo 1 965 obyvatel. První písemná zmínka o obci pochází z roku 1262. Obcí protéká řeka Malá Svinka.\n\n"}
{"id": "1016349", "url": "https://cs.wikipedia.org/wiki?curid=1016349", "title": "Vlhké subtropické podnebí", "text": "Vlhké subtropické podnebí\n\nVlhké subtropické podnebí je typ subtropického podnebí, který je charakterizován horkými a vlhkými léty a mírnými zimami. \n\nPodle Köppenovy klasifikace podnebí se vyskytuje tam, kde se průměrná teplota nejchladnějšího měsíce pohybuje mezi −3 °C a 18 °C a průměrná teplota nejteplejšího měsíce je vyšší než 22 °C. Někteří klimatologové preferují u nejchladnějšího měsíce hranici 0 °C. Dělí se na dva typy, \"Cwa\" se suchou zimou a \"Cfa\", který nemá žádné období sucha a má chladnější zimy.\n\nPodle systému Trewartha oblast s vlhkým subtropickým podnebím musí mít alespoň 8 měsíců v roce průměrnou měsíční teplotu nejméně 10 °C a průměrnou teplotu nejchladnějšího měsíce mezi 3 °C a 18 °C. \n\nNejvyšší denní teploty v nejteplejších dnech dosahují na většině míst 30 °C až 40 °C jak u typu Cwa, tak i v Cfa. Během letních nocí se pohybují obvykle kolem 20 °C. V nejchladnějších zimních dnech teploty mohou poklesnout až k −5 °C (na nejchladnějších místech až k −10 °C) u Cfa a zhruba do 0 °C až 10 °C u Cwa. Nejvyšší denní teploty v zimních dnech se pohybují kolem 10 °C u Cfa a okolo 20 °C u Cwa.\n\nSubtropické horské podnebí je v horách tropického, méně často i subtropického podnebného pásma. Přibližně do 40. stupně severní nebo jižní šířky. Rozdíly v průměrné měsíční teplotě jsou mezi létem a zimou menší než u ostatních typů subtropického podnebí, a celoročně jsou teploty podobné hlavně kvůli časté poloze v blízkosti rovníku. U CWB jsou kritéria stejná jako u běžného subtropického podnebí (nejchladnější měsíc má průměrnou teplotu nad 0 °C, nebo nad −3 °C a nejteplejší měsíc má průměrnou teplotu nad 22 °C) u CWC je však rozdíl v tom, že průměrnou měsíční teplotu vyšší než 10 °C mají maximálně 4 měsíce v roce. Teploty mohou být kvůli různé nadmořské výšce v různých místech rozdílné. Nejvyšší letní teploty se většinou pohybují mezi 25 °C až 30 °C a nejnižší teploty mohou být přibližně mezi 0 °C až 10 °C. I tady se mohou střídat období dešťů a sucha.\n"}
{"id": "1016351", "url": "https://cs.wikipedia.org/wiki?curid=1016351", "title": "Ľubotice", "text": "Ľubotice\n\nĽubotice jsou obec na Slovensku v okrese Prešov. Patří k nim i místní část Šarišské Lúky. V roce 2013 zde žilo 3 173 obyvatel.\n\nPrvní písemná zmínka o obci pochází z roku 1298, kdy se nazývala \"Kellemes\". Současný název obce pochází z roku 1948. V letech 1971–1990 byla obec součástí aglomerace města Prešova, jako jeho místní část. S Prešovem je v současnosti prakticky srostlá a v této části se nachází sídliště Pod Hájom i nově vybudovaný komplex nízkoenergetických domů Domy ve stráni.\n\nNová historie obce se začala psát až po administrativním oddělení od města Prešov. Byl opět zřízen obecní úřad, zvolen byl starosta i obecní zastupitelstvo.\n\n"}
{"id": "1016373", "url": "https://cs.wikipedia.org/wiki?curid=1016373", "title": "Bedřich Soukal", "text": "Bedřich Soukal\n\nBedřich Soukal (10. prosince 1940 Pohořelice – 3. července 2014 Budkovice) byl český fotbalový obránce.\n\nRodák z Pohořelic začal s velkým fotbalem v brněnském Králově Poli, odkud po sestupu z 2. ligy v sezoně 1958/59 narukoval do Chomutova. Nakonec zde působil celých sedm let, kdy hrál za chomutovské VTŽ (Válcovny trub a železárny) třetí nejvyšší soutěž. Na jaře 1967 přestoupil do tehdejšího Spartaku ZJŠ Brno, ale v první lize stihl jen půlrok. Po něm přišel sestup a čtyři sezony bojů o návrat mezi elitu. Ten se podařil až na jaře 1971, kdy patřil ke klíčovým hráčům týmu a k postupu přispěl pěti vstřelenými brankami. Jako fyzicky velmi zdatný hráč si na hřišti výborně rozuměl s techničtějšími spoluhráči Krškou a Lichtnéglem.\n\nVe Zbrojovce skončil předčasně v lednu 1972, když ještě měl týmu co dát. Pro neshody s vrcholnými funkcionáři oddílu (vystupoval v roli zástupce hráčů při jednáních s vedením) byl jako nepohodlný přeřazen do divizního B-mužstva. Přestože záložní mužstvo vévodilo divizní tabulce a mířilo do 3. nejvyšší soutěže, byl z týmu vyřazen pro údajný negativní vliv na mladší spoluhráče. Ve 29. kole však mužstvo doma nečekaně prohrálo se ZKL Brno 1:2 a do vedení se dostala s dvoubodovým náskokem Opava, která vyhrála 1:0 na hřišti Veselí nad Moravou. V posledním kole stačila zbrojováckému béčku v Opavě jakákoli výhra, domácí vedení Evženem Hadamczikem však nakonec před 7 200 diváky uhájili postupový výsledek 0:0 a mohli se těšit z účasti ve 3. lize.\n\nNezatrpknul, až na vynucený konec vzpomínal na léta ve zbrojováckém dresu jen v nejlepším. Cenil si vztahů v kolektivu, spolupráce s internacionály Popluhárem či Lichtnéglem. Rád vzpomínal na trenéra Hajského, který ho vrátil k fotbalu po půlroční pauze, kdy marodil kvůli infekci v noze, kterou dostal z kopačky. Po odchodu ze Zbrojovky hrál už jen krátce Krajský přebor za I. brněnskou. Kvůli nedobré morálce, která tehdy v tomto mužstvu panovala, však za rok skončil. Poté hrál 6 let už jenom ligu neregistrovaných za \"pošťáky\". Žil v Budkovicích u Ivančic, kde také na začátku prázdnin 2014 ve věku 73 let zemřel.\n\n"}
{"id": "1016376", "url": "https://cs.wikipedia.org/wiki?curid=1016376", "title": "Marek Igaz", "text": "Marek Igaz\n\nMarek Igaz (* 13. září 1986, Trenčín, Československo) je slovenský fotbalový brankář, v současnosti hraje za polský klub GKS Tychy.\n\nV mládežnických letech hrál na Slovensku za kluby FK Spartak Bánovce nad Bebravou a FK ZTS Dubnica.\n\nSeniorskou kariéru zahájil v českém FC Brumov (2004–2005), pak se vrátil na Slovensko, kde působil v MFK Dubnica a FK Púchov. V lednu 2012 odešel na půlroční hostování do polského třetiligového celku GKS Tychy, kam následně přestoupil.\n\n"}
{"id": "1016380", "url": "https://cs.wikipedia.org/wiki?curid=1016380", "title": "Malý Šariš", "text": "Malý Šariš\n\nMalý Šariš je obec na Slovensku v okrese Prešov. V roce 2013 zde žilo 1 563 obyvatel. První písemná zmínka o obci pochází z roku 1248.\n\n"}
{"id": "1016395", "url": "https://cs.wikipedia.org/wiki?curid=1016395", "title": "Wu-čung", "text": "Wu-čung\n\nWu-čung může být:\n"}
{"id": "1016400", "url": "https://cs.wikipedia.org/wiki?curid=1016400", "title": "Petrovany", "text": "Petrovany\n\nPetrovany (před rokem 1948 \"Petroviany\", ) jsou obec na Slovensku v okrese Prešov. V roce 2013 zde žilo 1 849 obyvatel. První písemná zmínka o obci pochází z roku 1304. Leží 8 km jižně od Prešova.\n\n"}
{"id": "1016419", "url": "https://cs.wikipedia.org/wiki?curid=1016419", "title": "Šibeňák (Středolabská tabule)", "text": "Šibeňák (Středolabská tabule)\n\nŠibeňák (též Na Šibeňáku) je 205 m n. m. vysoký vrch v okrese Praha-východ Středočeského kraje. Leží asi 0,5 km jižně od železniční stanice Čelákovice, na katastrálním území místní části Záluží.\n\nGeomorfologicky vrch náleží do celku Středolabská tabule, podcelku Mělnická kotlina a okrsku Čelákovická pahorkatina, jehož je nejvyšším vrcholem.\n\nPodle podrobnějšího členění Balatky a Kalvody patří vrch do okrsku Staroboleslavská kotlina, podokrsku Kostelecká kotlina a Čelákovické části.\n"}
{"id": "1016465", "url": "https://cs.wikipedia.org/wiki?curid=1016465", "title": "Marcela Zoufalá", "text": "Marcela Zoufalá\n\nMarcela Zoufalá je česká vědkyně zabývající se komparací kultur, náboženství a analýzou vztahu mezi institucionalizovanou náboženskou vírou a také fenoménem genderu jako kulturní konstrukce. Je dcerou české psycholožky Lenky Šulové.\n\nVystudovala kulturologii a portugalštinu na Filozofické fakultě Univerzity Karlovy. Absolvovala výzkumné pobyty na Univerzitě Sapienza v Římě, na Katolické univerzitě v Rio de Janeiru a jako výzkumná hostující pracovnice na Hebrejské univerzitě v Jeruzalémě. Svůj badatelský zájem orientuje na problematiku ženy v abrahámovských náboženstvích, na toto téma napsala řadu prací (např. \"Katolická církev, gender a kultura\"; \"Vliv katolické církve na status ženy v současné české a italské společnosti\"; \"Náboženství, gender a kultura: Vliv autorit ortodoxního judaismu na status židovských žen v současném Izraeli\").\n\nV Izraeli pak podnikla řadu antropologických výzkumů, jejichž výsledky shrnula v publikaci \"Judaismus a ženy v Izraeli\", kterou vydalo univerzitní nakladatelství Karolinum v roce 2012. Tato kniha: \",představuje českému publiku postoje, názory a sebepojetí izraelských žen a mužů, a to především ve vztahu k nestandardnímu prostředí, ve kterém žijí.\"\" Stála u zrodu Pražského centra židovských studií na Filozofické fakultě UK. Širší veřejnosti může být známa především jako komentátorka sociokulturních tradic a situace na Blízkém východě.\n"}
{"id": "1016477", "url": "https://cs.wikipedia.org/wiki?curid=1016477", "title": "Seasteading", "text": "Seasteading\n\nSeasteading je koncept pro vytvoření trvalých obydlí na moři, tzv. \"seaseads\", mimo území jakéhokoliv státu. Termín kombinuje slova \"sea\" = moře a \"homestead\" = usedlost.\n\nDo 12 námořních mil (cca 22 km) od pobřeží státu existují teritoriální vody, které jsou pod jurisdikcí daného státu.\nDo 200 námořních mil (cca 370 km) od pobřeží existuje výlučná ekonomická zóna, na jejíž mořské dno si může daný stát nárokovat např. těžbu nerostů, lov ryb atd. Zde už ale nefungují např. daňové zákony a stát zde nemá právo např. zadržet lodě.\nPo 200. námořní míli od pobřeží již existují mezinárodní vody, které nejsou ovládány žádným státem a toto je právě ideální oblast pro vytvoření seasteadu.\nPokud má plavidlo vyvěšenou vlajku nějakého státu, platí na jeho palubě stejné zákony, jako zákony tohoto státu.\nVýhody mezinárodních vod využívají např. offshore rozhlasové stanice, dále organizace, které provádí potraty, které nejsou ve spoustě státech legální atd.\n\nThe Seasteading Institute (TSI), který založili Wayne Gramlich a Patri Friedman 15.4.2008, je organizací, která má za cíl vytvářet autonomní komunity na moři nebo v mezinárodních vodách. Projekt již v roce 2008 posílil díky finančnímu daru 500 000 amerických dolarů od spoluzakladatele PayPalu Petera Thiela. TSI získal pozornost médií, jako např. CNN, Wired, Prospect, The Economist, Business Insider a BBC. Známý americký novinář John Stossel napsal článek o seasteading v únoru 2011 a pozval Patriho Friedmana do jeho show na Fox Business Network.\n31.7.2011 odstoupil Friedman z role výkonného ředitele a stal se předsedou správní rady. Friedman byl nahrazen Randolphem Henckenem. Současně ředitelé institutu pro obchodní a právní strategie začali vytvářet Blueseed - první komerční seasteading podnik.\n\nNa jaře roku 2013, institut zahájil projekt \"Plovoucí město\", který kombinuje principy seasteadingu a nově vznikajících měst, které se budou nacházet uvnitř teritoriálních vod existujících států. Důvodem je to, že teritoriální vody nabízejí mnohem klidnější a mělčí vodní prostředí a proto je to mnohem méně nákladné na výrobu. Navíc bude levnější a rychlejší pro obyvatele cestovat na pevninu. Další výhodou je ochrana díky armádě daného státu.\nInstitut získal dalších 27 082 amerických dolarů od 291 přispěvatelů a pověřil DeltaSync, aby navrhli koncept plovoucího města. V prosinci 2013 byl koncept zveřejněn. Institut také založil stránky www.floating-city.org, na kterých sbírá osobní data potenciálních obyvatel, až bude projekt hotov.\n"}
{"id": "1016480", "url": "https://cs.wikipedia.org/wiki?curid=1016480", "title": "Radovanovy radovánky", "text": "Radovanovy radovánky\n\nRadovanovy radovánky je literární dílo Zdeňka Svěráka. Příběh nejprve v roce 1987 připravil pro televizní Večerníček (premiérově vysílaný v březnu 1989), který namluvil Luděk Sobota. Až poté jej přepsal do literární podoby, vydal knižně (1994) a posléze v roce 1995 též načtené na magnetofonové kazetě (MC) a následně – roku 1998 – i kompaktním disku (CD).\n\nPříběh vypráví o chlapci Bohuslavovi, jehož rodiče mají zahradnictví. Protože se Bohuslav stále směje a raduje, začnou mu ostatní říkat Radovan. Ve společnosti svého psa Kvika a kamarádky Kateřiny prožívá různá dobrodružství. V nich se objevuje záporný hrdina příběhu, zlý výrostek Hugo. Každý příběh ale nakonec dobře dopadne a dobro zvítězí nad zlem.\n\nVečerníčková podoba díla má tyto části:\n"}
{"id": "1016483", "url": "https://cs.wikipedia.org/wiki?curid=1016483", "title": "Maglaxians", "text": "Maglaxians\n\nMaglaxians je česká plošinová hra z roku 1985. Je určena pro ZX Spectrum. Vytvořil ji Miroslav Fídler (Cybexlab Software), kterému bylo v té době zhruba 15 let. Jednalo se o jednu z jeho prvních her. Hra je považována za předělávku zahraničního titulu Manic Miner, autor sám ji však označil za variaci na Jet Set Willy, která je ale pokračováním zmíněné hry. Maglaxians je však vizuálně velmi podobný právě Manic Minerovi.\n\nHra obsahuje 128 levelů. Každý z nich je samostatnou obrazovkou. Cílem je získat určitý počet blikajících předmětů. Tento úkol znesnadňují nepřátelé, kterým se hráč musí vyhnout. Kromě klasických plošinovek zde jsou i jezdicí pásy. V posledním levelu se nachází raketa, která dopraví hlavní postavu na rodnou planetu. Oproti Manic Minerovi došlo k několika změnám. Maglaxians má například jednodušší levely, ale obsahuje jich více (Manic Miner měl 20 levelů a Jest Set Willy 60). Hráči navíc neublíží pád z větších výšek.\n\n"}
{"id": "1016485", "url": "https://cs.wikipedia.org/wiki?curid=1016485", "title": "Sebastian Kneipp", "text": "Sebastian Kneipp\n\nSebastian Kneipp (17. května 1821, Stephansried, Memmingen, Německo – 17. června 1897, Bad Wörishofen, Německo) byl německý kněz a léčitel, jeden ze zakladatelů přírodní léčby vodou. Jeho jméno nese speciální druh terapie zvaný \"Kneippova kúra\". V Norsku je znám celozrnný chléb Kneippbrød.\n\nPocházel z chudé rodiny, živil se jako tkadlec. Teprve v 21 letech začal studovat na gymnáziu. Po maturitě onemocněl tuberkulózou, kterou lékaři pokládali za nevyléčitelnou. Tehdy se seznámil s knihou \"O léčivé síle čerstvé vody\" (\"„Unterricht von der Heilkraft des frischen Wassers“\"), jejímž autorem byl Johann Siegmund Hahn (1696-1773), později se také seznámil s metodami vodoléčby Vincence Priessnitze z Gräfenbergu (dnes Lázně Jeseník). Vodou, například pravidelným koupáním v řece nebo chozením bosí bez bot v rose, se poměrně brzy uzdravil. \n\nRoku 1852 byl vysvěcen na kněze a věnoval se jak léčení lidí, tak i publikování svých metod, které do konce života praktikoval v bavorských lázních Wörishofen blízko svého rodiště, asi 80 km západně od Mnichova, kde byl farářem. Jeho knihy byly přeloženy do mnoha jazyků včetně češtiny a metody \"knajpování\" byly i zde velmi populární. \n\n\n\n"}
{"id": "1016486", "url": "https://cs.wikipedia.org/wiki?curid=1016486", "title": "The Believers", "text": "The Believers\n\nThe Believers je americký filmový horor z roku 1987 od britského režiséra Johna Schlesingera, jeho jediné dílo tohoto žánru. Česky byl uváděn jako Temné síly, Síly temnot (TV Prima) nebo Ti, kdo věří (MGM Channel).\n\nScénář k filmu napsal Mark Frost podle knihy \"The Religion\" (1983) Nicholase Condého, jehož jiné dílo se později stalo předlohou k thrilleru \"Vraždy v temném lese\" (\"In the Deep Woods\", 1992, r. Charles Correll.) V ponurém okultním příběhu hraje Martin Sheen ovdovělého psychologa, jehož pomoc při policejním vyšetřování série vražd zavede doprostřed manhattanské fanatické vúdú sekty. Do amerických kin byl film uveden v červnu 1987.\n\nPůvodně se film připravoval pro společnost Fox, když však z projektu vycouvala, převzalo jej studio Orion Pictures. Ačkoli je příběh situován do New Yorku, natáčení probíhalo v létě 1986 převážně v kanadském Torontu. Pro hlavní roli chtěl režisér původně Eda Harrise, pro jeho zaneprázněnost jej nahradil Martin Sheen, kterého doplnila také řada kanadských herců.\n"}
{"id": "1016487", "url": "https://cs.wikipedia.org/wiki?curid=1016487", "title": "Égry", "text": "Égry\n\nÉgry je francouzská obec v departementu Loiret v regionu Centre-Val de Loire. V roce 2011 zde žilo 348 obyvatel.\n\nAuxy, Barville-en-Gâtinais, Beaune-la-Rolande, Gaubertin,\n\n\"Počet obyvatel\" \n\n"}
{"id": "1016491", "url": "https://cs.wikipedia.org/wiki?curid=1016491", "title": "Juranville", "text": "Juranville\n\nJuranville je francouzská obec v departementu Loiret v regionu Centre-Val de Loire. V roce 2011 zde žilo 477 obyvatel.\n\nAuxy, Beaune-la-Rolande, Corbeilles, Lorcy, Mézières-en-Gâtinais, Saint-Loup-des-Vignes\n\n\"Počet obyvatel\" \n\n"}
{"id": "1016502", "url": "https://cs.wikipedia.org/wiki?curid=1016502", "title": "IEEE 802.2", "text": "IEEE 802.2\n\nIEEE 802.2 je původní jméno standardu ISO/IEC 8802-2, který definuje řízení logického spoje ( ) jako horní podvrstvu linkové vrstvy referenčního modelu ISO/OSI.\n\nStandard vytvořila organizace IEEE ve spolupráci s ANSI, a přestože byl v roce 1998 zařazen mezi standardy Mezinárodní organizace pro standardizaci (ISO), zůstává nedílnou součástí rodiny standardů IEEE 802 pro lokální a metropolitní sítě.\n\nLLC je softwarová komponenta, která poskytuje tři typy služeb:\n\n\nPoužití LLC je povinné pro všechny sítě IEEE 802 s výjimkou sítě Ethernet. Je používána i standardem FDDI, který není součástí rodiny IEEE 802. LLC vytváří jednotné rozhraní pro uživatele linkové služby, jímž je obvykle síťová vrstva, a naopak využívá služby nižší podvrstvy Media Access Control (MAC), která je závislá na konkrétním použitém přenosovém médiu (Ethernet, Token ring, FDDI, 802.11, atd.).\n\nPodvrstva LLC vkládá před zprávu vytvořenou vyšší vrstvou řídicí informace, které se nazývají LLC hlavička, a vzniklou strukturu nazývanou LLC Protokolová datová jednotka (PDU) předává podvrstvě MAC pro přenos na další uzel v rámci sítě. LLC hlavička obsahuje zdrojový (DSAP) a cílový (SSAP) linkový přístupový bod služby ( ) a řídicí pole převzaté z protokolu HDLC. DSAP reprezentuje logickou adresu entity síťové vrstvy, které je zpráva adresována; SSAP logickou adresu entity síťové vrstvy, která zprávu vytvořila; řídicí pole ( ) určuje druh paketu a slouží pro řízení toku dat.\n\nLLC umožňuje pomocí přístupových bodů služby rozlišovat různé uživatele linkové vrstvy a díky tomu přenášet sítí více protokolů současně. Zároveň může protokolům, které to potřebují, poskytovat spojovanou nebo potvrzovanou nespojovanou službu. Definuje také jednoduché prostředky pro zjišťování funkčnosti komunikace.\n\nLLC je povinné u většiny IEEE 802 sítí a sítě FDDI. Výjimkou je síť Ethernet (IEEE 802.3), která ve svém původním návrhu, jenž předcházel IEEE 802 používala jednoduchý formát rámců nazývaný nyní Ethernet II s dvoubytovým polem EtherType za šestibytovou cílovou a zdrojovou MAC adresou, za kterým následují přímo uživatelská data. V IEEE 802.3 se totéž pole používá pro délku rámce, a za ním následuje LLC hlavička. Po uvedení standardu 802.3 tak existovaly a v praxi se používaly dva odlišné formáty Ethernetových rámců, často i v téže síti; od roku 1997, kdy byl publikován standard IEEE 802.3x, připouští IEEE pro Ethernet obě použití uvedeného 16bitového pole, neboli dovoluje i použití formátu rámce Ethernet II. Ve většině sítí Ethernet převládá používání rámců Ethernet II.\n\nISO/IEC 8802-2 LLC poskytuje dva nespojované a jeden spojovaný typ provozu ( ):\nPoužití vícesměrového a všesměrového vysílání dovoluje v případě, že má být stejná informace doručena všem stanicím nebo většímu počtu stanic v síti, snížit síťový provoz. Služba Typu 1 ale neposkytuje potvrzení, že byl odeslaný rámec doručen, ani nezaručuje doručení rámců v pořadí, v jakém byly odeslány.\n\nZařízení vyhovující standardu ISO/IEC 8802-2 musí podporovat typ provozu 1. Uzlům sítě je přidělena třída LLC podle toho, jaké režimy provozu podporují:\n\nKaždý typ provozu používá vlastní příkazy a odezvy:\n\nTyp 1: příkazy UI, XID, TEST; odezvy XID, TEST.\n\nTyp 2: příkazy I, RR, REJ, RNR, SABME, DISC; odezvy: I, RR, REJ, RNR, UA, DM, FRMR.\n\nTyp 3: příkazy AC0, AC1; odezvy AC0, AC1. AC znamená .\n\nProtokolová datová jednotka LLC má následující strukturu:\n\nPrvní tři pole se obvykle nazývají LLC hlavička.\n\n\nNejméně významný bit DSAP určuje, zda DSAP obsahuje individuální nebo skupinovou adresu:\n\nNejméně významný bit SSAP indikuje, zda se jedná o příkaz nebo odezvu:\n\n\nZbývajících 7 bitů SSAP udává LSAP, ze které byl paket odeslán.\n\nHodnoty LSAP s druhým nejméně významný bitem rovným 1 jsou rezervované pro ISO.\n\nDSAP a SSAP mohou mít následující hodnoty:\n\nProtokoly, které mají přiřazenu LSAP hodnotu, mohou pracovat přímo nad vrstvou LLC. Ostatní protokoly používají Subnetwork Access Protocol (SNAP), který umožňuje rozlišovat protokoly pomocí hodnot EtherType nebo vytvořit soukromý prostor hodnot protokol ID u všech IEEE 802 protokolů. Použití SNAP signalizuje hodnota 0xAA (nebo 0xAB) v polích DSAP a SSAP.\n\nRozdělení LSAP na dvě osmibitová pole není úplně ideální; zdrojový přístupový bod služby je obvykle stejný jako cílový, takže obě pole mají většinou stejnou hodnotu; jeden z bitů obou polí má zvláštní význam, a polovina hodnot je vyhrazena pro použití ISO, takže existuje prostor pro pouhých 64 čísel SAP přiřazených IEEE, která mají jednoznačně identifikovat protokol vyšší vrstvy. Kvůli nedostatku LSAP hodnot se velmi často používá rozšíření Subnetwork Access Protocol (SNAP), které obsahuje dvoubytové pole EtherType umožňující rozlišit desítky tisíc protokolů přenášených nad LLC.\n\nPřestože je pro IP vyhrazena hodnota LSAP=6, toto zapouzdření se prakticky nepoužívá. V síti Ethernet se pro přenos IP používají téměř výhradně rámce Ethernet II, v ostatních IEEE 802 sítích a FDDI se používá LLC se SNAP rozšířením podle internetového standardu . Totéž platí i o IP Verze 6.\n\nZa cílovým a zdrojovým polem SAP je řídicí pole. LLC je konceptuálně odvozeno z HDLC a umožňuje rozlišit tři formáty PDU. Formát PDU rámce je identifikován jedním nebo dvěma nejméně významnými bity prvního bytu řídicího pole:\n\n\nProtože komunikace v lokálních sítích je poměrně spolehlivá a většina protokolů v čele s IP používá pro zajištění spolehlivosti prostředky vyšších vrstev, přenáší se většina dat příkazy UI (nečíslované informace, ), které používají osmibitové řídicí pole s hodnotou 3.\n\n\n"}
{"id": "1016507", "url": "https://cs.wikipedia.org/wiki?curid=1016507", "title": "Seznam kulturních památek v Brlohu (okres Český Krumlov)", "text": "Seznam kulturních památek v Brlohu (okres Český Krumlov)\n\n"}
{"id": "1016509", "url": "https://cs.wikipedia.org/wiki?curid=1016509", "title": "Seznam kulturních památek v Křemži", "text": "Seznam kulturních památek v Křemži\n\n"}
{"id": "1016510", "url": "https://cs.wikipedia.org/wiki?curid=1016510", "title": "Seznam kulturních památek ve Zlaté Koruně", "text": "Seznam kulturních památek ve Zlaté Koruně\n\n"}
{"id": "1016511", "url": "https://cs.wikipedia.org/wiki?curid=1016511", "title": "Jarsanismus", "text": "Jarsanismus\n\nJarsanismus či Ahl-e Hakk (kurdsky یارسان Yarsan, \"Ahl-e Haqq\", „lid Pravdy“) je synkretické náboženství, které bylo založeno ve 14. století v západním Íránu sultánem Sahakem. Celkem má asi 1 000 000 vyznavačů, kteří žijí v západním Íránu a v Iráku a kteří jsou převážně etničtí Kurdové, ačkoli existují i menší skupiny vyznavačů tohoto učení z řad Peršanů, Loriů, Azerů a Arabů. V Iráku jsou příslušníci tohoto náboženství také nazýváni Kaka'i.\n\nNáboženské texty jsou převážně psány v gorani (jednom z kurdských jazyků), ale málo jarsanů tento jazyk ovládá a namísto toho používají jiné kurdské jazyky, např. sorání. Nejvýznamnější náboženskou knihou je \"Kalâm-e Saranjâm\" (Sarandžám).\n\nJarsanismus byl zčásti ovlivněn zoroastrismem, má sedm „vládců temnot\", kteří byli transformováni do islámské podoby - Abú Bakr, Umar, Usmán, Talha, Zubajr, Rahmán a Mu'ávija. Podobný je i dualismus, kdy jarsanové věří, že se vesmír skládá ze dvou světů: vnitřního (Bátiní) a vnějšího (Záhirí), z nichž každý má vlastní řád. Islámské období je řazeno jako druhý cyklus božského zjevení, v jehož čele stojí Alí ibn Abí Tálib. Patrné jsou některé analogie se sektou jezídů (stejné jméno pro padlého anděla Málek Tá'ús, atd.) Hlavním náboženským obřadem je \"džam\" (z arabského slova pro „shromáždění“), kde hrají ústřední roli modlitby, hudba a posvátné texty (kalám – arabsky „řeč“, „promluva“), stejně jako sdílení posvěceného pokrmu, jímž často bývá maso obětního zvířete. Vyskytuje se i zimní slavnost připomínající narození sultána Sahaka.\n\n"}
{"id": "1016516", "url": "https://cs.wikipedia.org/wiki?curid=1016516", "title": "Brtnická stezka", "text": "Brtnická stezka\n\nBrtnická stezka, celým názvem Brtnická stezka – přírodou ke kulturní promenádě, je naučná stezka spojující zříceninu hradu Rokštejn, rybník Šamonín, Panskou Lhotu a památky v Brtnici. K jejímu slavnostnímu zpřístupnění došlo 21. ledna 2011 a na své trase má 13 zastavení.\n\nStezka začíná u hradu Rokštejn odkud pokračuje po zelené turistické značce do Panské Lhoty, na jejímž okraji se stáčí doprava na silničku na Malé. Na okraji Malého se napojuje na silnici na Brtnici, stáčí se doleva a okolo Výrovy skály a rybníku Šamonín míří do Brtnice. Po Brtnice přichází ulicí \"Pod kaplou\" okolo dvojice židovských hřbitovů. U autobusové zastávky \"Brtnice, Snaha\" tuto ulici opouští a výstupem ulicí \"Na kapli\" začíná okruh po brtnických památkách. Na konci výstupu se nachází bývalá kaple Panny Marie Pomocné, od které se kousek vrací zpátky, dává se doprava a posléze napojuje na ulici \"Za hospodou\", kterou se dostává až k rodnému domu Josefa Hoffmanna. Přechází přes náměstí a ulicí \"Lipratovou\" (okolo kostela sv. Jakuba Většího) postupně přecházející ve \"Valdštejnskou ulici\" míří k bývalému paulánskému klášteru u něhož odbočuje doprava do ulice \"Horní Město\". Vzápětí ulicemi Horní Město a \"U pivovaru\" obchází zámecký areál, míjí bývalý panský pivovar a dostává se na \"Legionářskou ulici\", kterou se odbočením doprava vrací do centra. Po přechodu přes řeku Brtnici po Židovském mostě se stáčí doleva zpět do ulice \"Pod kaplou\", kterou se do města dostala.\n\n\n"}
{"id": "1016518", "url": "https://cs.wikipedia.org/wiki?curid=1016518", "title": "UCI World Tour", "text": "UCI World Tour\n\nUCI World Tour je seriál silničních cyklistických závodů nejvyšší úrovně pořádané UCI. Do roku 2011 nesl název UCI Pro Tour. Závody se jezdí na území Evropy, Ameriky, Asie i Oceánie a je jich celkem 29. Účastní se jich týmy ProTour a na divokou kartu i týmy Pro kontinentální. Na některých závodech se vyskytuje i národní tým pořádající země.\n\nZa každý závod se rozdělují body (viz tabulka níže). Podle získaných bodů se poté určuje žebříček individuální, týmový a podle států.\n\n\nTyto týmy se automaticky účastní závodů UCI World Tour, dále se však mohou zúčastnit některých závodů kontinentálních.\n\n"}
{"id": "1016519", "url": "https://cs.wikipedia.org/wiki?curid=1016519", "title": "Artur Aleksanjan", "text": "Artur Aleksanjan\n\nArtur Aleksanjan (* 21. října 1991 Gjumri) je arménský zápasník – klasik, olympijský vítěz z roku 2016.\n\nZápasení se věnoval od útlého dětství v rodném Gjumri. Po vzoru svého otce Gevorga se specialiuje na řecko-římský styl. V Arménské mužské reprezentaci se pohybuje od roku 2010 ve váze do 97 (96, 98) kg. V roce 2012 se kvalifikoval na olympijské hry v Londýně. Jako úřadující mistr Evropy prohrál ve čtvrtfinále s Íráncem Gásemem Rezáím 0:2 na sety. V boji o třetí místo porazil Kubánce Yuniora Estradu 2:0 na sety a získal bronzovou olympijskou medaili.\n\nOd roku 2013 patřil k nejlepším zápasníkům světa. Do roku 2017 našel na vrcholném turnaji pouze jednoho přemožitele Rusa Nikitu Melnikova. V roce 2016 potvrdil roli favorita postupem do finále olympijských her v Riu proti Kubánci Yasmany Lugovi. Koncem druhé minuty finálového zápasu poslal rozhodčí pasivního Kubánce do parteru, čehož využil a koršunem se ujal vedení 2:0 na technické body. V poslední minutě přidal další bod po třetím napomínání svého soupeře za pasivitu a zvítězil 3:0 na technické body. Získal zlatou olympijskou medaili. \n\n\n"}
{"id": "1016520", "url": "https://cs.wikipedia.org/wiki?curid=1016520", "title": "Bělásek řepkový", "text": "Bělásek řepkový\n\nBělásek řepkový (\"Pieris napi\") je středně velký motýl, jeden z téměř dvaceti druhů z čeledě běláskovitých, kteří se vyskytují v přírodě České republiky. Po taxonomické stránce je druh blíže zařazen do podčeledě bělásků (Pierinae).\n\nTento převážně palearktický druh žije téměř v celé Evropě a východním směrem v mnoha oblastech Asie až po indický subkontinent a Japonsko. Vyskytuje se také v severní Africe i Severní Americe. Pro život si vybírá jak stinné a vlhké prostředí, tak i suchou a volnou krajinu, to mu dovoluje osídlovat i přechodné biotopy včetně území pozměněná lidskou činností, v horách jej lze spatřit do výše 2000 až 3000 m.\n\nSamičky se od svého místa vylíhnutí poblíž kvetoucích rostlin příliš nevzdalují, samečci naopak jsou dobrými letci a při hledání samiček létají na velké vzdálenosti. V české krajině je téměř všude hojný a není považován za ohrožený druh.\n\nNejčastěji mívá rozpětí křídel od 35 do 45 mm. Ve vzhledu se projevuje pohlavní dichroismus, samička má při zadním okraji předního křídla obvykle dvě výrazné černé skvrny a sytější černé poprášení svrchní strany křídel, celkově působí tmavším dojmem. Žíly na křídlech motýlů vypadají jako šedě posýpané. Jarní generace bývá více vybarvená a prokreslená, je znána i žlutá forma.\n\nBělásek řepkový ve středoevropských podmínkách mívá nejčastěji ročně dvě generace, v teplých létech i tři. Délka vývoje jednotlivých generací odvisí od přírodních podmínek. Samička se páří nejméně se dvěma samečky (polyandrie). Zimní období druh přežívá ve stadiu kukly přilepené k rostlině.\n\nSamičky prvé generace, vylíhnuté z kukel předešlého roku, snášejí vřetenovitá vajíčka obvykle v květnu. Kladou je nejčastěji po jednom na spodní strany listů nebo mladé výhonky. Asi za týden se z vajíček vylíhnou matně zelené housenky (larvy) s množstvím drobných černých teček a s jemným ochlupením na hřbetní straně. Přibližně tři týdny se housenky živí listy rostlin a pak se zakuklí, zelené nebo krémové kukly jsou přichyceny k nízkým lodyhám. Po dvou týdnech vylétne z kukel nová generace motýlů která naklade vajíčka v červenci či srpnu. Po larválním stádiu se zakuklí a ve stadiu kukly přezimují do příštího roku. Ve velmi teplých létech se může počátkem září z některých kukel vylíhnou i třetí generace, ta naklade vajíčka a počátkem října se housenky zakuklí a přezimují. V jihoevropských podmínkách bývají ročně i čtyři generace.\n\nRostliny na kterých se housenky běláska řepkového živí jsou různé druhy divoce rostoucích druhů z čeledi brukvovitých. Mezi hlavní patří česnáček lékařský, hořčice polní, řeřišnice luční, řeřišnice hořká i různé druhy huseníku, rukve, hulevníku a potočnice, na pěstovaných kultivarech užitkových rostlin se běžně nevyskytují. Proto nejsou tito motýli považování za škůdce.\n\n\n"}
{"id": "1016523", "url": "https://cs.wikipedia.org/wiki?curid=1016523", "title": "Holoviska", "text": "Holoviska\n\nHoloviska (248 m n. m.) je vrch v okrese Nymburk Středočeského kraje. Leží asi 1,5 km ssv. od vsi Sovenice na jejím katastrálním území.\n\nGeomorfologicky vrch náleží do celku Středolabská tabule, podcelku Mrlinská tabule, okrsku Rožďalovická tabule a podokrsku Křinecká tabule.\n"}
{"id": "1016524", "url": "https://cs.wikipedia.org/wiki?curid=1016524", "title": "Václav Dostal", "text": "Václav Dostal\n\nNadporučík Václav Jaroslav Dostal, \"někdy nesprávně\" Dostál; (4. července 1888 Poděbrady – 9. květen 1915 poblíž Neuville-Saint-Vaast) byl prvním českým důstojníkem roty Nazdar v rámci francouzské Cizinecké legie, prvním československým důstojníkem v první světové válce ve Francii a zároveň prvním československým důstojníkem, který padl v boji. Zemřel roku 1915 v bitvě u Arrasu (jinak též druhá bitva u Artois či tzv. Lorettoschlacht).\n\nNarodil se v Poděbradech jako desáté z jedenácti dětí ředitele místního cukrovaru Leopolda Dostala a jeho manželky Marie Kallmünzerové, která pod pseudonymem Horská vystupovala v Prozatímním divadle. Mládí strávil v rodinné vile „Dostálce“ v Husově ulici v Poděbradech. Byť se narodil do umělecké rodiny, vystudoval Českou techniku, na níž získal titul inženýra chemie. Během studií absolvoval jednoroční vojenskou službu u císařského dělostřelectva v Josefově. Jelikož se chtěl stát diplomatem či politikem, odešel do Paříže studovat politická studia na vysokou školu École libre des sciences politiques, kterou úspěšně zakončil v roce 1914. V Paříži se seznámil s francouzským bohemistou Ernestem Denisem, s jehož dcerou se oženil. Zapojil se též do činnosti krajanských spolků, například Sokola či vzdělávacího spolku Rovnost.\n\nDůležitým důvodem jeho odchodu do Francie byla předtucha vypuknutí války, do které se chtěl zapojit na straně nepřátel Rakouska-Uherska, a tak bojovat za práva českého národa. Dostal předpokládal, že z Francie přesídlí do Ruska, které považoval za soupeře rakousko-uherského císařství. V cestě do Ruska mu ale zabránil nedostatek financí, a proto zůstal ve Francii, kde mezi krajany, společně s malířem Františkem Kupkou, prosazoval myšlenku ozbrojeného protirakouského odporu.\n\nDne 28. července 1914, když Rakousko-Uhersko vyhlásilo válku Srbsku, Dostal zorganizoval demonstraci „Pryč s Rakouskem!“, vyzývající Francii ke vstupu do války. Během demonstrace se dvě stovky Čechů vydaly před rakousko-uherské velvyslanectví v Paříži, kde za zpěvu písně \"Hej, Slované\" spálili rakousko-uherskou vlajku. Demonstrace si získala značné sympatie francouzské veřejnosti a Dostal po ní obcházel redakce pařížských novin a seznamoval je s tím, že mnozí Češi si přejí bojovat, čímž napomáhal vybudovat důvěru francouzských úřadů.\n\nPo vypuknutí první světové války byl Dostal povolán, aby coby záložní důstojník nastoupil k rakouskému pluku. Rozkaz neuposlechl a jako dobrovolník se přihlásil do francouzské Cizinecké legie. Díky tomu, že nedlouho předtím předal ruskému velvyslanci plány důležité rakouské pevnosti Přemyšl, které při svém odchodu na studia propašoval do Francie, byl mu splněn jeho požadavek, aby jej do legie přijali v důstojnické hodnosti. Stal se poručíkem marocké divize cizinecké legie – prvním československým důstojníkem v první světové válce ve Francii. V říjnu 1914 byl v Bayonne přidělen k rotě Nazdar (oficiálně 1. rota praporu C cizineckého pluku marocké divize cizinecké legie) složené z československých dobrovolníků. Stal se velitelem kulometné čety a zároveň prvním českým důstojníkem jednotky.\n\nK bojovému nasazení byla rota Nazdar odeslána v říjnu 1914 do kraje Champagne poblíž Remeše. Frontu se v té době podařilo stabilizovat a rota Nazdar žila běžným zákopovým životem. V dubnu 1915 byla jednotka převelena do oblasti Artois, kde francouzská armáda připravovala ofenzivu a marocká divize měla být nasazena na jejím útočném hrotu. Cílem legionářů se stalo dobytí strategické vyvýšené kóty 140 poblíž Vimy.\n\nDne 9. května 1915 započal útok, na kterém se podílelo 250 československých vojáků roty Nazdar, včetně Václava Dostala. Po dosažení německé sítě zákopů, přezdívané („Bílé dílo“ – podle barvy vykopané křídové horniny), postupovala jednotka dále ke kótě 140, přičemž se dostala pod těžkou palbu kulometů skrytých v blízké vesnici Neuville-Saint-Vaast. Pravé křídlo vojáků začaly před palbou z kulometů krýt dvě podpůrné kulometné čety četaře Chapellea a poručíka Dostala. Dostal přitom povzbuzoval vojáky vydávající se k útoku na kótu, a když nepřátelská palba postupně vyřadila celou šestičlennou obsluhu obou kulometů jeho čety, sám se v rozporu s předpisy (podle nich se měl stáhnout a vyžádat si další rozkazy) chopil kulometu a pokračoval v palbě až do doby, kdy byl zabit zásahem do hrudi. Rota Nazdar kótu 140 skutečně dobyla, přičemž utrpěla těžké ztráty 42 padlých a 90 raněných, čímž prakticky zanikla (kótu se vinou nedostatečného přísunu posil udržet nepodařilo).\n\nHrdinství jednotky a jmenovitě Václava Dostala byly zmíněny v armádním rozkaze francouzské armády. Jeho jméno je navíc navěky zapsáno na čestném seznamu cizinecké legie. Hrob Václava Dostala se nachází na válečném hřbitově La Targette u Neuville-Saint-Vaast. V České republice Václava Dostala připomíná pamětní deska na průčelí jeho rodného domu vily „Dostálky“ v Poděbradech v Husově ulici č. p. 123 a pamětní deska československým legionářům umístěná v interiéru poděbradské základní školy T. G. Masaryka ve Školní ulici čp. 556. Životní osudy Václava Dostala ve 20. letech zpracoval historik a cestovatel Václav Vojtěch v nevydané knize \"První československý důstojník ing. Václav Dostal\".\n\n\n"}
{"id": "1016525", "url": "https://cs.wikipedia.org/wiki?curid=1016525", "title": "Yobes Ondieki", "text": "Yobes Ondieki\n\nYobes Ondieki (* 21. února 1961 Kisii) je bývalý keňský atlet, běžec, mistr světa v běhu na 5000 metrů z roku 1991.\n\nNa olympiádě v Soulu v roce 1988 doběhl ve finále na 5000 metrů na dvanáctém místě. Nejlepší sezónou na této trati byl pro něj rok 1991 – v Tokiu se stal mistrem světa a vytvořil si osobní rekord 13:01,82. V roce 1993 zlepšil světový rekord v běhu na 10 000 metrů na 26:58,38 a stal se tak prvním běžcem v historii, který tuto trať zaběhl pod 27 minut.\n\n"}
{"id": "1016526", "url": "https://cs.wikipedia.org/wiki?curid=1016526", "title": "Sedlice (okres Prešov)", "text": "Sedlice (okres Prešov)\n\nSedlice jsou obec na východním Slovensku v okrese Prešov. V roce 2014 zde žilo 1 057 obyvatel. První písemná zmínka o obci pochází z roku 1330.\n\nObec se nachází v údolí přítoků potoka Sopotnice, v nadmořské výšce 428 metrů,\nna jižním okraji Šarišské vrchoviny, pod hřebenem Černé hory s dominantou Roháčky (1029 m n. m.). Katastr obce tvoří rozhraní mezi územím regionů Šariše a Spiše. Je jednou z obcí mikroregionu Černá hora. Zdejší podhorský kraj maloval i akademický malíř Anton Sučka.\n\nÚzemí obce Sedlice leží v soustavě alpsko-himálajské, v podsoustavě Karpaty, v provincii Západní Karpaty. Toto území po geomorfologickému stránce spadá do dvou subprovincií. Severní část katastru Sedlice je součástí subprovincie Vnější Západní Karpaty, oblasti Podhôľno-magurské, celku Šarišská vrchovina a části Sedlická brázda. Jižní polovina katastru je součástí subprovincie Vnitřní Západní Karpaty, oblasti Slovenské rudohoří, celku Černá hora a podcelku Sopotnické vrchy.\nPřes obec protéká Sedlický potok, do kterého se v obci sleva vlévá Viselec a zprava krátký přítok přitékající ze západu. Sedlický potok se vlévá asi 1 km jižně od obce, v lokalitě Pri Olajošovi, do potoka Sopotnice, který je vodním tokem místního významu. V létě je oblíbeným místem relaxace zdejších obyvatel, vyjma okolí Sopotnického potoka, také blízká řeka Hornád a Ružínská přehrada, kde se dá vypůjčit člun a rybařit. Vodní plocha není vhodná ke koupání.\n\n"}
{"id": "1016527", "url": "https://cs.wikipedia.org/wiki?curid=1016527", "title": "Lukáš Černohorský", "text": "Lukáš Černohorský\n\nLukáš Černohorský (* 19. listopadu 1984 Dlouhá Lhota) je český politik a IT analytik, od srpna 2014 do dubna 2016 předseda České pirátské strany, od října 2017 poslanec Poslanecké sněmovny PČR. V lednu 2018 byl jmenován předsedou Vyšetřovací komise k OKD.\n\nNarodil se v Dlouhé Lhotě na Příbramsku, později se s rodiči přestěhoval do Ostravy.\n\nVystudoval střední průmyslovou školu elektrotechnickou, ukončil ji v roce 2004. Následně absolvoval obor měřicí a řídicí technika na Vysoké škole báňské – Technické univerzitě Ostrava (promoval v roce 2010 a získal tak titul Ing. Dále pokračuje v doktorském studiu, a to v oboru technická kybernetika.\n\nDo roku 2012 pracoval jako IT analytik, posléze test engineer.\n\nAngažoval se jako tiskový mluvčí a člen petičního výboru, který se v Ostravě snaží prosadit zachování tří historických budov známých jako Ostravica-Textilia.\n\nJe členem České pirátské strany, patřil mezi spoluzakladatele krajského sdružení Pirátů v Moravskoslezském kraji a byl také jeho předsedou.\n\nV komunálních volbách v roce 2010 kandidoval do Zastupitelstva města Ostravy, ale neuspěl. Stejně tak neuspěl jako lídr Pirátů v krajských volbách v roce 2012, když se pokoušel dostat do Zastupitelstva Moravskoslezského kraje.\n\nVe volbách do Poslanecké sněmovny PČR v roce 2010 a v roce 2013 kandidoval za Piráty v Moravskoslezském kraji, ale poslanecký mandát ani jednou nezískal.\n\nDne 2. srpna 2014 byl zvolen na celostátním fóru v Praze předsedou České pirátské strany, když získal 78 hlasů. V komunálních volbách v roce 2014 vedl v Ostravě kandidátku subjektu \"Jsme Ostrava - koalice Strany zelených a Pirátů\" (tj. Piráti a SZ), ale uskupení se do zastupitelstva města nedostalo. Funkci předsedy strany vykonával do dubna 2016.\n\nVe volbách do Senátu PČR v roce 2016 se rozhodl kandidovat za Piráty v obvodu č. 73 – Frýdek-Místek, nesplnil však zákonnou věkovou hranici a kandidatura mu tak nebyla umožněna. Zároveň byl v krajských volbách v roce 2016 lídrem kandidátky Pirátů v Moravskoslezském kraji, ale neuspěl.\n\nVe volbách do Poslanecké sněmovny PČR v roce 2017 byl lídrem Pirátů v Moravskoslezském kraji a z této pozice byl zvolen poslancem. V komunálních volbách v roce 2018 kandidoval za Piráty do Zastupitelstva města Ostravy, ale neuspěl.\n"}
{"id": "1016528", "url": "https://cs.wikipedia.org/wiki?curid=1016528", "title": "Vampire Boys", "text": "Vampire Boys\n\nVampire Boys je americký hraný film z roku 2011, který režíroval Charlie Vaughn. Film pojednává o upírovi, který je přitahován k mladému studentovi.\n\nCaleb přijíždí z Ohia studovat do Los Angeles a ubytuje se jako spolubydlící u svého nového spolužáka Paula. Hned na začátku školního roku se seznámí s tajemným Jasinem a jeho třemi přáteli. Jasin je upír, který potřebuje pro své přežití po 100 letech najít smrtelníka, vyvoleného, díky kterému bude žít věčně. Jinak zemře a spolu s ním i jeho tři přátelé Logan, Dane a Adam. Jasin si už sice vybral dívku Taru, která se chce stát upírkou, ale Jasin cítí, že teprve Caleb je ten pravý. Logan je proti, bojí se o svoji nesmrtelnost, protože si Jasin stále není zcela jistý a do úplňku zbývá pouze jeden den. Unese proto Taru, aby donutil Jasina vybrat si ji. V souboji Jasin Logana zabije. Z Tary a Caleba se stanou upíři a nesmrtelnost všech je tak zajištěna.\n"}
{"id": "1016529", "url": "https://cs.wikipedia.org/wiki?curid=1016529", "title": "Andreas Osenbruck", "text": "Andreas Osenbruck\n\nAndreas Osenbruck (též Ondřej Ofenperk, Osnabruck, Offenberg, Osenrück, Osenpeck), někdy též Andreas Ochsenbruck (* před 1570 Německo – po 1622) byl v Praze naturalizovany český zlatník a klenotník v období rudolfínského manýrismu.\n\nO jeho původu a vyučení zatím není nic známo. Podle jména byl rodem Němec. Před rokem 1611 přesídlil do Prahy a stal se dvorním (komorním) zlatníkem, jak svědčí jeho jméno v komorních účtech císaře Rudolfa II. na Pražském hradě. Až do roku 1619 pracoval v Praze především pro císaře Rudolfa II. a jeho bratra Matyáše. Až do roku 1622 působil také ve městě. \n\nPro císaře a jeho dvořany vytvořil mnohé klenoty a šperky. Nejslavnější ze zlatých řetězů je ten pražský se 17 figurálními přívěsky, pravděpodobně svatební dar pro Christiana I., z Eggenbergu a Marii Arnoštku ze Šternberka, darovaný jejich zpovědníku Janovi Ignáci Dlouhoveskému, který byl proboštem Metropolitní kapituly svatovítské a přívěsky dal namontovat na monstranci ve Svatovítském pokladu. Po roce 1988 byly přívěsky z monstrance sňaty a dosud jsou vystaveny v expozici \"Příběh Pražského hradu\". Dále Osenbruck zhotovil řetěz druhotně darovaný voršilkám v Brně. Dochovaly se také tři zlaté montáže nádob z řezaných drahokamů, například jaspisová konvice ve sbírkách Kunsthistorisches Musea ve Vídni.\n\nJeho nejslavnější prací je zlaté žezlo a zlaté jablko korunovačních klenotů, zhotovené pro císaře Matyáše roku 1615, zdobené emailem a posázené diamanty, mořskými perlami a safíry. Žezlo je signované. V letech 1602 až 1804 sloužilo jako součást insignií římských císařů, dnes je vystaveno ve Světské klenotnici Hofburgu ve Vídni. Podle stylu je žezlo přizpůsobeno Rudolfově koruně, a tak byl Osenbruck přímým následovníkem Jana Vermeyena.\n\n"}
{"id": "1016530", "url": "https://cs.wikipedia.org/wiki?curid=1016530", "title": "Ismael Kirui", "text": "Ismael Kirui\n\nIsmael Kirui (* 20. února 1975) je bývalý keňský atlet, běžec, dvojnásobný mistr světa v běhu na 5000 metrů.\n\nPrvní mezinárodní úspěch získal v patnácti letech – vybojoval stříbrnou medaili v běhu na 10 000 metrů na světovém juniorském šampionátu v roce 1990, o dva roky později zopakoval stejný výsledek v Soulu na poloviční trati. Mistrem světa na 5000 metrů mezi dospělými se stal v roce 1993 (ve svých osmnácti letech), titul na této trati obhájil na následujícím šampionátu v roce 1995.\n\n"}
{"id": "1016531", "url": "https://cs.wikipedia.org/wiki?curid=1016531", "title": "Zdeněk Konečný", "text": "Zdeněk Konečný\n\nZdeněk Konečný (21. října 1949 Jeseník – 10. října 2009 Liberec) byl český fotbalový záložník a mládežnický reprezentant Československa – kapitán vítězného mužstva na Mistrovství Evropy do 18 let 1968 ve Francii.\n\nNarodil se v Jeseníku, kde v té době bydlel a za místní Rudné Doly Jeseník chytal jeho otec Zděnek, jinak hulínský rodák. S fotbalem však začal až v Uničově, kam se rodina Konečných přestěhovala, když Zdeněk Konečný starší přestoupil z RD Jeseník do uničovského Spartaku.\n\nZdeněk Konečný odehrál v nejvyšší soutěži celkem 87 utkání, vstřelil 6 branek (9 / 0 za Hradec Králové, 48 / 2 za Slaviu Praha a 30 / 4 za Zbrojovku Brno). Poté hrál nižší soutěž za Slovan Liberec.\n\nJeho největším úspěchem bylo zlato z Mistrovství Evropy hráčů do 18 let, které v roce 1968 hostila Francie. Jako kapitán mužstva na tomto turnaji skóroval dvakrát, obě jeho trefy však měly cenu zlata: otevíral účet jak semifinálového zápasu proti Portugalsku (3:1, hráno 13. dubna 1968 v Cannes), tak úspěšné finálové bitvy s domácími Francouzi (2:1, hráno 15. dubna 1968 v Cannes). Za reprezentaci do 18 let startoval v letech 1967–1968, celkem zaznamenal 5 branek.\n\nZemřel v Liberci ve věku nedožitých 60 let.\n\n\n"}
{"id": "1016537", "url": "https://cs.wikipedia.org/wiki?curid=1016537", "title": "Tulčík", "text": "Tulčík\n\nTulčík () je obec na Slovensku v okrese Prešov. V roce 2013 zde žilo 1 325 obyvatel. První písemná zmínka o obci pochází z roku 1248. Obcí protéká řeka Sekčov.\n\n\n"}
{"id": "1016538", "url": "https://cs.wikipedia.org/wiki?curid=1016538", "title": "Poppers", "text": "Poppers\n\nPoppers je slangový výraz pro chemické látky \"alkyl-nitrit\", \"butyl-nitrit\", \"isobutyl-nitrit\" či \"amyl-nitrit\", které účinkují také jako afrodiziakum. Kolem roku 1970 byl oblíbený především u homosexuálů, ale v roce 1990 začal být značně populární i pro heterosexuály. Používá se především při sexu, ale lze ho dýchat nosem i při běžném použití. Účinky jsou okamžité a během pěti až deseti sekund se dostaví rychlé bušení srdce, pocit tepla, zčervenání obličeje a malátnost hlavy. Při opakovaném použití začíná pálit nos a poměrně často se dostavuje i bolesti hlavy a nevolnost. V Česku se prodává především v malých lahvičkách a nejznámější je \"Ultra Strong Rush\". Je legálně dostupný, ačkoliv je prodáván většinou jako „osvěžovač vzduchu“. Po vdechnutí je nezbytné lahvičku urychleně uzavřít, neboť látka se velmi rychle odpařuje.\n\nIsobutyl nitrit a butyl nitrit se prodávají jako speciální čisticí prostředky na kůži, hlav u videorekordérů, atp., bývají přítomny také ve většině osvěžovačů vzduchu. Amyl nitrity se používají v některých lécích pro kardiaky, taktéž bývají součástí těchto čichacích afrodiziak ze sexshopů.\n\nZákladním účinkem látky je tvorba methemoglobinu, tedy snížení kapacity krve pro přenos kyslíku (hypoxie). Poppers se užívají čicháním výparů přímo z lahvičky, účinek se dostavuje během pár sekund a obvykle trvá 1–2 minuty. Způsobují různé stavy jako euforii, sexuální touhu, malátnost, omámenost (uváděno bývá přirovnávání k účinkům vdechování tzv. rajského plynu – oxidu dusného), pocit tepla, zčervenání obličeje ale i nevolnost, bolest hlavy, mdloby až zvracení. Zapříčiňují také uvolnění hladkého svalstva bohatého na krev (konečník, vagina), proto je používají zejména homosexuálové, pro usnadnění análního styku, taktéž je ze stejného důvodu užíván u sexuální praktiky známé jako fisting.\n\nV medicíně je užíván jako protijed při otravách kyanidy, přičemž zreaguje na netoxický kyanomethemoglobin.\n\nNěkteré studie ukázaly, že nitrity snižují funkčnost imunitního systému člověka ještě několik dní po užití. Způsobují prudké snížení krevního tlaku a zvýšení tepové frekvence, proto je velmi nebezpečné je kombinovat se stimulanty (pervitin, kokain, extáze, ale i Viagra atp.) Jejich užívání představuje zvýšené riziko pro jedince s oslabeným imunitním systémem, pro trpící chudokrevností a zejména pro lidi, kteří za sebou mají „mozkovou příhodu“. Naprosto nevhodné je užití v těhotenství. Poppers ovlivňují úsudek, proto je vhodné při sexu nasadit kondom ještě před jejich užitím.\n\nDelší užívání poškozuje nos a plíce. Jde o silně těkavou látku. Potřísnění pokožky způsobuje její podráždění a vyrážku. Jsou jedovaté – pokud se „podaří“ je polknout, je nezbytné zavolat rychlou lékařskou pomoc. Jsou velmi hořlavé. Aby se předešlo vypaření, je potřeba je uchovávat neprodyšně uzavřené ve zvláštní lahvičce, nejlépe v lednici nebo mrazáku.\n"}
{"id": "1016539", "url": "https://cs.wikipedia.org/wiki?curid=1016539", "title": "Varhaňovce", "text": "Varhaňovce\n\nVarhaňovce jsou obec na Slovensku v okrese Prešov. V roce 2013 zde žilo 1 390 obyvatel. První písemná zmínka o obci pochází z roku 1393.\n\n"}
{"id": "1016540", "url": "https://cs.wikipedia.org/wiki?curid=1016540", "title": "Chasing the Sun (píseň)", "text": "Chasing the Sun (píseň)\n\n„Chasing the Sun“ je píseň od americké zpěvačky Hilary Duffové vydaná jako ukázka pro její páté nadcházející album (2014). Píseň napsali Colbie Caillat,Toby Gad a Jason Reeves, který také produkoval skladby k albu. Je to první vydání písně od Hilary pod značkou Hollywood Records, vytvořené studiem RCA Records.\n\nJason Scott na PopDust chválil píseň za to že \"ukazuje dospělejší stránku zpěváka ,aniž by při tom zcela opustil svůj původní hudební styl\". Michelle McGahan z PopCrush také ocenila zvukový žánr písně, který ji vrátil do doby, kdy byla Hilary Duff hvězda \"Jsme rádi že v melodii slyšíme návrat retro stylu, který nás vrací zpět do 90. let /let 2000-tých\". Jeff Benjamin na hudební síti \"Fuse\" dal písni více smíšených recenzí, ve kterých chválil uspořádání a dobrou atmosféru, nicméně zpěv Hilary Duff se mu příliš nezalíbil. \"Není to vokální výkon na celý život\" píše Benjamin, \"ale je to ten samý zpěvák, kterého si před lety většina dětí zamilovala při sledování televizních pořadů\".\n\nSpisovatelka z Newyorského magazínu \"Vulture\" Lindsey Weberová byla v její recenzi mnohem více kritická. Popsala píseň jako \"když Paris Hilton dělá karaoke na píseň od zpěvačky Sheryl Crow\". Weberová shledala song \"Chasing the Sun\" jako neuspokující návrat a napsala \"doufám že to pravé ještě přijde\". Carolyn Menyes z Music Times se zdržela kritiky samotné písně, nicméně položila otázku o písni, jakožto o vozu který by měl Hilary Duff dostat na vrchol, řekla \"Pokud Hilary očekává že tento song jí posune dopředu v její hudební kariéře, měla by se přestat ohlížet zpět a vytvářet hudbu tzv. více na hraně hudebního průmyslu\".\n\nHilary Duff natočila videoklip k písni v Malibu, Kalifornii 11. července 2014. Tento videoklip byl oficiálně vydán pod značkou Vevo 29. července 2014.\n\nV oficiálním videoklipu se měla původně objevit i závěrečná scéna kdy Hilary odjíždí se svým vysněným mužem, který na ni čeká před vchodem do administrativní budovy.\n\nUkazuje Hilary Duff jako frustrovanou administrativní pracovnici, která sní o tom, že se nachází na pláži s krásným chlapem (Daniel Sobieray). Nakonec, začne prožívat své sny v reálném životě, což způsobuje zmatek mezi ostatními pracovníky úřadu. Po podivné nehodě (házení s křečkem v kouli a pocákání vedení úřadu vodou) dostává výpověď.\n"}
{"id": "1016541", "url": "https://cs.wikipedia.org/wiki?curid=1016541", "title": "Záhradné", "text": "Záhradné\n\nZáhradné (do roku 1948 \"Sedikart\") je obec na Slovensku v okrese Prešov. V roce 2013 zde žilo 979 obyvatel. Leží v údolí mezi Čergovem a Kapušanským hradním vrchem. První písemná zmínka o obci je z roku 1285.\n\nZáhradné leží na severovýchodním okraji Šarišské vrchoviny, v širokém údolí Ternianky, přítoku Sekčova, v nadmořské výšce 322 m.\n\n"}
{"id": "1016542", "url": "https://cs.wikipedia.org/wiki?curid=1016542", "title": "Žehňa", "text": "Žehňa\n\nŽehňa je obec na Slovensku v okrese Prešov. V roce 2013 zde žilo 1 079 obyvatel. První písemná zmínka o obci pochází z roku 1330.\n\nNejvýznamnější památkou je románský kostel přibližně z poloviny 13. století, který byl v pozdějším období opevněn kamennou zdí.\n\n"}
{"id": "1016545", "url": "https://cs.wikipedia.org/wiki?curid=1016545", "title": "Župčany", "text": "Župčany\n\nŽupčany jsou obec na Slovensku v okrese Prešov. V roce 2013 zde žilo 1 443 obyvatel. První písemná zmínka o obci pochází z roku 1248. Obcí protéká potok Čadaj.\n\nOd roku 1853 působil v obci jako farář slovenský spisovatel a historik Jonáš Záborský, kterého v obci připomíná pomník. V obci stojí empírová kúria z první poloviny 19. století a nachází se zde Literární muzeum východního Slovenska.\n\n"}
{"id": "1016546", "url": "https://cs.wikipedia.org/wiki?curid=1016546", "title": "Aspen", "text": "Aspen\n\nAspen je autonomní krajské město a také nejlidnatější město v Pitkin County ve státě Colorado v USA. V roce 2010 mělo město 6658 obyvatel. Je situovaný v odlehlé oblasti Skalnatých hor, Sawatch Range a Elk Mountains. Město leží poblíž Roaring Fork River.\n\nBylo založeno jako těžební tábor a pojmenováno podle osikových lesů, které se nacházejí v okolí města (osika – ). Aspen je známým lyžařským střediskem a turistickým centrem.\n\nVe druhé polovině 20. století bylo město cílem známých osobností jako jsou Charlie Sheen, Hunter Stockton Thompson či John Denver, který později složil několik písní o městě jako „Aspenglow“ či „Starwood in Aspen“. Platí za lokalitu bohaté třídy s nejvyššími cenami nemovitostí v USA, což z města téměř vytlačilo obyvatele střední třídy. Aspen však nadále zůstává populární turistickou destinací.\n\n\n"}
{"id": "1016547", "url": "https://cs.wikipedia.org/wiki?curid=1016547", "title": "Konrad z Eberbachu", "text": "Konrad z Eberbachu\n\nKonrad z Eberbachu († 18. září 1221 klášter Eberbach) byl cisterciácký opat a spisovatel.\n\nKonrad se narodil neznámo kde a neznámo kdy. Jisté je, že v letech 1168–1193 byl mnichem ve francouzském klášteře v Clairvaux, odkud přešel do německého kláštera Eberbach. Eberbašští cisterciáci jej v roce 1221 zvolili svým opatem. V této funkci však dlouho nesetrval. Ještě téhož roku v klášteře zemřel a byl zde pohřben. Více o jeho životě není známo.\n\nKonradovi je tradičně připisováno autorství šestisvazkového spisu \"Exordium magnum Cisterciense\", který shrnuje základní inormace o cisterciáckém řádu.\n\n\n"}
{"id": "1016549", "url": "https://cs.wikipedia.org/wiki?curid=1016549", "title": "Zazaki", "text": "Zazaki\n\nZazaki (také zvaný zaza, kirmanjki, kirdki a dimli) je indoevropský jazyk, který patří k severozápadní větvi íránských jazyků. Mluví jím etnická skupina Zaza, která obývá oblasti východního Turecka. Je příbuzná a jazykem gorani, talyštinou a jinými kaspickými jazyky. Zazové se etnicky identifikují jako Kurdové, ačkoli zazaki je od kurdštiny značně odlišné. Menšina jazykovědců ho však přesto považuje za dialekt kurdštiny, podobně jako kurmándží a sorání. Počet mluvčích se pohybuje mezi 1,5 a 2,5 milionu. Zazaki se dělí na severní (kirmanjki), centrální a jižní dialekt (dimli).\n\nMakrojazyk (zza) se dělí na tři jazyky:\n\n"}
{"id": "1016573", "url": "https://cs.wikipedia.org/wiki?curid=1016573", "title": "Řehoř Jeřábek", "text": "Řehoř Jeřábek\n\nŘehoř Jeřábek OFM ( – 8. října 1711 Bechyně) byl český františkán a lektor na klášterních studiích františkánů. Pocházel z Prahy. Přinejmenším od roku 1684 přednášel filosofii františkánským bohoslovcům, připravujícím se na kněžství. Jako zpravidla jeden ze dvou lektorů takto působil v Jindřichově Hradci do roku 1688. Podle obvyklého postupu ve františkánském řádu po někokaliletém nabytí zkušeností a osvědčení se „povýšil“ na lektora teologie. V roce 1695 byl titulován jako „lector theologie generalis“ a zřejmě tedy tehdy nebo již dříve přednášel také v klášteře u P. Marie Sněžné v Praze. Jako zkušený teolog mu byla ve františkánském řádu svěřena kontrola a cenzura nad vydávanými knihami od svých spolubratří. Takto například prohlédl český překlad řehole Třetího františkánského řádu od Jeronýma Veita. \n\nOd roku 1695 byl bratr Řehoř zapojen do vedení české františkánské provincie, nejprve jako její definitor (člen definitoria) a od příští řádné kapituly v roce 1698 jako provinční sekretář. Mezi zástupci františkánských klášterů setrvávajícími se na provinčních kapitulách se Jeřábek stal zřejmě oblíbenou osobností, takže byl na další řádné kapitule v roce 1701 zvolen českým franiškánským provinciálem (provinčním ministrem). Jako představený provincie mimo jiné udělil svolení k tvorbě pergamenových rukopisných liturgických knih, jako v případě antifonáře napsaného roku 1704 pro slánský konvent Silvestrem Hiblerem. Po tříletém období jej roku 1704 ve vedení provincie vystřídal Castulus Martin a bratr Řehoř, snad v rámci jistého odpočinku, působil dále jen jako řádový vizitátor velkopolské provincie. V roce 1707 z pověření ústředí františkánského řádu vizitoval jeho velkopolskou provincii, což bývalo svěřováno jen osvědčeným teologům a bratřím se zkušeností ve vedení řádu.\nOd roku 1707 jej dále potkáváme opět jako provinčního definitora a na další řádné kapitule roku 1710 byl podruhé zvolen provinciálem. Ve vedení provincie Řehoř Jeřábek setrval až léta 1711, kdy pro nedobrou zdravotní kondici a nemoc z funkce odstoupil. Řehoř Jeřábek záhy zemřel, dne 8. října 1711 v Bechyni.\n"}
{"id": "1016574", "url": "https://cs.wikipedia.org/wiki?curid=1016574", "title": "Zaza", "text": "Zaza\n\nZaza může znamenat:\n\n\n"}
{"id": "1016578", "url": "https://cs.wikipedia.org/wiki?curid=1016578", "title": "Psychodráma", "text": "Psychodráma\n\nPsychodráma je slovenský populárně-vědecký film režiséra Jozefa Zachara. Jde o autentický popis nového účinného způsobu léčení neuróz a otevřeným kritickým vyjádřením autora k závažným společenským problémům první poloviny 60. let. Byl natočen v roce 1964 v psychiatrické léčebně ve Šternberku u Olomouce. Ukazuje, jak si pacienti tohoto ústavu odreagovávají svá duševní traumata. Tím, že si je v podobě psychodramatu objektivizují, se jich současně zbavují. To je však jen jeden aspekt filmu. Druhý, neméně důležitý, je v jeho dokumentární složce, která je nejen rovnocenná populárně-vědecké složce, ale místy ji značně převyšuje. \n\nPodle Pavla Branka představuje \"Psychodráma\" na této půdě vrchol - patří k nejlepším dokumentárním dílům šedesátých let v Československu. Formou „divadla na divadle“ autoři zachycují portrét a vývin konkrétního člověka s celým společensko-psychologickým a politickým zázemím, a tím i obraz celé epochy. Její politické podtexty způsobily, že film se dostal mezi trezorové tituly. Na krátké období ho zpřístupnili až v druhé polovině šedesátých let, definitivně po roce 1989.\n\nV Psychodráme Zachar spojil natáčení terapeutických sezení třemi skrytými kamerami (\"Oskar Sághy, Alojz Hanusek, Pavel Cílek\") s obsazením hlavní postavy studentem herectví, který si připomíná vlastní předchozí léčení. Film kombinuje tradiční dokumentaristické metody s aktuálními návraty cinema direct k Vertova a jeho \"kinu-oku\".\n\nVyprávění filmu určuje sama psychoterapeutická metoda psychodramatu, v níž pacienti hrají situace podmiňující jejich duševní chorobu. Pomalu se odkrývá hloubka hrdinovy krize, která se zprvu zdála zanedbatelná. V pečlivě zrekonstruovaných situacích se v rozhodujících okamžicích zjevily výrazy a gesta, která askezi léčebny a do sebe zahleděný pohled hlavního hrdiny obnažila dramatem jeho hluboké deprese.\n\nStrukturu dokumentaristického díla to však nijak nenarušuje. V tomto duchu se pohybuje i atonální hudba smyčcového kvarteta Ilji Zeljenky, která vyjadřuje \"subjektivní citový svět s charakteristickým neklidem a tragikou\".\n\nDo psychiatrické léčebny v Štenberku u Olomouce přichází nový pacient. Jako ostatní pacienti, i on je nazýván svým křestním jménem - Viktor. Bezprostřední příčinou jeho přijetí byl neúspěšný sebevražedný pokus. Pacient je depresivní a hrozí nebezpečí, že by mohl pokus opakovat. Lékařská komise tvoří primář Štefan Rikovský, dr. Strnad, dr. Široký, dr. Vacková a dr. Horáková. Doktorka Vacková, která pacienta přijala, podává první zprávu a přehrává magnetofonový záznam prvního rozhovoru. Z něho vyplývá, že pacient, posluchač pedagogického institutu, vyrůstal v harmonickém rodinném prostředí. Měl dost kamarádů, rozhodně se nepovažuje za samotáře. Měl vážnou známost, o té však odmítá mluvit. Na otázku pocitu osobní svobody, odpoví stejnou otázkou doktorce: zda se cítí svobodná. \n\nSvůj sebevražedný pokus Viktor vysvětlí jako určitý projev svobody, už po krátkém pobytu v léčebně se Viktor pomalu začne zapojovat se kolektivu a lékaři se rozhodnou zkusit metodu psychodramatu, při níž by se pacient rozehřál, ventiloval své afekty a uvolnil se. Nejdříve zapojí Viktora do hry s jiným pacientem - paní Vilmou. Hry se účastní i další pacienti: Ondrej, Maria, Juraj, Karel, a Gita. Po čase se stává sám hlavním aktérem. Z krátkých výstupů se dozvídáme, že jeho první výpovědi v mnohém nebyly přesné, někdy zcela nesprávné. Viktorův otec byl velkoobchodník. Na chlapce byl až přehnaně přísný a Viktor se ho bál, stejně jako jeho matka. Dozvídáme se to ze dvou krátkých scének - jako matka přinesla Viktoru sladkosti a jak Viktor otci prohlásil, že necvičil hru na klavír. Po této druhé scéně Viktor přiznal, že otce nenáviděl. Když se matka později postavila na otcovu stranu, nevěřil už nikomu a cítil se nesmírně osamělý. Tento stav se trochu zlepšil na střední škole, kde našel porozumění u profesora biologie, který však byl ze školy vyhozen pro své náboženské přesvědčení, Viktor to považoval za velikou nespravedlnost a chtěl, aby se žáci profesora postavili. Dostal se do konflikty s profesorem češtiny a spolužáci ho v této situaci nechali samotného. Od té doby měl Viktor na škole pověst rušivého elementu. Když si pak podal přihlášku na vysokou školu - chtěl studovat medicínu - škola mu odmítla dát doporučení, i když po prospěchové stránce patřil mezi nejlepší žáky. Kromě Viktorová chování s nábožensky cítícím profesorem vyrukovali i s jeho kádrovým profilem, otcem velkoobchodníkům - nevadilo, že otec byl už několik let mrtvý a matka musela svou prací živit sebe a děti. \n\nViktor odešel do pracovního poměru a pak na válku. Po válce se - díky matčiny protekci - dostal na pedagogický institut. Nejprve si nevěřil, ale pak se přece jen spřátelil s některými chlapci z internátu a pak se zamiloval. Jeho dívka ho nejdříve obdivovalo, on byl šťastný, že konečně našel blízkého člověka, který mu rozumí, kterému se může svěřit se svými problémy.\n"}
{"id": "1016579", "url": "https://cs.wikipedia.org/wiki?curid=1016579", "title": "Calvary Cemetery (East Los Angeles)", "text": "Calvary Cemetery (East Los Angeles)\n\nCalvary Cemetery je římskokatolický hřbitov spravovaný arcidiecézí Los Angeles. Nachází se v oblasti East Los Angeles. Je také nazýván \"New Calvary Cemetery\", protože původní hřbitov byl přestěhován na toto místo při stavbě Cathedral High School. Vznikl v roce 1896 a patří k nejstarším hřbitovům v Los Angeles.\n\n\n"}
{"id": "1016581", "url": "https://cs.wikipedia.org/wiki?curid=1016581", "title": "Zincirlikuyu Mezarlığı", "text": "Zincirlikuyu Mezarlığı\n\nZincirlikuyu Mezarlığı (dosl. \"Hřbitov Zincirlikuyu\") je moderní pohřebiště nacházející se v evropské části tureckého Istanbulu. Spadá pod správu města a je zde pochována řada prominentů tureckého veřejného života. Hřbitov leží v istanbulské čtvrti Şişli. Byl založen v roce 1935 a současné rozlohy 0,381 km dosáhl v 50. letech 20. století. \n\nMešitu na hřbitově dal postavit İbrahim Bodur a k jejímu otevření došlo 2. dubna 2004. Je projektována speciálně pro pohřební obřady a má kapacitu 500 osob.\n\nNad vstupem do hřbitova je umístěna turecká citace z Koránu: \"\"Her Canlı ölüm tadacaktır.\"\"\n"}
{"id": "1016583", "url": "https://cs.wikipedia.org/wiki?curid=1016583", "title": "Wiener Zentralfriedhof", "text": "Wiener Zentralfriedhof\n\nWiener Zentralfriedhof (doslova \"Vídeňský ústřední hřbitov\") je velký hřbitov nacházející se v rakouském hlavním městě Vídni.\n\nSvou rozlohou dva a půl milionu metrů čtverečních je po hamburském hřbitově Ohlsdorf druhým největším hřbitovem v Evropě a je místem posledního odpočinku přibližně tří milionů osob. Vídeňský magistrát se zde stará o 250 000 hrobů. \n\nV blízkosti kostela sv. Karla Boromejského, ve skupině 32a, se nacházejí hroby Beethovena, Schuberta, Johanna Strausse otce i syna, Brahmse či Huga Wolfa, označené jako \"Ehrengräber\". V těchto místěch se nachází také pomník W. A. Mozarta. Rakouští prezidenti jsou pohřbeni v hrobkách v blízkosti kostela. \n\nPrvní vchod od centra města (\"Tor 1\") zpřístupňuje starou židovskou část. Nedaleko vedlejšího vchodu (Tor 3) je pochován rakouský rockový zpěvák Falco. Skleněná deska na jeho hrobě symbolizuje rozbité CD. Čtvrtý vchod (Tor 4) je vstupem do evangelické části a pátý vstup (Tor 5) do nového izraelského oddělení existujícího od roku 1928. Pochován je zde i hudební skladatel Antonio Salieri.\n\n\nV areálu hřbitova vzhledem k jeho velikosti jezdí autobusová linka 106, která má na trase 22 zastávek. Interval mezi spoji je 30 minut, první vyjíždí o 9. hodině, poslední v sobotu v 16:30, v ostatních dnech v 15:30.\n\n"}
{"id": "1016587", "url": "https://cs.wikipedia.org/wiki?curid=1016587", "title": "Ortodoxní synagoga (Prešov)", "text": "Ortodoxní synagoga (Prešov)\n\nOrtodoxní synagoga v Prešově se nachází v jedné z bočních uliček v historickém centru města. Do užívání byla slavnostně uvedena na svátek Jom kipur roce 1898. Je postavena v maurském stylu s umělecky cenným interiérem i exteriérem. Aron ha-kodeš pochází od košického sochaře Bacsóa, nástěnné malby od malíře Grazla. Náklady na výstavbu synagogy dosáhly částky 48 000 zlatých. Budova je orientována na jihovýchod (směrem ke Svaté zemi).\n\nV roce 1989 projevila americká organizace Pacific Jewish Center se sídlem v Los Angeles zájem převézt interiér synagogy do USA. Plán však nebyl nikdy realizován a to především díky odporu členů židovské obce v Prešově, ale také v důsledku změn společenské situace.\n\nNa patře v ženské galerii se v současnosti nachází Barkányho sbírka Židovského muzea Prešov.\n\n"}
{"id": "1016588", "url": "https://cs.wikipedia.org/wiki?curid=1016588", "title": "Auxy", "text": "Auxy\n\nAuxy je název dvou francouzských obcí:\n\n"}
{"id": "1016589", "url": "https://cs.wikipedia.org/wiki?curid=1016589", "title": "Bordeaux-en-Gâtinais", "text": "Bordeaux-en-Gâtinais\n\nBordeaux-en-Gâtinais je francouzská obec v departementu Loiret v regionu Centre-Val de Loire. V roce 2011 zde žilo 117 obyvatel.\n\nAuxy, Corbeilles, Sceaux-du-Gâtinais\n\n\"Počet obyvatel\"\n\n"}
{"id": "1016592", "url": "https://cs.wikipedia.org/wiki?curid=1016592", "title": "Corbeilles", "text": "Corbeilles\n\nCorbeilles je francouzská obec v departementu Loiret v regionu Centre-Val de Loire. V roce 2011 zde žilo 1 482 obyvatel.\n\nAuxy, Bordeaux-en-Gâtinais, Courtempierre, Chapelon, Juranville, Lorcy, Mignerette, Sceaux-du-Gâtinais\n\n\"Počet obyvatel\"\n\n"}
{"id": "1016593", "url": "https://cs.wikipedia.org/wiki?curid=1016593", "title": "Vlastimil Hrubý", "text": "Vlastimil Hrubý\n\nVlastimil Hrubý (* 21. února 1985 ve Znojmě) je český fotbalový brankář, od léta 2014 hráč FK Baumit Jablonec. Jeho fotbalovým vzorem je Dán Peter Schmeichel, oblíbeným klubem anglický Manchester United FC.\n\nS fotbalem začínal v FC Miroslav na Znojemsku, kde si ho vyhlédl klub FC Zbrojovka Brno. Do „A“ týmu Zbrojovky se nikdy trvale neprosadil, připsal si 18 druholigových startů za „B“ mužstvo (3 v sezoně 2004/05 a 15 v ročníku 2005/06). Hostoval v FC Tatran Brno-Kohoutovice (MSFL 2004/05), SC Xaverov Horní Počernice (1 druholigový start na podzim 2005) a FC Dosta Bystrc-Kníničky (25 druholigových startů v ročníku 2006/07. Od podzimu 2007 hostoval ve Znojmě, na začátku roku 2008 tamtéž přestoupil. S klubem zažil v sezoně 2009/10 vítězství v MSFL a účast klubu v druhé lize po 16 letech. Na konci sezony 2012/13 s klubem zažil i historický postup do 1. české ligy. Po sezoně 2013/14 Znojmo spadlo zpět do druhé ligy, ale ta se už netýkala Vlastimila, který v létě 2014 přestoupil do prvoligového FK Baumit Jablonec, kde se dohodl na tříleté smlouvě.\n\nVlastimil Hrubý odchytal v říjnu 2002 jeden zápas za českou reprezentaci do 18 let, šlo o střetnutí s Ukrajinou (porážka 0:2).\n\n"}
{"id": "1016594", "url": "https://cs.wikipedia.org/wiki?curid=1016594", "title": "Chapelon", "text": "Chapelon\n\nChapelon je francouzská obec v departementu Loiret v regionu Centre-Val de Loire. V roce 2011 zde žilo 278 obyvatel.\n\nCorbeilles, Ladon, Lorcy, Mignerette, Mignères, Moulon\n\n\"Počet obyvatel\"\n\n"}
{"id": "1016595", "url": "https://cs.wikipedia.org/wiki?curid=1016595", "title": "Po stopách historie", "text": "Po stopách historie\n\nPo stopách historie je městská naučná stezka, spojující nejvýznamnější památky Humpolce. Zprovozněna byla v roce 2006 a připravilo jej Městské kulturní a informační středisko v Humpolci. Její celková délka je cca 4 km a na trasa se nachází 10 zastavení. V terénu je značena pouze informačními panely.\n\nTrasa začíná na \"Horním náměstí\" u muzea Dr. Aleše Hrdličky. Odtud pokračuje okolo kostela sv. Mikuláše na \"Dolní náměstí\" a z něho ulicí \"Jana Zábrany\" k parčíku s pamětní deskou Hliníkovi. Tady se stáčí doleva a vede \"Rašínovou ulicí\" k supermarketu Billa, kde odbočuje doleva na \"Husovu ulici\". Husovou ulicí pokračuje přes \"Havlíčkovo náměstí\" a posléze přechází do \"Školní ulice\", kterou sleduje až na kruhový objezd na \"Tyršově náměstí\". Na náměstí se stáčí prudce doleva a okolo Gočárova domu se sochou T. G. Masaryka vede \"Masarykovou ulicí\", překračuje \"Hálkovu ulici\" a druhou odbočkou doprava stoupá ulicemi \"Jiráskova\" a \"U Vinopalny\" přes \"Jihlavskou ulici\" na \"Zichpil\". Tady míjí místní skanzen, kousek za nímž se stáčí ulicí doleva, aby se druhou odbočkou vlevo dostala na \"ulici 5. května\". Tu po chvíli opouští a vpravo odbočující \"Příčnou ulicí\" se vrací na Horní náměstí.\n\n\n"}
{"id": "1016598", "url": "https://cs.wikipedia.org/wiki?curid=1016598", "title": "Sekvence (liturgie)", "text": "Sekvence (liturgie)\n\nSekvence (latinsky \"sequentia\") je v křesťanské liturgii recitovaný nebo zpívaný nebiblický text, který původně podkládal dlouhé melisma na poslední slabice aleluja zpívaného při mši kvůli lepšímu zapamatování melodie. Za prvního tvůrce sekvencí se považuje blahoslavený Notker Balbulus, jenž v letech 881 až 887 vytvořil jejich sbírku nazvanou \"Liber hymnorum\". Později se sekvence osamostatnily a koncem 12. století se staly písněmi.\n\nCelkem vzniklo kolem 5 000 sekvencí, někde měla svou vlastní sekvenci i každá neděle v liturgickém roce. Mimo Německo se sekvence zpívaly také ve Francii, v Anglii a v českých zemích. Po tridentském koncilu byly v roce 1570 sekvence zakázány s výjimkou těchto čtyř:\n\n\nRoku 1727 byla navíc povolena ještě sekvence \"Stabat Mater dolorosa\" (\"Stála Matka bolestná\") o památce Panny Marie Bolestné, od té doby často zhudebňovaná.\n\nPo Druhém vatikánském koncilu zůstaly v platnosti sekvence povolené Tridentským koncilem, spolu se sekvencí \"Stabat Mater\", kromě sekvence \"Dies irae\", která se již nadále neužívá.\n\n"}
{"id": "1016599", "url": "https://cs.wikipedia.org/wiki?curid=1016599", "title": "Ta-tchung (rozcestník)", "text": "Ta-tchung (rozcestník)\n\nTa-tchung může být:\n\n\n"}
{"id": "1016601", "url": "https://cs.wikipedia.org/wiki?curid=1016601", "title": "Moulon (Loiret)", "text": "Moulon (Loiret)\n\nMoulon je francouzská obec v departementu Loiret v regionu Centre-Val de Loire. V roce 2011 zde žilo 194 obyvatel.\n\nChapelon, Ladon, Mignerette, Mignères, Saint-Maurice-sur-Fessard, Villemoutiers, Villevoques\n\n\"Počet obyvatel\"\n\n"}
{"id": "1016603", "url": "https://cs.wikipedia.org/wiki?curid=1016603", "title": "Moulon", "text": "Moulon\n\nMoulon je název dvou francouzských obcí:\n\n"}
{"id": "1016611", "url": "https://cs.wikipedia.org/wiki?curid=1016611", "title": "Lhasa Apso", "text": "Lhasa Apso\n\nLhasa apso je velmi staré plemeno kterému se dostává v poslední době velké oblíbenosti. Pes malého vzrůstu, milující svoji rodinu a chránící ji, tak by se toto plemeno dalo popsat.\n\nLhasa apso je plemeno psa pocházející z Tibetu, jehož historie sahá daleko před náš letopočet, odhady jsou asi 800 př. n. l. Předchůdci tohoto plemene nejsou známí.\n\nPrvní jedinci tohoto plemene dorazili do Velké Británie na začátku 20. let 19. století a krátce poté byli předvedeni na výstavě v Londýně. Když byli prvně spatřeni ve Velké Británii, byli zaměňováni za jiná orientální plemena a označeni jako „ Lhasa Teriéři“. Klub chovatelů Lhasa Apso byl ustanoven ve Velké Británii v roce 1933.\n\nDo 30. let 20. století to bylo vcelku neznámé plemeno které se vyskytovalo jen ve své rodné zemi, důvod byl prostý — lhasa apso nesměl být v zemi svého původu nikdy prodán, mohla být pouze darována. Do Evropy se dostala v roce 1928. V Tibetu ji najdete pod názvem Apso sent-kte, to znamená štěkající lví strážní pes.Dnes je lhasa apso vyhledávaným společenským plemenem po celém světě — v Evropě, Austrálii, Americe... A všude se těší velké oblibě!\nPes jemné konstrukce s velmi lehkým tělem i kostrou, dominantní svojí dlouhou, rovnou a na dotek hebkou srstí. Hebká srst tohoto plemene vyžaduje pročesávání a neustále roste, také dobře izoluje proti zimě, nikoli proti vodě. Většinou má břidlicovou nebo pískovou barvu. Nejméně se pak vyskytuje čistě černá.\n\nHlava je středně široká, dlouhá a hodně osrstěná, stejně jako zbytek těla. Trochu klenutá. Stop je střední, z profilu dobře viditelný. Oči tmavé. Středně velké, umístěné frontálně, oválné a plné, bělmo většinou není moc vidět. Uši jsou zavěšené, bohatě osrstěné. Podlouhlé, pokud je srst na nich ostříhaná, je vidět, že jsou do tvaru V.\n\nKrk je rovný, silný a dobře klenutý. Srst na něm netvoří límec.\n\nHřbet je rovný. V podstatě je úzký, ale objemná srst dodává dojmu, že je široký. Hřbetní linie je dlouhá. Ocas nasazen vysoko, nesen nad hřbetem. Často má na špičce háček. Dobře osrstěný.\n\nNohy jsou dobře vyvinuté, krátké a dobře osvalené. Tlapky kulaté.\n\nVeselý, hravý a milující celou svoji rodinu. Také je tvrdohlavý a sebevědomý. Inteligence ani sebevědomí mu rozhodně nechybí a je výborný hlídač. Cizí ignoruje, ale nesmí se k nim chovat agresivně nebo být v jejich přítomnosti uštěkaný. K dětem i ostatním zvířatům má skvělý vztah, ovšem některé dětské hrátky mu mohou být nepříjemné. Pokud bude mít špatnou zkušenost s jinými zvířaty ve štěněcím věku, zapamatuje si ji a bude se jich stranit nebo se u něj začne vyskytovat agrese vůči nim. Potřebuje výchovu, která nebude tvrdá, ale jasně v ní určíte bariéry a nežádoucí chování nebudete tolerovat. Může mít sklony k uštěkanosti.\n\nPéče o srst lhasa apso se může na první pohled zdát jako velmi náročná na čas, ale časem zjistíte, že si bohatě vystačí s pročesáním srst 1x týdně. Pouze ve štěněcím věku je důležité srst každodenně vyčesávat, to až do osmi měsíců, pak to již není nutné. Je možné ji balíčkovat nebo jinak natáčet, ale není to potřeba. Koupel 1x měsíčně bohatě postačí. Pokud chcete svého psa často koupat třeba v rybníku nebo řece, měli byste ho před tím nechat ostřihat, aby ho dlouhá srst nestáhla ke dnu. Při pravidelné péči zkontrolujte psovi také uši, ve kterých mohou růst chloupky, které je potřeba je vytrhnout. Dobrý pozor byste si měli dát na váhu — lhasa apso mívají dobrý apetit a následkem toho i problémy s nadváhou.\n\nVýchova je důležitá. Musí být důkladná a důsledná, ale bez bití. Potřebuje určit hranice svého chování a nežádoucí zakazovat.\n\nProcházky nevyžaduje a nejspíše to nikdy nebude ten pes, který by s vámi vesele běhal třicet km u kola, ale jeho kondice se dá na určitou úroveň zlepšit pravidelným cvikem a procházkami.\n\nToto plemeno je oblíbený společník dnes a bylo tomu tak i v minulosti v Tibetu. Velmi dobrý je ale v různých psích sportech, často ho uvidíme třeba v agility. Není to dobrý stopař.\n"}
{"id": "1016612", "url": "https://cs.wikipedia.org/wiki?curid=1016612", "title": "Deutsche Mythologie", "text": "Deutsche Mythologie\n\nDeutsche Mythologie (angl. \"Teutonic Mythology\") je rozsáhlé dílo Jacoba Grimma (1785 – 1863), které pojednává o předkřesťanské mytologii a pozdějším folklóru germánských národů. Srovnává tyto představy s obdobnými obrazy z dalších (nejen) evropských areálů. Z dnešního hlediska může být takové srovnání problematické, navíc autor v duchu své doby stírá hranice mezi božskými postavami z mýtů a představami z folklóru 19. stol. Přesto se jedná o dílo významné a vlivné, neboť jde o jeden z vůbec prvních pokusů systematicky studovat toto téma. \n\nPoprvé byl tento spis vydán v roce 1835 v Göttingenu. \n\nGrimm se věnuje pojetí božství, kultu (modlitbě a oběti), bohoslužebným prostorám a kněžským vrstvám. Z božstev je zde zmíněn např. Wodan (Óðinn), Donar (Þórr), Zio (Týr), Frô (Freyr), Paltar (Baldr), Heimdallr, Bragi, Loki, Erda, Tanfana, Holda, Perchta, Ostara, Frikkal (Frigg), Frouwa (Freyja), Rahana (Ran) nebo Hellia (Hel). Dále se autor zabývá mnohými hrdiny (např. Wielant, Beowulf nebo Sigfried). Samostatná kapitola náleží věštkyním (Veleda), kněžkám a polobožským bytostem spjatým s určováním osudu (norny a valkýry). \n\nVelký prostor patří nadpřirozeným stvořením, která jsou rozřazena dle své působnosti do oblasti hor, lesa, vodstva a domova. Grimm popisuje obydlí a vzhled álfů, dvergů, lesního lidu a různých vodních bytostí. Věnuje se také obrům a démonologii. Kromě toho se zabývá kosmogonií (vznikem světa), stvořením prvních lidí a trpaslíků. Vysvětluje uctívání živlů a jejich využití v magii a rituálu, dále jmenuje mnohá posvátná zvířata a stromy. Objasňuje roli nebes, hvězd, dne a noci v mytologii. Popisuje svátky a obřady, které se váží k letnímu a zimnímu období. Vykládá rovněž kosmologii (uspořádání světů), koncepci času a představy apokalypsy (ragnaröku). Část díla je zasvěcena pojetí duše, eschatologii (představám o smrti) a řeší se zde též chápání osudu. \n\nPojednává také o staroseverské poezii, o mýtu popisujícím získání medoviny básnictví a o skaldech. Vypráví o přízracích, strašidlech a divokém honu. Nejspíše jako první badatel vůbec poukazuje na motiv hrdinské výpravy do mohyly v germánské mytologii, mluví o bytostech sídlících v mohylách a strážených pokladech uvnitř. Z kapitoly o čarodějnictví se dozvídáme o různých druzích magie a typech kouzelníků, o praxi a proměnách čarodějnic, uřknutích, tradičních zvířecích společnících čarodějnic, čertech, vlkodlacích a čarodějnických pomůckách. Grimm zkoumá také pověry z různých oblastí lidského života (cestování, láska, očekávání dítěte, výklad snů ad.). Nezapomíná ani na léčení nemocí za pomoci magie, pohřby a na znamení, která věští smrt. Najdeme zde kapitolu o kouzelných vlastnostech kamenů a bylin (např. mandragora, jmelí, kapradí nebo pórek) a jejich roli v mytologii. Zmiňuje různá kouzla, runovou magii, zaříkadla a kletby. \n\nCelé dílo je obohaceno rozsáhlým poznámkovým aparátem a dodatky, včetně většího výčtu soudobých pověr z různých zemí a seznamu kouzel a zaříkadel. \n\n\"Deutsche mythologie\" se později stala zdrojem různých literárních klišé, ovlivnila mimo jiné koncept elfů v díle J. R. R. Tolkiena.\n\n\nDeutsche Mythologie\n4. vydání z let 1875 – 78 (Berlin) dostupné online na archive.org \n\nTeutonic Mythology\n4. vydání překladu do angličtiny dostupné online na archive.org\n"}
{"id": "1016613", "url": "https://cs.wikipedia.org/wiki?curid=1016613", "title": "Frozen in Time", "text": "Frozen in Time\n\nFrozen in Time (česky \"Zamrzlý v čase\") je šesté studiové album americké death metalové skupiny Obituary. Vydáno bylo v roce 2005 hudebním vydavatelstvím Roadrunner Records. Bylo nahráno ve studiu Red Room Recorders ve floridské Tampě ve spolupráci s producentem Scottem Burnsem (který jej produkoval pro Obituary po 11 letech od alba \"World Demise\"), mix a mastering proběhl ve studiu Morrisound Recording, rovněž v Tampě. V roce 2011 vyšlo jako vinylové LP.\n\nKe skladbě \"Insane\" vznikl videoklip.\n\n\n\n\n"}
{"id": "1016614", "url": "https://cs.wikipedia.org/wiki?curid=1016614", "title": "Vaux-le-Vicomte", "text": "Vaux-le-Vicomte\n\nZámek Vaux-le-Vicomte () je francouzský barokní zámek, který leží asi 6 km východně od Melunu ve střední Francii.\n\nZámek byl zbudován v letech 1656 až 1661 na podnět francouzského ministra financí Nicolase Fouqueta. Architektem byl Louis Le Vau, malířem interiérové výzdoby pak Charles Le Brun (za účasti Pierra Mignarda a Pierra Pugeta) a zahradním architektem André Le Nôtre.\n\n"}
{"id": "1016616", "url": "https://cs.wikipedia.org/wiki?curid=1016616", "title": "Krajem malíře básníka Jana Zrzavého", "text": "Krajem malíře básníka Jana Zrzavého\n\nKrajem malíře básníka Jana Zrzavého (také označovaná jako naučná stezka Jana Zrzavého) je naučná stezka, procházející místy spojenými s životem a tvorbou Jana Zrzavého na Vysočině. Ke slavnostnímu otevření došlo 6. října 2012, její celková délka je cca 22 km a na trase nachází 10 zastavení. V seznamu tras KČT má číslo 9496.\n\nStezka začíná na nádraží v Okrouhlici, od něhož chvíli pokračuje po zelené značce k zámku, u něhož se napojuje na červenou turistickou značku. Tu za mostem přes Sázavu opouští, stáčí se po silničce doprava k silnici II/150, ale těsně před ní odbočuje na lesní cestu a proti proudu Perlového potoka pokračuje na silnici do Vadína. Tuto silnici následuje přes Vadín směrem na Březinku, ale v zatáčce pod Vadínským kopcem pokračuje rovně na lesní cestu, po které se dostává do Krásné Hory. Na okraji Krásné Hory se napojuje na silnici od Březinky, prochází obcí a napojuje se na další silnici, na které odbočuje doprava. Touto silnicí míjí Mozolov, za nímž po chvíli odbočuje doleva a po silnici pokračuje do Svitálky, kde ji odbočením doprava opouští a po silničce a následně polní cestě obchází Vítonín a na okraji Lipnice se znovu napojuje na silnici, kterou ve Svitálce opustila. Touto silnicí pokračuje na Vilémovec, ale před ním na rozcestí \"Pod Lipnicí\" ji opouští a po modré turistické značce Vilémovec obchází. Za obcí u křížku značku opouští a po lesní cestě se stáčí na Broumovu Lhotu, prochází jí a po silničkách vede k Ředkovskému rybníku a chvíli podél Ředkovského potoka na silničku, kde se stáčí doprava a míří do Babic. V Babicích přechází přes silnici II/150, po lávce přes Sázavu a přes železniční trať na silnici, kde se dává doleva do Olešnice. Prochází Olešnicí a po silničce se vrací zpět do Okrouhlice.\n\n"}
{"id": "1016617", "url": "https://cs.wikipedia.org/wiki?curid=1016617", "title": "Saint-Maurice-sur-Fessard", "text": "Saint-Maurice-sur-Fessard\n\nSaint-Maurice-sur-Fessard je francouzská obec v departementu Loiret v regionu Centre-Val de Loire. V roce 2011 zde žilo 1 182 obyvatel.\n\nChevillon-sur-Huillard, Moulon, Pannes, Villemoutiers, Villevoques\n\n\"Počet obyvatel\"\n\n\n"}
{"id": "1016620", "url": "https://cs.wikipedia.org/wiki?curid=1016620", "title": "Zámek Tours", "text": "Zámek Tours\n\nZámek Tours () se nachází ve městě Tours v departementu Indre-et-Loire, region Centre-Val de Loire a patří k\nzámkům na Loiře. Jeho existence se datuje od 11. století.\n\nV roce 2000 zde bylo otevřeno akvárium ve kterém je možné vidět více než 200 druhů ryb. Na zámku se nachází expozice malířských děl autorů mezi něž patří Joan Miró, Daniel Buren aj., dále pak expozice historie regionu Touraine i audiovizuální projekce dějin města Tours.\n"}
{"id": "1016626", "url": "https://cs.wikipedia.org/wiki?curid=1016626", "title": "Přijď, ó Duchu přesvatý", "text": "Přijď, ó Duchu přesvatý\n\nPřijď, ó Duchu přesvatý je česká duchovní píseň k Duchu svatému, jejíž text tvoří český překlad latinské sekvence \"Veni sancte Spiritus\" připisované nejčastěji kardinálovi Štěpánu Langtonovi.\n\nV jednotném kancionále je zařazena pod číslem 422. Má pět slok a při mši svaté se může zpívat před evangeliem. Má dva různé nápěvy – první (422A) je převzatý z českého Svatojanského kancionálu, druhý (422B) z olomouckého Holainova kancionálu. Jako 422C je označen odlišný překlad z lekcionáře z roku 1979 s názvem Svatý Duchu, sestup k nám.\n\n"}
{"id": "1016628", "url": "https://cs.wikipedia.org/wiki?curid=1016628", "title": "Niklas Hagman", "text": "Niklas Hagman\n\nNiklas Hagman (* 5. prosince 1979, Espoo, Finsko) je finský profesionální lední hokejista hrající v současnosti za tým HC Fribourg-Gottéron ve Švýcarské hokejové lize. V roce 1999 jej ve třetím kole jako celkově 70. hráče draftoval tým NHL Florida Panthers. Svůj první zápas v NHL odehrál v roce 2001. Dále hrál za týmy NHL Dallas Stars, Toronto Maple Leafs, Calgary Flames a Anaheim Ducks, v KHL za tým Lokomotiv Jaroslavl, ve finské lize za IFK Helsinky, Espoo Blues a Kärpät Oulu a ve švýcarské lize za HC Davos.\n\nHagman také reprezentoval Finsko na dvou Olympijádách, V roce 2006 získal stříbrnou a v roce 2010 bronzovou medaili. Byl také součástí finského týmu, který hrál finále Světového poháru v roce 2004. Finsko reprezentoval na pěti seniorských a dvou juniorských světových šampionátech. Z juniorského mistrovství světa v roce 1998 má zlatou medaili.\n\nMezi lety 1995 a 1998 hrál v juniorském týmu IFK Helsinky a za stejný klub odehrál v sezóně 1997/1998 svůj první profesionální zápas. Celkově odehrál osm zápasů a vstřelil v nich svůj první gól. V sezóně 1998/1999 cestoval mezi juniorským a seniorským týmem IFK a následně byl poslán na celou sezónu do Espoo Blues.\n\nAčkoli jej v roce 1999 draftoval ve třetím kole jako celkově sedmdesátého hráče tým Florida Panthers do NHL, zůstal ve Finsku a sezónu 1999/2000 odehrál v dresu Kärpätu Oulu, který v té době soutěžil ve finské druhé lize. Se stejným týmem v následující sezóně postoupil do nejvyšší finské ligy. V sezóně 2000/2001 nastřílel 28 gólů a stal se tak druhým nejlepším střelcem týmu Kärpat Oulu.\n\nV sezóně 2001/2002 opustil Hagman Finsko, aby hájil barvy týmu Florida Panthers. Ve své první sezóně v NHL odehrál 78 zápasů, nastřílel 10 gólů a celkově nasbíral 28 bodů. V březnu 2002 byl jmenován nováčkem měsíce a přestože v sezóně 2002/2003 nasbíral pouze 23 bodů, hrál v týmu mladých hvězd v NHL All-Star Game roku 2003.\n\nZa sezónu 2003/2004 v NHL nasbíral rovněž 23 bodů a na sezónu 2004/2005 odešel z důvodu přestávky NHL do švýcarského HC Davos. Zde odehrál 44 zápasů a získal 40 bodů a pomohl svému týmu k zisku mistrovského titulu. Sezónu 2005/2006 začal opět v NHL v týmu Florida Panthers, ale po 30 zápasech byl vyměněn do týmu Dallas Stars za právo výběru v sedmém kole draftu.\n\nSvůj stý bod v NHL získal v zápase proti Vancouver Canucks 23. října 2006. Ve své nejlepší sezóně 2007/2008 nastřílel celkem 27 gólů a nasbíral 41 bodů. Pomohl Dallasu osmi vítěznými góly a 28. ledna 2008 v zápase proti Chicago Blackhawks nastřílel svůj první hattrick. V této sezóně také podepsal čtyřletý kontrakt za 12 miliónů dolarů s Toronto Maple Leafs.\n\nNa cestě ke své druhé dvacetigólové sezóně 2008/2009 dosáhl mnoha úspěchů. 17. listopadu 2008 hrál proti Boston Bruins svůj pětistý zápas v NHL, 22. února 2009 proti New York Rangers získal svůj dvoustý bod a 28. března vstřelil Bostonskému týmu svůj stý gól. Většinu sezóny 2009/2010 strávil v Torontu, a se dvaceti góly byl nejproduktivnějším střelcem týmu, avšak 31. ledna 2010 se stál součástí velké výměny. Toronto jej spolu s Jamalem Mayersem, Mattem Stajanem a Ianem Whitem vyměnilo za Diona Phaneufa, Fredrika Sjöstörma a Keitha Aulieho do týmu Calgary Flames. Hagman dokončil sezónu s 25 góly a celkovými 44 body rozdělenými mezi Toronto a Calgary.\n\nV prvních čtrnácti zápasech (z nichž ještě šest strávil na střídačce) sezóny 2011/2012 vstřelil pouze jeden gól a získal tři asistence. Následně byl vyřazen z týmu a 11. listopadu přesunut do týmu Abbotsford Heat z nižší americké soutěže a Flames jej nabídli jako volného hráče k prodeji za polovinu platu. 14. listopadu 2011 byl přesunut do týmu Anaheim Ducks s podmínkou, že Flames doplatí zbylou polovinu platu po celou dobu smlouvy. Pro následující sezónu se vrátil do Evropy, kde podepsal smlouvu s ruským týmem Lokomotiv Jaroslavl z KHL.\n\nZa sezónu v Jaroslavli odehrál 49 zápasů, ve kterých si připsal 12 gólů a 8 asistencí. V dalších šesti zápasech playoff zůstal bez bodu.\n\nV červenci 2013 jej na jednu sezónu angažoval Ässät Pori z nejvyšší finské ligy.\n\nHagman poprvé reprezentoval Finsko na Mistrovství světa juniorů v roce 1998, které se odehrávalo v Helsinkách. Finové, přes všechna očekávání, turnaj vyhráli. Na tomto mistrovství vstřelil Hagman vítězný gól v prodloužení proti Rusku a následně popsal vítězství na domácím turnaji jako jeden z největších milníků své kariéry. V roce 1999 se také zúčastnil juniorského mistrovství světa, zde však finský tým úspěch nezopakoval a skončil na pátém místě.\n\nZranění Ville Peltonena krátce před Olympijskými hrami v roce 2002, otevřelo Hagmanovi dveře k možnosti poprvé reprezentovat svou zemi na seniorském turnaji. Ve čtyřech zápasech ve finském dresu vstřelil jeden gól. Později, na jaře roku 2002, odehrál první ze svých čtyř po sobě jdoucích Mistrovství světa. Na světovém poháru 2004 byl součástí týmu, který skončil na druhém místě, on sám vstřelil za celý turnaj jednu branku v pěti zápasech.\n\nDruhá Hagmanova účast na Olympijádě se odehrála v Turíně roku 2006. V osmi odehraných utkáních získal pouze jednu asistenci, nicméně byl součástí silné týmové obrany, která v sedmi zápasech dostala pouze pět gólů. Tažení finského týmu na těchto hrách skončilo až prohraným finálovým zápasem. Tento zápas skončil 3:2 a Finové tak získali stříbrnou medaili. Pro Hagmana byl tento výsledek zklamáním zvláště proto, že tým podlehl svému odvěkému hokejovému rivalovi ze Švédska.\n\nPo drtivé porážce 6:1 od hokejistů USA na Olympijádě ve Vancouveru v roce 2010, následoval zápas o třetí místo s týmem Slovenska. Slováci měli na začátku třetí třetiny jasně nakročeno k zisku bronzových medailí. Hagman však svým gólem na začátku poslední třetiny odstartoval finskou kanonádu a pomohl otočit zápas z 3:1 na konečných 3:5 a získal tak svou druhou olympijskou medaili.\n\nHagmanův otec Matti byl prvním finským hráčem v NHL, a společně se také stali první finskou dvojicí otec a syn, kteří oba hráli v NHL. Jeho strýc je Kai Haaskivi, bývalý profesionální fotbalista a člen národního týmu.\n\nNa jaře 2005 oznámil své zasnoubení s Pirrittou Hanulou s vicemiss Finska 2003. 8. července 2006 byli oddáni v Helsinkách, v únoru 2007 se jim narodil syn Lukas a v září 2009 dcera Lila.\n\n"}
{"id": "1016630", "url": "https://cs.wikipedia.org/wiki?curid=1016630", "title": "Inked in Blood", "text": "Inked in Blood\n\nInked in Blood (česky \"Podepsáno krví\") je deváté studiové album americké death metalové skupiny Obituary, které vyšlo v říjnu 2014 pod americkým hudebním vydavatelstvím Relapse Records.\n\nBylo nahráno ve studiu RedNeck Studio ve floridském městě Gibsonton v dubnu 2014. Na albu se poprvé představili noví členové kapely, baskytarista Terry Butler (ex-Death, ex-Six Feet Under, ex-Massacre) a kytarista Kenny Andrews. Butler nahradil dlouholetého baskytaristu Franka Watkinse.\n\nObal alba zobrazuje torzo zmrzačeného mužského těla, konkrétně trup bez končetin a hlavy přibitý ke stěně. Na prsou je vyřezáno obrovské logo Obituary.\n\n\n\n"}
{"id": "1016631", "url": "https://cs.wikipedia.org/wiki?curid=1016631", "title": "Zámek Montrichard", "text": "Zámek Montrichard\n\nZámek Montrichard () leží v obci Montrichard v departmentu Loir-et-Cher, region Centre-Val de Loire. \n\nAčkoli se jedná o zříceninu hradu z 11. století, je řazen k zámkům na Loire. V roce 1877 byl zařazen francouzským ministerstvem kultury mezi památkově chráněné objekty Francie. Původní hrad, který vybudoval Fulko Nerro, hrabě z Anjou, byl přestavěn ve 12. století. \n"}
{"id": "1016632", "url": "https://cs.wikipedia.org/wiki?curid=1016632", "title": "Osiřelé dílo", "text": "Osiřelé dílo\n\nOsiřelé dílo je takové, u něhož zatím neuplynula doba ochrany autorských práv, ale jeho autor není znám, nebo i když znám je, není možné ho nalézt. V důsledku této skutečnosti pak nelze ani osiřelé dílo užívat, protože k tomu není možné získat povinný souhlas jeho autora, ledaže jeho užití umožňuje některá zákonná licence.\n\nTo je překážkou např. i pro zpřístupnění některých děl prostřednictvím digitálních knihoven. Na evropské úrovni byla proto přijata směrnice 2012/28/EU o některých povolených způsobech užití osiřelých děl, která měla být do právních řádů jednotlivých členských států transponována nejpozději do 29. října 2014. V České republice byl příslušný zákon, který novelizuje autorský zákon, přijat 23. září, 23. října vyšel pod č. 228/2014 Sb. a účinnosti nabyl 7. listopadu 2014. Status osiřelého díla se zjišťuje primárně z informačních zdrojů té evropské země, kde bylo dílo poprvé vydáno či odvysíláno. Takové dílo pak mohou na základě zákonné licence užívat jen knihovny, archivy, muzea, galerie, školy nebo veřejnoprávní média, a to tak, že jej nevýdělečně a ve veřejném zájmu digitalizují a poté zpřístupní veřejnosti prostřednictvím internetu.\n\n"}
{"id": "1016636", "url": "https://cs.wikipedia.org/wiki?curid=1016636", "title": "Zámek Fougères-sur-Bièvre", "text": "Zámek Fougères-sur-Bièvre\n\nZámek Fougères-sur-Bièvre () stojí ve středu stejnojmenné francouzské obce Fougères-sur-Bièvre na břehu řeky Bièvre v departementu Loir-et-Cher.\n\nByl vybudován na konci 15. století jako opevněné sídlo rodiny de Refuge, která tím dokumentovala svůj vzestup mezi francouzskou šlechtu. Stavba je jedním z posledních příkladů vojenské architektury ve Francii.\n"}
{"id": "1016639", "url": "https://cs.wikipedia.org/wiki?curid=1016639", "title": "Zámek Montgeoffroy", "text": "Zámek Montgeoffroy\n\nZámek Montgeoffroy (, \"šató d'monžofroa\") se nachází v blízkosti francouzské obce Mazé v departementu Maine-et-Loire, asi 40 km severozápadně od Tours.\n\nStavba i původní zařízení zůstaly během Velké francouzské revoluce a následujícího chaosu nepoškozeny. Dochoval se tak autentický obraz životního stylu šlechty na venkovském zámku v 18. století.\n"}
{"id": "1016641", "url": "https://cs.wikipedia.org/wiki?curid=1016641", "title": "Zámek Montsoreau", "text": "Zámek Montsoreau\n\nZámek Montsoreau () leží na břehu řeky Loiry (cca 250 km jihozápadně od Paříže) v obci Montsoreau, departementu Maine-et-Loire, region Pays de la Loire. Je jediným ze všech zámků na Loiře, který je postaven v řečišti řeky Loiry.\nMontsoreau a zámek Montsoreau jsou součástí údolí Loiry, které bylo v roce 2000 prohlášeno součástí světového dědictví UNESCO. Zřícenina se stala populární zásluhou románu Alexandra Dumase \"Dáma z Monsoreau\".\n\nOd roku 2016 na zámku sídlí Zámek Montsoreau – muzeum současného umění. Sbírka je jednou z největších sbírek konceptuálního umění na světě.\n\nZámek byl vybudován v polovině 15. století Jeanem ze Chambésy, důvěrníkem a diplomatem Karla VII. na místě starší stavby. Strategická pozice zámku chránila cestu ze Chinonu do Saumuru. Po Velké francouzské revoluci byl zámek rozdělen mezi více vlastníků. Prostory zámku byly využívány jako byty a sklady, až se budova zhroutila. Později ho získal a zrestauroval departement Maine-et-Loire.\n\nV roce 1862 jej francouzské ministerstvo kultury zařadilo mezi historické stavby. Setkávají se zde středověké i čistě renesanční prvky.\n\n"}
{"id": "1016648", "url": "https://cs.wikipedia.org/wiki?curid=1016648", "title": "Alnilam", "text": "Alnilam\n\nAlnilam (také epsilon Orionis) je hvězda, modrý veleobr spektrální třídy B<nowiki>0</nowiki>Ia v souhvězdí Orionu, je prostřední hvězdou Orionova pásu, do kterého patří ještě Alnitak (východní) a Mintaka (západní).\n\nAlnitak je 30. nejjasnější hvězdou na obloze a 4. nejjasnější v Orionu.\n\nNázev Alnilam pochází z arabského slova النظام (\"an niżām\"), které je příbuzné se slovem نظم (\"nażm\", šňůra perel).\n\nOd roku 1943 slouží spektrum hvězdy jako stabilní kotevní bod podle kterého jsou klasifikovány ostatní hvězdy. Kolem půlnoci dosahuje největší výšky nad obzorem 15. prosince.\n\nRelativně jednoduché spektrum Alnilamu jej činí užitečným pro výzkum mezihvězdného prostředí\n\nBěhem příštího milionu let by se tato hvězda měla přeměnit v červeného veleobra a vybuchnout jako supernova. Alnilam je obklopen molekulárním mračnem NGC 1990, které hvězda zjasňuje a vytváří z něj reflexní mlhovinu.\n\nHvězdný vítr Alnilamu dosahuje rychlosti až 2 000 km/s a kvůli tomu hvězda ztrácí hmotu přibližně 20 milionkrát rychleji než Slunce.\n"}
{"id": "1016650", "url": "https://cs.wikipedia.org/wiki?curid=1016650", "title": "Na shledanou v pekle, přátelé", "text": "Na shledanou v pekle, přátelé\n\nNa shledanou v pekle, přátelé! (slovensky \"Dovidenia v pekle, priatelia!\", italsky \"Arrivederci all' inferno, amici!\", anglicky \"See You in Hell, My Friends!\") je koprodukční slovensko-italský film režiséra Juraje Jakubiska. Film zasažený \"normalizací\" měl pohnutý osud. Od verze, dokončené italským koproducentem, se autor v r. 1972 distancoval, po létech se v nových podmínkách k dávnému projektu vrátil, výrazně ho přepracoval, dotočil několik sekvencí, změnil dialogy. “Toto dílko určitě patří do Guinessovy knihy rekordů. Když komunistická cenzura natáčení filmu plného symbolů zrušila, s těmi samými herci jsem mohl pokračovat a dokončit jej po dvaceti letech!” - Juraj Jakubisko.\n\nBizarní příběh o skupině divných lidí, kteří se na vesnickém sídle oddávají radovánkám, plný surrealistických symbolů, polemiky o Bohu a spravedlnosti. To vše se rozvíjí v retrospektivě: svět je postižen katastrofou, z které se má lidstvo zachránit v arše. Katastrofické vize, strach a zděšení z krvavé cesty člověka a lidské historie. Společenství lidí ve snaze uniknout před “červenou archou” totality hledá spásu v založení fiktivní rodiny. Krásna Rita a její společník Petras, spolu se starým Plukovníkem a ukradnutým dítětem, se snaží vytvořit společenství mimo reálný svět. Prsty politiky a její “spravedlivost” si je však najdou… V závěru filmu svitá naděje. Pádem zdi kolem “archy” se nejenom hrdinům filmu otevírá okolní svobodný svět.\n\n\n„Tento film patří do Guinessovy knihy rekordů. Začal jsem ho točit během Pražského jara 1968, ale komunistická cenzura těsně před dokončením natáčení zrušila. Směl jsem ho dokončit až po 22 letech! Už v průběhu natáčení jsem stále více a více nabýval přesvědčení, že tento film bude pro cenzora nepřijatelný, proto jsem vsadil na estetiku vyprávění pomocí symbolů a jinotajů. Netušil jsem však, že o něm nebude rozhodovat obvyklý cenzor, ale politická moc. V době realizace se její kruh stahoval nejen kolem mne, ale i kolem celého československého umění. “Na shledanou v pekle, přátelé!” bylo posledním zvoláním pro kolegy i celou inteligenci, výkřikem zoufalce, jenž cítil, že svobodě na tomto světě je navždy odzvoněno. V dotočené části v roce 1990 tiše doufám, že lidstvo opojené radostí ze svobody je poučeno z této nelidské zkušenosti a bude mít delší paměť. Snad konečně má možnost být velkorysejší a pozornější vůči menším a slabším.“\n\n\n"}
{"id": "1016653", "url": "https://cs.wikipedia.org/wiki?curid=1016653", "title": "Johann Kerer", "text": "Johann Kerer\n\nJohann Kerer (2. října 1808 Bruneck – 9. srpna 1867 Obernberg am Brenner), byl rakouský právník, vysokoškolský pedagog a politik německé národnosti, v 2. polovině 19. století poslanec Říšské rady.\n\nVytudoval práva na Innsbrucké univerzitě. Roku 1835 získal titul doktora práv. Pracoval pak u komorské prokuratury v Innsbrucku. Od března 1846 byl suplentem na Innsbrucké univerzitě na tamní katedře politických věd a dějin práva. Roku 1847 se na této vysoké škole stal řádným profesorem pro dějiny práva, politické vědy a statistiku. V letech 1849–1850 a 1860–1861 byl rektorem této univerzity. V letech 1851–1852 a 1859–1860 byl děkanem.\n\nBěhem revolučního roku 1848 se zapojil do politiky. Roku 1848 byl za obvod Silz zvolen do celoněmeckého Frankfurtského parlamentu. Podílel se na jeho jednáních od 18. května 1848 do 14. dubna 1849. Patřil zde k frakci Katolická jednota. Od května 1848 rovněž vydával spolu s P. A. Jägrem týdeník \"Volksblatt für Tirol und Vorarlberg\", který plnil roli tiskového orgánu Katolické ústavní jednoty pro Tyrolsko a Vorarlbersko.\n\nPo obnovení ústavní vlády se opět zapojil do politiky. Od roku 1861 byl poslancem Tyrolského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Tyrolsko (coby virilista, rektor univerzity). K roku 1861 se uvádí jako profesor, bytem v Innsbrucku. Opětovně se v zemském sněmu objevil v letech 1865–1867, nyní za kurii venkovských obcí, obvod východní Tyrolsko.\n"}
{"id": "1016654", "url": "https://cs.wikipedia.org/wiki?curid=1016654", "title": "Boříkovy lapálie (rozcestník)", "text": "Boříkovy lapálie (rozcestník)\n\nBoříkovy lapálie mají více významů:\n\n"}
{"id": "1016656", "url": "https://cs.wikipedia.org/wiki?curid=1016656", "title": "Wincenty Kirchmajer", "text": "Wincenty Kirchmajer\n\nWincenty Marcin Kirchmajer (12. listopadu 1820 Krakov – 28. července 1893 Krakov) byl rakouský velkoobchodník, bankéř a politik polské národnosti z Haliče, v 2. polovině 19. století poslanec Říšské rady.\n\nByl majitelem velkooobchodní a bankovní firmy \"F. J. Kirchmayer & syn w Krakowie\". V letech 1855–1870 financoval vydávání konzervativního listu \"Czas\" a literárně orientované měsíční přílohy Czasu.\n\nPo obnovení ústavní vlády se zapojil do politiky. V letech 1861–1863 a 1868–1870 byl městským radním v Krakově. Od roku 1861 do roku 1866 byl poslancem Haličského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie obchodních a živnostenských komor, obvod Krakov). 11. května 1861 složil slib. K roku 1861 se uvádí jako velkoobchodník a prezident obchodní komory, bytem v Krakově.\n\nV 60. a 70. letech byl aktivní v krakovské společnosti pro vědu a zemědělství. V období let 1861–1870 zastával funkci prezidenta krakovské obchodní komory. V témže období působil i jako člen správní rady haličské dráhy Karla Ludvíka (\"Galizische Carl Ludwig-Bahn\") a Haličské zemské banky ve Lvově. Ve Vídni založil společnost, který vykupovala velkostatky v Haliči. Pro velké finanční ztráty ale vyhlásil platební neschopnost a stáhl se z veřejného a politického života. V soudním procesu byl odsouzen na šest měsíců do vězení.\n"}
{"id": "1016658", "url": "https://cs.wikipedia.org/wiki?curid=1016658", "title": "Boris Peškovič", "text": "Boris Peškovič\n\nBoris Peškovič (* 30. června 1976, Topoľčany) je bývalý slovenský fotbalový brankář a současný trenér brankářů polského klubu Pogoń Szczecin. Jeho bratrem je fotbalista Michal Peškovič.\n\nBoris Peškovič začínal v lokálním klubu OFK Nedanovce. Na Slovensku hrál dále za ŠK Slovan Bratislava a 1. FC Tatran Prešov, v Polsku za kluby Świt Nowy Dwór Mazowiecki, Widzew Łódź, Pogoń Szczecin, Zagłębie Sosnowiec, Górnik Zabrze a Wisła Płock. V Portugalsku chytal za Académiku Coimbra a v Rumunsku za CFR Kluž.\n\n"}
{"id": "1016660", "url": "https://cs.wikipedia.org/wiki?curid=1016660", "title": "Dubový vrch (Frýdlantská pahorkatina)", "text": "Dubový vrch (Frýdlantská pahorkatina)\n\nDubový vrch (474 m n. m.) je vrchol ve Frýdlantském výběžku Libereckého kraje na severu České republiky. Nachází se na rozhraní Raspenavy, resp. jejích částí Lužec a Peklo, Hejnic a Lázní Libverdy. Z jižní a východní strany vrchol obchází silnice III/29013 a ze severozápadu komunikace označená III/29014. Severozápadním směrem také leží rybník Petr a jižním směrem Lázeňský rybník. Celé území vrcholu leží v přírodním parku Peklo a patří do povodí řeky Smědé.\n"}
{"id": "1016661", "url": "https://cs.wikipedia.org/wiki?curid=1016661", "title": "Zagłębie Sosnowiec", "text": "Zagłębie Sosnowiec\n\nZagłębie Sosnowiec je název polských sportovních klubů:\n\n"}
{"id": "1016662", "url": "https://cs.wikipedia.org/wiki?curid=1016662", "title": "Zbyněk Passer", "text": "Zbyněk Passer\n\nZbyněk Passer (* 12. července 1974 Praha) je bývalý český komunální politik, v současnosti investor a podnikatel židovského původu, od ledna 2014 výkonný místopředseda politického hnutí Pro Prahu. Byl dlouholetým zastupitelem městské části Praha-Koloděje, v letech 2012–2015 zde byl starostou a v letech 2005–2012 místostarostou.\n\nPo absolvování oboru Strojírenská technologie na Střední průmyslové škole na Třebešíně zahájil v roce 1994 vysokoškolská studia na Vysoké škole ekonomické, kde si jako svůj obor vybral statistiku a ekonometrii. Ještě během studií na VŠE (kterou na základě své pracovní vytíženosti nedokončil) pracoval na obchodních a marketingových pozicích v rodinných společnostech. Od roku 1997 pracoval v mezinárodním obchodě pro společnost Ideal Lux a od roku 1999 jako jednatel společnosti CRS Network. V letech 2002–2007 byl členem představenstva společnosti Passerinvest Group, v níž nadále působí jako člen dozorčí rady. V současné době podniká mimo jiné jako řídící partner v oblastech investic do drahých kovů (, médií (Svobodné Universum) a edicí vzácných tisků pod značkou Heritage Colections. Koncem roku 2016 byl zvolen předsedou České společnosti přátel Izraele, členské organizace European Alliance for Israel. Passer byl v letech 2006 - 2011 úspěšným motoristickým závodníkem v rally, závodech do vrchu, sprintech i vytrvalostních závodech na okruzích. Z celkem jedenaosmdesáti startů nasbíral padesát pódiových umístění, v roce 2009 se stal mezinárodním mistrem ČR v divizi 3 Národní formule s do té doby rekordním počtem bodů v sezoně.\n\nZbyněk Passer svou komunálně politickou kariéru zahájil v roce 1998. V letech 1998 až 2005 působil jako předseda kontrolního výboru a zastupitel, od roku 2005 do roku 2012 jako zástupce starosty a poté do července 2015 jako starosta městské části Koloděje.\n\nV komunálních volbách v roce 2014 neúspěšně kandidoval za politické hnutí Pro Prahu do zastupitelstva hlavního města Prahy. Jako lídr kandidátky byl i kandidátem na post pražského primátora. Hnutí ve volbách získalo zhruba 2,5 procenta hlasů. Z kraje roku 2015 Passer rezignoval na funkci výkonného místopředsedy Pro Prahu a následujícího roku jeho členství zaniklo. Passer byl v mimořádných volbách znovuzvolen do zastupitelstva městské části Koloděje. Na mandát zastupitele rezignoval v únoru 2016 a ukončil tak svoji politickou kariéru.\n\nZbyněk Passer je bratr českého miliardáře Radima Passera. Passerovi jsou etnickým a náboženským původem židovská rodina, která přišla do Čech na konci 18. století. Jejich první předek žijící v Čechách, jehož bylo možné dohledat v archivech, se jmenoval Abraham Passer. Následoval Jákob a po něm Max Passer. Ten se oženil s českou křesťankou. Jeho první syn, dědeček Zbyňka Passera a Radima Passera, se jmenoval Maxmilián. Další prvorozený syn v řadě, jejich otec, se jmenoval Maximus Passer, který zemřel roku 2003.. Bratrancem Maximuse Passera je režisér Ivan Passer a Eva Límanová, rozená Passerová, bývalá redaktorka Hlasu Ameriky. Bratrem Maximuse Passera je Jan Passer, bývalý šéftrenér české plavecké reprezentace. Jeho syn Jan M. Passer, bratranec Zbyňka a Radima, byl soudcem Nejvyššího správního soudu ČR, od roku 2016 je soudcem Soudního dvoru EU.\n\nZbyněk Passer je římskokatolického vyznání, stejně jako jeho dědeček, matka a otec, naopak jeho bratr Radim je členem Církve adventistů sedmého dne, kde příležitostně působí i jako kazatel.. Zbyněk je ženatý od roku 1997, se ženou Marií vychovávají pět dětí.\n"}
{"id": "1016665", "url": "https://cs.wikipedia.org/wiki?curid=1016665", "title": "Dubový vrch", "text": "Dubový vrch\n\nDubový vrch je název více vrcholů:\n\n"}
{"id": "1016667", "url": "https://cs.wikipedia.org/wiki?curid=1016667", "title": "Underworld (film)", "text": "Underworld (film)\n\nUnderworld (v americkém originále: Underworld) je koprodukční akční film z roku 2003. Režisérem filmu je Len Wiseman. Hlavní role ve filmu ztvárnili Kate Beckinsale, Scott Speedman, Shane Brolly, Bill Nighy a Michael Sheen.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1016668", "url": "https://cs.wikipedia.org/wiki?curid=1016668", "title": "Pro Prahu", "text": "Pro Prahu\n\nPro Prahu (také Hnutí pro Prahu nebo Starostové pro Prahu) je české politické hnutí založené v roce 2013. Je aktivní v komunální politice na území hlavního města Prahy. Profiluje se jako celopražské politické uskupení, jehož snahou je dát pravomoci městským částem. \n\nV čele hnutí stojí Karel Fischer a Václav Drahorád. Členy předsednictva jsou Michal Popek, Jiří Koutský, Martin Píša a Michal Fischer.\n\nVe volbách do Zastupitelstva hl. m. Prahy v roce 2014 hnutí získalo 2,4 % hlasů a v kandidatuře do celopražského zastupitelstva neuspělo. Získalo však celkem 88 zastupitelů městských částí, z nichž 8 bylo zvoleno starosty. \n\nRoku 2018 kandiduje v komunálních volbách pod názvem Starostové pro Prahu. Na kandidátce je 8 současných starostů až na jednu výjimku z okrajových částí metropole - Alexander Lochman z Čakovic, Hana Moravcová z Prahy 20, Václav Drahorád z Újezdu u Průhonic, Michal Popek z Lipenců, Vladimír Novák z Prahy 10, Martin Turnovský z Prahy 22, Martin Trefný z Křeslic a Vlastimil Vilímec z Nedvězí.\n\nNa téže kandidátce je také radní a bývalá místostarostka Prahy 10 a bývalá senátorka Ivana Cabrnochová, bývalá starostka Prahy 3 Vladislava Hujová, někdejší náměstek primátora pro životní prostředí Jiří Nouza, bývalý starosta Prahy 5 Miroslav Zelený, místopředseda pražské židovské obce František Bányai, tajemnice Českého zahrádkářského svazu Marta Pawlicová, zakladatelka a ředitelka Parkinson Help Romana Skála-Rosenbaum a Jarmila Plocková.\n\nHnutí Pro Prahu navrhuje přenést z Magistrátu některé pravomoci na jednotlivé městské části a založit Sněm starostů, který by se stal partnerem Radě a zastupitelstvu hlavního města Prahy.\n\nV letech 2013-2014 proběhl spor o název a logo mezi hnutím Pro Prahu Zdeňka Passera a koalicí Pro a České suverenity kolem Jany Volfové. Soud pustil do voleb obě strany sporu. Logo dnes patří hnutí Pro Prahu. Po roce 2014 už Passer ztratil na hnutí Pro Prahu veškeré vazby.\n\nV roce 2018 se s hnutím Pro Prahu soudila strana STAN. Vadilo jí, že hnutí si zaregistrovalo kandidátku do zastupitelstva hl. m. Prahy a do několika dalších městských částí pod názvem Starostové pro Prahu. Předseda pražské organizace STAN Petr Hlubuček prohlásil, že \"je to nehoráznost, parazitování na našem názvu, proto jsme podali žalobu na neplatnost této kandidátky k Městskému soudu v Praze\". Předseda pražské organizace hnutí Pro Prahu Karel Fischer prohlásil, že \"nikdo nemá patent na slovo starosta, navíc, na kandidátce Starostové pro Prahu je osm současných starostů z městských částí a celá řada dalších místních politiků a občanů, které voliči znají ze svých radnic. Pak je otázka, u které kandidátní listiny je označení \"starostové\" autentičtější\".\n\nPolitické hnutí Pro Prahu představilo 31. 7. 2014 svůj program pro komunální volby 2014 s názvem 11 bodů Pro Prahu\n"}
{"id": "1016669", "url": "https://cs.wikipedia.org/wiki?curid=1016669", "title": "Lukáš Tesák", "text": "Lukáš Tesák\n\nLukáš Tesák (* 8. března 1985, Žiar nad Hronom, Československo) je slovenský fotbalový obránce a bývalý reprezentant, od ledna 2018 hráč klubu FK Pohronie. Na klubové úrovni prošel mimo Slovensko angažmá na Ukrajině, v Rusku, Kazachstánu a Bělorusku. Stal se prvním slovenským fotbalistou v ukrajinské nejvyšší lize (v roce 2010).\n\nPůvodem ze vsi Ihráč Lukáš Tesák začínal s fotbalem ve své dědině. Pak hrál v Kremnici a v Žiaru nad Hronom, odtud přešel do staršího dorostu Dubnice nad Váhom. Na Slovensku pak hrál za MŠK Žilina, MŠK Rimavská Sobota, FK Senica a 1. FC Tatran Prešov.\n\nV srpnu 2010 odešel do ukrajinského celku FK Zorja Luhansk a stal se tak prvním Slovákem v ukrajinské nejvyšší lize.\n\nV červenci 2012 přestoupil do ruského klubu FK Torpedo Moskva. V sezoně 2013/14 vybojoval s Torpedem postup do ruské 1. ligy.\n\n1. září 2014 přestoupil do týmu dalšího nováčka ruské nejvyšší soutěže, Arsenalu Tula. S Arsenalem sestoupil z ruské nejvyšší ligy do druhé.\nV lednu 2016 se stal posilou kazašského klubu FK Kajrat Almaty. V červenci 2016 se vrátil do Ruska do Arsenalu Tula a podepsal dvouletou smlouvu.\nPo roce, v červenci 2017 se dohodl na smlouvě do konce roku 2018 s běloruským klubem FK Homel působícím v běloruské nejvyšší lize hrané systémem jaro–podzim. V lednu 2018 se s vedením klubu dohodl na rozvázání kontraktu. Jeho kroky směřovaly domů do rodného kraje, stal se posilou slovenského druholigového klubu FK Pohronie.\n\nV květnu 2015 ho trenér Jan Kozák poprvé nominoval do slovenského reprezentačního A-mužstva k zápasu kvalifikace na EURO 2016 proti týmu Makedonie. Do utkání však nezasáhl. Debutoval až 5. září 2015 v Oviedu v téže kvalifikaci proti týmu Španělska, obhájci titulu z EURA 2012 (prohra 0:2). Nedostal se však do závěrečné 23členné nominace na šampionát ve Francii.\n\n"}
{"id": "1016670", "url": "https://cs.wikipedia.org/wiki?curid=1016670", "title": "Zjevení Panny Marie v Turzovce", "text": "Zjevení Panny Marie v Turzovce\n\nZjevení Panny Marie v Turzovce je série sedmi zjevení Panny Marie hajnému Matúšovi Lašutovi (10. dubna 1916 – 10. srpna 2010) u obce Turzovka nacházející se v Žilinském kraji na severozápadě Slovenska. První z nich mělo podle jeho svědectví nastat 1. června 1958 nedaleko obce u vrchu zvaného Živčáková (787 m. n. m.) Na stejném místě se mu Panna Marie zjevila ještě šestkrát, naposledy 14. srpna 1958. V průběhu následujících let docházelo také k dalším osobním mariánským zjevením některým věřícím, kteří sem začali putovat bez ohledu na politický systém, jenž v zemi v tu dobu působil a jenž se snažil pronásledováním Matúše Lašuta význam těchto událostí potlačit. Po sametové revoluci se provedlo přezkoumání především údajných zázračných uzdravení, které měly po nalezení pramenů probíhat. Vzhledem k tomu, že výsledek této analýzy nebyl uspokojivý, odmítla římskokatolická církev uznat pravost těchto uzdravení, potažmo celou sérii zjevení.\n\nZápadním směrem od Turzovky se nachází vrch Živčáková (787 m n. m.) V jeho blízkosti visí na borovici svatý obrázek zobrazující Matku Boží Ustavičné pomoci. Dne 1. června 1958 u něj rozjímal lesník Matúš Lašut a měl vidění, během něhož se mu zjevila asi dvoumetrová postava Panny Marie Lurdské. Stála uprostřed záhonu bílých květin na obláčku z mlhy. Oděna byla do bílého hávu s modrou ozdobnou stužkou. Pod bílým závojem jí prosvítaly světle hnědé vlasy. Obličej měla bledý, ruce spínala k modlitbě a na levé ruce jí visel růženec. Působila dojmem mladé dívky. \n\nMatúš Lašut si díky absolutní nehybnosti postavy zpočátku myslel, že se mu zjevila socha Panny Marie. Ale když postupně začala nabývat na kráse (i majestátnosti) a když si navíc k tomu mírný vítr začal pohrávat s kadeří jejích vlasů, uvědomil si, že se nejedná o sochu, ale o živou bytost. \nPozvedla pravou ruku a ukazováčkem mu beze slov přikázala, aby se podíval dolů napravo. Vzápětí si všiml, že se nachází s Pannou Marií v záhonu květin, který obepíná nízký plot. Zahlédl tři odtržené laťky. Vzal kladivo visící na plotě a poškozené laťky opravil. Panna Marie spokojeně přikývla. \n\nPravou rukou pak několikrát rozkymácela svůj růženec visící na druhé ruce a soustředěně se na něj podívala. Matúš Lašút vycítil, že po něm chce, aby se pomodlil růženec. Slova však neznal, protože se s touto modlitbou ve svém dosavadním životě nikdy nesetkal. Přesto tuto žádost splnil.\n\nPoté Panna Marie pokynula, aby se otočil směrem ke stromu, kde visel její portrét. Lašut však ke svému překvapení na tomto místě uviděl rozevřenou a zploštělou mapu světa, pod níž se nacházela černá cedulka. Na ní se ukazovalo (podobně jako filmové titulky) vysvětlení některých skutečností, které nechápal. Mapa se proměnila postupně na sedm prorockých obrazů.\n\nNa prvním obraze se mu ukázaly tři barvy: modrá, zelená a žlutá. Podle vysvětlující cedulky znázorňovala modrá barva vodu, zelená hory a žlutá rovinatý kraj. Zelená barva v symbolickém významu představovala dobro a žlutá zlo. Po přečtení obsahu tabulky se automaticky text přeměnil na tuto výzvu: „Čiňte pokání! Modlete se za kněze a řeholníky! Modlete se růženec!“ Po chvíli se tento nápis vytratil, ale znovu se ukázal před druhým, třetím i čtvrtým obrazem. \n\nDruhý obraz představoval rozšíření žluté barvy na mapě na úkor zelené. To znamenalo varování, že se zlo bude ve světě rozrůstat a naopak dobro vytrácet. \nNa třetím obraze žlutá barva pohltila celou zeměkouli (tedy celou plochu mapy), na níž padal do žluta zbarvený déšť. Výjev na obraze ukazoval jak hříchy (zlo) zaplaví svět a jaké to bude mít pro lidstvo důsledky. Tabulku vyplňovalo varování: „Když se lidé ještě nenapraví, přijdou strašné pohromy – jednotlivě i hromadně – a lidé budou hynout různými způsoby.“ \n\nČtvrtý obraz vykresloval konkrétní skutečnosti o možném konci světa. Lašút viděl exploze, které z moře vyvrhovaly obrovské množství žhavé lávy. Ta po dopadu na zem ničila vše živé. Tento výjev doplňoval text napsaný na cedulce: „Jestliže se lidé ještě nepolepší, zahynou!“ \n\nObsah pátého a šestého obrazu Matúš Lašut neprozradil, protože se domníval, že by tím lidem neprospěl. \n\nPoslední sedmý obraz vyjadřoval skutečnosti, které by na Zemi zavládly, kdyby lidé začali žít v souladu s Božími přikázáními. Svět by byl poset květinami prozářenými sluncem. Všude by zavládl mír. Lidská populace by vytvořila harmonické a radostné společenství. Panna Marie, která se objevila nad obrazem, ukázala na černou tabulku, kde se objevil nápis: „Když všechno splníš, přijdeš…“ a poté ukázala prstem směrem k nebi.\n\nNáhle se zablýsklo a na obloze se vytvořil zářivý trojúhelník. Z něj vyšel, v bílém ornátu a červeném plášti, Ježíš Kristus. V ruce držel vysoký úzkoramenný kříž. Ze zářícího srdce na Ježíšově hrudi vyšlehly tři světelné paprsky. Jeden z nich zasáhl klečícího Matúše Lašuta a srazil ho tak, že narazil obličejem na zem. Upadl do bezvědomí. Po třech hodinách se probral a zpozoroval, že vedle něj leží bílý růženec. Vzal ho do ruky a zjistil, že se umí modlit slavný růženec. Po chvilkovém rozjímaní vyrazil zpět domů. Při zpáteční cestě přemýšlel o smyslu tří odtržených latěk v plotu, které musel ve svém vidění přibít. Uvědomil si, že mu zjevení tímto úkazem přikázalo, aby se často modlil růženec, přijímal svátosti a také, aby vycházel dobře s lidmi. Následující den šel ke svátosti zpovědi a přijímání, po němž se mu údajně zázračně vyléčil dráždivý chronický kašel. Také mu vymizely další méně závažné zdravotní komplikace.\n\nPanna Marie se Lašutovi zjevila ještě šestkrát (7. a 21. června; 1., 7. a 21. července; 14. srpna 1958). Strach z možných perzekucí komunistickým režimem, který v Československu tehdy vládl, a také z obav ze všeobecného nepochopení způsobil, že své zážitky Latúš veřejně prezentoval až 7. září 1958. Okamžité ohlasy věřících však způsobily, že již druhého dne (8. září 1958) s ním vyšla první skupina poutníků (cca 1000 lidí) na místo údajných zjevení. Večer (po návratu z poutě) ho navštívila v jeho domě VB (tehdejší policie) a chtěla ho odvést k výslechu. To vzbudilo nevoli mezi místními lidmi, vlivem čehož mu pouze policisté nařídili, aby přišel dalšího dne na stanici VB v Čadci. Tam se ve stanovený čas dostavil a následoval čtyřdenní výslech ve snaze o jeho vyčerpání a zmatení. Též musel podepsat 120 protokolů. Na všech se však objevovala vždy stejná výpověď. Dne 12. záři 1958 (hned po výslechu) byl Lašút umístěn do psychiatrické léčebny v Bytčici u Žiliny, odkud se dostal až během června roku 1959. Během následujících dvou a půl let, tedy do konce roku 1961, musel psychiatrické vyšetření absolvovat ještě dvakrát. Souběžně s těmito nucenými Lašutovými pobyty v psychiatrickém zařízení probíhalo mezi roky 1958 a 1961 vyšetřování spolu s veřejnými i neveřejnými soudy. K jeho odsouzení ovšem nikdy nedošlo. \n\nI přes tyto okolnosti se hora Živčáková začala plnit poutníky. Někteří z nich také údajně prožili zjevení Panny Marie. Navíc se podařilo také objevit prameny vody, které měly během let uzdravit nemocné poutníky. Po sametové revoluci (1989) došlo k lékařskému přezkoumání těchto zázraků ve snaze uznat celé zjevení. Výsledky těchto zkoumání ovšem nebyly uspokojivé.\n\n\n"}
{"id": "1016671", "url": "https://cs.wikipedia.org/wiki?curid=1016671", "title": "Únos vlaku 1 2 3", "text": "Únos vlaku 1 2 3\n\nÚnos vlaku 1 2 3 (v americkém originále: The Taking of Palham 123) je americký kriminální film z roku 2009. Režisérem filmu je Tony Scott. Hlavní role ve filmu ztvárnili Denzel Washington, John Travolta, James Gandolfini, Victor Gojcaj a John Turturro.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016674", "url": "https://cs.wikipedia.org/wiki?curid=1016674", "title": "Ignaz Kuranda", "text": "Ignaz Kuranda\n\nIgnaz Kuranda (1. května 1811 Praha – 3. dubna 1884 Vídeň) ,byl rakouský spisovatel, novinář a politik židovského původu a německé národnosti z Čech, v 2. polovině 19. století poslanec Říšské rady.\n\nNarodil se v Praze v židovské rodině. Vzdělání získal samostudiem. Od roku 1834 žíl ve Vídni, kde se zapojil do veřejného, literárního a později i politického života. Napsal na motivy Schillerova díla \"Warbeck\" divadelní hru, která měla úspěch po celé střední Evropě a která obsahovala motivy svobody a míru. V roce 1835 mu na pokračování začala v deníku Bohemia vycházet literární prvotina \"Der zwölfte Februar\". Od roku 1837 působil v redakci listu \"Telegraph\", kam psal divadelní recenze. V denním tisku publikoval četné kratší stati a fejetony, zaměřené často na pozorování života ve Vídni. V roce 1838 podnikl delší cestu po Německu, Francii a Belgii. V Bruselu měl několik přednášek na téma německé literatury. Roku 1841 založil list \"Die Grenzboten\", který pak vycházel v letech 1842–1848 pod jeho redakcí v Lipsku. Sbíral holandské umění 17. století.\n\nBěhem revolučního roku 1848 se zapojil do politického dění. Již v březnu 1848 podepsal společné prohlášení českých a německých spisovatelů v Praze z 21. března 1848, ve kterém se osobnosti uměleckého a veřejného života přihlásily k národnostní toleranci a společnému postupu. V dubnu 1848 se trvale vrátil do Rakouska a ihned byl za město Teplice zvolen do celoněmeckého Frankfurtského parlamentu. Už v září 1848 se ale z Frankfurtu vrátil do Rakouska a ve Vídni založil politický deník \"Ostdeutsche Post\", který zde vycházel pod jeho vedením až do července 1866.\n\nPo obnovení ústavní vlády se opět zapojil do politiky. Zasedal ve Vídeňské obecní radě. Od března 1861 byl poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie městská, obvod Vídeň). V červnu 1861 se na Říšské radě utkal řečnicky s předákem českých poslanců Františkem Ladislavem Riegerem. K roku 1861 se uvádí jako redaktor a vlastník listu Ostdeutschen Post, bytem ve Vídni. Opětovně byl zemským sněmem do Říšské rady za týž obvod delegován i roku 1867, 1870 a 1871. Uspěl i v prvních přímých volbách do Říšské rady roku 1873, za kurii městskou, obvod Vídeň, I. okres. Za týž obvod obhájil poslanecké křeslo i ve volbách do Říšské rady roku 1879 a poslancem byl až do své smrti roku 1884. V Říšské radě patřil po roce 1861 k takzvané velkorakouské frakci.\n\nProfiloval se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). V letech 1864–1865 kritizoval coby předák rakouskoněmeckých liberálů vládní politiku vůči Prusku. Obával se ohrožení velmocenského postavení monarchie. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nRoku 1872 se stal předsedou židovské náboženské obce ve Vídni.\n\nJeho synem byl bankovní odborník Felix Kuranda (1852–1917), další syn Kamill Kuranda (1851–1919) byl rovněž aktivní v politice.\n"}
{"id": "1016676", "url": "https://cs.wikipedia.org/wiki?curid=1016676", "title": "Postav dom, zasaď strom", "text": "Postav dom, zasaď strom\n\nPostav dom, zasaď strom (anglicky \"Build a House Plant a Tree\") je slovenský film z roku 1979. Tragický příběh mladého muže, který na cestě za svým životním snem o vlastním domě a šťastné rodině používá ne zrovna čisté způsoby.\n\n\"„Po devíti letech zákazu točení hraných filmů mi byl nabídnut netočitelný scénář o pozitivním socialistickém hrdinovi. Pochopil jsem, že ho nesmím odmítnout. Předělal jsem scénář a natočil film, který mi místo milosti způsobil další odmlku. Asi proto, že jsem vycházel ze všeobecně známé praxe v socialistické vlasti: Kdo neokrádá stát, okrádá vlastní rodinu.”\" – Juraj Jakubisko.\n\nTragikomedie ukazuje dvojakost lidské morálky, která nečekaně vyústi v tragický konec hlavního hrdiny. Mladý muž Jozef Matúš se usadí v malé vesnici. Svojí aktivitou si brzy získá sympatie obyvatel, pracuje jako řidič. Zamiluje se do místní krásky Heleny, svobodné matky s dítětem a jeho životní metou se stává postavit vlastní dům, kde bude šťastně žít se svojí rodinou, a to za každou cenu. Všechno chce získat hned. Vidina vysněného se mu však stane osudnou, dostává se na scestí, ztratí lásku a co je nejvážnější, přichází do konfliktu se zákonem a zůstává osamocen se svojí falešnou představou získat životní jistotu.\n\nFilm byl natočený dle námětu Mikuláše Kováče a scenáristicky ho přetvořila Lýdie Ragačová. Jako dramaturg se na tomto filmu podílel Tibor Vichta. Mnohé dobové kritiky upozorňovaly na nedotáhnutý scénář a slabou motivaci hlavního hrdiny. Na druhé straně bylo vyzdvihnuté formální zpracování snímku. V českém filmovém periodiku \"Záběr\" byla několik měsíců po premiéře filmu zveřejněna recenze hodnotící film jako pozoruhodný: „Režisérovu vynalézavost cítíme téměř z každého záběru, jistá formální vyumělkovanost (důmyslně “matoucí” střihy, kameramanské “schválnosti” atd.) přitom není v rozporu se syrovostí příběhu, který se na plátně odvíjí. Také herecké výkony, zejména téměř neznámého Pavla Nového a Jany Březinové v hlavních rolích, se dají označit za mimořádně zdařilé a přesvědčivé. Tvůrci “easternu” \"Postav dom, zasaď strom\" se úspěšně pokusili o netradiční zpracování romanticko-dobrodružného schématu v moderních kulisách a zároveň se jim podařilo natočit důvtipnou společenskou alegorii na naléhavé téma novodobého siláctví. Myslím, že to rozhodně není málo…“\nExteriéry se natáčely v Lubeníku, Zádieli, Rudňanoch, Dobšinej, Strečne, Poprade a Stratenej.\n\nV druhé polovině sedmdesátých let se v Československu začala částečně uvolňovat politická situace. Juraj Jakubisko a Peter Solan dostali možnost, po několikaleté pauze v Štúdiu krátkych filmov, vrátit se k dlouhometrážním hraným filmům na Kolibu. Byl mu nabídnutý scénář o vzorovém socialistickém hrdinovi, který Jakubisko podrobil změnám. Avšak po dokončení \"Postav dom, zasaď strom\" následovalo zklamání. V \"Pravdě\" se objevila recenze dodnes nezjištěného anonymního autora podepsaného jako Peter Bal, který prohlásil, že film pomlouvá socialistickou společnost. Jakubisko tak dostal další zákaz. Tentokrát nesměl natáčet filmy s tehdy současnou tematikou. \n”Po devític letech se zúžila moje práce v krátkém filmu jen na reklamu. Kdy už se zdálo, že i tu mi zakážou, protože i moje reklamní filmy přinášely ocenění, stal se zázrak a totalitní moc kritizována západními novináři mi formálně nabídla ideologický scénář, který se po žádné stránce nedal realizovat. A tak jsem jej přepsal a upravil do podoby, která znovu vyústila do politické kampani vůči mne, a která téměř způsobila moje odmlčení se v tvorbě na dalších deset let.”\n\n\n"}
{"id": "1016677", "url": "https://cs.wikipedia.org/wiki?curid=1016677", "title": "Vánoce naruby", "text": "Vánoce naruby\n\nVánoce naruby (v americkém originále: Christmas with the Kranks) je americká filmová komedie z roku 2004. Režisérem filmu je Joe Roth. Hlavní role ve filmu ztvárnili Tim Allen, Jamie Lee Curtis, Julie Gonzalo, Dan Aykroyd a M. Emmet Walsh.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016678", "url": "https://cs.wikipedia.org/wiki?curid=1016678", "title": "Marián Sluka", "text": "Marián Sluka\n\nMarián Sluka (* 22. července 1979, Rimavská Sobota) je slovenský fotbalový záložník, který od roku 2014 hraje za Lombard-Pápa TFC.\n\nMarián Sluka začínal s profesionálním fotbalem v FC Rimavská Sobota. Pak hrál za lotyšský popřední klub Skonto FC z Rigy. Následovala angažmá v FC Senec, Zalaegerszegi TE (Maďarsko), FK Neman Grodno (Bělorusko), Szombathelyi Haladás (Maďarsko), BFC Siófok (Maďarsko), opět Zalaegerszegi TE (Maďarsko), Lombard-Pápa TFC (Maďarsko).\n\nSe Zalaegerszegi TE se v roce 2010 dostal do finále maďarského poháru, kde jeho tým podlehl Debreceni VSC 2:3. V létě pak odešel z důvodu podlužností ze strany klubu. Představil se na dvoudenních testech v FC Hradec Králové. Do Zalaegerszegi se mimochodem vrátil v roce 2013.\n\n"}
{"id": "1016684", "url": "https://cs.wikipedia.org/wiki?curid=1016684", "title": "Pavol Jurčo (1986)", "text": "Pavol Jurčo (1986)\n\nPavol Jurčo (* 12. února 1986, Levoča, Československo) je slovenský fotbalový útočník, od léta 2017 bez angažmá. Mimo Slovensko působil na klubové úrovni v České republice.\n\nJeho otec Pavol Jurčo (* 1963) byl také prvoligovým fotbalistou.\n\nSvoji fotbalovou kariéru začal ve Spišské Nové Vsi, odkud později přestoupil ještě jako dorostenec nejprve do rakouského SV Horn a následně do MFK Ružomberok. Později zamířil do FC Steel Trans Ličartovce, v roce 2005 klub fúzoval s MFK Košice. V sezoně 2009/10 hostoval v Tatranu Prešov a v lednu 2012 přestoupil do české Viktorie Žižkov. V létě 2012 se dohodl na kontraktu se Zemplínem Michalovce. Před ročníkem 2013/14 odešel na hostování do Dukly Banská Bystrica, po půl roce se o hráče zajímal Ružomberok. Do týmu se nakonec nevrátil a přestoupil do MŠK Žilina.\n\nV červenci 2014 se dohodl na smlouvě s DAC 1904 Dunajská Streda, kde působil do konce roku 2015. Na jaře 2016 hostoval ve druholigovém mužstvu FC VSS Košice.\n\nV červenci 2016 přestoupil po testech z DACu do slezského klubu MFK Karviná, nováčka nejvyšší české ligy v sezóně 2016/17. Za Karvinou skóroval v lize hned v prvním kole 30. července 2016 v utkání proti FK Jablonec, jeho dva góly však k vítězství nevedly, neb soupeř dokázal zvrátit stav na konečných 3:5 z pohledu slezského týmu. V červnu 2017 ve slezském týmu skončil a stal se volným hráčem.\n\n"}
{"id": "1016688", "url": "https://cs.wikipedia.org/wiki?curid=1016688", "title": "Fougères-sur-Bièvre", "text": "Fougères-sur-Bièvre\n\nFougères-sur-Bièvre je francouzská obec v departementu Loir-et-Cher v regionu Centre-Val de Loire. V roce 2011 zde žilo 807 obyvatel. Nachází se zde zámek Fougères-sur-Bièvre. Obcí protéká řeka Bièvre.\n\nFeings ,Chitenay, Ouchamps, Sambin, Thenay\n\n\"Počet obyvatel\"\n\n"}
{"id": "1016693", "url": "https://cs.wikipedia.org/wiki?curid=1016693", "title": "Stjepan Mitrov Ljubiša", "text": "Stjepan Mitrov Ljubiša\n\nStjepan Mitrov Ljubiša, cyrilicí Стјепан Митров Љубиша (29. února 1824 Budva – 11. listopadu 1878 Vídeň), byl srbský spisovatel a politik z Dalmácie, v 2. polovině 19. století poslanec Říšské rady.\n\nNarodil se v černohorské Budvě, tehdy součásti Dalmácie, v srbské rodině spojené se Srbskou pravoslavnou církví. Navštěvoval v Budvě normální školu. Od roku 1843 zastával funkci obecního tajemníka v rodném městě. Právní vzdělání získal samostudiem a byl jmenován notářem. Během revolučního roku 1848 se zapojil do politického dění a agitoval za spojení Dalmácie a Chorvatska, čímž si vysloužil kritiku od místního proitalského obyvatelstva a byl propuštěn z notářského postu.\n\nPo obnovení ústavní vlády se zapojil do politiky. Od roku 1865 byl starostou Budvy. Od roku 1861 do roku 1864 a znovu v letech 1866–1870 byl poslancem Dalmatského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dalmácii (kurie venkovských obcí, obvod Kotor). 2. května 1861 složil poslanecký slib. K roku 1861 se uvádí jako obecní tajemník, bytem v Budvě. Opětovně byl zemským sněmem do Říšské rady za týž obvod delegován i roku 1867. 3. června 1867 složil slib. 7. dubna 1870 dopisem ohlásil svou rezignaci na mandát v souvislosti s hromadnými rezignacemi převážně slovanských poslanců coby výraz nesouhlasu s ústavním směřováním státu. Znovu ho zemský sněm do Říšské rady vyslal roku 1870 a 1872. Složil slib 23. ledna 1872. Uspěl i v prvních přímých volbách do Říšské rady roku 1873, za kurii venkovských obcí, obvod Kotor, Risan, Budva. Poslancem byl až do své smrti roku 1878. V Říšské radě patřil k federalistické slovanské pravici a postupoval společně s českými poslanci. Byl členem dalmatské Národní strany, která tehdy ještě sdružovala etnické Chorvaty i Srby.\n\nOd roku 1870 byl předsedou Dalmatského zemského sněmu. Funkci zastával až do doby krátce před svou smrtí, kdy byl sesazen svými stranickými kolegy z dalmatské Národní strany. Vystupoval na podporu dalmatského slovanského obyvatelstva a odmítal italskou jazykovou a kulturní dominanci v regionu.\n\nByl literárně činný. První etnografickou studii napsal již roku 1845. Většího věhlasu dosáhl ale až později svými lidovými povídkami.\n"}
{"id": "1016694", "url": "https://cs.wikipedia.org/wiki?curid=1016694", "title": "Varšavské ghetto (film)", "text": "Varšavské ghetto (film)\n\nVaršavské ghetto (v polském originále: Ninas resa) je polsko-švédský dramatický film z roku 2005. Režisérem filmu je Lena Einhorn. Hlavní role ve filmu ztvárnili Agnieszka Grochowska, Maria Chwalibóg, Andrzej Brzeski, Pawel Iwanicki a Adam Bauman.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016711", "url": "https://cs.wikipedia.org/wiki?curid=1016711", "title": "Pivovarská naučná stezka", "text": "Pivovarská naučná stezka\n\nPivovarská naučná stezka je naučná stezka spojující místa s historickou tradicí výroby piva v Jihlavě. Spolu s dvojicí dalších jihlavských naučných stezek byla otevřena 13. prosince 2013 a na své trase má 12 zastavení. Realizována byla za pomoci Muzea Vysočiny Jihlava, Statutárního města Jihlava a Pivovaru Jihlava. S nápadem na její vytvoření přišel v roce 2010 sládek jihlavského pivovaru Jaromír Kalina.\n\nStezka začíná na ulici \"Vojanova\" u sloupu se sousoším Piety, naproti City Parku. Odtud vede po schodech dolů na ulici \"U Dlouhé Stěny\", odbočuje doleva a po chvíli doprava na \"Znojemskou ulici\". Tou míří rovně přes \"Hradební ulici\" a za ní odbočuje doprava do \"Čajkovského ulice\", na jejímž konci zahýbá doleva do \"Brněnské ulice\" a vrací se do centra. V polovině cesty se však stáčí doprava a \"Lazebnickou ulicí\" vede na \"Jakubské náměstí\" s kostelem sv. Jakuba Většího. Z náměstí pokračuje kousek rovně \"Hlubokou ulicí\", brzy ale zatáčí vlevo do ulice \"U Mincovny\", kterou se dostává na \"Masarykovo náměstí\". V místě vyústění se stáčí doleva do spodní části, kde se odděluje odbočka – ta míří doleva a po chvíli doprava do ulice \"Úzká\". Trasa dále vede přes spodní část Masarykova náměstí na druhou stranu, kde se opět stáčí doprava a míří do horní části náměstí. Přibližně v polovině cesty uhýbá doleva do \"ulice Matky Boží\" a posléze doprava do \"Palackého ulice\", kterou prochází až k první větší křižovatce. Tady se dává doprava a \"Benešovou ulicí\" se vrací na náměstí. U pošty zahýbá doleva do \"Komenského ulice\", kterou opouští u Grandhotelu Garni, kde se stáčí do \"Husovy ulice\". Tu prochází celou až ke kostelu sv. Pavla, u něhož zahýbá vpravo na \"Dvořákovu ulici\", kterou na světelné křižovatce opouští a zahýbá vlevo do \"Vrchlického ulice\" a k současnému pivovaru.\n\n\nNeznačeným zastavením umístěným mimo trasu stezky je \"sladovnický sloup\", stojící na kopci nad ulicí \"Dlouhá stezka\", nedaleko mostu přes Jihlávku.\n\n"}
{"id": "1016712", "url": "https://cs.wikipedia.org/wiki?curid=1016712", "title": "Ve jménu Angela", "text": "Ve jménu Angela\n\nVe jménu Angela (v americkém originále: Avenging Angelo) je americký akční film z roku 2002. Režisérem filmu je Martyn Burke. Hlavní role ve filmu ztvárnili Sylvester Stallone, Madeleine Stowe, Anthony Quinn, Raoul Bova a Harry Van Gorkum.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016725", "url": "https://cs.wikipedia.org/wiki?curid=1016725", "title": "Irving Stone", "text": "Irving Stone\n\nIrving Stone, vlastním jménem \"Irving Tennenbaum\" (14. července 1903 San Francisco, Kalifornie – 26. srpna 1989 Los Angeles, Kalifornie) byl americký spisovatel, známý hlavně svými biografickými romány historických osobností. Založil několik literárních spolků, například \"Academy of American Poets\" v roce 1962.\n\nV roce 1953 bylo zfilmovány jeho dílo z roku 1950 \"The President 's Lady\" s Charltonem Hestonem v roli Andrewa Jacksona a Susan Haywardovou jako rachel Donelson Jacksonovou. O tři roky později, v roce 1956 vznikl film \"Žízeň po životě\" (Lust for Life) podle jeho stejnojmenné knihy z roku 1934, s Kirkem Douglasem jako Vincentem Van Goghem.\nAsi nejznámější je filmová adaptace Stoneovy knihy \"Agonie a extáze\" (The Agony and the Ecstasy) (česky je film známý pod názvem \"Ve službách papeže\"). Charlton Heston tentokrát hrál Michelangela, papeže Julia II. ztvárnil Rex Harrison.\n\nNěkteré vybrané biografické romány:\n\n"}
{"id": "1016730", "url": "https://cs.wikipedia.org/wiki?curid=1016730", "title": "Ve stínu Beethovena", "text": "Ve stínu Beethovena\n\nVe stínu Beethovena (v americkém originále: Copying Beethoven) je americký dramatický film z roku 2006. Režisérem filmu je Agnieszka Holland. Hlavní role ve filmu ztvárnili Ed Harris, Diane Kruger, Matthew Goode, Phyllida Law a Joe Anderson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016732", "url": "https://cs.wikipedia.org/wiki?curid=1016732", "title": "Barville-en-Gâtinais", "text": "Barville-en-Gâtinais\n\nBarville-en-Gâtinais je francouzská obec v departementu Loiret v regionu Centre-Val de Loire. V roce 2011 zde žilo 321 obyvatel.\n\nBatilly-en-Gâtinais, Beaune-la-Rolande, Boynes, Égry, Gaubertin, Givraines,\n\n\"Počet obyvatel\"\n\n"}
{"id": "1016733", "url": "https://cs.wikipedia.org/wiki?curid=1016733", "title": "Muzeum břidlice", "text": "Muzeum břidlice\n\nMuzeum břidlice se nachází v Budišově nad Budišovkou, v Moravskoslezském kraji a je jediné toho druhu v ČR. Založeno bylo v r. 1996 a umístěno do historické budovy bývalého vodního mlýna, Na mlýnské strouze čp. 230, nemovité památky ČR, zapsané NPÚ pod č. 27257/8-2538. Muzeum seznamuje návštěvníky se vznikem břidlice, těžbou a jejím zpracováním v celé oblasti Budišova nad Budišovkou. Expozice je členěna na naučné panely zobrazující vývoj břidlic, popis povrchových i hlubinných dolů v dané oblasti, dále jsou zde umístěny vitríny s jednotlivými exponáty, hornickým náčiním počínaje a břidlicovými výrobky konče. Jsou zde předvedeny břidlicové výrobky dob minulých, jakými byly například břidlicové školní tabulky nebo později vyráběné gramofonové desky.\n\nZajímavá je i expozice s fosíliemi otisknutými v břidlicových deskách. Jsou zde otisky kapradin i kulmské fauny. Celá expozice je doplněna videoprojekcí, která formou reportážního snímku ukazuje návštěvníkům skutečnou těžbu v jednom z posledních provozů – hlubinný důl u Budišova n. B. V průběhu návštěvy muzea nechybí výklad fundované průvodkyně. K dispozici jsou různé dokumenty vztahující se k danému tématu a upomínkové předměty. Návštěvník má také možnost vyzkoušet si práci při štípání břidlice a odnést si domů vlastnoručně vyrobený suvenýr. V blízkosti muzea se nachází jiná nemovitá památka, kamenný most přes Budišovku se sochou sv. Jana Nepomuckého z roku 1725.\n\n13. století – založení hornické osady u naleziště stříbrných a olověných rud. V 19. století byla zahájena těžba jílových břidlic pro krytinu, obklady a dlažby. K velkému útlumu těžby došlo po 2. světové válce, vlivem odsunu velké části původního německého obyvatelstva. 2003 – ukončena těžba v dole Lesní zátiší, kde důl krátce provozoval Státní statek a později firma SLATE B.D.S.O. a.s..\n\nNa Muzeum břidlice navazuje veřejně přístupná přírodní expozice s názvem Břidlicová stezka. Měří přibližně 50 km a je rozdělena na pět vzájemně propojených tras a okruhů označených jako trasy A až E. Trasy spojují další naučné stezky a turistické cíle v Krajině břidlice. Stezka je určena pěším turistům i cyklistům\n\nNástupní místa na Břidlicovou stezku:\n\n\nTRASA A – BUDIŠOVSKÝ OKRUH:\n\nNástupní místo trasy je v Budišově nad Budišovkou (nádraží, Muzeum břidlice), případně na nádraží ve Svatoňovicích.\n\n\nTRASA B – OLDŘŮVECKÁ:\n\nNástupní místa jsou v údolí Budišovky, kde se trasa napojuje na další trasy A a C.\n\n\nTrasa dále pokračuje k zastavení C4 Čermenský mlýn, které se nachází na trase C.\n\nTRASA C – ČERMENSKÝ OKRUH:\n\nNástupní místa jsou u nádraží Čermná ve Slezsku, kde se trasa stýká s trasou E a Vítkov, případně u Čermenského mlýna, kde se trasa stýká s trasou B.\n\n\nTrasa se dále vrací zpět do Čermné ve Slezsku s možností odbočit a pokračovat značenou spojkou do Vítkova.\n\nTRASA D – SVATOŇOVICKO-TĚCHANOVICKÁ:\n\nNástupní místa jsou u nádraží Svatoňovice, u rekreačního zařízení Davidův mlýn nebo v Zálužné.\n\n\nTRASA E – ÚDOLÍM POTOKA HORNÍKU:\n\nNástupní místa jsou na nádraží v Čermné ve Slezsku nebo v Zálužné. Na tuto trasu se dá také napojit značenou spojkou ze Svatoňovic, kde se stýkají trasy A a D.\n\n\nTrasa se následně napojuje na Naučnou stezku Dědictví břidlice v Zálužné.\n\nZnačení stezky: Stezka je vyznačena malovanými značkami, na rozcestích poblíž míst v blízkosti trasy jsou umístěny směrovky.\n\na další podrobnosti pro turisty\n"}
{"id": "1016740", "url": "https://cs.wikipedia.org/wiki?curid=1016740", "title": "Vítejte v džungli", "text": "Vítejte v džungli\n\nVítejte v džungli (v americkém originále: The Rundown) je americký akční film z roku 2003. Režisérem filmu je Peter Berg. Hlavní role ve filmu ztvárnili Dwayne Johnson, Seann William Scott, Rosario Dawson, Christopher Walken a Ewen Bremner.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016743", "url": "https://cs.wikipedia.org/wiki?curid=1016743", "title": "Barville", "text": "Barville\n\nBarville je název nebo součást názvu více francouzských obcí:\n\n"}
{"id": "1016749", "url": "https://cs.wikipedia.org/wiki?curid=1016749", "title": "Axure RP", "text": "Axure RP\n\nAxure RP Pro je softwarový nástroj pro náhled řešení zvaný wireframe, rapid prototyping a funkční specifikaci zaměřený na web a osobní počítače. Nabízí možnosti typické pro nástroje pro uchopení, přenesení a vložení prvků, změnu jejich velikosti a formátování grafických komponent. Dále umožňuje komentování komponent a vytváření podmíněných odskoků do jiných obrazovek a podmíněné zobrazování částí obrazovek.\nSoftware umožňuje vygenerovat z diagramů HTML soubor a specifikaci v Microsoft Wordu.\n\nAplikační okno je rozděleno na šest hlavních částí:\n\nDosažitelné grafické komponenty:\n\nJednotlivé komponenty mohou být provázány událostmi typu OnClick, OnMouseOver nebo OnMouseOut. Pro dynamické panely můžeme vytvořit více stavů, z nichž každý je přístupný po kliknutí na příslušné tlačítko.\n\n"}
{"id": "1016750", "url": "https://cs.wikipedia.org/wiki?curid=1016750", "title": "Peter Struhár", "text": "Peter Struhár\n\nPeter Struhár (* 17. ledna 1984 v Bratislavě) je slovenský fotbalový obránce, od července 2014 působící v DAC 1904 Dunajská Streda.\n\nSvoji fotbalovou kariéru začal v ZŤS Martině, odkud ještě jako dorostenec zamířil nejprve do Pumpy Hranice na Morave a poté do Turčianske Štiavničky. V roce 2005 přestoupil do Slovanu Bratislava. Před jarní částí ročníku 2008/09 odešel na hostování do Petržalky. V létě 2009 zamířil na své první zahraniční angažmá na Slovácko. Na jaře 2010 nastupoval za Nyíregyházu Spartacus FC a poté hrál pů rok za Dunajskou Stredu. V únoru 2012 podepsal kontrakt s Kapfenbergerem. V průběhu sezony 2012/13 zamířil do Nitry. V létě 2013 odešel do maďarského Lombardu-Pápa. V červenci 2014 se vrátil do Dunajské Stredy, kde se sešel s Ottou Szabó, s nimž působil v Lombardu.\n\n"}
{"id": "1016754", "url": "https://cs.wikipedia.org/wiki?curid=1016754", "title": "Osvěžovač vzduchu", "text": "Osvěžovač vzduchu\n\nOsvěžovač vzduchu je prostředek, který se používá pro zpříjemnění vůně v prostoru či odstranění nežádoucích pachů. Osvěžovače vzduchu se vyrábí v mnoha variantách – jako spreje, gelové osvěžovače, vůně do koberců, dotykové osvěžovače s výměnou nádržkou či vonné vaničky. Osvěžovače vzduchu se prodávají v drogeriích s širokou nabídkou druhů vůní.\n\n"}
{"id": "1016755", "url": "https://cs.wikipedia.org/wiki?curid=1016755", "title": "Mistrovství České republiky v atletice 2013", "text": "Mistrovství České republiky v atletice 2013\n\n44. mistrovství ČR v atletice 2013 se uskutečnilo ve dnech 15. – 16. června 2013 na \"stadionu Míru\" v Táboře.\n\n"}
{"id": "1016757", "url": "https://cs.wikipedia.org/wiki?curid=1016757", "title": "Vlci (film)", "text": "Vlci (film)\n\nVlci (v americkém originále: Skinwalkers) je americko-kanadsko-německý akční film z roku 2006. Režisérem filmu je James Isaac. Hlavní role ve filmu ztvárnili Jason Behr, Elias Koteas, Rhona Mitra, Natassia Malthe a Kim Coates.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016765", "url": "https://cs.wikipedia.org/wiki?curid=1016765", "title": "V moci posedlosti", "text": "V moci posedlosti\n\nV moci posedlosti (v americkém originále: Malice) je americko-kanadský kriminální film z roku 1993. Režisérem filmu je Harold Becker. Hlavní role ve filmu ztvárnili Alec Baldwin, Nicole Kidman, Bill Pullman, Bebe Neuwirth a Anne Bancroft.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016776", "url": "https://cs.wikipedia.org/wiki?curid=1016776", "title": "Vrána: Město andělů", "text": "Vrána: Město andělů\n\nVrána: Město andělů (v americkém originále: The Crow: City of Angels) je americký akční film z roku 1996. Režisérem filmu je Tim Pope. Hlavní role ve filmu ztvárnili Vincent Pérez, Mia Kirshner, Richard Brooks, Thuy Trang a Iggy Pop.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016783", "url": "https://cs.wikipedia.org/wiki?curid=1016783", "title": "Naučná stezka Jihlavská pevnost", "text": "Naučná stezka Jihlavská pevnost\n\nNaučná stezka Jihlavská pevnost je naučná stezka, vedoucí v místech hradeb bývalé jihlavské pevnosti. Spolu s dvojicí dalších jihlavský naučných stezek byla otevřena 13. prosince 2013 a na své trase má 9 zastavení. Řada dnes již zaniklých prvků jihlavské pevnosti byla lokalizována pomocí obrazů Gustava Kruma.\n\nStezka začíná u brány Matky Boží, od které krátce vede \"ulicí Matky Boží\", posléze zahýbá doprava na \"Minoritské náměstí\", obchází kostel Nanebevzetí Panny Marie a dostává se na hradební parkán. Jím kopíruje \"Hradební ulici\", naproti City Parku přechází \"Znojemskou ulici\" a opět po parkánu kopíruje \"Čajkovského ulici\", na konci přechází \"Brněnskou ulici\" a stále po parkánu obchází kostel sv. Jakuba Většího. Před něj se vrací po schodech od lesoparku Malý Heulos, zahýbá doprava a ulicí \"Hluboká\" vede na \"Masarykovo náměstí\". Od vyústění u kostela sv. Ignáce z Loyoly přechází úhlopříčně horní část náměstí do ulice \"Komenského\", kterou vede až k Horáckému divadlu. Tady se stáčí doleva, pokračuje \"Divadelní ulicí\", na jejím konci zabočuje vpravo do \"Palackého ulice\" a posléze vlevo do parku Jana Masaryka, kde po pravé straně míjí kino Dukla. Na konci parku přechází přes \"Husovu ulici\" a \"Věžní ulicí\" a parkem Gustava Mahlera se vrací k bráně Matky Boží.\n\n\n"}
{"id": "1016784", "url": "https://cs.wikipedia.org/wiki?curid=1016784", "title": "Pumi", "text": "Pumi\n\nPumi je staré maďarské plemeno podobné teriérům, ale naprosto se odlišující svojí povahou. Dle FCI se řadí do skupiny ovčáci a honáčtí psi a do sekce ovčáků.\n\nPumi byl vyšlechtěn v Maďarsku v 17. až 18. století křížením puli se psy dovezenými z Německa a Francie. Vyšlechtili jej maďarští bačové a farmáři, aby jim pomáhal se zvířaty pes, který bude menšího vzrůstu, nenáročný na péči, který nespotřebuje tolik jídla a jehož výchova je snadná. Toto plemeno se až do 20. století označovalo i jako mudi nebo puli, až od 20. století byl označován jako samostatné plemeno.\n\nNení jasné, kdy se první jedinci tohoto plemene rozšířili i mimo zemi svého původu, ale v České republice se vyskytuje běžně a nalezneme zde několik chovných stanic. Nejvíce je chov rozšířený - z neznámých důvodů - ve Finsku a Švédsku.\n\nKe svému původnímu využití se nepoužívá vůbec - dnes je to společník nebo psí sportovec. Také aportér sestřelených kachen z vody.\n\nJe to pes malého vzrůstu s jemnou kostrou a lehkých držením těla, který byl velmi oblíbený i proto, že toho málo snědl nebo vypil. Je čtvercového formátu. Jeho srst je zvlněná a chundelatá, tvoří chomáčky. Jednotlivé chlupy mají délku od 4. do 7. cm. Osrstění se skládá ze silné, drátovité krycí srsti a měkké podsady. Většinou má různé odstíny černé, šedé nebo červenohnědé.\n\nHlava je poměrně dlouhá a štíhlá. Má protaženou čenichovou partii a Délka tlamy je poněkud kratší než polovina celkové délky hlavy. Stop je téměř neznatelný, těžko je vidět i z profilu. Oči jsou středně daleko od sebe, jsou kulaté a většinou mají odstín tmavé hnědé. Bělmo není moc vidět. Uši jsou vzpřímené, vysoko nasazené nebo polovzpřímené. Často se vyskytuje i to, že jsou přilehlé, to je ale bráno jako vada na exteriéru a takoví jedinci musí být vyloučeni z chovu, i když průkaz původu neztrácejí.\n\nKrk je středně dlouhý, rovný a dobře osvalený. Také klenutý. Srst na něm nevytváří límec. Hřbet je krátký, rovný a pevný. Dobře osvalený a spíše široký. Ocas je dlouhý, nekupírovaný a bohatě osrstěný. Nošený v rovině s hřbetní linií, nikdy ne nad ní. Neměl by být ani stažen mezi nohy.\n\nNohy jsou dlouhé, lehké a dobře osvalené. Zepředu nesmí být ve tvaru O ani vybočovat, musí být rovné.\n\nVáží od 8 do 15 kg a výška v kohoutku se pohybuje okolo 43cm.\n\nJe to velmi živý a činorodý honácký pes s neúnavným temperamentem. Také je hravý a mimořádně odvážný. Vůči cizím poněkud nedůvěřivý, ale ne agresivní ani nervózní. Časem si zvykne a oblíbí si každého, koho máte rádi vy. Pumi je poměrně hlasitý pes. Jeho celkový vzhled vyzařuje potřebu činnosti a vzhledem k jeho neklidu a podnikavosti jsou všechny jeho končetiny a části těla neustále v pohybu. Je vždy aktivní a v pohotovosti. Plaché nebo flegmatické chování jsou tomuto plemeni cizí, ale může mít sklony k uštěkanosti. S dětmi vychází skvěle, a pokud je mu nějaká z jejich her nepříjemná, odejde, nikdy neútočí první a útočí jen v případě nutnosti. Pokud se s ostatními zvířaty nespřátelí v štěněcím věku, mohl by s nimi mít v dospělosti problémy.\n\nJeho srst neklade na péči zvláštní nároky. Je samozřejmě nutné starat se o jeho chundelatou srst, která vyžaduje občasné kartáčování a trimování (vytrhávání srst aby mohla růst nová). Jinak se ale nemusí prakticky vůbec koupat, protože jeho srst je samočistící a vše se dá odstranit vykartáčováním.\n\nJe vhodnější chovat jej na zahradě než v bytě, měl by mít ale dobře izolovanou boudu.\n\nPumi potřebuje dostatek pohybu, je to velmi aktivní pes, a pokud jej chováte v bytě, je nutné s ním chodit na dlouhé procházky, ideální je dělat s ním psí sporty. Má rád veškerý pohyb, od běhání při kole až po dlouhé túry a je schopný vylepšit svoji kondici tak, aby s ním byl páníček spokojený.\n\nNesmí se podcenit jeho výchova, při které musí být jeho páníček důsledný a u některých obzvlášť samostatných jedinců by si měl nechat poradit od odborníků.\n"}
{"id": "1016791", "url": "https://cs.wikipedia.org/wiki?curid=1016791", "title": "Rakúsy", "text": "Rakúsy\n\nRakúsy (v minulosti \"Rokus\", , ) jsou obec na Slovensku v okrese Kežmarok. V roce 2013 zde žilo 2 951 obyvatel. První písemná zmínka o obci pochází z roku 1288. Leží 7 km od Kežmarku směrem na Tatranskou Kotlinu.\n\nV obci stojí římskokatolický kostel sv. Martina biskupa z roku 1792.\n\nVe znaku je zobrazena větvička se čtyřmi bukovými listy a jedním žaludem. Celá větvička je posazena do červeného srdce na bílém podkladu.\n\n"}
{"id": "1016792", "url": "https://cs.wikipedia.org/wiki?curid=1016792", "title": "Martin Švehla", "text": "Martin Švehla\n\nMartin Švehla (18. února 1951) je český novinář a tiskový mluvčí.\n\nV dětství působil jako příležitostný dětský herec – ztvárnil hlavní roli ve filmovém debutu Václava Vorlíčka \"Případ Lupínek\" a hrál v dalších filmech, TV inscenacích a divadelních hrách (\"Irkutská historie\" v Národním divadle v Praze).\nPo absolvování VŠE nastoupil do Československé televize jako ekonomický redaktor, v roce 1978 tam založil sekci ekonomického zpravodajství Televizních novin a v roce 1988 samostatný pořad Hospodářský zápisník (který na podzim 1989 přinesl známý rozhovor s Milošem Zemanem o zaostávání Československa). Předtím také napsal pro televizní seriál Malé dějiny jedné rodiny několik dílů, které nepřímo pranýřovaly ekonomickou situaci ČSSR a těžkosti s realizací nového zákona č. 88/1988 Sb., o státním podniku.\n\nV roce 1990 televizi opustil a stal se mluvčím Státní banky československé, kde mj. připravil komunikační strategii ke kolkování české měny a zániku československé koruny. Po zániku SBČS přešel do nástupnické České národní banky, kde byl ve funkci mluvčího až do roku 2000. Později vedl vlastní komunikační agenturu a působil například v České pojišťovně jako předseda Nadačního fondu na ochranu památek.\n\nV roce 2003 se vrátil do České televize, kde působil na různých postech – tiskový mluvčí, obchodní ředitel, ředitel pro vnější vztahy. Manažerské funkce opustil po vzájemné kritice s redakcí publicistiky a v roce 2007 odešel do Citibank.\n"}
{"id": "1016795", "url": "https://cs.wikipedia.org/wiki?curid=1016795", "title": "Karákóramská dálnice", "text": "Karákóramská dálnice\n\nKarákóramská dálnice (anglicky Karakoram Highway, zkráceně KKH) je dálková vysokohorská silnice vedoucí z Kašgaru v Číně do Abbottábádu v Pákistánu. Je dlouhá 1300 km (někdy se k ní počítá také 70 km dlouhý úsek z Abbottábádu na jih do Hasan Abdalu, kde se napojuje na páteřní celoindickou Grand Trunk Road). V průsmyku Chundžeráb silnice dosahuje nadmořské výšky 4693 metrů, což z ní činí nejvýše položenou mezinárodní silnici s pevným povrchem na světě. Oficiálně je označována v Číně jako G314 a v Pákistánu jako N-35.\n\nStavba silnice ve strategické oblasti Kašmíru byla zahájena v roce 1959 jako výraz čínsko-pákistánského spojenectví. Stovky čínských dělníků, kteří při stavbě zahynuli, jsou pohřbeny na hřbitově China Yagdar ve městě Gilgit. Silnice byla dokončena v roce 1979 a od roku 1986 je otevřena pro civilní vozidla. Od června 2006 funguje mezi Abbottábádem a Kašgarem pravidelná autobusová linka, provozovaná firmou Northern Areas Transport Corporation. Zároveň začaly práce na rozšíření a zpevnění silnice, která umožní čínským kamionům se zbožím přístup k Arabskému moři. Zatím jsou v zimním období vysokohorské úseky kvůli závějím a lavinám nesjízdné. Dálnice vede přes čtyři nejvyšší světová pohoří (Karákóram, Hindúkuš, Himálaj a Pamír) a překonává údolí řek Indus a Hunza River.\n\n"}
{"id": "1016797", "url": "https://cs.wikipedia.org/wiki?curid=1016797", "title": "Veľká Lomnica", "text": "Veľká Lomnica\n\nVeľká Lomnica je obec na Slovensku v okrese Kežmarok. V roce 2013 zde žilo 4 451 obyvatel. První písemná zmínka o obci pochází z roku 1257.\nPůsobí zde fotbalový klub FK Veľká Lomnica. Žije tu reprezentant Slovenska v plavaní Jakub Kreta.\n\n\n"}
{"id": "1016799", "url": "https://cs.wikipedia.org/wiki?curid=1016799", "title": "Naučná stezka Hudební osobnosti Jihlavy", "text": "Naučná stezka Hudební osobnosti Jihlavy\n\nNaučná stezka Hudební osobnosti Jihlavy je naučná stezka, seznamující s hudební tradicí v Jihlavě od 16. století po současnost. Její značná část je věnována Gustavu Mahlerovi, který v Jihlavě vyrůstal. Otevřena byla spolu s dvojicí dalších jihlavských stezek 13. prosince 2013 a na své trase má 11 zastavení.\n\nStezka začíná ve \"Znojemské ulici\" u domu Gustava Mahlera, odkud pokračuje na \"Masarykovo náměstí\". V místě vyústění se stáčí doprava a dále vede do \"Brněnské ulice\", první ulicí vlevo (\"Lazebnickou\") ústí na \"Jakubské náměstí\" s kostelem sv. Jakuba Většího a dále \"Hlubokou ulicí\" rovně a posléze tou stejnou ulicí vlevo opět na Masarykovo náměstí. V místě vyústění u kostela sv. Ignáce z Loyoly se stáčí vpravo do \"Křížový ulice\", kterou prochází okolo kostela Povýšení sv. Kříže na náměstí Svobody. Tady obchází parčík a stáčí se prudce vlevo do \"Komenského ulice\". Komenského ulicí prochází k Horáckému divadlu, kde odbočuje doprava do \"Divadelní ulice\", na jejímž konce zabočuje vlevo do \"Palackého\" a brzy na to vpravo do \"Husovy ulice\". První ulicí vlevo (\"Věžní\") ulici opouští a přes park Gustava Mahlera pokračuje k bráně Matky Boží. U brány zatáčí doleva do \"ulice Matky Boží\", která ji vrací na Masarykovo náměstí. V místě vyústění vede vpravo až na spodní konec, znovu zahýbá doprava do \"Kosmákovy ulice\" a první ulicí vlevo do \"Smetanovy ulice\". Na konci ulice zatáčí vlevo do \"Havířské\" a na jejím konci opět vlevo a vrací se k domu Gustava Mahlera.\n\n\n"}
{"id": "1016800", "url": "https://cs.wikipedia.org/wiki?curid=1016800", "title": "Výborná", "text": "Výborná\n\nVýborná je obec na Slovensku v okrese Kežmarok. V roce 2013 zde žilo 1 137 obyvatel. První písemná zmínka o obci pochází z roku 1289.\n\nV obci stojí římskokatolický kostel sv. Uršuly z roku 1313.\n\n"}
{"id": "1016803", "url": "https://cs.wikipedia.org/wiki?curid=1016803", "title": "Welcome to Ataria", "text": "Welcome to Ataria\n\nWelcome to Ataria je česká freewarová akční počítačová hra od studia Peord Games. Příběh se inspiruje v Arabském jaru. Původně byla určena do soutěže \"Otevřete oči hrou\", která proběhla v roce 2012. Dabing zajistila skupina Fénix ProDabing. Vývojáři hru vytvořili za účelem ukázání událostí Arabského jara z druhé strany.\n\nHra byla původně určena pro soutěž \"Otevřete oči hrou\". Ta proběhla v roce 2012. Hra byla nakonec představena v únoru 2014. Autoři si dali za cíl představit Arabské jaro v jiném světle, než jej ukazovalo západní zpravodajství. Vizuálně hru autoři odkazovali na starší díly herní série Grand Theft Auto. Hra byla v době ohlášení již skoro hotová a nakonec vyšla 4. srpna 2014.\n\n\nHra je viděna shora. Hráč ovládá postavičku, přičemž jeho úkolem je v každé misi plnit předepsané úkoly. Za každou z postav je hratelnost trochu jiná. Fareed nabízí čistou akční hru, kdy hráč bojuje proti hordám rebelů. Naproti tomu Hassan nabízí čistě příběhovou hru a jeho úkoly zahrnují hledání raněných či dostat se na určené místo. Hallovi mise míchají oboje. K dispozici má hráč kodex, z něhož se může dozvědět informace o herním světě.\n\nDěj je zasazen do fiktivního státu Atárie. Jeho rozloha i počet obyvatel se velmi blíží bývalému Československu. Hlavním městem je Nirm. V zemi vládne diktátor Rasul, který využil bohatých zásob ropy k zlepšení životní úrovně v zemi. Přestože se jedná o diktaturu, tak zde fungují opoziční strany, z nichž nejsilnější je Harazaa. Ta by se ráda ujala moci. Proti rasulovi také stojí skupinky náboženských fundamentalistů. Ty však potlačuje místní armáda, která ovšem není příliš početná a má zastaralou výzbroj.\n\nLiberty Human Federation (LHF) je jednou z nejvýznamnějších světových velmocí, ale je závislá na dovozu surovin z ostatních zemí. Největším problémem je ropa, kterou považuje za nejdůležitější surovinu. Ta se na jeho území nenachází, proto k jejímu získání používá i nasilí.\n\nPříběh popisuje převrat ve fiktivní zemi Atárie. Hráč se ujímá tří postav, vojáka Fareeda, agenta Halla a civilisty Hassan. Každý z nich nabízí odlišný úhel pohledu na události ve hře.\n\nHra začíná příjezdem agenta Halla do Atárie. Zde se setkává s představitelem opoziční strany a vůdcem radikálů. Ti přislíbí podpořit svržení režimu. Následně podplatí velitele policie, aby nezasahoval proti násilí v ullicích a následně před novináři svedl vinu na vládu. Nepokoje začnou zrovna, když se pracovník tiskárny Hassan vrací z práce. Podivuje se nad demonstarcemi a následně narazí na rabování. Rabující jej napadnou, ale on uteče. Brzy začnou boje a zformuje se Atarijská osvobozenecká armáda (AFA), která útočí na vládní jednotky. Je napadena i základna, kde působí voják Fareed. Ten bojuje proti nepřátelům, ale těch je příliš mnoho armáda se musí stáhnout z jihu země.\n\nPovstalci přesto mají problémy a Hall jim tedy zajistí vojenskou podporu u LHF, které zahájí bombardování Atarijského území, a to zrovna když vládní jednotky provádí úspěšný protiútok. Toho se účastní i Fareed. Při útocích LHF je zasažena i nemocnice a zahyne mnoho civilistů, včetně dětí. Hassan pomáhá ošetřovat raněné. Armádní jednotky jsou mezi tím poraženy a zbytek se shromáždí u vůdcova sídla. To statečně brání. Boj přežije jen Fareed, který je zajat. Vůdce povstalců, však rozhodně, že se zajatci nebudou brát a Fareed je popraven. Hra končí, když Hassan jde do práce a vidí povstalce terorizující civilisty. Nakonec lamentuje, co se stalo s jeho vlastí.\n\nPrvní recenze na hru vyšla již 3. srpna. Jednlo se o videorecenzi od Gamers TV CZ. Hra v ní získala 94%. Hra byla chválena za hratelnost a příběh. Vytkla však menší chyby jako třeba občasné výpadky dabingu.\n\nHra se dočkala recenze na serveru CzechGamer. Ten ji hodnotil kladně a udělil jí 75%. Kritizována v ní byla hlavně délka hry. Naproti tomu byl chválen její příběh. Kladně byla hodnocena hratelnost a také dabing od skupiny Fénix ProDabing.\n\nDalší recenzi napsal uživatel ThainDegu na serveru Zing.cz. Hře udělil 8 bodů z 10. Ten ocenil především příběh, ukazující Arabské jaro v jiném světle než média. Taktéž si hra zíískala pochvalu za český dabing. Kritiku si však vysloužila grafika, která je téměř odpudila od zahrání hry. Taktéž si kritiku vysloužila délka hry. Recenzent přitom dodal, že by se podle něj \"Welcome to Ataria při delší hratelnosti a lepší grafice mohla rovnat AAA titulům.\" \n\n"}
{"id": "1016804", "url": "https://cs.wikipedia.org/wiki?curid=1016804", "title": "Lotos ořechonosný", "text": "Lotos ořechonosný\n\nLotos ořechonosný (\"Nelumbo nucifera\"), též známý jako lotos indický, je vodní rostlina z čeledi lotosovitých (\"Nelumbonaceae\"). Pochází z indického subkontinentu, kde je často pěstován buddhisty jako mystická rostlina.\n\nJe to vytrvalá, ve dně zakořeňující vodní bylina s rozvětvený oddenkem. Listy jsou střídavé, vyrůstají z oddenku, splývají na vodní hladině nebo vyčnívají z vody, s průduchy jen na vrchní straně čepele. Stonek je bez druhotného tloustnutí. Na vrcholu oddenku se na konci sezóny vytvářejí hlízovité zásobní orgány. Řapíky listů jsou dlouhé a přirůstají uprostřed štítovité čepele. Žilnatina je dlanitá. Květy jsou jednotlivé, velké, oboupohlavné, vyčnívající nad hladinu na dlouhých stvolech. Opylovány jsou hlavně brouky. Všechny květní orgány jsou acyklické. Okvětní plátky v počtu 22 až 30. Tyčinek je mnoho (asi 200 až 400), dozrávají centripetálně. Gyneceum je svrchní, apokarpní, složené z 12 až 40 volných plodolistů, jednotlivě vrostlých do zploštělé vrchní plochy dužnatého květního lůžka. Každý plodolist obsahuje jediné vajíčko. Plodem jsou nepukavé oříšky vnořené do květního lůžka. Semena mají velké embryo a tenký endosperm.\n\nCharakteristickým biotopem lotosu indického jsou stojaté a pomalu tekoucí mělké vody.\n\nJako lotos egyptský bývá nesprávně označován leknín posvátný (\"Nymphaea lotus\").\n\n\n \n"}
{"id": "1016805", "url": "https://cs.wikipedia.org/wiki?curid=1016805", "title": "Axel Munthe", "text": "Axel Munthe\n\nAxel Martin Fredrik Munthe (31. října 1857, Oskarshamn, Švédsko – 11. února 1949, Stockholm, Švédsko) byl švédský lékař a spisovatel, pacifista a ochránce zvířat.\n\nAxel Munthe pocházel z rodiny švédského lékárníka. Rodina pocházela původně z Flander, v 16. století se usadila ve Švédsku. Byl dvakrát ženatý, jeho první manželkou byla Ultima Hornberg, se kterou měl jednoho syna, druhou manželkou byla Hilda Pennington-Mellor, která pocházela z aristokratické anglické rodiny. Spolu měli dva syny. Je zajímavé, že ve své biografické knize \"Boken om San Michele\" (česky vyšlo pod názvem \"Kniha o životě a smrti\") ani jednu manželku nezmiňuje.\n\nAxel Munthe studoval na univerzitě v Uppsale (od r. 1874), pak ve Francii na univerzitách v Montpellier a Paříži. Po skončení studia zůstal v Paříži, kde ho ovlivnil především Jean-Martin Charcot. Nabyl kvalitní vzdělání, plynně mluvil švédsky, francouzsky, anglicky, italsky a německy. V Paříži si po studiu otevřel ordinaci a působil jako neurolog. Léčil především ženy z vyšších společenských vrstev, přičemž používal i některé neortodoxní léčebné postupy. Získal si poměrně velký majetek. Mezi jeho pacientky patřila i členka švédské královské rodiny, korunní princezna Viktorie Bádenská.\n\nKromě léčení majetných se však věnoval i charitě a léčení chudých. Navštěvoval chudobince a útulky nejpotřebnějších, kde poskytoval bezplatně odborné rady, léčil chudé a nakupoval za vlastní peníze léky.\n\nJeho filantropie a charitativní činnost se projevila v roce 1883, kdy v okolí italského města Neapol propukla cholerová epidemie, a také po zemětřesení na severu Sicílie v roce 1906, kde dobrovolně a bez nároku na odměnu působil několik týdnů v Messině a zachraňoval zraněné lidi.\n\nBěhem první světové války působil v řadách Červeného kříže, přičemž své zkušenosti popsal v práci \"Red Cross, Iron Cross\" (česky vyšlo jako \"Červený kříž a Železný kříž\").\n\nV roce 1887 skončil svou praxi v Paříži a odešel do Itálie, kde se nejprve usadil v Římě a začlenil se do mezinárodní společnosti. Opět začal vykonávat svou lékařskou praxi. V roce 1887 si koupil malý pozemek s vinicí na ostrově Capri, v oblasti Anacapri. Při pracích na vinici objevil základy římské vily, na kterých se rozhodl postavit si vlastní vilu. Pokusil se zrekonstruovat římskou budovu, ve které začal shromažďovat různé předměty, které našel při pracích na svém pozemku. Ze své vily postupně vybudoval malé archeologické muzeum s mnoha cennými bronzovými a mramorovými sochami a předměty každodenní potřeby.\n\nV závěti odkázal vilu na Capri nadaci, která ji dodnes spravuje.\n\nAxel Munthe si získal svým působením vliv na obyvatele ostrova Capri. Projevilo se to také tím, že dokázal přesvědčit místní obyvatele, aby se vzdali lovu na stěhovavé ptáky, kteří měli na ostrově Capri mezizastávky při jarním a podzimním průletu z Evropy do Afriky a zpět. Na památku toho je v zahradě jeho vily v Anacapri vybudován malý altán s fotografiemi a dalšími předměty.\n\n\n"}
{"id": "1016807", "url": "https://cs.wikipedia.org/wiki?curid=1016807", "title": "Folkways Records", "text": "Folkways Records\n\nFolkways Records bylo americké hudební vydavatelství, které v roce 1948 v New Yorku založil Moses Asch. Věnovalo se převážně vydávání nahrávek různých folkových, ale také jazzových a bluesových hudebníků z newyorské oblasti. Své nahrávky zde vydávali například Pete Seeger, Ramblin' Jack Elliott, Memphis Slim, Doc Watson, Dave Van Ronk, Ernest Paulin, ale také skupina The Fugs. Vydavatelství de-facto zaniklo po smrti svého zakladatele v roce 1986. Později jej koupila instituce Smithsonian Institution a v následujících letech byla jeho vlastníkem společnost Smithsonian Folkways. Během své existence společnost vydala přes 2000 hudebních alb.\n\n"}
{"id": "1016808", "url": "https://cs.wikipedia.org/wiki?curid=1016808", "title": "Vinný vrch (Mrlinská tabule)", "text": "Vinný vrch (Mrlinská tabule)\n\nVinný vrch (252 m n. m.) je vrch v okrese Nymburk Středočeského kraje. Leží asi 0,5 km západně od obce Opočnice na jejím katastrálním území. Asi 700 metrů západně na svahu plošiny je vyhlášena Přírodní památka Vinný vrch. Důvodem ochrany je bohatá lokalita bělozářky liliovité.\n\nGeomorfologicky vrch náleží do celku Středolabská tabule, podcelku Mrlinská tabule, okrsku Královéměstecká tabule, podokrsku Lovčická tabule a části Hradčanská kuesta.\n"}
{"id": "1016809", "url": "https://cs.wikipedia.org/wiki?curid=1016809", "title": "The Best of Obituary", "text": "The Best of Obituary\n\nThe Best of Obituary (česky \"To nejlepší od Obituary\") je kompilační album americké death metalové skupiny Obituary. Vydáno bylo v roce 2008 hudebním vydavatelstvím Roadrunner Records.\n\n\n\n"}
{"id": "1016811", "url": "https://cs.wikipedia.org/wiki?curid=1016811", "title": "Hydra (ostrov)", "text": "Hydra (ostrov)\n\nHydra (řecky \"Ύδρα\") je řecký ostrov patřící do Argosaronskeho souostroví, obydlený je Arvanity.\n\nOd pevniny Peloponnésu je oddělen úzkým průlivem. Ostrov je podlouhlý, protáhlý v západovýchodním směru. Jeho délka v podlouhlém směru je přibližně 35 km, zatímco šířka ve směru příčném jen zřídka překročí 5 km. Vnitrozemí ostrova je hornaté a, zvláště na jižní straně, bohaté na mimořádné příkré srázy. Obydlená je převážně severní, k pevnině přivrácená strana ostrova. Zde se nachází i správní centrum ostrova, stejnojmenné město Hydra.\n\nVe starověku byl ostrov znám pod jménem Υδρέα ((H)ydrea) což zřejmě poukazuje na mnohé prameny, které se nacházejí v jeho vnitrozemí. Ve dvanáctém století př. Kr. Hydru osídlili Dórové. V šestém století př. Kr. patřil ostrov nedalekému přístavnímu městu Ermioni, které ho však prodalo řeckému ostrovu Samos. Ve starověku byla místní populace velmi malá. Hydra byla osídlena větším počtem obyvatel až v byzantském období, asi od šestého století. Ve třináctém století, během nadvlády Evropanů v Řecku, většina obyvatel ostrov opustila. Od roku 1566 tento pravděpodobně neobydlený ostrov ovládli Turci.\n\nV šestnáctém století zde byli usazeni albánští Arvaniti, jakož i Řekové z Peloponézu. Arvanité se z důvodu pravoslavného náboženství označili za Řeky, ale na Hydře se mluvilo arvanitštinou. V tomto období zde byly postaveny domy, které na rozdíl od ostatních řeckých ostrovů měly především epirský styl architektury, jelikož Arvanité pocházeli z tohoto území.\n\nOd sedmnáctého století je Hydra důležitým centrem řeckého lodního obchodu spolu s ostrovy Chios, Psara a Spetses. Z Hydry pocházeli mnozí významní rejdaři, jako jsou rodiny Miaoulisů, Tombazisů a Vokosů. Během řecké války za nezávislost zde místní lodní magnát Andreas Miaoulis porazil tureckou flotilu. Z Hydry pocházela i slavná kapitánka ve válce za nezávislost, Laskarina Bouboulina, revolucionář a pozdější premiér Antonios Kriezis a Pavlos Kountouriotis, kapitán ve válce za nezávislost a pozdější prezident.\n\nHydra je známá svou nekompromisní politikou zákazu motorové dopravy a úzkostlivým hlídáním charakteru výstavby. Striktními omezeními dopravy jsou známy všechny ostrovy v sarónském zálivu včetně Porosu, ale pouze na Hydře je motorová doprava zakázána úplně (k říjnu 2008 jsou uděleny tři výjimky: jednomu vozidlu ambulance a dvěma vozidlům na sběr odpadků). Dopravu na ostrově zajišťují osli a mezci. Díky úzkostlivé kontrole charakteru zástavby si sídla na Hydře dodnes zachovávají svou původní atmosféru. Toto vše láká na Hydru velké množství náročných turistů preferujících alternativnější dovolenkové žánry. Hydra je také, jako jedno z mála míst v Řecku, rájem pěších turistů. Mnoho místních obyvatel stále ovládá arvanitštinu.\n"}
{"id": "1016812", "url": "https://cs.wikipedia.org/wiki?curid=1016812", "title": "Nespojovaná komunikace", "text": "Nespojovaná komunikace\n\nNespojovaná komunikace ( ) je metoda přenosu dat používaná v sítích s přepojováním paketů, při které se každá protokolová datová jednotka (PDU) přenáší samostatně bez předchozího navázání spojení. Síť proto také každou PDU směruje samostatně na základě adresních informací v ní obsažených.\n\nProtikladem je spojovaná komunikace, při které se nejdříve naváže spojení a vytvořeným datovým kanálem se pak se přenášejí data.\n\nPři nespojované komunikaci mezi dvěma koncovými body v síti lze poslat zprávu z jednoho koncového bodu na jiný bez předchozí přípravy. Zařízení na jednom konci komunikace vysílá data adresovaná druhému zařízení aniž by předem zjišťovalo, zda je příjemce dostupný a připravený přijímat data. Některé nespojované protokoly umožňují opravu chyb opakováním přenosu. Mezi nespojované protokoly patří Internet Protocol (IP) a User Datagram Protocol (UDP).\n\nPakety vysílané v nespojovaném režimu se často nazývají datagramy.\n\nNespojované protokoly se obvykle považují za bezstavové protokoly, protože koncové body nemají žádný protokolem definovaný způsob jak si pamatovat, v jakém místě komunikace se nacházejí.\n\nPři spojované komunikaci se před přenosem uživatelských dat musí uskutečnit dialog obou koncových bodů, při kterém se vytvoří logický nebo fyzický datový kanál nebo \"spojení\".\n\nVýhodou nespojované komunikace oproti spojované je nižší režie zejména při přenosu krátkých zpráv. Nespojovaná komunikace také umožňuje rozeslání stejných dat několika příjemcům jediným přenosem použitím multicastu nebo broadcastu.\n\nU nespojovaných přenosových služeb nemůže poskytovatel obvykle zaručit, že nedojde ke ztrátě dat, chybnému vložení, chybnému doručení, duplikaci nebo doručení paketů ve špatném pořadí. Ale vliv chyb může být zmenšen implementací protokolu pro opravu chyb uvnitř aplikace.\n\nNespojovaný režim neumožňuje žádné optimalizace při posílání většího počtu protokolových datových jednotek mezi dvěma uzly. Při spojované komunikaci si jednotlivé komponenty (routery, bridge) na cestě sítí mohou při navazování spojení před výměnou dat předem vypočítat (a dočasně zapamatovat) informace pro směrování, což dovoluje provést výpočet cesty jednou pro celé spojení. Síťové prvky také mohou rezervovat kapacitu pro přenos následujících datových jednotek, například při video downloadu.\n\nDělení služeb a protokolů na spojované a nespojované se většinou provádí v následujících vrstvách referenčního modelu ISO/OSI:\n\n\n\nTento článek obsahuje volně šiřitelný materiál z Federálního Standardu 1037C.\n\n\nConnection-oriented vs. Connectionless v archivu článků a přednášek Jiřího Peterky.\n"}
{"id": "1016814", "url": "https://cs.wikipedia.org/wiki?curid=1016814", "title": "Brodek (Úhlejov)", "text": "Brodek (Úhlejov)\n\nBrodek je malá vesnice, část obce Úhlejov v okrese Jičín. Nachází se asi 500 m jižně od Úhlejova. V roce 2014 zde bylo 40 domů. V roce 2011 zde trvale žilo 49 obyvatel.\n\nV osadě Brodek se 8. listopadu 1894 narodil Václav Machek, český jazykovědec. Narodil se v domku č.p. 5, který byl později zbořen a na tomto místě byl vztyčen pamětní kámen na Machkovu památku.\n\n"}
{"id": "1016815", "url": "https://cs.wikipedia.org/wiki?curid=1016815", "title": "Arbelos", "text": "Arbelos\n\nArbelos (z řec. \"arbylos\", ševcovský nůž) je v geometrii rovinný útvar, vymezený půlkružnicí nad průměrem AB a dvěma půlkružnicemi o průměrech AD a DB, jejichž středy leží na úsečce AB. \n\nV \"Knize lemmat\", připisované Archimédovi, se dokazuje, že plocha kruhu CD se rovná ploše arbelu ADB. Další zajímavé vlastnosti arbelu zkoumal např. Pappos z Alexandrie. \n"}
{"id": "1016816", "url": "https://cs.wikipedia.org/wiki?curid=1016816", "title": "Eugen Megerle von Mühlfeld", "text": "Eugen Megerle von Mühlfeld\n\nEugen Megerle von Mühlfeld (3. května 1810 Vídeň – 24. května 1868 Vídeň) byl rakouský právník a politik německé národnosti, v 2. polovině 19. století poslanec Říšské rady.\n\nJeho otcem byl správní úředník a archivář Johann Georg Megerle von Mühlfeld. Eugen vystudoval Vídeňskou univerzitu, kde roku 1831 získal titul doktora filozofie a roku 1837 i doktora práv. Zabýval se klasickou starověkou literaturou a bylo mu ihned nabídnuto místo suplenta filologie na univerzitě. Profesně se ale zaměřil na advokacii, od roku 1840 jako samostatný advokát. Účastnil se významných občanskoprávních procesů a získal si značný věhlas. Jako koncipient u něj pracoval pozdější významný politik Karl Giskra. V letech 1850–1855 byl prezidentem nově ustavené vídeňské advokátní komory.\n\nBěhem revolučního roku 1848 se zapojil do politického dění. V roce 1848 byl za město Vídeň zvolen do celoněmeckého Frankfurtského parlamentu. Zde ale do parlamentních rozprav výrazněji nezasáhl.\n\nPo obnovení ústavní vlády se opět zapojil do politiky. Od roku 1861 byl poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie městská, obvod Vídeň). K roku 1861 se uvádí jako advokát, bytem ve Vídni. Opětovně byl zemským sněmem do Říšské rady delegován i roku 1867 a poslancem byl až do své smrti roku 1868.\n\nV Říšské radě patřil po roce 1861 k předákům takzvané velkorakouské frakce. Profiloval se jako příslušník německorakouské liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Byl členem hlavních parlamentních výborů a častým zpravodajem při projednávání zákonů. Zasazoval se o rozvoj občanských práv a svobod, prosazoval zachovávání listovního tajemství, náboženské svobody a obnovení porotních soudů. Vystupoval na podporu zrušení trestu smrti. Již na jedné z prvních schůzí Říšské rady v červnu 1861 přednesl jménem liberálů návrh na vypracování zákonných předloh ohledně základních občanských práv. Měl výrazný podíl na příjetí liberálních tzv. májových zákonů roku 1868. Almanach Říšské rady z roku 1867 ho hodnotil jako zákonodárce, který neupoutával vtipem a krásnými příměry, nýbrž silou svých znalostí. Jeho obličej prý silně připomínal Napoleona Bonaparta.\n"}
{"id": "1016818", "url": "https://cs.wikipedia.org/wiki?curid=1016818", "title": "Kapok", "text": "Kapok\n\nKapok (z malajského: \"kapuk\") je duté vlákno ze semen stromu vlnovce pětimužného (\"Ceiba pentandra\").\n\nVlákna dosahují délky 10-40 mm. Protože jsou asi z 80 % dutá, váží jen 0,35 g/cm³ (říká se jim také \"„rostlinné peří“\" nebo \"„rostlinné hedvábí“\"). Vlákno sestává ze směsi ligninu a celulózy, je silně vznětlivé, má nízkou pevnost, jemný voskovitý povrch, vysoký lesk, ve vodě se nepotápí a unese až 36násobek vlastní váhy. Kapok obsahuje zvláštní hořkou látku, která odpuzuje hmyz. \n\nKapok je tropický strom (až 70 m vysoký) původem ze Střední Ameriky. Dospělá rostlina dává několik set asi patnácticentimetrových tobolek se semeny obalenými nažloutlými vlákny. \n\nSklizeň a oddělování semen od vláken jsou velmi pracné, provádí se ručně. K průmyslovému zpracování se kapok dodává v lehce lisovaných balících o váze do 100 kg.\n\nK největším pěstitelům patří Indonésie (Java), Filipíny a Ekvádor, světová roční produkce je odhadována na 120.000 tun.\n\nPodobné vlákno, tmavší barvy a podřadnější jakosti, pochází z Indie ze stromu \"Bombax ceiba\".\n\nVlákno je velmi vhodné jako výplň matrací, polštářů a jako izolační materiál. Záchranné plovací vesty se dříve z velké část plnily rounem z kapokových vláken.\nSpřádání kapoku je velmi nesnadné. V posledních letech se však nabízí příze (v jemnosti do 17 tex) a tkaniny ze směsi bavlny s kapokem. \n"}
{"id": "1016819", "url": "https://cs.wikipedia.org/wiki?curid=1016819", "title": "Gorani", "text": "Gorani\n\nGorani je skupina dialektů, která patří k severozápadní větvi íránských jazyků. Mluví jí Kurdové v nejjižnějších částech Íránského Kurdistánu a Iráckého Kurdistánu.\n\nAčkoli jazykem mluví etničtí Kurdové, gorani je od kurdštiny značně odlišné. Naopak je příbuzné a jazykem zazaki, jehož mluvčí se také považují za etnické Kurdy a s nímž tvoří podskupinu uvnitř severozápadních Íránských jazyků. Počet mluvčích se pohybuje mezi 200 a 300 tisíci. Mezi dialekty patří Hewramî, který je od ostatních dialektů dost odlišný.\n\nMnoho mluvčích vyznává kurdské náboženství jarsanismus, které má mnoho posvátných textů zaznamenaných právě v jazyce gorani. Gorani bylo dříve významným jazykem jihovýchodního Kurdistánu, ale později mnoho mluvčích přešlo na sorání; v 19. století bylo grani pomalu nahrazeno sorání v mnoha městech v Íránu i Iráku.\n\nPůvod slova se odvozuje od avestánského slova gairi - hora, ke kterému byl přidán sufix -i, značící obyvatele hor. Má tedy shodný původ s Gorany, muslimskými Slovany na Balkáně.\n"}
{"id": "1016820", "url": "https://cs.wikipedia.org/wiki?curid=1016820", "title": "M. Z. Thomas", "text": "M. Z. Thomas\n\nM. Z. Thomas (* 19. června 1915, Frauenburg, Východní Prusko, nyní Fromborg v Polsku), vlastním jménem Thomas Michael Zottmann, je německý psychoterapeut, spisovatel, autor knih pro mládež, populárně naučných knih, rozhlasových her a televizních scénářů.\n\nThomas Michael Zottmann působil jako dětský psychoterapeut a poté v Grünwaldu jako spisovatel na volné noze. Je autorem mnoha knih pro děti a mládež a odborných publikací, které psal především od sedmdesátých let 20. století. Kromě toho psal rozhlasové hry a televizní scénáře a mimo jiné napsal v šedesátých letech německé dialogy pro synchronní dabing anglického televizního seriálu \"The Saint\" (1962–1969) s Rogerem Moorem v hlavní roli.\n\n"}
{"id": "1016821", "url": "https://cs.wikipedia.org/wiki?curid=1016821", "title": "Seznam kulturních památek v Cizkrajově", "text": "Seznam kulturních památek v Cizkrajově\n\n"}
{"id": "1016823", "url": "https://cs.wikipedia.org/wiki?curid=1016823", "title": "Cunda", "text": "Cunda\n\nCunda (novořecky \"Μοσχονήσι\" \"Moschonisi\"), ve starověku Nasos (starořecky \"Νάσος\"), je ostrov v Turecku. Leží 16 km od řeckého ostrova Lesbos a nedaleko od tureckého města Ayvalı. Žije zde okolo 5 000 obyvatel.\n\nVe starověku osídlil ostrov řecký kmen Aiólů a nazýval se \"Nasos\". V roce 1923 zde žilo 9 000 obyvatel, všechno byli Řekové, kteří ve stejný rok, během řecko-turecké výměny obyvatelstva, odešli do Řecka. Ostrov pak osídlili řecky hovořící muslimové z Kréty, řečtina je tak na ostrově používána i dnes.\n"}
{"id": "1016824", "url": "https://cs.wikipedia.org/wiki?curid=1016824", "title": "Seznam kulturních památek v Kunžaku", "text": "Seznam kulturních památek v Kunžaku\n\n"}
{"id": "1016826", "url": "https://cs.wikipedia.org/wiki?curid=1016826", "title": "Seznam kulturních památek v Písečném (okres Jindřichův Hradec)", "text": "Seznam kulturních památek v Písečném (okres Jindřichův Hradec)\n\n"}
{"id": "1016827", "url": "https://cs.wikipedia.org/wiki?curid=1016827", "title": "Seznam kulturních památek ve Starém Hobzí", "text": "Seznam kulturních památek ve Starém Hobzí\n\n"}
{"id": "1016831", "url": "https://cs.wikipedia.org/wiki?curid=1016831", "title": "Islám v Řecku", "text": "Islám v Řecku\n\nIslám v Řecku je reprezentován řadou původních komunit vzniklých v období Osmanské říše na Krétě, v Epiru, západní řecké Makedonii a Východní Makedonii a Thrákii. Muslimské obyvatelstvo Řecka se tradičně označovalo jako Turci či Albánci, ale kromě turečtiny a albánštiny používalo i řečtinu, bulharštinu a arumunštinu. Ve většině případů šlo o potomky islamizovaného původního obyvatelstva Řecka, tedy Řeků, Arvanitů, Slovanů a Arumunů. V moderní době se počet muslimů v Řecku zvýšil v důsledku přílivu muslimských imigrantů, kteří se usídlili především v Athénách.\n\nSami se označovali jako Turci a tak je vnímalo i křesťanské řecké obyvatelstvo. Šlo o potomky křesťanských Řeků, kteří přestoupili na islám, uchovali si však svůj jazyk a tradice. Takové obyvatelstvo se nacházelo na území celého Řecka, nejvíce se však nacházelo na území Makedonia a toto obyvatelstvo se nazývalo Valaádi, obývalo vesnice severozápadně od města Kozani. Velké množství řecký mluvících muslimů obývalo Krétu a v 19. století toto obyvatelstvo mohlo tvořit až 40% krétského obyvatelstva. Menší část řecky mluvících muslimů žila i na Peloponésu a v kraji Epirus (zde zejména ve větších městech jako Ioánnina). Menšinu tvořilo toto obyvatelstvo i na egejských ostrovech. V roce 1923, během řecko-turecké výměny obyvatelstva, byli krétští, makedonští a epirští řecky mluvící muslimové vystěhováni do Turecka; obývají zejména území západního Turecka a mnoho z nich si dodnes udrželo řecký jazyk, ačkoli sami sebe vnímají jako Turky. Část muslimských Kréťanů se usadila v Sýrii ještě během povstání křesťanských Kréťanů proti Turkům a dodnes si tu udrželi řecký jazyk. Muslimové z Peloponésu byli vyhnáni dříve, během Řecké osvobozenecké války v roce 1821 a jejich potomci dnes žijí ve městě Antalya.\n\nAlbánci (tehdy známí jako Arvanité) přicházeli do Řecka a dnešní jižní Albánie mezi 11.-16. stol. jako ortodoxní řečtí křesťané. Jelikož byli křesťané, sami se označovali jako Řeky a v Řecku se udrželi dodnes. Po nastolení osmanské nadvlády však mnozí z nich přestoupili na islám, uchovali si však svůj jazyk a dokonce i arvanitskou identitu. Takto se islamizovalo téměř celé albánské obyvatelstvo kraje Epirus. Mnoho albánských muslimů měl i Peloponés. Po roce 1923 byla většina z nich odsunuta do Turecka, kde si dodnes uchovali svůj jazyk. Takzvaní Čamští Albánci z řeckého kraje Epirus byli Řeky násilně vystěhováni do Albánie po 2. sv. válce, protože jako partyzáni bojovali za fašismus.\n\nToto obyvatelstvo obývalo různé části Řecka, ve většině případů se jednalo o poturčené původní obyvatele. Pouze Turci z kraje Thesálie sem byli přesídleni z anatolských města Konya jako rolníci, přičemž se také jednalo o již poturčené anatolské řecké obyvatelstvo. Turecké obyvatelstvo žilo zejména ve větších městech. V roce 1923 byla většina Turků vystěhována do Turecka, jedině muslimské obyvatelstvo z řecké Thrákie tu mohlo zůstat a tak zde tvoří dodnes muslimskou tureckou menšinu. Turci z Peloponésu či Thesálie však byli Řeky vyhnáni během po řecké osvobozenecké války a bezprostředně po ní.\n\nSlovanské obyvatelstvo obývalo sever dnešního Řecka, část z nich také přestoupila na islám a to nejvíce v řecké Thrákii. Toto obyvatelstvo se nazývá Pomaci, v Řecku žijí dodnes a sami sebe označují za Turky. Zbytek slovanských muslimů byl v roce 1923 odsunut do Turecka, kde slovanský jazyk přestali používat.\n\nArumuni jsou románské obyvatelstvo obývající určité části severního Řecka. Nejvíce arumunských muslimů obývalo řeckou Makedonii, po roce 1923 byli odsunuti do Turecka, zejména do oblasti turecké Thrákie, dnes však arumunský jazyk v Turecku neexistuje. \n\nPůvodní řečtí muslimové obývají zmíněné území Thrákie a jde o slovanské Pomaky, turecky hovořící obyvatelstvo a o Cikány. Všichni se však označují za Turky, dochází zde k dobrovolné turkifikaci a ztrátě vlastního jazyka ve prospěch turečtiny, všichni však ovládají i řečtinu. Turecky mluvící muslimské obyvatelstvo obývá i ostrov Rhodos a Kós, které v době řecko-turecké výměny obyvatel patřily Itálii, dnes se však jedná jen o pár stovek lidí, protože se většina z nich se dobrovolně vystěhovala do Turecka poté, co ostrov připadl Řecku.\n\nMnoho muslimů se do Řecka dostalo v průběhu 20. století jako přistěhovalci z různých muslimských zemí jako Albánie či Pákistán. Koncentrují se zejména v Athénách. Funkční mešity se nacházejí v muslimských vesnicích v řecké Thrákii a městě Xanthi, jedna stojí v Aténách, přičemž byla postavena ve 21. stol. a jedna se nachází na ostrově Rhodos.\n\nV minulosti, během osmanské nadvlády nad Řeckem, byly vztahy mezi muslimy a křesťany napjaté, v očích Řeků byl každý muslim automaticky Turek a tak proti nim bojovali často místní zbojníci, kleftové a armatolové. Muslimové byli viděni jako původci národního útlaku a ponižování, i to je jeden z důvodů, proč povstalečtí Řekové v roce 1821 vyhnali celé peloponéské muslimské obyvatelstvo do Malé Asie. Během této války se šířilo heslo \"Kalos Turkos, mono nekros (Dobrý Turek, pouze mrtvý)\". Řecká církev odmítala uznávat jakákoli křesťansko-muslimské manželství, v případě narození dítěte, které mělo jednoho z rodičů muslima ho církev odmítla pokřtít a předala ho do muslimské turecké výchovy. \n\n\n"}
{"id": "1016833", "url": "https://cs.wikipedia.org/wiki?curid=1016833", "title": "Hornická naučná stezka (Jihlava)", "text": "Hornická naučná stezka (Jihlava)\n\nHornická naučná stezka je naučná stezka, která přibližuje nejen historii těžby stříbra u Jihlavy, ale také geografii okolí a přírodní a kulturní zajímavosti. Její celková délka je cca 5 km a na trase se nachází 10 zastavení. K otevření došlo v roce 1998.\n\nStezka začíná na okraji Lesnova, místní části Jihlavy, odkud pokračuje rovně po lesní cestě. Asi po 550 m následuje krátká odbočka vlevo. Následně pokračuje od \"rozcestí\" dalších asi 100 m rovně, aby zahnula doleva na vrch Šacberk (Rudný) se zbytky rozhledny. Ze Šacberku sestupuje na okraj Zborné, kde se stáčí doleva na silničku od Ski areálu Šacberk. Ta jej dovádí na silnici od Zborné, zabočuje doleva a přes osadu U Lyžaře, kousek za níž zatáčí vpravo na lesní cestu, kterou prochází spolu s modrou turistickou značkou. Po asi 200 metrech zabočuje vlevo na okraj osady \"Nad Borovinkou\" a po silničce a posléze i po \"Smrčenské ulici\" k parkovišti pod krematoriem. Kousek za parkovištěm uhýbá do ulice \"Pod rozhlednou\" a vrací se zpátky na začátek.\n\n\nDalší pozůstatky těžby stříbra v okolí Jihlavy:\n\n"}
{"id": "1016836", "url": "https://cs.wikipedia.org/wiki?curid=1016836", "title": "Fleurety", "text": "Fleurety\n\nFleurety je norská avant-garde/black metalová kapela založená v roce 1991 Sveinem Egilem Hatlevikem a Alexanderem Nordgarenem v norském městě Ytre Enebakk a pojmenovaná podle démona křesťanské démonologie.\n\nV roce 1993 vyšlo první demo \"Black Snow\" a v roce 1995 první studiové album s názvem \"Min Tid Skal Komme\" (česky Můj čas přijde).\n\n\n\n\n"}
{"id": "1016839", "url": "https://cs.wikipedia.org/wiki?curid=1016839", "title": "Okres Końskie", "text": "Okres Końskie\n\nOkres Końskie (polsky \"Powiat konecki\") je okres v polském Svatokřížském vojvodství. Rozlohu má 1139,72 km² a v roce 2013 zde žilo 83 586 obyvatel. Sídlem správy okresu je město Końskie.\n\nMěstsko-vesnické:\n\nVesnické:\n\n\n"}
{"id": "1016840", "url": "https://cs.wikipedia.org/wiki?curid=1016840", "title": "Anthology (album, Obituary)", "text": "Anthology (album, Obituary)\n\nAnthology (česky \"Antologie\") je kompilační album americké death metalové skupiny Obituary. Vydáno bylo v roce 2001 hudebním vydavatelstvím Roadrunner Records.\n\n\n"}
{"id": "1016841", "url": "https://cs.wikipedia.org/wiki?curid=1016841", "title": "Joseph Daniel Böhm", "text": "Joseph Daniel Böhm\n\nJoseph Daniel Böhm také Boehm (16. března 1794, Wallendorf, Habsburská monarchie – 15. srpna 1865, Vídeň, Rakousko-Uhersko) byl rakouský sochař, medailér, sběratel a ředitel Rytecké akademie ve Vídni (Graveurakademie am k. k. Hauptmünzamte).\n\nStudoval kreslení a sochařství (sochaři J.M. Fischer, F. Zauner). Řadu let strávil v Itálii studiem antických soch a jejich kopií (1821, 1825–29). Zde konvertoval ke katolictví a spřátelil se s německými Nazarény, zejména s Johann Friedrich Overbeckem. Během druhého pobytu v Římě se spřátelil se sochařem Bertelem Thorvaldsenem a malířem Eduardem Jakobem von Steinle. Byl také sběratelem a v jeho bytě se scházeli znalci umění, kteří postupně zpracovali měšťanské a feudální sbírky umění, vydávali odborné publikace a byli v písemném styku s Johannem Wolfgangem Goethem. V roce 1846 organizoval první výstavu starého umění ve Vídni.\n\nDo Böhmova okruhu spolupracovníků patřili Alois Primisser, A. V. Camesina, Joseph Casalanz von Arneth, Eduard von Sacken, G. A. von Heider. Kolem roku 1850 s ním hrabě Leo von Thun konzultoval reformu rakouského školství. Je považován za zakladatele Vídeňské školy dějin umění.\n\nJeho didaktická metoda byla založena na přímém studiu samotných uměleckých děl. Odmítal abstraktní a dogmatické teorie, které převládaly v tehdejší akademické sféře a interpretaci vývoje umění založenou na psychologické analýze umělců. Jeho bohaté umělecké sbírky obsahovaly velmi cenné staré umění, zejména menší německé sochařské práce z 15. a 16. století, sochu Adama od Tilmana Riemenschneidera nebo portrétní bystu Karla Smělého a jeho manželky. Celkem sbírka obsahovala přes dva tisíce položek a některé se později staly základem sbírky Rakouského muzea.\n\nJeho syn Sir Joseph Edgar Boehm byl rovněž sochař (Císařská cena za sochařství, 1856), který přesídlil do Anglie a později se stal členem Royal Academy a nejvýznamnějším sochařem viktoriánského období. Je autorem mramorové sochy královny Viktorie, portrétních byst a medailí.\n\n\n\n"}
{"id": "1016844", "url": "https://cs.wikipedia.org/wiki?curid=1016844", "title": "Ambras (zámek)", "text": "Ambras (zámek)\n\nAmbras je renesanční zámek v kopcích nad tyrolským hlavním zemským centrem Innsbruckem na jihovýchodním okraji města, patří k němu jako jeho připojená obec. Leží v nadmořské výšce 635 m n. m. v bezprostřední blízkosti obce Ambras. \n\nByl postaven v 16. století na základech hradu rodiny von Dießen-Andechs z 10. století, pobořeného roku 1133 a přestavěného ve 14. století. Kulturní a historický význam zámku je spjat s osobou arcivévody Ferdinanda II., který jej dal postavit a připsat jako majetek své manželce Filipíně Welserové. Od roku 1563 do roku 1595 zámek sloužil jako jejich bydliště a pro Ferdinandovy sbírky umění, přírodnin a kuriozit, přivezené zčásti z Křivoklátu. Sbírky zde byly uloženy i za jeho následovníků, až roku 1880 byl zámek otevřen jako c. a k. muzeum, dosud je pobočkou Uměleckohistorického muzea ve Vídni.\n\nPark obklopuje hrad nad městskou částí Ambras. Hned za hlavním vchodem může návštěvník vidět velký rybník. Největší část parku je upravena jako anglický krajinářský park. Ve východní části jsou zbytky renesančních zahrad. Za zajímavou je považována jeskyně Ritterhöhle, Keuchengarten a umělý vodopád, který je napájen z potoka Sistranser Bach. Na severním vchodu do parku jsou pozůstatky věže zaniklého kostela sv. Jiří. Park i zámek roku 2017 prošly generální rekonstrukcí.\n\n"}
{"id": "1016845", "url": "https://cs.wikipedia.org/wiki?curid=1016845", "title": "Nuclear Adventure or the North Base", "text": "Nuclear Adventure or the North Base\n\nNuclear Adventure or the North Base je česká videohra z roku 1990. Vytvořil ji Roman Páral pod hlavičkou Ropasoft pro osmibitové počítače Atari. Hudbu složil Jakub Preclík. Na hře se podílel i Filip Dada, který pomáhal s programem. Žánrově se jedná o akční adventuru.\n\nHráč ovládá sovětského agenta, který infiltroval americkou raketovou základnu, kterou musí zneškodnit. Ta je jakýmsi bludištěm viděným z boku. Mezi patry se lze přemísťovat pomocí eskalátorů. Hra je viděna z boku. V každé místnosti je terminál, který umožňuje spojení s různými institucemi jako například hlavní stan. Lze také najít dva videotelefony, dva terminály ministerstva vnitra, 2 obchody, terminál odpalovacího zařízení a velitelské stanoviště. Plnění úkolu budou hráči znepříjemňovat nepřátelští vojáci. Ty lze zastřelit a nebo je nechat zmizet připojením k terminálu či odchodem z místnosti. Na mapě je také nutné najít amerického plukovníka, kterým je R. Howska. Toho je nutné zabít a následně zapnout destrukci raket. Poté už stačí jen utéct. Ve hře se objeví i přátelská jednotka, která mu předá informace. Adventurní prvky jsou zpracovány hlavně vytvářením spojení přes počítačové terminály a telefony, což připomíná hru Podraz 3.\n\n\n"}
{"id": "1016846", "url": "https://cs.wikipedia.org/wiki?curid=1016846", "title": "Kostelíček (Středolabská tabule)", "text": "Kostelíček (Středolabská tabule)\n\nKostelíček (241 m n. m.) je vrch v okrese Nymburk Středočeského kraje. Leží asi 1,5 km jjz. od města Městec Králové na jeho katastrálním území.\n\nGeomorfologicky vrch náleží do celku Středolabská tabule, podcelku Mrlinská tabule, okrsku Královéměstecká tabule a podokrsku Lovčická tabule\n"}
{"id": "1016857", "url": "https://cs.wikipedia.org/wiki?curid=1016857", "title": "Dravec a feťák", "text": "Dravec a feťák\n\nDravec a feťák (v anglickém originále \"The Falcon And The Snowman\") je americké filmové drama režiséra Johna Schlesingera z roku 1985. Scénář napsal Steven Zaillian podle knihy Roberta Lindseye \"The Falcon and the Snowman: A True Story of Friendship and Espionage\" z roku 1979. Film měl svou americkou premiéru v kině Coronet a dalších dne 25. ledna 1985.\n\nJde o příběh na základě skutečných událostí z období studené války. Christopher Boyce (Timothy Hutton) se při práci pro CIA dostane k tajným materiálům, které se po rozčarování z odhalených manipulací s australskými volbami rozhodne prodat na sovětskou ambasádu v Mexiku prostřednictvím svého kamaráda z dětství, nespolehlivého drogového dealera Daultona Leeho (Sean Penn). \n\nSkutečný Christopher Boyce byl obviněn ze špionáže a v roce 1977 odsouzen k 40 letům vězení. V roce 1980 uprchl a 19 měsíců pobýval na útěku, než byl znovu dopaden. V roce 1997 si vymohl snížení trestu na 25 let a v září 2003 byl propuštěn. Útěk z vězení zpracoval opět Robert Lindsey do knihy \"The Flight of the Falcon\", z ní už však scénář filmu nečerpá. \n\nOproti knižní předloze film spíše než o mezinárodní špionáži pojednává o lidských charakterech, o druhořadosti vládních úředníků a o společnosti, která zrodila Boyce a Leeho.\n\nDo českých videopůjčoven uvedla film od 1. ledna 1992 na VHS společnost Interama. Česká televize jej uvedla poprvé 10. října 1998 na programu ČT1 s podílem sledovanosti 7,25 %. \n\nZajímavostí je, že byl v říjnu 2006 mezi prvními filmy, s nimiž spustila svůj provoz satelitní středoevropská mutace amerického televizního kanálu MGM Channel. Postavu Christophera Boyce pro ni nadaboval Petr Gelnar a jeho otce Petr Oliva, Daultona Leeho Jan Kalous a Alexe Marcel Vašinka.\n\nSpolečnost EMI vydala filmový soundtrack se skladbami Pata Methenyho a Lylea Mayse, které nahrála fusion kapela Pat Metheny Group ve spolupráci s Davidem Bowiem, s londýnským sborem Ambrosian Singers a Národním filharmonickým orchestrem.\n\n"}
{"id": "1016862", "url": "https://cs.wikipedia.org/wiki?curid=1016862", "title": "Igor Kravčuk", "text": "Igor Kravčuk\n\nIgor Alexandrovič Kravčuk (rusky: Игорь Александрович Кравчук; * 13. září 1966, Ufa, SSSR) je bývalý ruský a sovětský obránce v ledním hokeji. Několik let hrál v NHL a nyní působí jako trenér.\n\nV letech 1983-1987 hrál za ruský tým Salavat Julajev Ufa a pak až do roku 1992 za CSKA Moskva. V Rusku odehrál 242 zápasů a získal 16 gólů a 30 asistencí.\nV roce 1986 získal zlatou medaili na Mistrovství světa juniorů a v roce 1990 na seniorském světovém turnaji. Z Olympijských her v roce 1988 má zlatou medaili jako člen sovětského týmu a z Olympijády v roce 1992 má rovněž zlato; zde byl ovšem člen tak zvaného Sjednoceného týmu.\nDo kanadsko-americké NHL jej v roce 1991 jako 71. hráče draftoval tým Chicago Blackhawks. NV NHL hrál postupně za týmy Edmonton Oilers, St. Louis Blues, Ottawa Senators, Calgary Flames a Florida Panthers. Celkem odehrál v NHL 699 ligových utkání, nasbíral 274 bodů (za 64 gólů a 210 asistencí) a odseděl si 251 minut na trestné lavici. V playoff odehrál 51 zápasů, ve kterých si připsal 21 bodů za 6 gólů a 15 asistencí a 18 trestných minut.\nDva dny po svých 21. narozeninách, čelil ve finále Kanadského poháru 1987 útoku Maria Lemieuxe, Waynea Gretzkyho a Larryho Murphyho na sovětského brankáře Sergeje Mylnikova. Tento souboj 3 na 1 dopadl lépe pro Kanaďany, Lemieux vstřelil 86 sekund před koncem utkání vítěznou branku a Kanada tak získala zlatou medaili.\nOd roku 2011 vede jako trenér ruský juniorský tým.\n\n"}
{"id": "1016865", "url": "https://cs.wikipedia.org/wiki?curid=1016865", "title": "Homolka (Středolabská tabule, 257 m)", "text": "Homolka (Středolabská tabule, 257 m)\n\nHomolka (257 m n. m.) je vrch v okrese Jičín Královéhradeckého kraje. Leží u jižního okraje obce Běchary na jejím katastrálním území.\n\nJe to krátký nesouměrný strukturně denudační hřbet směru zhruba západ–východ, který je rozdělen na dvě části sedlem, jímž vede silnice od Běchar k jihu. Západní část má příkřejší svahy (zde je vrchol Homolky), východní mírnější část je na mapách značena \"Na nivách\". Celý hřbet je složen ze svrchnokřídových jílovců, slínovců a prachovců. Na západě je hřbet omezen mělkým údolím potoka Stříble. V západní části jsou sady s křovinami a listnatý lesík, ve východní části je orná půda. Je to částečně výhledové místo.\n\nGeomorfologicky vrch náleží do celku Středolabská tabule, podcelku Mrlinská tabule, okrsku Královéměstecká tabule a podokrsku Záhornická tabule\n"}
{"id": "1016867", "url": "https://cs.wikipedia.org/wiki?curid=1016867", "title": "Baise", "text": "Baise\n\nSlovo Baise má více významů:\n"}
{"id": "1016869", "url": "https://cs.wikipedia.org/wiki?curid=1016869", "title": "Irská fotbalová reprezentace (do roku 1950)", "text": "Irská fotbalová reprezentace (do roku 1950)\n\nIrsko mělo původně svoji fotbalovou reprezentaci, v níž nastupovali hráči z katolické i protestantské části ostrova. Irish Football Association byla založena v roce 1880 jako čtvrtá nejstarší fotbalová asociace na světě a v roce 1882 sehrál irský tým svůj první mezinárodní zápas (prohra 0:13 s Anglií). Irové se pravidelně účastnili British Home Championship: v roce 1903 se dělili o prvenství se stejným počtem bodů s Anglií a Skotskem, v roce 1914 vyhráli. Reprezentace používala tehdejší neoficiální irskou vlajku: bílou s červeným úhlopříčným křížem svatého Patricka. Dresy měla bledě modré, bílé nebo zelené. Většinu domácích zápasů hrála v Belfastu, od roku 1900 využívala i hřiště v Dublinu. V roce 1911 vstoupila IFA do FIFA. Náboženské nepokoje v Irsku po první světové válce vedly k rozdělení ostrova: na katolickém jihu vznikla v roce 1921 samostatná Football Association of Ireland, jejíž tým reprezentoval Irský svobodný stát a v roce 1923 byla přijata do FIFA. Irish Football Association tak kontrolovala fotbalové dění už jen v protestantských hrabstvích, které zůstaly součástí Spojeného království jako Severní Irsko, nadále však na mezinárodní scéně vystupovala jako zástupce celého ostrova. V roce 1928 z FIFA spolu s ostatními britskými celky vystoupila kvůli sporu o oddělování profesionálních a amatérských soutěží a vrátila se až v roce 1946. Zúčastnila se neúspěšně Kvalifikace na Mistrovství světa ve fotbale 1950; v jejím průběhu byla pod tlakem FIFA, aby si přestala uzurpovat název celého Irska, proto od roku 1950 přijala oficiální název Severní Irsko (v rámci British Home Championship však vystupovala jako „Irsko“ až do roku 1972). Zároveň byla zakázána dosavadní praxe, kdy někteří hráči nastupovali podle potřeby za oba irské státy. \n\n\n"}
{"id": "1016875", "url": "https://cs.wikipedia.org/wiki?curid=1016875", "title": "Kračúnovce", "text": "Kračúnovce\n\nKračúnovce (do roku 1927 také \"Kračonovce\", ) jsou obec na severovýchodním Slovensku v okrese Svidník. V roce 2013 zde žilo 1 215 obyvatel. První písemná zmínka o obci pochází z roku 1347.\n\nV modrém štítě pod stříbrnou osmicípou položenou kometou je zlatý snop. Pod snopem je stříbrný doleva obrácený srpek se zlatou rukojetí. Historický pečetní symbol – snop se srpem z 19. století byl doplněn o mluvící motiv betlémské hvězdy, která z něj dělá mluvící znak. Znak byl přijat obecním zastupitelstvem 28. června 1995 a je zapsán v Heraldickém rejstříku SR pod číslem HR: K-58/1995. Autory znaku jsou Sergej Pančák a Peter Kónya.\n\nVlajka obce sestává ze čtyř podélných pruhů v barvách bílé, žluté, modré a bílé. Vlajka má poměr stran 2:3 a ukončena je třemi cípy, to znamená dvěma zástřihy, sahajícími do třetiny její listu.\n\n"}
{"id": "1016880", "url": "https://cs.wikipedia.org/wiki?curid=1016880", "title": "Phoenix Garden", "text": "Phoenix Garden\n\nPhoenix Garden je zahrada místní komunity v centru Londýna, v Anglii, byla založena v roce 1984. Toto místo , založené a udržované dobrovolníky je oblíbeným cílem vycházek. Nachází se v St Giles za divadlem Phoenix Theatre, v londýnské čtvrti Camden. Phoenix Garden leží v mezi rušnými oblastmi Soho a Covent Garden. Zahrada se nachází jen kousek od St Giles Passage a Stacey Street, severně od Shaftesbury Avenue a východně od Charing Cross Road.\n\nPhoenix Garden je registrovaná charita (číslo 287502), a používá jako označení Covent Garden Open Spaces Association (CGOSA).\n\nZahrada vyhrála první cenu za nejlepší environmentální zahradu v Camden v soutěži Bloom competition šestkrát po sobě – 2004, 2005, 2006, 2007, 2009 a 2010. Pravidelně se pořádají společenské akce, včetně velmi populární každoroční zemědělské výstavy a dní dobrovolnické práce.\n\nZahrada, která byla postavena na parkovišti v roce 1980, které bylo upraveno na místě bombového útoky z druhé světové války (místo bylo bombardováno v roce 1940).\n\nPhoenix Garden přežila různé problémy, včetně případu nezákonného ukládání průmyslového odpadu brzy po založení parku. Tato zahrada je jen jediná z původních sedmi zahrad Covent Garden Community Gardens, která přežila do dnešního dne. Je provozována dobrovolníky, místními obyvateli.\n\n"}
{"id": "1016881", "url": "https://cs.wikipedia.org/wiki?curid=1016881", "title": "Bělásek rezedkový", "text": "Bělásek rezedkový\n\nBělásek rezedkový (\"Pontia daplidice\") je středně velký, výrazně teplomilný motýl z čeledi běláskovitých. Každoročně na jaře přilétá z jižních zimovišť do České republiky kde se do podzimu nejčastěji vyskytuje ve dvou generacích.\n\nDruh žijící v Evropě, Malé a Střední Asii a ve středomořských oblastech Afriky. Severní hranici evropského rozšíření sahá až k 60° severní zeměpisné šířky a v jižních oblastech Alp vystupuje až do nadmořské výšky 2000 m. Pouze v jižní Evropě, severní Africe a teplých oblastech Asie se vyskytuje trvale, jeho populace v západní, střední a severní Evropě jsou jen přechodné. Motýli objevující se z jara v České republice jsou prvou vlnou migrujících jedinců z teplých krajů jižní Evropy kde se vylíhli. Teprve později se smísí jejich potomci, kteří vylétli z kukel již vytvořených v Česku, s jižní migrační vlnou druhé generace.\n\nNejraději žijí ve slunných a teplých nížinatých oblastech polního, stepního i ruderálního charakteru, často se vyskytují na opuštěných zaplevelených polích, na neobhospodařovaných loukách nebo travnatých kamenitých stráních, náspech cest nebo železničních tratí. Jsou velmi dobři letci a nezdržuje se na pevném stanovišti, pohybují se z místa na místo v rozsáhlém regionu.\n\nV ČR se vyskytují téměř po celém území od nížin do podhůří, hojnější bývají v oblastech moravských úvalů a hlavně v teplých a suchých létech. Místní početnost odvisí od migrace, někdy dorazí jarní i letní populace, někdy přiletí až letní. Průměrné stavy tohoto druhu s ohledem na počasí sice ročně kolísají, motýl však není považován za ohrožený.\n\nMotýl má rozpětí křídel 4,5 až 5 cm, bílé zbarvené svrchní plochy mají nápadné žilkování a početné černé skvrny. Samička má na zadních křídlech tmavší a větší skvrny, sameček je tamtéž spíše bílý. Na spodní, rubové straně mají oba výraznou, olivově zelenou kresbu.\nBělásek rezedkový mívá ve Střední Evropě obvykle dvě generace, délka života motýla od vylíhnutí je průměrně 16 dnů. Samička prvé generace klade obvykle v dubnu žlutozelená vajíčka která se později zbarví oranžově. Vajíček bývá průměrně okolo 60 a jsou kladena na žírné rostliny jednotlivě. Asi za týden se z nich líhnou osamoceně žijící modrozelené housenky se dvěma žlutými podélnými pruhy a malými černými bradavkami. Po třech týdnech nepřerušovaného krmení na listech, květech i plodech se housenka na lodyze rostliny zakuklí zavěšená hlavou dolů. Za týden stadium přeměny v kukle skončí a vylétá další generace motýlů kteří se v červenci neb srpnu spáří a začíná nový koloběh, od vajíček přes housenky až po kukly ve kterých chce druh přečkat zimní období. Za mimořádně příznivých klimatických podmínek se z těchto kukel vylíhne koncem léta ještě třetí generace a její kukly se snaží přezimovat. Ve středoevropských kontinentální podmínkách však zimu nepřežijí a zahynou.\n\nBělásci rezedkoví nejsou považováni za škodlivý druh, jejich housenky se živí rostlinami které jsou spíše považovány za plevelné než užitkové. Požírají hlavně rostliny rodu rýt (dříve často nazývaný rezeda) a další byliny z čeledi brukvovitých, např. hulevník, huseník, pomořanka, potočnice, tařice a úhorník.\n\nPodle posledních výzkumů je bělásek rezedkový (\"Pontia daplidice\") podle morfologických znaků neodlišitelný od nově vytvořeného druhu \"Pontia edusa\", navzájem se odlišují biochemicky. Tento nový druh údajně pravidelně migruje z jihu do střední Evropy a tudíž se vyskytuje i v ČR, kdežto \"Pontia daplidice\" zalétává pouze do západní Evropy. Někteří autoři naopak považují oba druhy pouze za poddruhy druhu \"Pontia daplidice\".\n\n\n"}
{"id": "1016884", "url": "https://cs.wikipedia.org/wiki?curid=1016884", "title": "Česká reformace", "text": "Česká reformace\n\nČeská reformace je pojem označující svébytný reformační proud pozdního středověku a raného novověku zformovaný v Českém království. Během dvou staletí své existence nepředstavovala česká reformace jednolitý a neměnný celek. Ačkoli se ale štěpila do mnoha směrů (od konzervativců usilujících o setrvání v rámci římské církve až po radikálnější emancipované skupiny), její jednotlivé větve pojily společné věroučné prvky (přijímání pod obojí, důraz na Boží slovo kázané ve srozumitelném jazyce, zdůraznění bezprostředního vztahu člověka k Bohu, odpor ke světské okázalosti a bohatství církve). Pojem česká reformace v sobě zahrnuje především husitství a z něj vzešlou kališnickou (utrakvistickou) církev a jednotu bratrskou.\n\nSpolečně s hnutím valdenských bývá označována jako \"první reformace\", předcházející reformaci světové (protestantské). I přes vliv německé a švýcarské reformace na české prostředí, nedošlo k jejich splynutí s českou reformací, jež si udržela svůj vlastní vývoj až do potlačení povstání českých nekatolických stavů po roce 1620. Důsledky této porážky, zejm. konec náboženské svobody spojený s nucenou rekatolizací Čech i Moravy, potvrzené vestfálským mírem roku 1648, znamenaly konec české reformace jako samostatného reformačního proudu. Po vydání tolerančního patentu v roce 1781 k obnově svébytné české reformace nedošlo. Josef II. nerespektoval tradici české reformace a možnost přihlásit se k české konfesi nebyla vůbec nabídnuta. Císař v českých zemích nově trpěl pouze pravoslavné, luterány a kalvinisty, tedy konfese obvyklé v jiných částech jeho říše. Navzdory tomu, že česká reformace zůstala definitivně rozptýlena uvnitř protestantského světa, její tradice nezanikla. Dodnes se na ni odvolávají mnohé české i světové církve, jako např. Moravian Church (pokračovatelka rozptýlené Jednoty bratrské), Českobratrská církev evangelická, Církev československá husitská, Církev bratrská, baptisté aj.\n\nZa přínos a jedinečný znak české reformace lze považovat na tehdejší dobu ojedinělý respekt vůči svědomí každého člověka, a to i člověka poddaného. Tato nevídaná tolerance byla alespoň zpočátku vynucena specifickými poměry v českých zemích, kdy po nerozhodném výsledku husitských válek nebyla žádná ze stran dostatečně silná na to, aby soupeře úplně porazila. Obě strany byly tedy v zájmu vlastního přežití, udržení míru a bezpečí nuceny nalézt způsob vzájemné koexistence. Z této nutnosti nakonec vzešla uvědomělá snaha o právní kodifikaci vzájemné tolerance a respektu ke svědomí druhé strany, k čemuž došlo kutnohorským náboženským mírem roku 1485. Ten se však týkal pouze soužití katolíků a utrakvistů, jiné náboženské skupiny si na zákonem povolenou existenci musely počkat až do vydání Rudolfova majestátu roku 1609.\n\nNa konci 14. století se ukončoval dlouhodobý proces christianizace českého prostředí. Široké vrstvy obyvatel se začaly s křesťanstvím vnitřně identifikovat a víru začaly přijímat nejen jako soubor rituálů, nýbrž jako osobní potřebu a oporu pro orientaci v nejistém světě. V celé Evropě lze sledovat důraz na novou vnitřní, opravdovou individuální zbožnost (devotio moderna), charakterizovanou snahou o přiblížení Kristu, důrazem na vnitřní prožitek modlitby i bohoslužby, s menším zřetelem k oficiálním církevním strukturám. Laici stále častěji požadovali dobré kněze, kteří by byli schopni patřičně pečovat o jejich duchovní potřeby. Lidé konce 14. století si stále palčivěji uvědomovali křiklavé rozpory mezi učením evangelia a chmurnou realitou života tehdejších nositelů křesťanské zvěsti. Bohatá církev se zpronevěřila evangeliu a začala si libovat v přepychu a rozmařilosti, a tak se nutně ocitla ve spárech Antikrista. Okázalé církevní stavby, plné soch, obrazů a relikviářů, se stávaly dokladem zjevné pýchy a nestřídmosti kléru.\n\nNeustále rostl počet far a kněží. Praha byla po Avignonu, Římu a Paříži městem s největší koncentrací duchovních v celém západním křesťanstvu. Blahobyt a různé společenské výhody lákaly do řad duchovenstva mnoho mladých mužů, pro které však kněžská služba neznamenala víc než slušný zdroj příjmů. V případě, že získali bohaté obročí, si pak mohli dovolit k výkonu vlastních kněžských povinností najímat náhradníky z řad nezajištěného duchovenstva (tzv. střídníky), čímž si zajišťovali bezstarostný život. Nejen, že tedy rozhodně nebylo uspokojivé chování valné části kléru, kritiku však také vyvolávaly nadměrné finanční požadavky papežské kurie, zatěžující české země neúnosným břemenem různých poplatků. Obraz úpadku církve byl dokonán, když v roce 1378 vypuklo papežské schisma. Rozpolcenou církev nyní vedli dva soupeřící papežové, kteří nad sebou navzájem vyhlašovali klatby. Tento neutěšený stav nebyl vyřešen ani pisánským koncilem, svolaným roku 1409, který jen přidal do hry papeže třetího, a na své řešení si musel počkat až do koncilu kostnického.\n\nMnozí kněží i laici se nechtěli smířit se zesvětštělou církví a volali po návratu k původnímu, opravdovému křesťanství. Náprava církve se ukazovala tím naléhavější, čím více společnost zabředala do různých projevů krize. Vyčerpávala se kdysi bohatá naleziště drahých kovů, morové epidemie drasticky snižovaly počet obyvatel, což v důsledku vedlo k oslabení ekonomiky. K hospodářským problémům se přidala politická nestabilita. Na nejvýznamnější evropské trůny usedli slabí panovníci (Václav IV. v říši a České koruně, Karel VI. ve Francii, Richard II. v Anglii) a kdysi mocná lucemburská dynastie se zmítala v nekončících vnitřních sporech, které oslabovaly nejen ji, ale i země, kterým vládla. Prudké spory mezi světskou a církevní mocí za vlády Václava IV. zas vedly jen k dalšímu podlamování autorit. Hospodářská deprese a narušení politické rovnováhy mezi panovníkem, šlechtou a církví pak v českých zemích vyvolaly rozsáhlou kriminální činnost.\n\nV souladu s tradičním středověkým přístupem byla příčina krize spatřována v nepřízni Boží, způsobené opuštěním křesťanských ideálů, zejména pak morálním úpadkem církve, která se zpronevěřila evangeliu. Začali se objevovat reformní kazatelé žádající nápravu církve. Kázali veřejně z kostelních kazatelen a nestáli vně církve jako například valdenští. Usilovali o nápravu církve zevnitř, nikoli o její zboření. V první řadě měla být na základě Písma napravena právě církev, skrze kterou pak mohla být očištěna celá společnost.\nKarel IV. byl velkým podporovatelem církevních institucí, neboť jedině díky nim mohl existenčně zabezpečit stále rostoucí počet vzdělanců, kteří nejen dodávali lesk jeho dvoru, ale především měli nepostradatelnou úlohu ve správě říše i zemí České koruny. Přesto si uvědomoval nebezpečí zesvětštění církve, které kvůli jeho politice mohlo nastat. Sám pozval augustiniána Konráda Waldhausera z rakouského kláštera Waldhausen, aby v Praze kázal. Kázal německy a latinsky v kostele sv. Havla a v kostele Panny Marie před Týnem. Napadal zejména svatokupectví, přepych měšťanů i rozmařilost duchovenstva. Ohlas jeho kázání ukazuje připravenost pražského prostředí pro reformní myšlenky. Odpor však jeho slova vyvolala zejména u žebravých řádů. Následnou žalobu urovnal Arnošt z Pardubic v Konrádův prospěch, takže mohl nerušeně kázat až do své smrti v roce 1369. Jen tři měsíce po Waldhauserově vystoupení opustil královskou kancelář Jan Milíč z Kroměříže, aby zanedlouho zahájil svou vlastní kazatelskou činnost. Jednalo se o jeho soukromé vystoupení, podpořené snad pražským arcibiskupem, neboť Milíč pak kázal ve staroměstském kostele sv. Jiljí, jehož kapitula i všechen klérus podléhal přímo arcibiskupovi. Samotný císař, který sice dal k reformní kazatelské činnosti prvotní popud, ale dále do reformního hnutí příliš nezasahoval, zůstal Milíčovi příznivě nakloněn, přestože ho jednou Milíč veřejně označil za Antikrista. Kazatelská činnost Milíče záhy uvrhla do podezření z kacířství, z něhož se musel zodpovídat v Avignonu, kde také v roce 1374 zemřel.\n\nMilíč z Kroměříže měl velký vliv na jihočeského vladyku Tomáše ze Štítného. Tomáš v mládí studoval na pražské univerzitě, avšak bez získání akademické hodnosti. Velmi se mu líbila kázání Konráda Waldhausera a Milíče z Kroměříže. Rozhodl se, že v rámci svých možností bude následovat Milíčův příklad, sám o sobě napsal, že byl \"jeho duchovním dítětem\". Protože byl pouhým laikem, nemohl kázat. Proto začal šířit reformní názory písmem, česky, v jazyce srozumitelném většině obyvatel království. Po smrti své manželky žil trvale v Praze (po roce 1381) a v závěru svého života bydlel v domě sousedícím s Betlémskou kaplí.\n\nPro ranou českou reformaci byl velmi důležitou postavou mistr Matěj z Janova, kněz vystudovaný v Paříži. Ze studií v cizině se vrátil roku 1381 a posléze kázal u sv. Mikuláše a u sv. Víta v Praze. Napsal základní knihu českého reformačního hnutí \"Regulae Veteris et Novi testamenti\" (\"Pravidla Starého a Nového zákona\"). V tomto latinském spise názorně vysvětlil rozdíl mezi novozákonním křesťanstvím a praxí soudobé pokleslé církve. Proti vnějškovosti a formálnosti zdůrazňoval niternost. Daleko více než na obřady kladl důraz na zbožný život, pokoru a křesťanskou lásku. Podobně jako Viklef soudil, že soudobá církev, reprezentovaná dvěma papeži a kardinálskými sbory, nemůže být pravou církví Kristovou. Členy pravé Kristovy církve jsou podle Matěje z Janova pouze opravdoví následovníci Krista. Jedinou naprosto spolehlivou autoritou ve věcech víry pro něj byla Bible. Zemřel v poměrně mladém věku roku 1394.\n\nK úsilí napravit církev přispívalo též šíření znalosti Bible. Kolem poloviny 14. století vznikl první kompletní překlad Bible do češtiny. Čeština se tak stala po francouzštině a italštině dalším evropským živým jazykem, do nějž byla Bible přeložena.\n\nZásadní vliv na rodící se českou reformaci měla nově založená pražská univerzita. Právě v reformním programu pražských univerzitních teologů a intelektuálů, sahajícím svými počátky do konce 70. let 14. století, lze spatřovat vedle již zmíněné kazatelské činnosti vlastní kořeny české reformace. Tento reformní okruh sedmdesátých až devadesátých let 14. století byl reprezentován především teology ze tří, pro Husovy stoupence jasně \"německých\", univerzitních národů. Husův český národ a tyto ostatní národy po roce 1402 rozeštval otevřený boj o Viklefa, v němž se střetli \"němečtí\" zastánci filozofického nominalismu a \"čeští\" zastánci Viklefova realismu. Proto se později na tento reformní proud Hus záměrně neodvolával a za své reformní předchůdce označoval jen české univerzitní mistry, jako např. Vojtěcha Raňkova z Ježova, Mikuláše Bicepse nebo Štěpána z Kolína. Přesto však měl Husův reformní okruh s touto dřívější reformní skupinou mnoho společného.\n\nUniverzitní reformní proud, jehož představiteli byli např. Jindřich Totting z Oyty, Konrád ze Soltau, Matouš z Krakova, Jan Marienwerder, Jindřich z Bitterfeldu či Mikuláš Magni z Javora, byl především v 80. letech naplněn nesmlouvavou kritikou života soudobé církve, prodchnutou myšlenkami raného konciliarismu. Tato kritika však nesměřovala k požadavku chudé církve, návratu k prvotní církvi či k veřejnému trestání hříchů. Místo změny systému usilovala o nápravu a kvalitní vyučování nedostatečně vzdělaných kněží. K jejich povznesení psali nejrůznější příručky a návody, aby mohli obstojně plnit úlohu duchovních pastýřů. Takto reformované kněžstvo pak mohlo být zdrojem vnitřní reformy celé církve i křesťanské společnosti.\n\nV duchu nové zbožnosti (devotio moderna) začali mnozí reformně uvažující teologové, zejména Jindřich z Bitterfeldu a Matouš z Krakova, prosazovat časté, či dokonce každodenní přijímání svátosti oltářní k duchovnímu prospěchu zbožných laiků, připodobněných tímto způsobem duchovním a posílených tak na vlastní cestě spasení. Otázka eucharistie se tak začala stávat středobodem české reformace.\n\nČasté přijímání se původně setkalo s nedůvěrou církevních hodnostářů pražské arcidiecéze. Synoda z 19. října 1388 ustanovila, že žádný laik nesmí přijímat častěji než jednou za měsíc. Matěj z Janova byl na synodě o rok později donucen v rámci odvolání svých nepravověrných tezí prohlásit, že laici nemají být povzbuzováni k tomu, aby denně přijímali svátost oltářní. Synoda z 16. června 1391 však nakonec vyšla vstříc přání zbožných laiků a dovolila, že vyzpovídaní kajícníci smějí přijímat eucharistii, kdykoli budou chtít.\n\nOd 90. let 14. století sílil na univerzitě vliv českého národa, který byl z dříve jednotného univerzitního těla stále více vyčleňován štědrou mecenášskou podporou členů královského dvora i pražského měšťanstva. Na počátku 15. století se starší univerzitní reformní proud nově nastupující generačně semknuté skupině mistrů českého univerzitního národa příliš neotevřel a neměl vůli s ní hledat společnou řeč. Mladí čeští reformisté, mezi nimiž zpočátku hráli klíčovou roli profesoři teologické fakulty Štěpán z Pálče a Stanislav ze Znojma, vystoupili se staronovým programem kritiky zesvětštělého života kléru. Vedle praktické kritiky však kladli velký důraz i na filozofické spekulace, které stále častěji promítali do dalších otázek.\n\nČeským reformistům se stala vzorem náboženského života prvotní církev. Začali proto od prvních let 15. století usilovat o její napodobení. Aby se tohoto cíle dosáhlo, musela být soudobá církev očištěna od nehodných kněží. Původně toho chtěli dosáhnout zásahem vrchní církevní moci, ale po vyostření vztahů s arcibiskupem Zbyňkem Zajícem z Házmburka začali více spoléhat na světskou moc, reprezentovanou proreformně naladěným dvorem Václava IV. V tom, jak nápravu církve a potažmo celé křesťanské společnosti v praxi uskutečnit, byla Husova skupina vědomě ovlivněna filozoficko-teologickými názory anglického teologa Jana Viklefa. Podle něj církvi mohou v navrácení k jejímu původnímu pastýřskému poslání pomoci světští páni, kteří by vyvlastnili církevní majetky a odřízli by ji od zásahů do světských záležitostí. Těmito názory si Husova skupina získávala oblibu i mezi aristokracií. Jejich reforma tak byla úzce spojena se světskou mocí.\n\nViklefovy spisy a jejich znalost začaly do do pražského univerzitního prostředí pronikat už v 70. letech 14. století. K jejich recepci a mnohostrannnému domýšlení pro praktický náboženský i politický život však došlo až v době Husovy generace na počátku 15. století. Pro české mistry se tehdy Viklef stal společně se svatým Augustinem nejuznávanější autoritou. Obdiv k Viklefovi byl mezi nimi takový, že si odmítali připustit, že v teologické rovině jeho názory mnohdy odporují učení obecné církve a že jejich aplikace by mohla mít nedozírné následky. Projevilo se to například na případu Viklefem hlásané remanence, s níž se nebyli ochotni plně ztotožnit ani Hus, ani Páleč, ani Stanislav ze Znojma. Na druhou stranu lavírovali, nedokázali zaujmout jasné pravověrné stanovisko a zdráhali se připustit, že se Viklef mýlí.\n\nNa pražské univerzitě se v prvních letech 15. století odehrávaly zápasy o Viklefovo učení. V čele jeho zastánců stál mistr Jan Hus, který přijal většinu Viklefových názorů. Hus by bez Viklefa nedospěl ke své myšlenkové zralosti a Viklef by bez Husa nedosáhl svého evropského významu.\n\nRoku 1402 se stal Jan Hus správcem pražské Betlémské kaple a jejím kazatelem. V jeho osobě se tak prolnuly dva dosavadní směry raných snah o církevní reformu – teoretizující univerzitní směr a k vnitřní zbožnosti podněcující kazatelský proud, oslovující širší lidové vrstvy. Díky Betlémské kapli, která pojala až tři tisíce posluchačů, mohl Hus šířit reformní myšlenky mezi široké vrstvy obyvatel. Reforma církve tak přestala být pouze tématem uzavřených univerzitních disputací, ale získala široký společenský ohlas.\n\nJan Hus a jeho stoupenci se velice skepticky stavěli k tehdy živé ideji konciliarismu, která usilovala o odstranění papežského schizmatu a o nápravu církve shora, prostřednictvím sboru kardinálů a teologů. V Husových očích byl totiž kardinálský sbor nositelem stejné zkaženosti jako samo papežství, a nemohl tedy církev snadno očistit.\n\nOtázkou katechetizace nedovzdělaných farářů se Husova skupina původně příliš nezabývala. Žili pražskou univerzitou, univerzitními disputacemi, nejrůznějšími názorovými střety a stav církve na venkově jimi zůstal dlouho opomíjen. Situace se změnila, až když byl Hus v důsledku interdiktu nucen roku 1412 opustit Prahu a odejít na venkov. Tehdy si uvědomil jaká propast zeje mezi světem pražské univerzity a českým venkovem. Tehdy začal intenzivně psát v českém jazyce, a to zejména pro venkovské faráře, kteří, jak zjistil, často neovládali latinu natolik, aby mohli z latinských příruček čerpat.\n\nHusovo upálení v roce 1415 vedlo k zásadní radikalizaci teologických představ, která z české reformace učinila svébytný náboženský proud. Hlavním představitelem reformačního úsilí na pražské univerzitě se po Husově smrti stal mistr Jakoubek ze Stříbra. V té době se zrodila nečekaná solidarita mezi husity a valdenskými. Valdenští totiž byli podobně jako Hus pronásledováni kvůli tomu, že se nepodřídili církevní autoritě. Jestliže mohl být v právu Hus, pak mohli být v právu i valdenští. Jakoubek proto odmítl rozlišovat herezi od ortodoxie podle vztahu k nejvyšším autoritám stávajícího křesťanstva. Měřítkem pravdy i bludu mělo být výlučně evangelium. Jakoubek se s valdenstvím seznámil nejspíše prostřednictvím z Drážďan vypuzených německých mistrů, kteří v roce 1411 našli útočiště v Praze. Drážďanští mistři, z nichž nejvýznamnější byli Petr Drážďanský, Fridrich Eppinge a Mikuláš z Drážďan, od českého univerzitního národa získali ke svému působení dům U Černé růže na Příkopě. Zejména názory Mikuláše z Drážďan se nápadně shodovaly s učením valdenských, ale také s názory Matěje z Janova. Mikuláš proti sobě stavěl církev prvotní a církev soudobou, kritizoval řeholní život, kněz podle něj měl být chudý, prostý, pokorný a trpělivý jako Kristus. Špatného kněze nepovažoval za kněze a mše svatokupců považoval za neplatné. Byl proti obrazům a jejich uctívání. Mikuláš popíral existenci očistce (Jakoubek proti němu existenci očistce hájil), modlitby za mrtvé i úctu ke svatým, odmítal přísahy, trest smrti i jakékoli prolévání krve, a tvrdil, že každý laik, dokonce i žena, může a má kázat.\n\nV září 1415 se utvořil svaz husitské šlechty, který odmítl uznat kostnický verdikt nad Husem a slavnostně proti koncilu protestoval. Jakoubek této příležitosti pohotově využil k tomu, aby dal českému reformačnímu programu celonárodní rozměr. Počátkem roku 1417 univerzita poprvé vystoupila v roli rozhodčího ve věcech víry. Vyslovila se v tom smyslu, že církevní tradice, které přímo neodporují Bibli, mají být zachovány, včetně očistce, modliteb za mrtvé a obrazů v kostelech. Dne 10. března 1417 pak univerzitní mistři vyhlásili, že svátost oltářní pod obojí je užitečná k spasení a že se jí má každý přidržeti, neboť v ní je celost a plnost duchovního nasycení. Zároveň však dodali, že podle jejich víry \"celý Kristus jest pod jednú i druhú způsobú\". Na rozdíl od osobního názoru Jakoubkova tak univerzita oficiálně netvrdila, že přijímání pod obojí je nutné ke spáse, pouze je silně doporučila. Dne 6. září 1417 se pak univerzita přiklonila k nauce, že církev je sborem všech předurčených, tedy k nauce odsouzené spolu s Viklefem a Husem v Kostnici, která mohla zpochybnit zažité uspořádání církve.\n\nTáboři se zcela rozešli s představou jednoty s římskou církví. To se projevilo odporem vůči drahocenným mešním rouchům, oltářním textiliím, liturgii, misálům, užívání latiny a v nejkrajnější podobě tento odpor vyústil i v obrazoborectví. Táborští kněží rezignovali i na apoštolskou posloupnost.\n\nJako utrakvistická církev bývá označován církevní útvar, který vzešel z husitské revoluce, své postavení si zajišťoval kompromisními kompaktáty z roku 1436. Utrakvistická církev představovala od doby husitských válek až do porážky stavovského povstání, kdy po odchodu četných emigrantů splynula s římskokatolickou církví, hlavní a nejpočetnější náboženské uskupení v Čechách a na Moravě.\n\nUtrakvisté zůstávali na střední cestě mezi římskou církví a Lutherovou reformací. Považovali se za správné katolíky a nehodlali se rozejít s církevní tradicí. Zachovávali tradiční strukturu mše (chápanou jako oběť) i liturgického roku. Věřili v reálnou přítomnost Krista v eucharistii, uznávali sedm svátostí, svátostné kněžstvo i apoštolskou posloupnost. Dokonce uznávali papeže jako patriarchu západního křesťanstva, tedy i české církve, od nějž díky apoštolské posloupnosti přechází pravomoc právoplatně světit kněze. Jeho učitelskou autoritu uznávali, pokud neodporovala Písmu. Jakékoli jurisdikční, administrativní a mocenské nároky papežství však zavrhovali.\n\nMezi základní odlišnosti utrakvistické církve od církve římské se řadilo laické přijímání pod obojí způsobou, dětské přijímaní svátosti oltářní (rovněž pod obojí), český zpěv při mši a svěcení památky Jana Husa, Jeronýma Pražského a dalších husitských mučedníků. Až do počátku 16. století však přežívaly u části utrakvistů také radikálnější názory, které kult svatých úplně odmítaly. Po vystoupení Martina Luthera se pak mnozí utrakvisté přiklonili k jeho učení. Hlavní proud církve však zůstal věrný odkazu české reformace 15. století, jak jej definovali teologové Jakoubek ze Stříbra, Jan Příbram a Jan Rokycana. Na jedné straně tak utrakvistická církev odmítala autoritářství římské církve na jedné straně, tak náboženský radikalismus českých bratří a luteránů na straně druhé. S luterány nemohli souhlasit především v zásadách sola fide a sola scriptura, které pak vedly k dalším praktickým rozdílům. \n\nUtrakvisté nezvrhli ideu jednotné církve reprezentované římským biskupem. Papeže nadále považovali za hlavu pozemské církve a byli ochotni se mu podřídit v některých otázkách za předpokladu uznání kompaktát. Ty však papež nikdy neschválil. Organizace správy utrakvistické církve odpovídala v kontinuitě na předhusitské období správě neobsazené pražské arcidiecéze. Po smrti Konráda z Vechty, který se jako právoplatný pražský arcibiskup přihlásil v roce 1421 k církvi podobojí, v roce 1431 utrakvistická církev neměla vlastního biskupa. Dalším pražským arcibiskupem byl sice zvolen utrakvista Jan Rokycana, ale jeho volbu nikdy neschválil papež a nezískal tak biskupské svěcení. V čele správy utrakvistické církve stál administrátor podobojí, jehož pomocným orgánem byla dolní konzistoř, která sídlila na Starém Městě pražském a byla činná v letech 1471–1621. Velice významnou úlohu v životě utrakvistické církve nadále hrála pražská univerzita, kolébka české reformace.\n\nS trváním na církevní jednotě souviselo lpění utrakvistů na kněžském svěcení v apoštolské posloupnosti. Jelikož utrakvisté neměli vlastní biskupy, způsoboval tento požadavek zásadní problém při svěcení nových kněží. Nejčastěji byla uspořádána nákladná výprava svěcenců do Itálie, aby tam našli biskupa ochotného je i přes nesouhlas papeže vysvětit na kněze. V několika případech se vypravili i za biskupem arménské církve ve Lvově. Kromě toho několikrát získali v Itálii biskupa, který se uvolil žít v Čechách, světit zde utrakvistické kněze, ale jinak do chodu české církve nezasahovat. Po obnovení pražského arcibiskupství se doufalo, že by pražský arcibiskup mohl světit jak kněží \"pod jednou\", tak kněží \"pod obojí\". Nový arcibiskup Antonín Brus z Mohelnice ještě roku 1566 vysvětil utrakvistické kandidáty na kněžství. Dalším svěcením ze strany pražského ordináře zabránila neochota utrakvistů podřídit se jeho jurisdikční a administrativní autoritě, která pramenila z utrakvistického odporu k monarchistické církevní správě. Přesto pražský arcibiskup pro potřeby utrakvistické konzistoře nadále světil svaté oleje potřebné zejména při svátosti křtu. Světitele pro své kněze však utrakvisté museli hledat opět mimo Čechy.\n\nKolem roku 1460 se ve východních Čechách začali shromažďovat přívrženci myšlenek Petra Chelčického, který prosazoval princip nenásilí a rovnosti všech křesťanů i důsledný návrat k evangelické prostotě a biblickým pravdám. Podle Chelčického církev spojená s válčením a světskou mocí vůbec, ať již na katolické, nebo utrakvistické a táborské straně, není pravou církví. Pravá církev je totiž skrytá. V těchto obcích bratří a sester našli útočiště i pronásledované zbytky valdenských. První bratří vzali vážně biblický zákaz přísahy, takže až do roku 1490 nesměli zastávat světské úřady. Koncem 15. století se pod vlivem Lukáše Pražského uvolnila i přísná pravidla zakazující přijímání majetných a urozených zájemců a až do 30. let 16. století jejich členství omezovala. Bratří preferovali označení \"starší\" namísto slova \"kněz\", jež jim implikovalo obětní chápání mše. Čeští bratři představovali výlučnou komunitu. Svůj způsob života brali jako osobní volbu a neupírali nárok na spásu těm, kdo žijí mimo Jednotu.\n\nPředevším v první fázi své existence byla pronásledována královskými úřady i utrakvistickou církví. Nejznámějším zásahem proti jednotě bratrské byl svatojakubský mandát vydaný roku 1508 králem Vladislavem II. Jagellonským. Jednota bratrská byla legalizována až Majestátem Rudolfa II. v roce 1609. Její příslušníky pak těžce zasáhla pobělohorská rekatolizace, která znamenala odchod ze země nebo vynucenou změnu víry. Organizační struktura jednoty bratrské včetně biskupského úřadu pak přetrvávala pouze v exilu v některých protestantských zemích, zejména v polském Lešně. Čeští a moravští tajní nekatolíci vzdorující na počátku 18. století rekatolizačnímu tlaku si pak už uchovávali jen mlhavé vzpomínky na svůj náboženský původ. Chyběla jim pevná organizační struktura a náboženská tradice, předávána zejména ústně, byť s podporou ukrývaných a pašovaných knih, se především na venkově rozvíjela chaoticky. Styčné body jejich konfesijní identity představoval důraz na přijímání podobojí, odpor k uctívání světců, domácí pobožnosti, duchovní četba a zpěv.\n\nOproti jiným reformačním proudům byla Jednota bratrská značně tolerantní, což vyvěralo z toho, že se sama zrodila jako pronásledovaná skupinka odsuzovaná křesťanským mainstreamem. Ani v průběhu 16. století neměla ambice stát se vládnoucí konfesí. Bratrské vyznání víry zdůrazňovalo, že otázka nalezení vlastní životní cesty a její realizace v konkrétním církevním společenstvím je věcí výsostně individuální. Jednota bratrská se nepovažovala za jedinou správnou církev, jen za její část, a neupírala naději na spásu těm, kteří žili mimo ní.\n\nNejvyšším správním orgánem jednoty bratrské byla tzv. \"úzká rada\", tvořená bratrskými biskupy a volenými spolustaršími. Ve správě jednoty zastávala podobnou funkci jako dolní konsistoř u utrakvistů nebo horní konsistoř u katolíků. Počet bratrských biskupů se postupně ustálil na čtyři. Biskupové vykonávali ordinace bratrských duchovních všech stupňů. Svou víru po vzoru augsburského vyznání víry formulovali ve vlastní bratrské konfesi, kterou roku 1535 předložili páni z řad jednoty bratrské králi Ferdinandovi I. K jejímu latinskému vydání z roku 1538 napsal předmluvu Martin Luther a toto vyznání se dočkalo mnoha dalších vydání a překladů.\n\nVzpomínka na bratrské dědictví se zachovala i na severní Moravě, zejména v oblasti Kravařska, v okolí Fulneku nebo Suchdola nad Odrou. Nositelé bratrské tradice v této oblasti hovořili převážně německy. Už v době předbělohorské působily německé bratrské sbory (ve sboru ve Fulneku působil v letech 1616–18 Komenský, který roku 1661 věnoval severomoravským sborům v Amsterodamu tištěný německý bratrský zpěvník a katechismus). Na začátku 18. století zasáhl i severní Moravu německý pietismus, protestantské hnutí usilující o zniternění křesťanské zbožnosti. V době panování císaře a českého krále Karla VI. navíc došlo k zesílení rekatolizačního tlaku. Ženklavský rodák Christian David požádal roku 1721 mladého saského šlechtice Nikolause Ludwiga Zinzendorfa o pomoc pro moravské nekatolíky, kteří se kvůli represím rozhodli pro odchod do exilu. Hned následujícího roku založili první utečenci z Moravy na jeho panství v Horní Lužici osadu, kterou pojmenovali Herrnhut (česky \"Ochranov\"). Náboženství bylo ústředním bodem budované herrnhutské identity. Nově vzniklá obec byla ale nábožensky velmi různorodá. Kromě vnitřních sporů zažívala i stoupající nedůvěru a nepřátelství ze strany saské luteránské církve, která nově příchozí považovala za sektáře. Za těchto podmínek se komunita rozhodla se přihlásit k tradici Jednoty bratrské, ačkoli se k této církvi původně hlásila jen malá část uprchlíků (zejména ze Suchdola nad Odrou). Veřejné přihlášení k dědictví Jednoty bratrské dalo herrnutské obci nový směr a zejména ji propůjčilo legitimitu a punc starobylosti. S luterány už nemuseli jednat z pozice nové sekty, nýbrž prastaré, kdysi uznávané církve. Díky tomu si exulanti mohli udržet nezávislost na luteránské církvi. Už od počátku lpěli na specifických věroučných prvcích, které je od luteránů značně odlišovaly, např. odmítali kostelní výzdobu, kněžské ornáty, užívání hostií. Hrabě Zinzendorf navázal kontakty s Danielem Arnoštem Jablonským, Komenského vnukem, jenž byl jedním ze dvou žijících biskupů staré Jednoty bratrské, působících v polském exilu. Ten pak vysvětil prvního ochranovského biskupa Davida Nitschmanna a poté i samotného Zinzendorfa. Tím byla herrnhutskému společenství předána biskupská posloupnost staré jednoty. Obnovená jednota bratrská proslula svými zámořskými misiemi a dnes je známa jako Moravská církev.\n\nJedním z důsledků české reformace, respektive jejího projevu v husitském hnutí, bylo zchudnutí církve v Čechách a na Moravě. Církev celkově, jak přežívající římská (pod jednou), tak nově kompaktáty definovaná česká (pod obojí), přišla v důsledku husitských válek o velkou část svého majetkového zázemí a po dlouhá staletí bojovala s nedostatkem kněží. Církev neměla prostředky na vydržování kostelních zaměstnanců, mezi které patřili i profesionální zpěváci z řad kléru. V českém prostředí se tak objevil fenomén literátských bratrstev. Literátská bratrstva vznikala ve druhé polovině 15. století jako při městských kostelech působící laické pěvecké sbory. Bratrstva byla organizována podle vzoru řemeslnických cechů a zpravidla se zavazovala ke zpěvu ranních mší o nedělích a svátcích a ke zpěvu rorátů po celý advent. Významným hudebním interpretem v předhusitském i předbělohorském Česku však byly školy, resp. jejich žáci. Školy měly vůči místnímu kostelu množství zpěvních povinností.\n\nVětšina literátských bratrstev byla utrakvistická, vzniklo však i několik katolických bratrstev (např. v Českých Budějovicích nebo Plzni), vícero luteránských a z počátku 17. století je doloženo i literární bratrstvo jednoty bratrské v Lipníku nad Bečvou. Literátská bratrstva přežila zákaz nekatolických církví za vlády Ferdinanda II., nadále působila v rámci římskokatolické církve a zanikla až rozhodnutím Josefa II. roku 1784.\n\nZatímco většina literátských bratrstev byla nositeli české renesanční polyfonie, českobratrské sbory provozovaly pouze jednohlasé skladby, neboť jednota bratrská vícehlas, pro jeho přílišnou okázalost a nesrozumitelnost textu, odmítala. Jsou však doloženy případy, že i v bratrských sborech byl polyfonní zpěv přes odpor starších trpěn.\n\nUtrakvisté rozvíjeli již v 15. století český zpěv, byť latinu zcela neopustili. V 16. století vznikaly nákladné graduály, tedy společné velkoformátové rukopisné zpěvníky literátských kůrů, obsahující antifony a další propria pro jednotlivé neděle a svátky církevního roku. Čeští bratři a luteráni nahradili liturgické antifony písněmi, často vlastními, které nové složili. Specifickým výplodem české reformace, zejména utrakvistického prostředí, jsou tzv. \"staročeské\" roráty, bohatá sbírka adventních mešních zpěvů.\n\nJediným dochovaným rozsáhlejším pramenem liturgického zpěvu v češtině je Jistebnický kancionál, který vznikl nejpozději kolem roku 1430. Kromě písní obsahuje česky psané chorály ke mši i bohoslužbu hodinek a několik vícehlasých zpěvů. Je pravděpodobné, že rukopis vznikl pro potřeby školy v místě, kde liturgické novoty nebudily odpor a kde stále fungoval institucionalizovaný liturgický provoz. Zdá se ale, že kancionál přes svůj lidový jazyk nebyl určen k obecnímu lidovému zpěvu. Graduály z rané éry literátských bratrstev kolem roku 1500 jsou latinské, přesto však český repertoár Jistebnického kancionálu neupadl v zapomnění, jak dokazuje zápis jeho části do Kolínského kancionálu kolem roku 1517. Hlavní vlna překládání liturgických zpěvů do češtiny nastala po roce 1540 pro potřeby utrakvistických literátských bratrstev. Utrakvistické zpěvníky druhé poloviny 16. století jsou už většinou české, ačkoli si latina stále zachovávala své místo v určitých hudebních žánrech a latinská tvorba byla také značně podporována tam, kde se do bohoslužebného zpěvu zapojovala místní latinská škola.\n\nJednota bratrská užívala během svých shromáždění i ve své písňové tvorbě výhradně mateřský jazyk, tj. češtinu nebo němčinu (zejm. na severní Moravě).\n\nBohoslužba v době české reformace (15. století) předjímala mnoho prvků, které později figurovaly v reformaci 16. století, přesto zde byly odlišnosti. České reformní hnutí začalo požadavkem častého přijímání svátosti oltářní, to byl sice i Lutherův nebo Kalvínův ideál, ale u luteránů, kalvinistů a anglikánů se časté přijímání jako součást běžné církevní praxe více prosazovalo až v 19. a 20. století. Přijímání pod obojí, symbol české reformace, bylo v reformačních církvích 16. století zavedeno velmi rychle a národní jazyk si své místo v reformačních liturgiích našel dokonce snáze než v Čechách. Naopak přijímání dětí, které utrakvismus viděl v jasném teologickém souladu s učením o křtu i s častým přijímáním pod obojí, v církvích vzešlých ze světové reformace nezískalo podporu.\n\nMožná největší rozdíl, který lze spatřovat mezi českou a německou reformací, je klid, s jakým ke změnám liturgického života v českém prostředí došlo. Ačkoli utrakvismus zásadně měnil bohoslužebnou praxi, udržel si loajalitu naprosté většiny obyvatelstva. Změna liturgie byla a je citlivá v každé době, proto je jedinečné a nanejvýš pozoruhodné, že zavedení častého přijímání, laického kalicha, dětského přijímání i národního jazyka do bohoslužeb bylo možné v Čechách uskutečnit s podporou velké většiny obyvatel, a to i dokonce za cenu křížových výprav a obrovského vnějšího tlaku na návrat ke starým tradicím.\n\nUtrakvistická bohoslužba zachovávala strukturu katolické mše, ale po vzoru husitském a posléze pod tlakem luteránů postupně počešťovala některé části ordinária.\n\nJelikož česká reformace nebyla vnitřně sjednoceným hnutím, měly různé její proudy ke světcům různý vztah. Tento vztah se navíc během let proměňoval také v rámci jediné skupiny. Některé radikální husitské proudy odmítaly úctu ke světcům úplně, umírněnější proudy ji ale nezamítaly. Důležité postavení si i po husitských bouřích udržel zejména svatý Václav, hlavní český zemský patron. Roku 1436 zpečetil svatováclavský chorál vyhlášení kompaktát. Kutnohorská mírová smlouva z roku 1485 měla vejít v platnost na svátek svatého Václava. Pro radní síň Staroměstské radnice byla zhotovena nová socha svatého knížete. Svatý Václav zůstal předním patronem pražské utrakvistické univerzity, na jejíž pečeti se nadále objevoval. V utrakvistických liturgických knihách se svátek svatého Václava vždy připomínal, svátky jiných světců však byly často opomíjeny, z českých patronů byla nejčastěji opomíjena svatá Ludmila. O zemské patrony se utrakvisté přeli s katolíky, přičemž se jejich spory točily kolem otázky, zda byli čeští světci utrakvisté, zda přijímali pod obojí. Pod vlivem světové reformace v průběhu druhé poloviny 16. století ztráceli čeští patroni stále více svůj náboženský význam a stávali se pouhými postavami národní historie. Je zajímavé, že úpadek kultu světců lze zaznamenat též u českých katolíků. Jen kult svatého Václava si dokázal pevněji udržet příznivce, a to dokonce i mezi lutersky smýšlejícími utrakvisty.\n\nZatímco postupem času slábl kult tradičních zemských patronů, stále větší úctě se těšili kostničtí mučedníci Jan Hus a Jeroným Pražský. Kult Jana Husa se v utrakvistickém prostředí začal vyvíjet už záhy po jeho upálení. Ještě na konci 15. století Hus spíše jen doplňoval pantheon starších českých světců, postupně se však jeho kult stále více prosazoval, až se stal pro utrakvisty nejvýznamnějším českým světcem. V úctě ke světcům se utrakvistická církev příliš nelišila od římské. Obě církve liturgicky slavily svátky všech českých světců, utrakvisté však k nim na rozdíl od katolíků počítali také svatého Jana Husa.\n\nLutherův výstup byl záhy dáván do souvislostí s případem Jana Husa. Poprvé v souvislosti s Martinem Lutherem padlo Husovo jméno během Lutherovy slavné lipské disputace s jeho odpůrcem Johannesem Eckem v roce 1519. Ingolstadtský doktor Johannes Eck tehdy z Luthera vymámil ve spojení s odsouzením Jana Husa ze strany kostnického koncilu závažnou větu: \"\"Také koncily se mohou mýlit.\"\" Luther tak poprvé veřejně vystoupil i proti autoritě a neomylnosti církevních koncilů.\n\nLuther stejně jako Hus požadoval, aby byly jeho názory vyvráceny důkazy z Bible. Oba odmítli příkaz slepé poslušnosti církevním autoritám. Luther ovšem při veřejném slyšení na říšském sněmu ve Wormsu roku 1521 působil mnohem sebevědoměji než Hus na kostnickém koncilu roku 1415. Na rozdíl od Husa, který se před koncilem jen bránil, Luther i útočil.\n\n\n"}
{"id": "1016886", "url": "https://cs.wikipedia.org/wiki?curid=1016886", "title": "Wumpscut", "text": "Wumpscut\n\nWumpscut (značeno i jako :wumpscut:, :w: nebo :\\\\//\\\\//:) je německý electro-industriální hudební projekt založený v roce 1991 diskžokejem Rudolfem „Rudy“ Ratzingerem (* 1966). Inspirací mu byl dánský projekt Leæther Strip.\n\nNahrávky :wumpscut: vychází často s četnými bonusy, např. remixy skladeb jiných umělců nebo dokonce svých vlastních, vychází limitované edice alb v atypickém balení (např. s energy drinky, plakáty, samolepkami, vlaječkami atp.).\n\n\n\n"}
{"id": "1016890", "url": "https://cs.wikipedia.org/wiki?curid=1016890", "title": "Hamza Yerlikaya", "text": "Hamza Yerlikaya\n\nHamza Yerlikaya (* 3. června 1976) je bývalý turecký zápasník – klasik, olympijský vítěz z roku 1996 a 2000.\n\nNarodil se do rodiny národního zápasníka původem z malé sivaské horské obce Demiryazı, který šel pár měsíci před jeho narozením s manželkou a třemi dětmi hledat lepší životní podmínky do Istanbulu. Zápasení se věnoval od svých 11 let v místním železničním klubu Haydarpaşa Demirspor. Pod vedením trenérů Saliha Bory a Muzaffera Aydina se záhy začal specializovat na zápas řecko-římský. V roce 1993 pořádalo jeho rodné město Istanbul seniorské mistrovství Evropy, na kterém startoval v necelých 17 letech ve váze do 82 kg jako náhradník za zraněného Elvana Merta. Obsadil senzační druhé místo a téhož roku se na zářiovém mistrovství světa v Stockholmu stal nejmladším mistrem světa mezi dospělými.\n\nV roce 1996 startoval na olympijských hrách v Atlantě jako úřadující mistr světa a Evropy. Bez ztráty technického bodu postoupil do finále proti Němci Thomasi Zanderovi. Na začátku druhé minuty finálového zápasu poslal rozhodčí jeho pasivního soupeře do partneru, čehož využil a kladivem a zvedem se ujal uvedení 3:0 na technické body. Tento bodový náskok udržel do konce pětiminutové hrací doby a získal zlatou olympijskou medaili.\n\nOd roku 1997 startoval ve váze do 85 kg. V roce 1999 během první fáze olympijské kvalifikace nepostoupil na mistrovství světa v Athénách ze základní skupiny přes Američana Quinceyho Clarka. V roce 2000 tak musel sbírat body v druhé fázi olympijské kvalifikace, kterou bez větších potíži zvládnul. Na olympijských hrách v Sydney postoupil z prvního místa v základní skupině přes svého tradičního soupeře Němce Thomase Zandera do vyřazovacích bojů. Ve čtvrtfinále a semifinále neztratil se svými soupeři jeden technický bod a postoupil do finále proti Maďaru Sándoru Bárdosimu. V polovině druhé minuty prvního poločasu finálového zápasu poslal rozhodčí jeho pasivního soupeře do parteru, ve kterém hrubě chyboval a Bárdosiho parádní záručí prohrával 0:3 na technické body. Koncem první minuty druhého poločasu však opět dostal příležitost v parteru a krásným zvedem vyrovnal na 3:3. Tímto výsledkem skončila regulérní šestiminutová hrací doba i tříminutové prodloužení. Na řadu přišla pomocná kritéria – počet penalizací 1:3, která rozhodla o jeho druhé zlaté olympijské medaili.\n\nOd roku 2002 začal mít se snížením své váhové kategorie o jeden kilogram na 84 kg problémy se shazováním váhy. Na olympijské hry v Athénách v roce 2004 se kvalifikoval s předstihem sedmým místem na mistrovství světa v Créteil v září 2003. V Athénách postoupil jako vítěz čtyřčlenné základní skupiny přímo do semifinále proti Aru Abra'amjanovi ze Švédska. Po nerozhodném prvním poločase 0:0 na technické body nařídil na začátku druhého poločasu rozhodčí kontakt (klinč), který neustál a prohrával 0:3 na technické body. Tuto bodovou ztrátu do konce hrací doby nesmazal a spadnul do souboje o třetí místo proti Bělorusu Vjačeslavu Makarenkovi. Po nerozhodném prvním poločase 0:0 na technické body nařídil na začátku druhého poločasu rozhodčí kontakt (klinč), při kterém jako první rozpojil ruce a prohrával 0:1 na technické body. V závěrečné minutě kladivem vyrovnal na 1:1 a tímto výsledkem skončila regulérní šestiminutová hrací doba. Na začátku prodloužení rozhodčí nařídil druhý kontakt, při kterém opět jako první rozpojil ruce a prohrával 1:2 na technické body. Tuto bodovou ztrátu do konce prodloužení nesmazal a obsadil 4. místo.\n\nOd roku 2005 nahradil ve vyšší váze do 96 kg Mehmeta Özala. Jeho úspěšnou sportovní kariéru však předčasně ukončily komplikace se starým zraněním krční páteře. Na doporučení lékařů ukončil v roce 2007 sportovní kariéru.\n\n"}
{"id": "1016891", "url": "https://cs.wikipedia.org/wiki?curid=1016891", "title": "Franz Obert", "text": "Franz Obert\n\nFranz Obert (6. října 1828 Tătîrlaua – 9. září 1908 Brašov) byl rakouský evangelický duchovní, pedagog, spisovatel a politik německé národnosti ze Sedmihradska, v 2. polovině 19. století poslanec Říšské rady.\n\nByl synem faráře. V letech 1847–1850 studoval na Lipské univerzitě evangelickou teologii a filologii. Během studií byl ovlivněn myšlenkami mladoněmeckého hnutí a byl aktivní během revolučního roku 1848. Musel ale opustit Německo a působil pak jako novinář ve Vídni. V roce 1852 se stal učitelem na gymnáziu v sedmihradském Mediașu. Od roku 1860 byl farářem v Șoala, od roku 1869 ve Valea Viilor a od roku 1881 působil jako městský farář v Brašově. Publikoval řadu statí na téma pedagogiky a učebnic. Od roku 1861 vydával list \"Schul- und Kirchenzeitung\", od roku 1866 \"Schul- und Kirchenboten\". Od roku 1869 pořádal vzdělávací kurzy pro učitele obecných škol. Psal také prózy, ve kterých využíval sedmihradské německé nářečí, na jehož výzkumu a dokumentaci se podílel.\n\nPo obnovení ústavní vlády se zapojil do politiky. Od roku 1863 do roku 1864 byl poslancem nově ustaveného Sedmihradského zemského sněmu. Zemský sněm ho roku 1864 delegoval i do Říšské rady (tehdy ještě volené nepřímo) za Sedmihradsko. 12. listopadu 1864 složil slib. Na Říšské radě patřil ke klubu liberální levice (takzvaná Ústavní strana, liberálně a centralisticky orientovaná, odmítající federalistické tendence neněmeckých národností) pod vedením Karla Giskry.\n"}
{"id": "1016895", "url": "https://cs.wikipedia.org/wiki?curid=1016895", "title": "Kostel svaté Hedviky Slezské (Doubrava)", "text": "Kostel svaté Hedviky Slezské (Doubrava)\n\nKostel svaté Hedviky v Doubravě je farní kostel v Římskokatolické farnosti Doubrava v obci Doubrava (okres Karviná).\n\nVýstavba kostela spadá do konce 19. století. Díky objevu a rozvoji těžby černého uhlí se rozvíjela i malá vesnice Doubrava. Počet věřících narůstal a tím i potřeba výstavby kostela. Doubrava patřila do farnosti orlovské a Doubravští věřící museli docházet do kostela v Orlové, který byl daleko a nestačil svou kapacitou zvýšenému počtu věřících z okolních vesnic.\n\nŽádost obce Doubravy o postavení vlastního kostela byla schválená vratislavským biskupem 7. června 1892. Pozemek o výměře 1 jochu věnoval Richard svobodný pán Mattencloit. Stavbu navrhl architekt a stavitel Bedřich Fulda z Těšína. Práce byly zahájeny posvěcením základního kamene 30. září 1894 a zhruba dokončeny v roce 1896. K podepření kostela byly použity železné sloupy a traverzy. Dokončovací práce jako např. omítnutí vnitřku kostela bylo završeno v roce 1898. Celková částka se vyšplhala na 90 000,- zlatých. 15. října 1898 na svátek sv. Hedviky byl kostel slavnostně vysvěcen. Na žádost Doubravských farníků se stal kostelem farním a obec Doubrava samostatnou farností.\n\nV létech 1921 až 1923 byl kostel majetkem československé církve.\n\nV dubnu 1929 proběhla oprava střechy kostela - opravu provedl Karel Durčák z Lazů.\n\nV červenci 1948 byla provedena oprava kostela za pomoci kostelníka Jana Kaluží (vyučený zedník), klempířské práce provedla firma Kazimír Heller z Fryštátu. Náklady na opravu stěn, střechy a nátěr věže a celé střech činil 75 000,- Kčs.\n\nV roce 1950 byl firmou Hanuš z Ostravy opraven oltář a kazatelna za částku 123 000,- Kčs.\n\nV období 1952 až 1958 byly opraveny panem Žebrokem a Swioterem boční oltáře, lavice, kůr a varhany. Na opravě se podílela i firma Muroň z Ostravy, která práci nedokončila, i když inkasovala částku 130 000,- Kčs.\n\nV roce 1959 náklady na opravu kostela činily 94 000,- Kčs, opravu zajišťovala firma Místního národního výboru v Doubravě.\n\nV létech 1987 až 1988 byly provedeny další opravy. Kostel již nemá bosáž, na kostelní věži jsou zrušeny ozdobné žaluzie, jsou zaslepována (zazděná) okna atd.\n\nDalší opravy proběhly po roce 2007 za finanční podpory OKD, a. s. a obce Doubrava (mimo jiné je odstraněn sanktusník ze střechy kostela).\n\nNovorománský orientovaný jednolodní kostel ukončen presbytářem se dvěma bočními válcovými věžemi nad sakristiemi. Střecha je sedlová. Sakristie se nacházejí po stranách hlavního oltáře se vstupem z presbyteria. Nad nimi jsou dvě malé oratoře. Obě postranní průčelí lodi jsou prolomena pěti okenními osami rámovanými pilastry s okny ukončenými vysokým obloukem a bočním vchodem. Portál bočního vchodu je obdélný s nízkým trojúhelníkovým frontonem. Boční vchod na straně jižní je zazděn.\n\nBoční věže jsou zakončeny vysokými úzkými střechami (jehlovité), hrotnice jsou ukončené kulovou makovicí.\n\nPůvodní fasáda byla zdobena vysokou bosáží.\n\nNa západní straně se k průčelí lodi přimyká hlavní věž, jejíž půdorys je čtvercový. V úrovni střechy lodi věž přechází v osmiúhelný hranol (má hlavní členěnou římsu a okenní římsu), který je zakončen profilovanou korunní římsou. Vysoká štíhlá jehlovitá střecha má čtyři vikýře s volskými okny. Hrotnice je ukončena kulovou makovicí a křížem. Na rozhraní hranolů jsou čtyři štíty ukončené trojúhelníkovými frontony, v kruhových otvorech štítů jsou od roku 1901 umístěny věžní hodiny. Původní osmiboká věž měla vysoká okna dělená příčníkem s ozdobnými žaluziemi. Dnes jsou jen čtyři okna bez žaluzií nad štíty hodin, části nad příčníky jsou zazděny (slepá okna). Hrany této části byly zdobeny pilastry. Při posledních opravách byly pilastry zbaveny hlavic.\n\nVěží je prolomen hlavní vchod do kostela. Portál byl zdoben pilastry s jednoduchou hlavicí. Při opravách byly hlavice odstraněny.\n\nV levém koutě hlavní věže a průčelí je schodiště na velkou oratoř (kůr) v koutové tříboké přístavbě s původně koutovou cibulovou střechou, nyní je střecha změněná na šikmou.\n\nPůvodně byly zavěšeny do věže kostela tři bronzové zvony: Sv. Hedvika o váze 1200 kg a průměru 1245 mm s nápisem: „In honorem beate Virginis. Ora pro nobis beata Hedvigis.“ Zvon byl odlit ve Vídni v roce 1895 zvonařskou dílnou Georg Gösner. Druhý zvon nesl jméno sv. Barbora a třetí sv. Václav.\n\nVe štíhlé věžičce nad lodí (sanktusníku) byl zavěšen čtvrtý malý zvon, jímž se z prostoru kostela pomocí provazu zvonilo o slavných mších při Sanktus (odtud název) a při pozdvihování.\n\nV průběhu první světové války (1916) byly zvony sv. Barbora a sv. Václav svěšeny a odevzdány pro vojenský průmysl.\n\nNové zvony byly zakoupeny z milodarů doubravských farníků a kardinála Adolfa Bertrama. Zvonařská dílna Richarda Herolda v Chomutově odlila zvony sv. Barbora (váha 640 kg, průměr 1040 mm) a sv. Jiří (430 kg, průměr 920 mm). Na zvonech byl napsán letopočet a slova: „Z milodarů farníků a Card. Bertrama, za faráře Karla Bialka.“ Nové zvony byly slavnostně vysvěceny 25. 10. 1925. Od 1931 byly zvony uváděny do pohybu elektrickým pohonem. Každý zvon měl elektromotor s převody na oběžné kolo a mechanický zachycovač, který v závislosti na úhlu výkyvu zachycoval srdce u jedné strany zvonu.\n\nV březnu 1940 vyšel v Německu zákon o čtyřletém hospodářském plánu na shromáždění neželezných kovů, jehož realizací byl pověřen Hermann Göring. Jelikož doubravské zvony odpovídaly kategorii „A“ - zvony bez větší hodnoty, byly automaticky určené k dalšímu zpracování. Z okupovaných Sudet a Protektorátu Čechy a Morava putovaly zvony do sběrných míst např. v Ostravě. Jelikož Doubrava nebyla v Protektorátu Čechy a Morava, ale nacházela na dobytém území (zabrané Polskem v roce 1938), cesta zvonů byla jiná. Zvony z dobytých území putovaly přes Polsko (pravděpodobně Ratiboř a Vratislav) do Hamburku. V březnu 1942 byly z věže sejmuty všechny zvony a odvezeny do sběrného střediska v Polsku. Zvonovina se používala především k výrobě částí odolných mořské vodě (lodní šrouby, pláště ponorek ap.).\n\nPo druhé světové válce vznikl čtrnáctičlenný zvonový sbor, který si dal za úkol opatřit peníze na nové zvony. Dary a sbírky vynesly přes 100 000 Kč. Nové zvony byly objednány u zvonařské firmy Vicher v Brně-Husovicích. Po překonání technických potíží byly v roce 1947 odlity nové bronzové zvony: sv. Hedvika (882 kg), sv. Barbora (569 kg) a sv. Václav (444 kg). Na všech třech je shodný nápis: „Zakoupili farníci doubravští za administrátora P. Miloslava Klisze v r. 1946.“ Slavnost svěcení zvonů a jejich zavěšení se konalo 13. 7. 1947. Zvony posvětil Monsgr. František Onderka. Náklady na zvony a elektrické zařízení činily 168 663 Kč, dovoz, montáž a slavnost dalších 40 000 Kč.\n\nUvnitř kostela jsou tři oltáře. Jeden hlavní a dva boční. Hlavní oltář je z masivního dubového dřeva, mensa z cihel, s třemi dubovými stupni. Velký tabernákl (tabernákulum) je opět z dubového dřeva, má dvojí dvířka se zámkem. V dolní části (menší) jsou jedna dvířka, kde je uloženo ciborium. V horní části je uložena monstrance. Nad tabernáklem je oltářní kříž, po jeho stranách dva klečící andělé. Na oltáři jsou tři niky, zakončené čtvrtkulovou konchou. V prostřední (větší) je socha sv. Hedviky v životní velikosti s korunou na hlavě, v pravé ruce drží sošku Panny Marie a v levé model třebnického kláštera. Před nikou je portikus s nízkým neuzavřeným štítem, který nesou dva zdobené sloupy (horní dvě třetiny kanelované) zakončené korintskou hlavicí. V postranních nikách jsou sochy sv. Petra a sv. Pavla. Sv. Petr drží v pravé ruce klíče a v levé evangelijní knihu. Sv. Pavel v pravé ruce drží evangelijní knihu a v levé meč. Vně nik stojí dva andělé. Retabulum je zakončen volutovým štítem, na okraji s malými anděly. V tympanonu štítu je vyobrazen Bůh Otec, který drží zeměkouli. Hlavní oltář stojí v presbyteriu, dříve byl oddělen od lodi železnou mříží. Po stranách hlavního oltáře jsou dvě sakristie a nad nimi dvě zděné oratoře, které jsou schopny pojmout malé množství lidí.\n\nV lodi se nacházejí dva boční sloupové dvoustupňové oltáře rovněž z dubového dřeva. Na evangelijní straně je mariánský oltář se sochou Panny Marie Růžencové s děťátkem v životní velikosti. Na epištolní straně je oltář sv. Barbory se sochou světice, držící v pravé ruce kalich a meč v levé ruce. Na oltáři sv. Barbory je tabernákl s křížem, pro velkou Svátost ve Velkém týdnu. Oltáře jsou zakončeny volutovými štíty s kříži.\n\nNad bočními oltáři jsou dvě nástěnné malby. Nad mariánským je zobrazen sv. Prokop s dvěma klečícími havíři v pozadí s těžní věží. Druhá malba zobrazuje sv. dvojici Cyrila a Metoděje.\n\nVedle bočních oltářů v životní velikosti, na konzolách zdobených půlanděly, stojí socha božského srdce Páně (na straně evangelijní) a socha sv. Josefa s Ježíškem (na straně epištolní).\n\nVedle oltáře sv. Barbory je mramorová křtitelnice s plechovým víkem, která byla darována manžely Guziurovými z Doubravy.\n\nNa evangelijní straně lodi je dřevěná (dubová) kazatelna, jejíž stříška je zakončena lucernou a na ní je soška Spasitele jako učitele. Pod stříškou kazatelny na zdi je obraz Krista Dobrého pastýře.\n\nV kostele jsou ještě obrazy křížové cesty a obraz Čenstochovské Panny Marie. Paní Františka Klimecká z Doubravy darovala v druhé polovině 20. let 20. století obraz, který představuje sv. Terezii jako karmelitánku a jako mocnou přímluvkyní u Matky Boží a Ježíška. V dolní části obrazu je věrně vykreslen doubravský farní kostel s okolím. Autor je neznámý, obraz byl údajně malován v Německu. Rámování zhotovila firma Berka v Českém Těšíně.\n\nKostel má třináct vitrážových oken, tři v presbytáři a deset v lodi. Oratoře měly po dvou oknech.\n\nV zadní části lodi kostela je dřevěná oratoř (kůr pro zpěvácký sbor), podepřený dvěma sloupy. \n\n\n\n\nVarhany byly postaveny firmou Karel Neusser v Novém Jičíně v roce 1898-1899. S přihlédnutím k jiným nástrojům postaveným továrnou K. Neusser v tomto období se jedná o větší varhany. Mají dva manuály a pedál, rozsah manuálu C - f3, rozsah pedálu C - d1. Traktura mechanická, vzdušnice kuželková. Čerpání vzduchu je možné nožním měchem nebo ventilátorem pocházejícím z dob elektrifikace obce.\n\nKolektivy ovládané pedálovou šlapkou: Mezzoforte I. man., Fortissimo I. man., Pleno, Forte II. man.\n\nSpojky: Pedal-Coppel (I/Ped), Manual-Coppel (II/I); při spojení manuálů a pedálu zabírá pedál i do druhého manuálu.\n\nV hracím stole je pozůstatek po rejstříkovém crescendu ovládané kolenem.\n\n"}
{"id": "1016899", "url": "https://cs.wikipedia.org/wiki?curid=1016899", "title": "Jiří Sýkora (1944)", "text": "Jiří Sýkora (1944)\n\nJiří Sýkora (* 5. ledna 1944 Brno) je bývalý český fotbalový útočník a mládežnický reprezentant Československa.\n\nS fotbalem začal v devíti letech v Brněnských Ivanovicích, odkud se za dva roky přesunul do Zbrojovky Brno. Po vojně v Dukle Uherské Hradiště se vrátil na jaře 1966 do Brna. Z B-mužstva si jej vytáhl slavný trenér Karel Kolský, zažil ještě slavnou generaci v čele s Vlastimilem Bubníkem, Františkem Schmuckerem, Karlem Lichtnéglem či Karlem Kohlíkem.\n\nPřestože měl pověst spalovače šancí, stal se na konci šedesátých let čtyři sezony po sobě nejlepším střelcem týmu. Nejpovedenější roky zažil ve druhé lize, ještě v sezoně 1970/71 pomohl deseti brankami k postupu. V první lize pak ale odehrál už jen devět zápasů, ke slovu se pomalu začal hlásit mladý Kroupa. Následoval přesun do Ostravy, kde hrál za TJ NHKG Ostrava, s níž vybojoval postup do 2. ligy. Dále hrál za Královopolské strojírny, ČKD Blansko (vítězství v 1. A třídě v sezoně 1975/76 a postup do Jihomoravského krajského přeboru) a na závěr kariéry v Sokolu Bystrc-Kníničky.\n\nV nejvyšší soutěži odehrál celkem 42 utkání, vsítil 11 branek. Ve Veletržním poháru odehrál na podzim 1966 obě utkání Brňanů proti Dinamu Záhřeb, neskóroval. Za reprezentaci do 23 let odehrál 1. června 1966 jedno vítězné utkání proti Nizozemsku (2:1), k čemuž přispěl vstřelením druhé branky.\n\nJakmile ukončil hráčskou kariéru, stal se dlouholetým trenérem mládeže po boku legendárního Františka Harašty. Několik let vedl dorost, od něhož přešel k těm nejmenším v přípravce. Pracoval jako trenér mládeže u Městského fotbalového svazu Brno, vedl rovněž muže Tuřan a Újezdu u Brna.\n\n"}
{"id": "1016908", "url": "https://cs.wikipedia.org/wiki?curid=1016908", "title": "645 (číslo)", "text": "645 (číslo)\n\nŠest set čtyřicet pět je přirozené číslo. Následuje po číslu šest set čtyřicet čtyři a předchází číslu šest set čtyřicet šest. Řadová číslovka je \"šestistý čtyřicátýpátý\" nebo \"šestset pětačtyřicátý\". Římskými číslicemi se zapisuje DCXLV.\n\nŠest set čtyřicet pět je\n\n\nČíslo 645 má v národním pokédexu pokémon Landorus.\n\n"}
{"id": "1016909", "url": "https://cs.wikipedia.org/wiki?curid=1016909", "title": "CLNS", "text": "CLNS\n\nCLNS, ( ), česky \"nespojovaná síťová služba\" je datagramová služba síťové vrstvy rodiny protokolů OSI, která nevyžaduje, aby před přenosem dat bylo navázáno spojení (vytvořen okruh), a směruje každou zprávu samostatně jejímu příjemci nezávisle na ostatních zprávách. CLNS neposkytuje „spolehlivou“ službu, ale pouze „Best-effort“ doručování. CLNS plní v OSI sítích podobnou úlohu jako Internet Protocol (IP) a User Datagram Protocol (UDP) v síti Internet.\n\nCLNP ( , česky \"Nespojovaný síťový protokol\") je OSI protokol implementující CLNS. CLNP se používá v mnoha telekomunikačních sítích po celém světě, protože směrovací protokol OSI IS-IS je podle ITU-T povinným protokolem pro správu prvků v sítích SONET (SDH). Od srpna 1990 do dubna 1995 NSFNET páteř podporovala kromě TCP/IP i CLNP. Rozsah použití CLNP však zůstává v porovnání s TCP/IP nízký.\n\nSlužbu CLNS používá ISO Transportní Protokol třídy 4 ( ), jeden z pěti protokolů transportní vrstvy v protokolovém zásobníku OSI. TP4 poskytuje zotavení z chyb, provádí segmentaci a skládání segmentů a poskytuje multiplexování a demultiplexování pro přenos mnoha datových proudů jedním virtuálním okruhem. TP4 řadí protokolové datové jednotky CLNS a opakuje jejich vysílání nebo znovu navazuje spojení, jestliže je příliš velký počet PDU nepotvrzený. TP4 poskytuje spolehlivou transportní službu a funkce nad spojovanou i nespojovanou síťovou službou. TP4 je nejpoužívanější z transportních protokolů OSI a jeho použití se podobá použití Transmission Control Protocol (TCP) v protokolovém zásobníku TCP/IP.\n\nMezi protokoly poskytující službu CLNS patří:\n\n\n\n"}
{"id": "1016911", "url": "https://cs.wikipedia.org/wiki?curid=1016911", "title": "Boynes", "text": "Boynes\n\nBoynes je francouzská obec v departementu Loiret v regionu Centre-Val de Loire. V roce 2011 zde žilo 1 288 obyvatel.\n\nBarville-en-Gâtinais, Batilly-en-Gâtinais, Courcelles, Givraines, Yèvre-la-Ville\n\n\"Počet obyvatel\"\n\n"}
{"id": "1016913", "url": "https://cs.wikipedia.org/wiki?curid=1016913", "title": "Givraines", "text": "Givraines\n\nGivraines je francouzská obec v departementu Loiret v regionu Centre-Val de Loire. V roce 2011 zde žilo 398 obyvatel.\n\nBarville-en-Gâtinais, Boësses, Boynes, Échilleuses, Gaubertin, La Neuville-sur-Essonne, Yèvre-la-Ville\n\n\"Počet obyvatel\"\n\n\n"}
{"id": "1016920", "url": "https://cs.wikipedia.org/wiki?curid=1016920", "title": "Švédská trojka (album)", "text": "Švédská trojka (album)\n\nŠvédská trojka je album české rockové hudební skupiny Tři sestry, které vzniklo v roce 1993.\n\nHudbu a texty vytvořily Tři sestry s těmito výjimkami:\n\n8. – hudba Bob Dylan, text Tři sestry.<br>\n13. – hudba tradicionál, text Tři sestry<br>\n14. – hudba a text Tři sestry a Daniel Landa.\n\n"}
{"id": "1016921", "url": "https://cs.wikipedia.org/wiki?curid=1016921", "title": "Josef Čepelka", "text": "Josef Čepelka\n\nJosef Čepelka (* 13. února 1975 Praha) je český herec, syn Miloně Čepelky z Divadla Járy Cimrmana, který je od divadelní sezóny 1996/1997 členem uměleckého souboru královéhradeckého Klicperova divadla. Zde vystupuje v postavě Troscaniniho ve hře Carla Goldoniho \"Impresário ze Smyrny\", dále v roli Šmejda ve hře \"Sestup Orfeův\" od Tennessee Williamse, dvojroli Clarence a Edwarda v dramatu \"Richard III.\" od Williama Shakespeara upraveném Davidem Drábkem a také tajemníka a písaře Bercquedeberre ve hře Pierra-Augustina Carona de Beaumarchais \"Figarova svatba\" či dav a figuranty ve hře \"Jedlíci čokolády\" od Davida Drábka. Po úmrtí Ladislava Smoljaka (2010) vystupuje též v roli policejního praktikanta Hlaváčka ve hře \"Vražda v salonním coupé\" uváděné pražským Divadlem Járy Cimrmana.\n"}
{"id": "1016928", "url": "https://cs.wikipedia.org/wiki?curid=1016928", "title": "Vůně ženy", "text": "Vůně ženy\n\nVůně ženy (v americkém originále: Scent of a Woman) je americký dramatický film z roku 1992. Režisérem filmu je Martin Brest. Hlavní role ve filmu ztvárnili Al Pacino, Chris O’Donnell, James Rebhorn, Gabrielle Anwar a Philip Seymour Hoffman.\n\nAl Pacino získal za roli v tomto filmu Oscara a Zlatý glóbus. Film byl oceněn Zlatým glóbem v kategorii nejlepší film - drama. Bo Goldman získal Zlatý glóbus za nejlepší scénář. Film byl dále nominován na tři Oscary (nejlepší film, režie, scénář), Zlatý glóbus (nejlepší mužský herecký výkon ve vedlejší roli ve filmu) a cenu BAFTA (nejlepší scénář).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1016930", "url": "https://cs.wikipedia.org/wiki?curid=1016930", "title": "Pijánovka", "text": "Pijánovka\n\nPijánovka (známá také pod názvem Láďa jede autobusem) je píseň české rockové skupiny Tři sestry která se poprvé objevila na albu Švédská trojka v roce 1993.\n\nVe druhé sloce písně se mimo jiné objevuje narážka na autonehodu Alexandra Dubčeka z 1. září 1992:\n\n\"U Humpolce v příkrym kopci často bouraj politici...\"\n\n"}
{"id": "1016931", "url": "https://cs.wikipedia.org/wiki?curid=1016931", "title": "Platée", "text": "Platée\n\nPlatée je francouzská komická opera napsána roku 1745 Jean-Philippe Rameaua. Libreto napsal Jacquese Autreaua.\n\nDne 8. prosince 1744 renneský biskup oficiálně požádal o ruku infantky Marie Teresy Antonie Raphaely Španělské pro následníka trůnu Ludvíka XV. Svatba byla stanovena na 23. února 1745 a měl jí předcházet měsíc oslav, při kterých byly prezentovány nejlepší francouzské tradice a umění. Měla tedy zaznít i opera. Kardinál Richelieu vybral tři nová díla, která musela důvtipně spojit přání a představy dvora s aktuálním vkusem Pařížanů Zélindora Francoise Rebela, Francoise Francoeura Pandore Josepha, Nicolase Royera a Rameauova La Princesse de Navarre. S blížícím se termínem svatby však bylo čím dál víc jasné, že Pandora nebude dokončena v termínu a Voltaire, který byl autorem libreta, vyjádřil i vážné pochybnosti o úrovni díla. Zoufalý Richelieu tedy požádal o pomoc Rameaua. Ten měl rozpracovanou operu Plateé, pro uvedení v létě stejného roku a tak dílo v rekordním čase dokončil tak, aby mohlo zaznít místo Pandory 31. března 1745, pouhé 4 dny po druhé premiéře La Princesse de Navrre. Především pro svůj humor a neotřelý děj si získala velkou oblibu nikoliv u dvora, ale zejména u měšťanské a operní společnosti v Paříži.\n\nDvořané a příslušníci tehdejší vysoké společnosti považovali námět za příliš nízký a nedůstojný tak velkolepé události, jako byla královská svatba. Navíc se mnozí – ne zcela neoprávněně – domnívali, že motiv svatby a lásky Jupitera a Juno je zesměšněním a parodií na vztah královský. Paradoxně byl nadšen sám panovník, který po premiéře poslal Rameauovi dopis plný superlativů a pochval k prvnímu provedení. Oproti tomu je známý postoj Voltairův, který s Rameauem pracoval na Princezně Navarské a který se v dopise přítelkyni dotazuje: „Už jste viděla Žabí balet? Nenechte si ujít výpravu a velmi špatné dílo – vysoce obscénní, nudné a impertinentní. Je to nejhorší, co jsem kdy viděl.“ Není asi potřeba dodávat, že „svou“ princeznu Navarskou považoval za dílo téměř dokonalé a pro dvůr absolutně vhodné. Své místo si tedy Platée získala zejména při mnoha provedeních v Pařížské opeře, kde se začala hrát roku 1749. Poslední provedení Prologu zaznělo 1773. Platée a její části se tedy v mnoha obměnách hrála – na tehdejší dobu – neuvěřitelných 28 let.\n\nO neobyčejné popularitě opery Platée svědčí to, že se do dnešních dnů dochovalo 31 kompletních verzí opery a Prolog, který se začal uvádět také jako samostatný kus, existuje v 54 různých variantách. Mnoha proměnami prošly také jednotlivé části opery. Známe je i libreto napsané Jacquese Autreaua – sbor kvákajících žab „Quoi, quoi“, Jupiterova proměna v osla a v sovu a řada dalších vokálních i instrumentálních efektů. Hlavní role se ujali: Pier Jeliot v roli ošklivé vodní nymfy Platée a Marie Fel v roli La Folie (Šílenost).\n\nPo nočním večírku při vinobraní pod památnou horou Citheron probudí jeho účastníci Thespise, vynálezce komedie, z opilého spánku. Dorazí Thalie, múza komedie, a Momus bůh satiry a společně plánují pomoc Jupiterovi, který chce vyléčit žárlivou manželku Juno. Vynalézají při tom „nový“ žánr – komedii. Přichází Amor, bůh lásky, rozhořčen, že tyto plány se rozhodně nemohou obejít bez jeho genia.\n\nUprostřed zuřící bouře sestupuje Jupiterův pobočník Merkur a vysvětluje Citheronovi, pozemskému králi lidí, svůj nebo spíše Jupiterův záměr, jak vyléčit žárlivou Juno. Jupiter bude předstírat lásku k ošklivé nymfě Platée, která pobývá v místních bažinách se svým žabím sborem.\n\nJakmile se Platée dozví, že ji miluje samotný pán nebes Jupiter, je omráčena štěstím a směle jde vstříc dalším událostem a nabídku k sňatku příjme.\n\nV doprovodu Moma se zjevuje Jupiter nejprve v podobě osla, pak sovy a nakonec vládce hromu a blesku. Platée konsternována těmito úkazy je přesvědčena, že Jupiter těmito zjeveními zkouší její lásku. Přichází Folie a zpívá příběh o Apollonovi a Dafné jako varování Platée. Všichni naoko velebí nastávající svazek Platée a Jupitera.\n\nSchyluje se ke svatbě. V tom dorazí rozzuřená Juno a s nefalšovanou žárlivostí útočí na strůjce této situace. Neopomene při tom co nejvíc zesměšnit Platée. Když však poprvé Platée spatří, uvědomuje si, že jde o vtip, usmiřuje se s manželem a nešťastná Platée, pukajíc vzteky, skáče zpět do rybníka.\n\n\n\n"}
{"id": "1016934", "url": "https://cs.wikipedia.org/wiki?curid=1016934", "title": "Vyvrženci pekla", "text": "Vyvrženci pekla\n\nVyvrženci pekla (v americkém originále: The Devil's Rejects) je americko-německý akční film z roku 2005. Režisérem filmu je Rob Zombie. Hlavní role ve filmu ztvárnili Sid Haig, Bill Moseley, Sheri Moon Zombie, William Forsythe a Ken Foree.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016935", "url": "https://cs.wikipedia.org/wiki?curid=1016935", "title": "X-Rx", "text": "X-Rx\n\n<nowiki>[x]-Rx</nowiki> je německý hudební projekt kombinující industriál, rave a hardstyle. Byl založený v roce 2006 Pascalem Benieschem v německém Kolíně nad Rýnem. První studiové album s názvem \"Unmöglich erregend\" vyšlo v roce 2007.\n\n\n"}
{"id": "1016936", "url": "https://cs.wikipedia.org/wiki?curid=1016936", "title": "Johann Ofner", "text": "Johann Ofner\n\nJohann Ofner (6. listopadu 1816 Nauders – 16. července 1887 Sankt Pölten) byl rakouský právník a politik německé národnosti, v 2. polovině 19. století poslanec Říšské rady.\n\nNarodil se v rodině kupce v tyrolském Nauders. Od roku 1849 působil jako advokát v Sankt Pölten a roku 1850 zde byl zvolen do obecního zastupitelstva.\n\nPo obnovení ústavní vlády se zapojil do vysoké politiky. Od roku 1861 až do roku 1887 byl poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie městská, obvod Waidhofen. K roku 1861 se uvádí jako advokát, bytem v Sankt Pölten. Do Říšské rady se pak po letech vrátil v prvních přímých volbách do Říšské rady roku 1873, za kurii městskou, obvod St. Pölten, Scheibs, Klosterneuburg atd. Za týž obvod obhájil poslanecké křeslo i ve volbách do Říšské rady roku 1879 a volbách do Říšské rady roku 1885.\n\nProfiloval se jako německý staroliberál (takzvaná Ústavní strana neboli pokroková strana, liberálně a centralisticky orientovaná, odmítající federalistické aspirace neněmeckých etnik). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Později zasedal v poslanecké frakci Sjednocené německé levice, do které se spojilo několik ústavověrných politických proudů, po roce 1885 v Německém klubu.\n\nV letech 1870–1882 působil jako starosta domovského Sankt Pölten. Za jeho úřadování došlo k rozvoji školských zařízení ve městě.\n\nJeho synem byl politik Hermann Ofner (1849–1917).\n"}
{"id": "1016937", "url": "https://cs.wikipedia.org/wiki?curid=1016937", "title": "Wholetrain", "text": "Wholetrain\n\nWholetrain (v německém originále: Wholetrain) je německo-polský dramatický film z roku 2006. Režisérem filmu je Florian Gaag. Hlavní role ve filmu ztvárnili Mike Adler, Florian Renner, Elyas M’Barek, Jacob Matschenz a Gerald Alexander Held.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016938", "url": "https://cs.wikipedia.org/wiki?curid=1016938", "title": "Zabij, nebo budeš zabit", "text": "Zabij, nebo budeš zabit\n\nZabij, nebo budeš zabit (v americkém originále: The Condemned) je americký akční film z roku 2007. Režisérem filmu je Scott Wiper. Hlavní role ve filmu ztvárnili Steve Austin, Vinnie Jones, Masa Yamaguchi, Emelia Burns a Manu Bennett.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016940", "url": "https://cs.wikipedia.org/wiki?curid=1016940", "title": "Norbert Pfretzschner (politik)", "text": "Norbert Pfretzschner (politik)\n\nNorbert Pfretzschner (11. února 1817 Jenbach – 22. června 1905 Innsbruck) byl rakouský lékař, fotograf a politik německé národnosti, v 2. polovině 19. století poslanec Říšské rady.\n\nStudoval medicínu na Karlo-Ferdinandově univerzitě v Praze a v letech 1835–1841 i na Vídeňské univerzitě, kde roku 1842 získal titul doktora lékařství. Během revolučního roku 1848 se zapojil do politického dění. Podílel se na vzniku liberální strany. Účastnil se zasedání celoněmeckého Frankfurtského parlamentu.\n\nVe volbách roku 1848 byl též zvolen na rakouský ústavodárný Říšský sněm. Zastupoval volební obvod Hopfgarten v Tyrolsku. Uvádí se jako doktor medicíny. Patřil ke sněmovní pravici.\n\nPo obnovení ústavní vlády se opět zapojil do politiky. Od roku 1861 byl poslancem Tyrolského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Tyrolsko (kurie venkovských obcí, obvod Hall, Schwaz). K roku 1861 se uvádí jako lékař a statkář, bytem v Jenbachu. Rezignace na mandát v Říšské radě byla oznámena dopisem 27. září 1863. Vystupoval pro rovnoprávnost náboženství v Tyrolsku. Podporoval zřízení lékařské fakulty na univerzitě v Innsbrucku. Profiloval se jako příslušník německorakouské liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nOd roku 1854 se zabýval fotografováním. Společně s přítelem Heinrichem Hlasiwetzem a švagrem Franzem Hanfstaenglem zdokonalovali fotografickou techniku, zejména fotografické desky a emulze. V roce 1869 získal na fotografické výstavě v Hamburku stříbrnou medaili.\n\nJeho synem byl rakouský sochař Norbert Pfretzschner (1850–1927).\n"}
{"id": "1016941", "url": "https://cs.wikipedia.org/wiki?curid=1016941", "title": "Televizní vysílač Lysá hora", "text": "Televizní vysílač Lysá hora\n\nTelevizní vysílač Lysá hora stojí východně od stejnojmenného vrcholu Lysé hory (1323 m n. m.) v Moravskoslezských Beskydech. Stavba 78 metrů vysoké věže je tvořena třemi navzájem spojenými částmi.\n\nStavba televizního vysílače Lysá hora byla spojena s budováním sítě vysílačů druhého programu Československé televize v druhé polovině 70. let 20. století. Stavba byla postavena podle projektu pražského architekta Trnky a byla provedena stavebním podnikem VOKD Ostrava. Dokončena byla na začátku 80. let 20. století, přičemž pravidelné televizní vysílání bylo zahájeno 1. března 1980. Od roku 1988 pak televizní vysílač poskytoval okolním obcím i signál prvního programu Československé televize. Současným majitelem a provozovatelem objektu je akciová společnost Radiokomunikace, jako nástupnická organizace Správy radiokomunikací Praha.\n\n\n"}
{"id": "1016942", "url": "https://cs.wikipedia.org/wiki?curid=1016942", "title": "Za branami pekla", "text": "Za branami pekla\n\nZa branami pekla (v americkém originále: Gridlock'd) je americká filmová komedie z roku 1997. Režisérem filmu je Vondie Curtis-Hall. Hlavní role ve filmu ztvárnili Tupac Shakur, Tim Roth, Thandie Newton, Charles Fleischer a Bokeem Woodbine.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1016943", "url": "https://cs.wikipedia.org/wiki?curid=1016943", "title": "Zákon pomsty", "text": "Zákon pomsty\n\nZákon pomsty (v americkém originále: The Confession) je americký dramatický film z roku 1999. Režisérem filmu je David Hugh Jones. Hlavní role ve filmu ztvárnili Alec Baldwin, Ben Kingsley, Amy Irving, Boyd Gaines a Anne Twomey.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016944", "url": "https://cs.wikipedia.org/wiki?curid=1016944", "title": "Nicolae Popea", "text": "Nicolae Popea\n\nNicolae Popea (17. února 1826 Săcele – 8. srpna 1908 Caransebeș) byl rakouský duchovní rumunské pravoslavné církve a politik rumunské národnosti ze Sedmihradska, v 2. polovině 19. století poslanec Říšské rady.\n\nByl synem faráře. Studoval právo na Klužské univerzitě a v letech 1847–1848 katolickou teologii na Vídeňské univerzitě. Působil pak jako tajemník pravoslavného biskupství v Sibini. V letech 1856–1870 pracoval jako učitel na teologickém učitelském ústavu v Sibini. V letech 1870–1889 byl vikářem sibiňského arcibiskupství. V období let 1889–1908 zastával funkci pravoslavného biskupa v banátském Caransebeși. Zabýval se též historickým bádáním.\n\nPo obnovení ústavní vlády se zapojil i do politiky. Počátkem 60. let 19. století byl poslancem nově ustaveného Sedmihradského zemského sněmu. Zemský sněm ho roku 1863 delegoval i do Říšské rady (tehdy ještě volené nepřímo) za Sedmihradsko. 20. října 1863 složil slib, 12. listopadu 1864 opětovně složil slib.\n"}
{"id": "1016946", "url": "https://cs.wikipedia.org/wiki?curid=1016946", "title": "Iónie", "text": "Iónie\n\nIónie ( \"Iónia, Iónié\") je historické území v Malé Asii (dnešním západním Turecku) u Egejského moře. Do tohoto kraje se většinou zařazují i přilehlé ostrovy, které dnes patří Řecku, Lesbos, Chios a Samos. Kraj Iónie byl až do roku 1923 obýván především Řeky.\n\nIónie se nachází na středozápadě Malé Asie, zahrnuje Erythrejský poloostrov (řecky \"Chersonisos tis Erythrea\", turecky \"Karaburun Yarımadası\"), na jihu je Iónie ohraničena Halikarnaským poloostrovem. Krajem protéká řeka Gediz (řecky \"Hermosa\"). Kraj hraničí s historickými územími Eolií, Lýdií a Kárií.\n\nPřed příchodem Řeků byla Iónie domovem paleoanatolského etnika. Řecký kmen Iónů se zde začal usazovat přibližně od 13. století př. n. l. a do Iónie přišel pravděpodobně z dnešního Řecka. Ostrov Lesbos však osídlil kmen Aiólů. Iónové zde založili mnoho měst a následně se smísili s původním obyvatelstvem, které tvořilo část obyvatelstva (fýly) ve městech. Na některých místech se smísili i s aiólským obyvatelstvem, jako například ve Smyrně. Kromě nich se smísili i s Dóry a řeckými Pelasgy, všechno toto obyvatelstvo se v pozdějším období ionizovalo. Nejznámější města Iónů zde byla Milétos, Smyrna, Priéné, Keos, Efesos, Kolofón, Lebedos, Teos, Klazomenai, Erythrai, Fókaia, Chios, Samos a aiólská Mytiléna. Iónská města se sdružila do iónské dodekapole. Maloasijští Řekové z Iónie byli vyspělí, dostávali se do kontaktu s vyspělými orientálními civilizacemi, hlavně s Lýdy, a proto právě zde vznikla klasická řecká antická kultura. Pocházel odsud pravděpodobně i Homér, právě v Iónii se zrodila řecká literatura, epos a řecká filozofie. Město Milétos patřilo k nejvýznamnějším řeckým městům a bylo nejaktivnější během řecké kolonizace. Miléťané založili mnoho osad po celém Středomoří. Iónští Řekové však byli v častém ohrožení, čelili útoku Kimmeriů, později podlehli Lýdům a nakonec Persii, proti níž i povstali. Oblast byla osvobozena až Alexandrem Velikým. V následujícím helénistickém období města opět prosperovala, podobně jako i v římské době, přestože zde v 1. století př. n. l. Řekové pod vedením Mithridata proti Římu povstali, byli však poraženi. Vyspělá kultura přetrvala i během římské doby, zvýšila se prosperita Smyrny, významný byl i Efesos. Přibližně od helénistické doby se pojmenování Iónie začalo používat i na přilehlá území s městy jako Sardy, Filadelfia, Pergamos, Magnesia či Thyatira vzhledem k tomu, že se zde usadilo řecké obyvatelstvo a celé území bylo helenizováno. Od 1. století se zde rozšířilo křesťanství, které postupně vytlačilo pohanské kulty.\n\nIónie prosperovala i pod byzantskou nadvládou, v 6. století prožívá největší rozmach město Filadelfia, které mělo přezdívku \"Neai Athenai\" (Nové Atény), udrželo se zde i pohanské náboženství, které však v následujících letech zcela vymizelo. Iónie si udržela svou vyspělou kulturu, právě v Efesu kontinuálně existovaly antické umělecké dílny, ačkoli později se význam některých míst snížil, nejvyspělejším městem byla Filadelfie a také Thyatira, udržela se i Smyrna, Sardy, Efesos a Priéné, tehdy známá jako Sampson. Poté, co roku 1204 rozvrátili křižáci Byzantskou říši, patřila Iónie řeckému Nikájskému císařství, které v roce 1261 po dobytí Konstantinopole obnovilo Byzanc. Ještě před nastolením nikájské moci však Iónii vládl místní magnát Savvas Asidinos z města Sampson. Z Iónie, konkrétně z města Filadelfia, pocházel byzantský císařský rod Angelovců. Ve 14. století oblast ovládli Turci, kteří zde svou moc prosadili definitivně po dobytí Konstantinopole v roce 1453.\n\nV Iónii se neusadilo mnoho tureckého obyvatelstva, ale velké množství Řeků mezi 14.–16. stol. přestoupilo na islám a poturčili se, mnoho Řeků také odešlo do Istanbulu, jiná část místního řeckého obyvatelstva emigrovala do Epirského despotátu během nadvlády Evropanů ve 13. století. Mnozí Řekové, kteří si uchovali své náboženství a tradice, však začali mluvit turecky. Situace se obrátila ve prospěch Řeků mezi 17.–18. stol., kdy se do Iónie přistěhovalo řecké obyvatelstvo z jiných končin, hlavně z Egejských ostrovů, Kréty, Kypru a částečně i z Peloponésu. Řeků bylo tak mnoho, že muslimské obyvatelstvo postavili do menšiny, splynuli s původním zachovaným řeckým obyvatelstvem a zabránili dalšímu poturčování, Iónie zůstala opět řecká. Ve 14. století zde bylo založeno město Aydin (řecky Aidin), kde se v následujících stoletích usadilo asi 10 000 Řeků hlavně z kraje Epirus. Na počátku 17. století Řekové z Lesbosu založili na pobřeží město Kydonía (dnes Ayvalı), později se zde usadili i Řekové až z epirské vesnice Chormovo v kraji Tepelena v dnešním Albánii. Začátkem 17. stol. v Pergamu žilo pouhých 100 původních Řeků, ostatní byli islamizovaní, ale v průběhu století se zde usadili Řekové z různých končin, hlavně z ostrovů. Město Smyrna mělo koncem 17. stol. asi 8000 původních řeckých obyvatel, v polovině století to bylo již kolem 30 000 Řeků, kteří sem přišli z různých částí řeckého světa, také hlavně z ostrovů a zbytku Anatolie. Noví řečtí přistěhovalci zakládali nová města jako Sevdikioi, Ajasmati, Dekili, Adamyttio, Lampsakos založené ostrovany nebo velkoměsto Vurla (turecky Urla), předměstí Smyrny, založené ostrovany a Peloponésany na místě starověkých Klazomén. Město Chatzileri osídlili hlavně řečtí Kypřané. Tito Řekové splynuli s původním řeckým obyvatelstvem a přejali tradiční maloasijskou řeckou kulturu. Maloasijští Řekové z východní Iónie se udrželi ve městech jako Filadelfia (turecky Alaşehir), Magnisia či Thyatira (turecky Akhisar), mnozí z nich však mluvili turecky. Iónie patřila mezi nejkulturnější místa Osmanské říše, město Smyrna patřilo k nejmodernějším evropským velkoměstům.\n\nPočátkem 20. stol. tvořili Řekové v Iónii většinu, menšiny byly tvořeny Armény, Turky a Židy. Během řecké osvobozenecké války Turci zmasakrovali část místního řeckého obyvatelstva, během 1. světové války řecký premiér Eleftherios Venizelos ovládl celou Iónii, ale později utrpěli Řekové porážku a turecká vojska pod velením Mustafy Kemala Atatürka podpálili Smyrnu a vyvraždili 50 000 Řeků a Arménů. V roce 1923 byla podepsána Řecko-turecká výměna obyvatelstva, 2 000 000 maloasijských Řeků tehdy bylo odsunuto do Řecka, z toho pouze 600 000 pocházelo z Iónie. Řekové z Iónie se usadili hlavně v Aténách, Attice a Soluni. V Attice založili města s názvy jako Nea Ionia (Nová Iónie), Nea Smyrni (Nová Smyrna), Nea Filadelfia, Nea Erythrea či Palea Fokea (stará Fókaia). V Iónii se usadilo muslimské obyvatelstvo z Řecka (zejména Kréťané), mnozí z muslimů však mluvili řecky, takže část dnešního tureckého obyvatelstva Iónie mluví řecky, i když řečtina je již na úpadku. Název \"Iónie\" se v Turecku již nepoužívá.\n\nIónie vždy patřila mezi nejvyspělejší řecká území. Ve starověku se právě zde zrodila tradiční řecká civilizace a Iónie se stala zprostředkovatelem mezi vyspělými asijskými kulturami a zbytkem Řecka. Orientální civilizace se s Ióny často setkávali, proto i v mnoha východních jazycích označení \"Yunan (tedy Ión)\" znamenalo \"Řek\". Toto jméno se dnes používá v turečtině, která ho převzala z perštiny.\n\nZápadní Malá Asie patřila mezi nejvyspělejší území světa i během středověku, ve 13. století byla Iónie důležitým územím Nikájského císařství, pocházely odsud mnohé významné osobnosti. Během turecké doby patřilo město Smyrna k nejmodernějším evropským velkoměstům. V 18. století zde byly otevřeny tradiční řecké kavárny známé jako \"Kafé Aman\", kde se sdružovali zpěváci a vytvářely se zde řecké lidové písně známé dodnes. Tradiční lidová hudba Iónie je orientální, její kořeny můžeme hledat ještě ve starověku, kdy ji vytvořili místní iónští Řekové pod různými orientálními vlivy, což pokračovalo i během byzantské doby. Během turecké vlády byla iónská hudba ovlivněna hudbou egejských ostrovů, jelikož se tu usídlilo mnoho Řeků z ostrovů, naopak z Iónie na ostrovy také pronikaly hudební vlivy, proto je řecká ostrovní hudba velmi podobná té západoanatolské. Takovou hudbu převzali i Turci. V hudbě dominují hlavně strunné nástroje. Tradičními lidovými nástroji Iónie jsou orientální mandolíny buzuki, saz, úd, laouto a také kanun, santuri (řecky \"cymbal\"), housle (řecky \"violi\") a orientální buben tumberleki. V pozadí nebo jako doprovod se někdy používá i klarinet (řecky \"klarina\").\n\nTradiční tance zahrnují \"panhelénský kruhový syrtos\", známý je tzv. Syrtos ze Smyrny (\"řec. Smyrneikos syrtos, tur. Izmir syrtosu\"), jiné známé tance jsou karsilamas, tanec tváří v tvář či zeibekiko, volný mužský tanec. Nejoblíbenějším ženským tancem je tzv. tsifetetli (tur. \"Çiftetelli\"), což je typický anatolský břišní tanec tancovaný Řekyněmi, Turkyněmi a také Arménkami. Bohatá hudební kultura Iónie poznamenala celé moderní Řecko, řečtí přistěhovalci v roce 1923 tuto hudbu přinesli do Řecka a z ní se vyvinula tradiční řecká hudba, styly jako rembetika, laika a syrtaki. Nástroj buzuki je nejoblíbenějším řeckým nástrojem a tradiční břišní tanec \"tsifteteli\" je dnes nejoblíbenějším ženským řeckým tancem. Ženské tradiční lidové kroje byly bohatě zdobené a třpytivé, muži nosili fez (řec. fesi), košili (řec. pukamisso) a tmavou suknici vraka. Ve velkoměstech se však již začátkem 18. stol. rozšířila evropská móda.\n\n\n"}
{"id": "1016947", "url": "https://cs.wikipedia.org/wiki?curid=1016947", "title": "Miroslav Fabián", "text": "Miroslav Fabián\n\nMiroslav Fabián (* 3. prosince 1964) je bývalý slovenský fotbalista, záložník.\n\nV československé lize hrál za Tatran Prešov. Nastoupil ve 26 ligových utkáních a dal 2 góly. Ve druhé nejvyšší soutěži hrál i za Zemplín Vihorlat Michalovce a VTJ Tábor.\n\n"}
{"id": "1016948", "url": "https://cs.wikipedia.org/wiki?curid=1016948", "title": "Dům Gustava Mahlera", "text": "Dům Gustava Mahlera\n\nDům Gustava Mahlera se nachází ve Znojemské ulici čp. 4 v Jihlavě. Dirigent a hudební skladatel Gustav Mahler v domě vyrůstal.\n\nJe zde instalována expozice s názvem \"Gustav Mahler a Jihlava\". Od roku 1972 je dům chráněn jako kulturní památka.\n\nPrvní zmínky o domu pochází ze 16. století a v průběhu 19. století prošel klasicistní přestavbou, během které přibylo druhé patro a nová fasáda. Mahlerovi se do Jihlavy přestěhovali v roce 1860 a žili v domě v tehdejší \"Brtnické ulici čp. 265\". O rok později Gustavův otec Bernard Mahler, po získání povolení k prodeji alkoholu a dalších nezbytných práv, otevřel ve dvorním traktu vinopalnu a v přízemí výčep. V roce 1872 zakoupil sousední dům čp. 264 (dnes \"Znojemská 6\"), kam do přízemí umístil výčep s palírnou a v patře rodina bydlela. Gustav Mahler zde žil do roku 1875, po smrti rodičů v roce 1889 dům prodal. Po druhé světové válce byl tehdejšímu majiteli zkonfiskován jako německý majetek a převeden nejprve do majetku města a poté státu. Od roku 1953 jej vlastnili Moravské kovárny, které sem umístily ubytovnu. Dne [19. června 1960 v rámci oslav 100. výročí Mahlerova narození došlo na průčelí domu k odhalení pamětní desky od akademického sochaře Milana Knoblocha. Od počátku 90. let je dům v majetku města, které provedlo v letech 1993–2000 kompletní rekonstrukci. Od roku 2001 jej spravovala Městská knihovna, od července 2008 je opět v přímé správě města. V roce 2006 došlo v prostorách domu k instalování expozice \"Gustav Mahler a Jihlava\", která v roce 2008 prošla rekonstrukcí a 25. září slavnostním znovuotevřením. V přízemí budovy je umístěna kavárna a informační a prodejní místo, v patře pak expozice věnované Gustavu Mahlerovi, které doplňují díla jeho příbuzné, výtvarnice a designérky They Weltner, umístěné sem na její výslovné přání.\n\nCelá expozice je podle pater rozdělena na 4 části, v poslední patře se nachází badatelna, knihovna, kanceláře a sídlo Spolku Dům Gustava Mahlera.\n\nV suterénních prostorách je umístěna část \"Rodina Gustava Mahlera\", zaměřující se na prostředí, v němž Gustav Mahler vyrůstal. Součástí je např. i rekonstrukce výčepu Bernarda Mahlera či laboratoř.\n\nDo přízemní části byla kromě informačního místa umístěna i expozice \"Thea Weltner\", seznamující s její tvorbou.\n\nExpozice v prvním patře je rozdělena do dalších tří částí. První část s názvem \"Gustav Mahler a Jihlava\" seznamuje s životem Mahlera ve městě a jeho vztahem k Jihlavě. Druhá s názvem \"Česká, židovská a německá kultura v Jihlavě\" přibližuje významné osobnosti z řad Čechů, Židů a Němců, kteří prošli Jihlavou. Tuto část doplňuje projekce \"Člověk, skladatel, dirigent a kosmopolita Gustav Mahler\". Třetí část je pojmenovaná \"Svět dětí\" a věci, které se zde mohou vyzkoušet (puzzle, skládačky, domino apod.), jsou tematicky spojené s Gustavem a jeho ženou Almou a Jihlavou.\n\nDo posledního patra byla umístěna expozice \"Alma a Gustav\", věnovaný i dalším lidem, které ovlivnili Almin život – O. Kokoschka, F. Werfel a W. Gropius, ale také J. Hoffmann, E. J. Schindler (její otec) či Anna Justina (sochařka a Almina dcera). Celý prostor je zařízen v hoffmannovském stylu.\n\n"}
{"id": "1016949", "url": "https://cs.wikipedia.org/wiki?curid=1016949", "title": "Zákony Brooklynu", "text": "Zákony Brooklynu\n\nZákony Brooklynu (v americkém originále: Brooklyn Rules) je americký kriminální film z roku 2007. Režisérem filmu je Michael Corrente. Hlavní role ve filmu ztvárnili Alec Baldwin, Freddie Prinze Jr., Scott Caan, Jerry Ferrara a Mena Suvari.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016950", "url": "https://cs.wikipedia.org/wiki?curid=1016950", "title": "Hudební teorie", "text": "Hudební teorie\n\nHudební teorie či \"nauka o hudbě\" je humantní obor z oblasti muzikologie, zahrnující řadu příbuzných věd. Mezi ně patří například obory hudební akustika, dějiny hudby, nauka o harmonii, rytmus, hudební terminologie atd.\n\nMezi významné hudební teoretiky patřili např.:\na další.\n"}
{"id": "1016954", "url": "https://cs.wikipedia.org/wiki?curid=1016954", "title": "Zametač stop", "text": "Zametač stop\n\nZametač stop (v americkém originále: Cleaner) je americký kriminální film z roku 2007. Režisérem filmu je Renny Harlin. Hlavní role ve filmu ztvárnili Samuel L. Jackson, Ed Harris, Eva Mendes, Luis Guzmán a Keke Palmer.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016955", "url": "https://cs.wikipedia.org/wiki?curid=1016955", "title": "Iónské povstání", "text": "Iónské povstání\n\nIónské povstání bylo protiperské povstání iónských měst v Malé Asii, které se odehrálo v letech 500 až 494 př. n. l. V čele povstání stálo město Milét a pomoc, kterou povstání poskytly Athény, byla příčinou řecko-perských válek. Povstání skončilo porážkou povstalců v bitvě u Ladé.\n\nV roce 500 př. n. l. vypuklo na západním pobřeží Malé Asie povstání iónských městských států. V čele povstání stálo město Milét, jehož vládce, tyran Aristagoras, sloužil perskému vládci. Když se mu však nepodařilo dobýt pro krále ostrov Naxos, obával se o svůj život, a když vypuklo povstání, postavil se do jeho čela. V mateřském Řecku se snažil získat podporu, ale Sparta ho odmítla a Athéňané poskytli povstalcům jen dvacet lodí. \n\nPovstalci měli zpočátku úspěchy. Zbavili se perských posádek, vyplenili a vypálili lýdské město Sardy, ale perská posádka se zde ubránila.\n\nRoku 494 př. n. l. utrpělo povstalecké loďstvo porážku u ostrova Ladé. Na perské straně bojovali vynikající námořníci z Fénicie. Po vítězství Dareios zcela zničil Milét jako odplatu za vypálení Sard a ostatní řecká města v Malé Asii se dostala opět pod perskou nadvládu. Dareios se rozhodl pomstít řeckým městským státům i v mateřském Řecku za podporu, kterou poskytli povstalcům.\n"}
{"id": "1016956", "url": "https://cs.wikipedia.org/wiki?curid=1016956", "title": "Zamilovaný profesor", "text": "Zamilovaný profesor\n\nZamilovaný profesor (v americkém originále: The Nutty Professor) je americká filmová komedie z roku 1996. Režisérem filmu je Tom Shadyac. Hlavní role ve filmu ztvárnili Eddie Murphy, Jada Pinkett, John Ales, James Coburn a Larry Miller.\n\nRick Baker a David LeRoy Anderson získali Oscara a cenu BAFTA za nejlepší masky. Eddie Murphy byl za roli v tomto filmu nominován na Zlatý glóbus. Film byl dále nominován na jednu cenu BAFTA (kategorie nejlepší speciální vizuální efekty).\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016959", "url": "https://cs.wikipedia.org/wiki?curid=1016959", "title": "Adam Józef Potocki", "text": "Adam Józef Potocki\n\nAdam Józef Potocki (24. února 1822 Łańcut – 15. června 1872 Krzeszowice) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nJeho matkou byla Zofia Branicka (1790–1879), otcem důstojník Artur Stanisław Potocki (1787–1832). Jeho manželkou byla Katarzyna Potocka (1825–1907) rozená Branicka. Jejich syny byli politici Artur Władysław Potocki (1850–1890) a Andrzej Kazimierz Potocki (1861–1908). Jeho strýc Alfred Potocki (1785–1862) byl rovněž významným politikem. Největší politické proslulosti dosáhl bratranec Alfred Potocki (1822–1889), který byl opakovaně předlitavským ministrem a krátce i předsedou předlitavské vlády.\n\nAdam studoval na Vídeňské univerzitě, v letech 1839–1840 na Edinburské univerzitě a v roce 1841 na Berlínské univerzitě. V roce 1846 podporoval zachování Krakova jako svobodného města.\n\nBěhem revolučního roku 1848 se zapojil do vrcholné politiky. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Krakov IV v Haliči. Uvádí se jako statkář. Rezignoval 19. listopadu 1848, podle jiného zdroje v prosinci 1848. V parlamentu ho nahradil Antoni Sanocki.\n\nRoku 1848 taky patřil mezi zakladatele listu \"Czas\". Po porážce revoluce byl pro velezradu odsouzen na šest let. Roku 1852 byl ovšem omilostněn.\n\nPo obnovení ústavní vlády se opět zapojil do politiky. Od roku 1861 byl poslancem Haličského zemského sněmu za kurii venkovských obcí, obvod Chrzanow, Jaworzno a Krzeszowice. Zemský sněm ho roku 1861 delegoval i do Říšské rady (tehdy ještě volené nepřímo) za Halič (kurie venkovských obcí, obvod Chrzanow). 11. května 1861 složil slib. K roku 1861 se uvádí jako statkář, bytem v Krzeszowicích. Zemský sněm ho do Říšské rady opět delegoval roku 1867 za kurii venkovských obcí. 14. prosince 1869 po znovuzvolení opětovně složil slib. Rezignoval dopisem z 31. března 1870 v rámci hromadného složení mandátů haličských poslanců na protest proti ústavnímu směřování státu (neochota vlády poskytnout Haliči autonomní status).\n\nByl orientován federalisticky. Odmítal centralistickou koncepci rakouského státu. V březnu 1867 patřil mezi 34 zemských poslanců, kteří pro nesouhlas s rakousko-uherským vyrovnáním odmítali obeslat Říšskou radu. V roce 1863 kritizoval neutrální postoj Rakouska vůči protiruskému polskému povstání. Odmítal ovšem přílišné spojování polského národního hnutí s českým hnutím, které podezíral z proruských sympatií. Jako hrozbu pro polské ambice vnímal německé sjednocování. Neúspěšně se snažil o dohodu s rusínskými představiteli ve východní Haliči. Reprezentoval šlechtické haličské statkářské kruhy. Byl předsedou krakovské zemědělské společnosti. Podílel se na rozvoji zemědělského podnikání. Byl aktivní při přípravě vzniku krakovské akademie věd.\n"}
{"id": "1016961", "url": "https://cs.wikipedia.org/wiki?curid=1016961", "title": "K. Overpeltse VV", "text": "K. Overpeltse VV\n\nKoninklijke Overpeltse Voetbalvereeniging byl belgický fotbalový klub sídlící ve městě Overpelt. Klub byl založen v roce 1932, zanikl v roce 2014 sloučením do klubu KFC Esperanza Pelt.\n\n"}
{"id": "1016962", "url": "https://cs.wikipedia.org/wiki?curid=1016962", "title": "Zastav a nepřežiješ", "text": "Zastav a nepřežiješ\n\nZastav a nepřežiješ (v americkém originále: Crank) je americký akční film z roku 2006. Režisérem filmu je duo Mark Neveldine a Brian Taylor. Hlavní role ve filmu ztvárnili Jason Statham, Amy Smart, Jose Pablo Cantillo, Carlos Sanz a Dwight Yoakam.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1016964", "url": "https://cs.wikipedia.org/wiki?curid=1016964", "title": "Kostel Povýšení svatého Kříže (Jihlava)", "text": "Kostel Povýšení svatého Kříže (Jihlava)\n\nKostel Povýšení svatého Kříže v Jihlavě je bývalý konventní kostel kláštera jihlavských dominikánů, dnes sloužící jako kostel Církve československé husitské. Jeho založení se váže k založení nového horního města v polovině 13. století. Jde o jednu z prvních ryze gotických staveb na našem území, pojatou v duchu severofrancouzské gotiky. Kostel fungoval po celou dobu jako konventní k sousedícímu dominikánskému klášteru až do roku 1784, kdy byl klášter nařízením Josefa II. zrušen. Po této události přešel do vlastnictví armády, která zde zřídila kasárna. Stavba znovu funguje jako kostel od roku 1947, kdy jej do nájmu získala Církev československá husitská, která jej využívá dodnes.\n\nHistorie kostela je úzce spjatá s historií působení řádu bratrů kazatelů v Jihlavě.\n\nNení přesně doloženo, kdy byl kostel založen, je ovšem jisté, že vznikal současně s dalšími dvěma velkými jihlavskými kostely – farním kostelem sv. Jakuba a minoritským klášterním kostelem Nanebevzetí Panny Marie – a to při založení nového horního města ve 40. letech 13. století.\nTradičně se jako rok založení uvádí rok 1247, kdy se v nově vznikající Jihlavě údajně usazuje dominikánský řád.\n\nTento rok je pouze předpokládaný. Jedním z dokladů možné správnosti tohoto odhadu je fakt, že dochovaná kružba jednoho z oken v severní stěně kněžiště je takřka totožná s kružbou okna v jižní zdi kostela sv. Františka v Anežském klášteře, budovaného kolem roku 1240.\n\nPrvním bezpečným dokladem přítomnosti dominikánů v Jihlavě je však listina z roku 1257, kde je mezi svědky uveden převor Eberhard.\n\nBudování kostela bylo zřejmě rozděleno do několika fází.\nV první fázi byl vystavěn 22 metrů dlouhý presbytář, založený na poměrně prudkém svahu, obvodové zdi trojlodí a hlavní portál v západním průčelí.\n\nDůkazem probíhající výstavby jsou odpustky, které vydal papež Alexandr IV. v roce 1261 pro návštěvníky kostela při příležitosti jeho konsekrace. Tou dobou byla již značná část presbytáře dokončena, nebyl ale zaklenut.\nV druhé fázi výstavby, datované zhruba kolem roku 1285, došlo k celkovému zaklenutí kněžiště šestidílnou klenbou a byla zde umístěna nová okna.\nK dokončení kostela došlo zřejmě až ve třetí fázi výstavby v průběhu 14. století.\n\nKdyž kostel v roce 1353 postihl požár, bylo sice již zřejmě rozestavěno, nikoli však dokončeno.\n\nVestavění čtyř pilířů a křížové klenby trojlodí sahá do doby kolem roku 1380.\n\nDominikánský řád v Jihlavě ve 13. až 15. století zřejmě velmi prosperoval, čehož je důkazem už samotný fakt, že byl schopen financovat stavbu tak velkolepého kostela.\n\nNení se čemu divit. Byla to léta největšího bohatství města, nejvýznamnější čas těžby stříbra v Jihlavě. Jihlava byla na konci 14. století dokonce druhým největším moravským městem. A úspěch a bohatství královského města se odrazily i na prosperitě dominikánského, byť žebravého řádu.\n\nV roce 1495 jihlavští dominikáni získali odkazem navíc statek a přilehlou ves Fussdorf (dnešní Rantířov), který zůstal v majetku konventu až do jeho zrušení v roce 1784, ač bylo provozování hospodářských objektů poněkud v rozporu s mendikantskou řeholí řádu.\n\nKostelu se nevyhnulo několik požárů. Po velkém požáru v roce 1353 postihl klášter další důležitý požár večer 29. května 1513. Podle záznamu v kronice ho mělo na svědomí několik dominikánů, kteří se svými hosty způsobili požár neopatrným zacházením s olejem při smažení koblih. Tento požár zničil nejen téměř celý klášter, ale také kostel, kterému shořela věžice, která již nebyla obnovena. Dále lehlo popelem asi šedesát domů ve městě a zhruba třicet dalších na Špitálském předměstí.\n\nDalší požáry postihly klášter v letech 1525 a 1551, což dovedlo konvent do finanční tísně, v jejímž důsledku byl nucen odprodat některé pozemky městu.\n\nV průběhu 16. století došlo k postupnému obrácení většiny jihlavských občanů k protestanství, což pro klášter nebylo dobrým znamením. Dominikáni jako katoličtí bratři kazatelé postupně upadli v nemilost, což vyvrcholilo v roce 1604 nařízením města, že mendikantské řády nemohou ve městě vybírat almužnu. Toto nařízení ztížilo řádu život natolik, že z města na nějaký čas úplně odešel. V letech 1610 až 1613 se v klášteře uvádí pouze dva stálí obyvatelé.\n\nZa třicetileté války a švédské okupace města byl kostel využíván protestanty. Po skončení třicetileté války se v příznivějším ovzduší rekatolizace dominikáni do Jihlavy vrací a jejich hospodářská situace se stabilizuje.\n\nDalší stavební úpravy se datují až do první čtvrtě 18. století. Z darů bratrů Steinových byla v letech 1723 až 1725 postavena za kněžištěm loretánská kaple. Ta byla součástí rozsáhlejších plánů na barokní přestavbu kláštera, které dokládá i návrh Pavla Loydy z roku 1727. Z těchto plánů byla však realizována pouze stavba nové střechy kostela a tak se tímto počinem historie dominikánských zásahů do podoby kostela uzavírá.\n\nZ plánů na rekonstrukci kláštera se nakonec nepodařilo zrealizovat téměř nic a v průběhu 18. století klášter i kostel postupně chátrají. Řeholní bratři jsou nakonec v roce 1781 technickým stavem budovy nuceni přesídlit do nedalekého konventu jezuitů, kde zůstali až do úplného zrušení kláštera výnosem Josefa II. v roce 1784.\n\nKlášterní komplex získává na více než 200 let do vlastnictví armáda, která ho přeměňuje na kasárna. Kostel byl odsvěcen a předělen příčkou v místě vítězného oblouku, která zůstala na místě až do rekonstrukce v roce 2008. Do trojlodí i do presbyteria byla vestavěna dvě další patra a celý kostel byl intenzivně využíván jako skladiště. To na něm zanechalo trvalé následky a nenávratné škody. V rámci úprav byla například zcela odstraněna původní klenba kněžiště, nahrazena rovným trámovým stropem a opěrný systém žeber byl z velké části otlučen. Některá okna byla zazděna, některým byly „pouze“ vylámány kružby.\n\nTrojlodí bylo armádě odejmuto až po druhé světové válce. V letech 1947 až 1949 bylo podle sochaře J. Švarce regotizováno a předáno do užívání Československé církvi husitské.\n\nCelý klášterní komplex byl armádou opuštěn až v roce 1990. O rok později byl předán zpět dominikánům, ale obratem prodán soukromému investorovi a přestavěn na hotel. Z té doby pochází oválné okno v kněžišti spojující vizuálně hotel s kostelem.\n\nPosledním zásahem do podoby kostela je rekonstrukce realizovaná mezi lety 2008 a 2011.\n\nAutorem návrhu je Ing.Arch. Martin Lašťovička. Podle jeho návrhu byla po více než 200 letech stržena dělící zeď a z trojlodí a kněžiště se opět stal jeden prostor. V rámci rekonstrukce byla také přidána foliová šestidílná klenba, byly sjednoceny povrchy podlah a zrestaurována výzdoba.\n\nV současnosti je kostel majetkem města Jihlava. Slouží pro mše Československé církve husitské a Starokatolické církve a je také využíván pro občasné koncerty, výstavy nebo přednášky.\n\nLoretánská kaple byla postavena roku 1723 z iniciativy Davida ze Steinu, děkana ve Fryštátu. Stála v severozápadním rohu dvora mezi dominikánským klášterem a jezuitským seminářem. Byla obklopena ze tří stran ambitem, který měl ve zbylých třech nárožích kruhové kaple. Do Santa Casy obdélného půdorysu, která byla začleněna kratší západní stěnou mezi gotické opěráky kostela sv. Kříže, vedl z kostela vstup určený pro řeholníky. Po zrušení kláštera byla loretánská soška Černé Madony přenesena do kostela sv. Ignáce a nedlouho poté umístěna v levé lodi kostela sv. Jakuba. Loretánská kaple a dvůr s ambity zanikly.\n\nPrůčelí tvoří dominantu v ulici Křížová. Je rovnoměrně členěno masivními dvoustupňovými opěrnými pilíři.\n\nVýrazný lomený ústupkový portál má po obou stranách tři sloupky. Ústupky jsou pravoúhlé a na hranách mají hluboké výžlabky zakončené drápky. Sloupky jsou v ústupcích zapojeny do hmoty ostění. Jsou složeny z polygonální patky zakončené prstencem, válcového dříku a kalichové, případně košové hlavice zdobené vegetabilním dekorem ve formě nízkého reliéfu. Na hlavicích leží profilovaná římsa. Na římsu dosedají ústupky a oblouny lomeného oblouku. Ústupky jsou v oblouku ve stejném provedení jako v ostění, oblouny vychází z míst odpovídajících hlavicím sloupků a jejich zakončení u římsy je provedeno v košových patkách podobných hlavicím sloupků.\n\nV tympanonu portálu se nachází nevelký reliéf zobrazující otevřenou knihu a husitský kalich. Tato výzdoba byla přidána až po roce 1947.\nNad portálem se nachází lomené gotické okno s kružbou ve tvaru sférického čtyřúhelníku s vepsanými čtyřmi trojlisty a jedním čtyřlistem vprostřed. Boční pole obsahují stejná vysoká lomená okna s gotickými kružbami. Levé okno má ve vrcholu lomeného oblouku kružbu ve tvaru tří trojlistů, pravé pak dynamičtější kružbu ve formě tří protažených trojlistů.\nCelé průčelí dodnes zůstává v navrácené gotické formě, pouze nejvyšší část je členěna vrcholovou římsou s klasickou sestavou profilů a pilastry vycházejícími z gotických opěráků. Tyto prvky jsou pozůstatky barokních úprav. V tympanonu vytvořeném vrcholovou římsou se nachází velký reliéf kříže a kalichu, který byl - podobně jako malý reliéf v tympanonu portálu – přidán až v polovině 20. století v rámci úprav kostela na husitský.\n\nDalší pohled na exteriér kostela se otevírá ze dvora bývalých kasáren. Odtud můžeme vidět celé kněžiště a východní část trojlodí, ze kterého jsou vidět dvě celá klenební pole. Ke kněžišti z jižní strany zvenčí přisedají přízemní místnosti sakristie.\nVýraznými prvky exteriéru jsou opěrné pilíře trojlodí, které zajišťují roztlaky jeho křížových kleneb. Opěrné pilíře trojlodí jsou jednoduché jednostupňové. Do dvora jsou z trojlodí prolomena dvě vysoká lomená okna s pozůstatky kružeb, které se ale v původní podobě nedochovaly. Dnešní podoba oken naznačuje původní kružbu kruhovým rámem ve vrcholu lomeného oblouku a dvěma menšími lomenými oblouky pod ním.\n\nU kněžiště vidíme dva opěráky styku příčných žeber kleneb a také opěráky polygonální klenby závěru. Všechny jsou dvojstupňové a jsou zakončeny kamennou sedlovou stříškou s kytkou.\n\nZ kněžiště jsou v jeho jižní stěně prolomena dvě okna provedená ve stejném stylu jako okna z trojlodí, dále jedno okno zakončené půlkruhově a nejblíže k závěru jedno větší okno s neobvyklou kružbou dělené v dolní části na tři části, jejichž ostění je zakončeno ve tvaru „jeptišky“. Neobvyklost kružby je zapříčiněna tím, že původní kružby byly z velké části vylámány. Dobře zachovány jsou pouze dva trojlisty, které jsou obklopeny obrysy bývalých kružeb.\n\nLomená okna závěru jsou tři a jsou všechna provedená stejně. Původní kružby byly vylámány a nedochovaly se. Dnešní podoba oken naznačuje původní kružbu kruhovým rámem ve vrcholu lomeného oblouku.\n\nVšechna okna mají šikmé, oboustranně rozevřené špalety.\n\nKostel je dělen na vysoké halové trojlodí a stejně vysoké kněžiště.\n\nHlavní loď i obě dvě vedlejší mají tři pole křížové klenby.\n\nKlenba hlavní lodě je nesena čtyřmi mohutnými polygonálními pilíři se stupňovitými patkami. Žebra jsou klínová s výžlabkem a protínají se v hladkých kruhových svornících. U pilířů jsou svedeny na válcové přípory s polygonálními hlavicemi s krycí deskou. Na obvodní zdi jsou žebra svedena na starší výběžky žeber hruškovitého profilu nesená jehlancovými konzolami. Ty jsou na severní stěně hladké, na jižní straně s vypjatými náběžními štítky. Lodě jsou od sebe odděleny kamennými arkádami s vyžlabenými hranami.\n\nV severní stěně jsou patrná dvě zazděná lomená okna, ve východní stěně trojlodí jsou dva lomené výklenky.\n\nDo západní části trojlodí je vestavěna moderní kruchta s varhanami.\n\nTrojlodí je od kněžiště odděleno lomeným vítězným obloukem s kamenným profilovaným ostěním.\n\nK hranolovému tělu jeho oblouku jsou připojeny polopilířky s kalichovými hlavicemi zdobenými vegetabilním dekorem (bobule, dubové a vinné listy). Na profilované krycí desky hlavic nasedají klenební patky s projmutými náběžními štítky.\n\nDolní zakončení přípor se na jednotlivých stranách oblouku liší. Polopilířky v severní části (spolu s příporami mezilodních pásů a klenebních žeber) zhruba ve výšce čtyř metrů nasedají na dvojstupňové talířové konzoly. Polopilířky v jižní části jsou naproti tomu zhruba ve stejné výšce zapuštěny do pilíře, který se v této výšce rozšiřuje.\n\nKněžiště je stejně vysoké jako trojlodí a na svou dobu nezvykle dlouhé.\n\nV původní podobě mělo dvě pole šestidílné klenby a jedno pole paprsčité klenby závěru o šesti paprscích. V průběhu vývoje kostela byla šestidílná klenba nahrazena čtyřmi poli křížové klenby. Při rekonstrukci v letech 2008 až 2011 byla pod strop kněžiště vložena konstrukce z pnuté folie Barrisol, která vzhledem odpovídá původní šestidílné klenbě. Samotná konstrukce stropu je ovšem nad folií řešena dřevěnými trámy.\n\nPůvodní šestidílné klenbě odpovídají i přípory v kněžišti, které se kvůli vestavbě stropů na konci 18. století dochovaly pouze jako torza, zato však s náběhy původních žeber.\n\nTa jsou vejcovitá a vybíhají z jemně profilovaných náběžních štítků, spočívajících na hlavicích přípor kalichového tvaru s reliéfním vegetabilním a bobulovým dekorem. Klenebním žebrům odpovídaly svazkové přípory, u středních žeber byly přípory jednoduché. Dříky všech přípor byly z velké části odstraněny, ale zřejmě nesestupovaly až k úrovni dlažby. Vysoko nad podlahou spočívaly na talířových patičkách a polygonálních soklících, nesených krátkými konzolovými příporkami s oboustranně zkosenými prstenci na hlavicích. Přesah patiček podpíraly drobné jehlancové konzolky. Dříky byly podchyceny konzolkami s vegetabilním dekorem.\n\nCharakteristickým prvkem výzdoby kněžiště jsou talířovité prstence přerušující dvakrát jednoduché i svazkové přípory. Tyto prvky jsou u nás nezvyklé a spolu se svazkovými příporami prozrazují vazbu na nejranější francouzskou gotiku, ukazují ke katedrálám v Laonu nebo Noyonu.\n\nPo obou stranách kněžiště v jeho východní části se nacházejí trojitá kamenná sedilia s vyžlabeným ostěním, zakončená trojlisty.\n\nPodobnou formu jako sedilia má i kamenný portálek vedoucí do sakristie, který se nachází v jižní stěně kněžiště zhruba dva metry od sedilií.\n\nSakristie má obdélný půdorys. Z její původní klenby se dochovaly pouze hranolové konzoly a kamenný dělicí pás hranolovitého profilu se zkosenými hranami, který dosedá na římsové patky, a je do něj ukotvena vzedmutá cihlová barokní klenba.\n\nNa klenbě posledního pole hlavní lodě se dochovaly pozůstatky snad pozdně gotické figurální malby s akantovými rozvilinami, zachycující královskou postavu, anděly s nápisovými páskami a štít se znakem cechu postřihačů sukna.\n\nV místě křížení žeber ostatních polí hlavní lodě je dochován pozdně renesanční úponkový dekor.\n\nNa lících klenby západního pole hlavní lodě jsou tři textová pole – citát z Druhého listu korintským, stručnou historii kostela a latinský text popisující některou z minulých přestaveb.\n\nNa stěnách kněžiště nalezneme také fragmenty nástěnných maleb. Vlivem užívání kostela armádou ovšem jde pouze o zlomky, které mnohdy nejde přesně identifikovat. Malby na severní stěně se dochovaly v lepším stavu. Můžeme zde rozeznat vysokou postavu rytíře nesoucího prapor, vedle něj dva anděly, několik rodových erbů, a ve vedlejším poli postavu v dlouhém šatu, z níž jsou patrné pouze nohy a oblast pasu. Na jižní straně jsou patrné obrysy několika rodových erbů a nad portálkem do sakristie modlící se postava s motivem zřejmě žezla a fragmenty nápisu.\n\nPůdorys se sestává z mimořádně dlouhého, pětiboce uzavřeného presbytáře, který se váže se síňovým trojlodím téměř čtvercového půdorysu, se třemi téměř čtvercovými poli hlavní lodě, jimž odpovídají obdélná boční pole.\n\nKostel je mezi ostatními českými kostely své doby výjimečný hned z několika důvodů.\n\nNení tolik zajímavý tvarem svých podpor, ty jsou běžné, známé třeba z Paderbornu, Kolína nebo Hradiště nad Jizerou. Významným a udivujícím je v první řadě téměř čtvercový půdorys trojlodí, na němž je jasně čitelné gotické úsilí o vyrovnání hloubkových a šířkových rozměrů, a který předbíhá svou dispozicí dobu o celé století. V Evropě je jihlavský kostel ve 13. století v utváření monumentálního vnitřního prostoru naprosto jedinečný.\n\nMimořádně udivující je také délka chóru, odpovídající dvěma polím šestidílné klenby (tedy čtyřem polím v té době nejběžnější křížové klenby) a závěru. U kostelů žebravých řádů se první dlouhé chóry o délce alespoň dvou polí křížové klenby objevují teprve po roce 1270. Jihlavský chór je starší a k tomu dvojnásobně delší. Podle Dobroslava Líbala je presbytář jihlavského dominikánského chrámu: „vůbec nejdůležitějším článkem ve vývoji mendikantského dlouhého chóru a má předchůdce kupodivu pouze u jihlavských minoritů.“\n\nKostel je zařízen velmi stroze, z části kvůli tomu, že původní zařízení se nedochovalo, hlavně ale kvůli tomu, že je dnes využíván husitskou a starokatolickou církví.\nV prostoru kněžiště se nachází pouze masivní vyřezávaný dřevěný oltář a vysoký oltářní obraz.\n\nOltář je zdoben vyřezávaným reliéfem s výjevem z poslední večeře Páně a citátem z Bible: „Totoť jest tělo mé – totoť jest krev má.“\n\nOltářní obraz o rozměrech zhruba 2x7 metrů je reprodukcí grafiky Bohuslava Reynka, která zobrazuje ukřižování Krista.\nV trojlodí nalezneme kamennou křtitelnici s reliéfní výzdobou a kamennou Pietu s památní deskou věnovanou padlým jihlavským odbojářům a členům místní duchovní komunity padlým za 2. světové války.\n\nPieta spočívá na profilované římsové desce, která spočívá na válcové přípoře s kalichovitou hlavicí. Podle místní tradice je Pieta dílem sochaře Jana Štursy, který ji měl vytvořit v roce 1915 při pobytu v místních kasárnách.\n\nInteriér kostela je dále zařízen již pouze dřevěnými lavicemi.\n\nTraduje se, že rozsáhlý požár v roce 1513 vznikl při smažení koblih v klášterní kuchyni. Kronikář zmiňující tuto událost popisuje, že k incidentu došlo, když si řeholní bratři přivedli s sebou do kláštera na večer nájemné dívky. S nimi pak údajně smažili koblihy a při neopatrné manipulaci s olejem došlo ke vzniku požáru. Dnes je těžké říci, jak se vše odehrálo doopravdy. Je ovšem doloženo, že mniši zodpovědní za nešťastnou událost byli z kláštera vykázáni.\n\nZajímavostí je, že mezi jihlavskými studenty koluje fáma, že kostel měl původně dvě mohutné věže, podobně jako farní kostel sv. Jakuba. Jde ovšem opravdu pouze o fámu. Kostel měl sice původně štíhlou věžici, sloužící jako zvonice, která se nacházela nad vítězným obloukem, ale dvojici věží v průčelí nikdy neměl.\n\n\n\n"}
{"id": "1016965", "url": "https://cs.wikipedia.org/wiki?curid=1016965", "title": "Zátah (film, 1987)", "text": "Zátah (film, 1987)\n\nZátah (v americkém originále: Dragnet) je americká filmová komedie z roku 1987. Režisérem filmu je Tom Mankiewicz. Hlavní role ve filmu ztvárnili Dan Aykroyd, Tom Hanks, Christopher Plummer, Harry Morgan a Alexandra Paul.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016967", "url": "https://cs.wikipedia.org/wiki?curid=1016967", "title": "Branislav Baláž", "text": "Branislav Baláž\n\nBranislav Baláž (* 24. března 1967) je bývalý slovenský fotbalista.\n\nV československé lize hrál za TJ Spartak TAZ Trnava. V československé lize nastoupil v 1 utkání.\n\n"}
{"id": "1016969", "url": "https://cs.wikipedia.org/wiki?curid=1016969", "title": "Live Songs", "text": "Live Songs\n\nLive Songs je první koncertní album kanadského zpěváka Leonarda Cohena, vydané v dubnu roku 1973 prostřednictvím hudebního vydavatelství Columbia Records. Narháno bylo během Cohenových evropských turné v letech 1970 a 1972; závěrečná skladba „Queen Victoria“ byla nahrána v hotelovém pokoji v Tennessee. Producentem alba byl Bob Johnston, který v té době rovněž vystupoval jako člen doprovodné skupiny Leonarda Cohena.\n\nAutorem všech skladeb je Leonard Cohen, krom písně „Passing Through“, jejíž autorem je Dick Blakeslee (aranžmá vytvořil Cohen).\n"}
{"id": "1016970", "url": "https://cs.wikipedia.org/wiki?curid=1016970", "title": "Tereza Janišová", "text": "Tereza Janišová\n\nTereza Janišová (* 30. května 1989, Praha, Československo) je česká spisovatelka. Absolvovala výtvarně zaměřené gymnázium, v roce 2015 promovala na Fakultě architektury ČVUT v Praze. Kromě psaní knih se věnuje architektonické žurnalistice.\n\nV roce 2014 vyšel poslední díl její fantasy trilogie \"Erilian\". Jedná se o třígenerační román o osudech čarodějů a čarodějek z města Erilian. První díl trilogie s podtitulem \"Město čarodějů\" (2010) se odehrává v době podobné viktoriánskému období. Druhý díl \"Kouzla na obzoru\" (2012) se odehrává v době secesní a poslední díl trilogie, \"Střípky hvězd\" (2014) je situován do 20. let 20. století. Celou knižní sérii ilustroval výtvarník Petr Vyoral. Ke každému dílu trilogie vznikla také série fotografií, které zobrazují hlavní postavy příběhu. Autory těchto fotografií jsou fotografka Hana Kalvachová (první díl trilogie) a fotograf David Špidlen (druhý a třetí díl trilogie).\n\n\n"}
{"id": "1016973", "url": "https://cs.wikipedia.org/wiki?curid=1016973", "title": "Spišské Bystré", "text": "Spišské Bystré\n\nSpišské Bystré (do roku 1948 \"Kubachy\") je obec na Slovensku v okrese Poprad. V roce 2013 zde žilo 2 462 obyvatel. První písemná zmínka o obci pochází z roku 1294.\n\n"}
{"id": "1016975", "url": "https://cs.wikipedia.org/wiki?curid=1016975", "title": "Pavol Gábriška", "text": "Pavol Gábriška\n\nPavol Gábriška (* 24. ledna 1960) je bývalý slovenský fotbalový brankář.\n\nV československé lize hrál za TJ Spartak TAZ Trnava. Nastoupil ve 12 ligových utkáních. Ve druhé nejvyšší soutěži hrál za Iskru Matador Bratislava.\n\n"}
{"id": "1016976", "url": "https://cs.wikipedia.org/wiki?curid=1016976", "title": "Muğla", "text": "Muğla\n\nMugla (turecky Muğla, řecky Μούγλα) je město na jihozápadním pobřeží Turecka, které je hlavním městem stejnojmenné provincie.\n\nV starověku bylo toto území obývané Káry, přičemž se dostávalo pod vliv Řeků, kteří zde sídlili na nedalekém pobřeží a na ostrově Rhodos. Území později připadlo Peršanům, Makedoncům, obyvatelům Rhodu, kteří se zde pravděpodobně i usadili a později Římanům. Skutečné město zde však vzniklo až později, v 10. století, kdy se zde usadilo mnoho Řeků z nedalekého Dodekanésu, Peloponésu a také dalších egejských ostrovů. Během nadvlády Turků zde Řekové stále tvořili většinu. Řecká komunita se ve městě distancovala od místních Turků a tak se město rozdělilo na dva samostatné celky. Významná řecká komunita Muğly a celé západní Anatolie opustila tato území během řecko-turecké výměny obyvatelstva v roce 1923.\n\nDnes patří Mugla k malým tureckým městům na západním pobřeží. Má přibližně 64 700 obyvatel a její obchodní význam se po odchodu Řeků zmenšil. Sídlí zde však univerzita a město je zajímavé svou starou architekturou, která láká mnoho turistů. Ve městě můžeme navštívit i tradiční osmanský bazar, velkou mešitu Kurşunlu Cami z 15. století, lázně (Chammam) z 13. století, staré řecké a turecké čtvrti, věž s hodinami, kterou postavil místní řecký podnikatel v 19. století, či místní muzeum. Z Muğly pochází známá francouzská herečka řeckého původu Anna Mouglalis.\n\n"}
{"id": "1016977", "url": "https://cs.wikipedia.org/wiki?curid=1016977", "title": "FK Žemčužina-Soči", "text": "FK Žemčužina-Soči\n\nFK Žemčužina-Soči (rusky: Футбольный клуб Жемчужина-Сочи) byl ruský fotbalový klub sídlící ve městě Soči. Byl založen v roce 1991, zanikl v roce 2013.\n\n"}
{"id": "1016978", "url": "https://cs.wikipedia.org/wiki?curid=1016978", "title": "Pale", "text": "Pale\n\nPale (cyrilicí \"Пале\") je bosenské město ležící 17 km východně od centra Sarajeva na svazích pohoří Jahorina. Je součástí aglomerace Istočno Sarajevo, která zahrnuje Srby obydlená východní předměstí Sarajeva a patří Republice srbské, vytvořené na základě Daytonské dohody v roce 1995. Ve městě samém žije asi osm tisíc obyvatel, opčina, kterou tvoří s okolními horskými vesnicemi, má přes dvacet tisíc lidí.\n\nNázev města pochází od šlechtického rodu Pavlovićů, kterému oblast patřila ve středověku. V letech 1831 až 1832 bylo Pale jedním z center protiosmanského povstání, které vedl Husejn Gradaščević. Ve dvacátém století se město díky lesnatému okolí stalo centrem dřevozpracujícího průmyslu. V roce 1984 se na svazích Jahoriny konaly olympijské soutěže. Za války v devadesátých letech sídlil v Pale bosenskosrbský vůdce Radovan Karadžić a jeho jednotky ze strategických pozic okolo města ostřelovaly Sarajevo. V roce 1998 bylo hlavní město Republiky srbské přesunuto do Banji Luki. V Pale sídlí Univerzita Východního Sarajeva a bosensko srbská Národní knihovna, koná se filmový festival Jahorinafest, pro sportovní akce byla v roce 2012 otevřena moderní hala Peki pro 2360 diváků.\n\nK Pale patří následující obce: Bjelogorci • Bljuštevac • Bogovići • Brdarići • Brdo • Brezovice • Brnjica • Brojnići • Buđ • Čeljadinići • Čemernica • Ćemanovići • Datelji • Donja Ljubogošta • Donja Vinča • Gluhovići • Gornja Ljubogošta • Gornja Vinča • Gornje Pale • Gornji Pribanj • Gorovići • Gradac • Gute • Hotočina • Jahorina • Jasik • Jelovci • Kadino Selo • Kamenica • Kasidoli • Komrani • Kosmaj • Kostreša • Kračule • Luke • Miošići • Modrik • Mokro • Nehorići • Prača • Pavlovac • Petovići • Podgrab • Podloznik • Podmedenik • Podvitez • Ponor • Prutine • Pustopolje • Radonjići • Rakite • Rakovac • Renovica • Rogoušići • Rosulje • Saice • Sinjevo • Sjetlina • Srednje • Stajna • Stambolčić • Strane • Sumbulovac • Šainovići • Šip • Turkovići • Udež • Vinograd • Vlahovići. Prača, kde žijí převážně Muslimové, se od Pale odtrhla a je součástí kantonu Sarajevo v rámci Federace Bosny a Hercegoviny.\n\nEtnické složení v roce 1991:\n\nRodáky z Pale jsou Trifko Grabež, jeden ze strůjců atentátu na Františka Ferdinanda d'Este, a fotbalový reprezentant Ognjen Koroman.\n\n\n"}
{"id": "1016979", "url": "https://cs.wikipedia.org/wiki?curid=1016979", "title": "Oddělené stoly", "text": "Oddělené stoly\n\nOddělené stoly (v anglickém originále \"Separate Tables\") je název různých dramatických a audiovizuálních děl:\n\n"}
{"id": "1016980", "url": "https://cs.wikipedia.org/wiki?curid=1016980", "title": "Zelené peklo", "text": "Zelené peklo\n\nZelené peklo (v americkém originále: Basic) je americko-německý filmový thriller z roku 2003. Režisérem filmu je John McTiernan. Hlavní role ve filmu ztvárnili John Travolta, Connie Nielsen, Samuel L. Jackson, Tim Daly a Giovanni Ribisi.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016981", "url": "https://cs.wikipedia.org/wiki?curid=1016981", "title": "Brána Matky Boží", "text": "Brána Matky Boží\n\nBrána Matky Boží je poslední dochovaná brána z původních pěti bran opevnění města Jihlavy. Nachází se v ulici Matky Boží a dnes představuje jednu z dominant města. Společně se zbytky městských hradeb je chráněna jako kulturní památka České republiky.\n\nBrána vznikla již v době výstavby města a jeho hradeb na počátku 2. poloviny 13. století. V letech 1508–1509 prošla úpravou, při které byla původní věž snesena a nahrazena pozdně gotickou bránou s vysokým průjezdem a hrotitými portály. V roce 1548 prošla další úpravou a po požáru města v roce 1551 dostala brána v roce 1564 renesanční nástavbu, čímž dosáhla dnešní výšky 24 m. Vrchol, tzv. koruna, věže zdobí atika. V okolí se rozkládalo předbraní s barbakánem, padacím mostem a baštami. Průjezd uzavírala padací mříž. V roce 1853 dostala brána hodiny, předbraní byla zbourána v roce 1862. V lednu 1995 došlo k poklesu věže, takže musela být staticky zajištěna. Došlo však k porušení koruny brány, která byla následujícího roku rozebrána a znovu postavena.\n\nV současné době slouží brána veřejnosti jako vyhlídková věž. Od června 2007 jsou zde v rámci výstavy \"Z historie Jihlavy\" umístěny reprodukce obrazů Gustava Kruma. Kromě toho je zde expozice věnující se historii a vývoji jihlavského opevnění. V objektu brány sídlí Jihlavská astronomická společnost, která zde pořádá pozorování noční oblohy dalekohledem pro veřejnost.\n\n"}
{"id": "1016982", "url": "https://cs.wikipedia.org/wiki?curid=1016982", "title": "Excelsior Veldwezelt", "text": "Excelsior Veldwezelt\n\nExcelsior Veldwezelt byl belgický fotbalový klub sídlící ve městě Veldwezelt. Klub byl založen v roce 1942, zanikl v roce 2013 díky špatné finanční situaci.\n\n"}
{"id": "1016983", "url": "https://cs.wikipedia.org/wiki?curid=1016983", "title": "Syagrius", "text": "Syagrius\n\nSyagrius († 486/87) byl poslední samostatný římský vládce na území Západořímské říše. Vládl v části Galie a používal titul „římský král“ (\"Romanorum rex\") nebo „římský patricius“ (\"Romanorum patricius\"). \n\nJeho otec byl Aegidus, vojenský velitel Galie (\"magister militum per Gallias\"). V době oslabení moci západořímských císařů chránil území Galie severně od řeky Loiry až po řeku Somma. Ostře vystupoval proti Germánovi Ricimerovi, který byl de facto západořímským vládcem, čímž na svém území vytvořil skoro samostatnou vládu. Jeho sídelním městem bylo Soissons. Navázal dobré vztahy s králem sálských Franků Childerichem I. \n\nPo otcově smrti (pravděpodobně 464 nebo 465) se vlády ujal Syagrius. Nadále využíval dobré vztahy s Childerichem a u dnešního města Bourges porazil Góty. Na jeho území přežívala římská kultura. Římský spisovatel Gregorius uvádí, že Syagrius porazil Sasy. Pravdivost tohoto příběhu však nelze ověřit.\n\nV roce 486 zaútočil na jeho království franský král Chlodvík I., porazil ho u města Soissons a krátce poté byl Syagrius popraven. Jeho vojenské oddíly začlenil Chlodvík do svého vojska.\n\nSyagriova říše byla posledním nezávislým a samostatným římským územím v období rozkladu Západořímské říše.\n\n"}
{"id": "1016985", "url": "https://cs.wikipedia.org/wiki?curid=1016985", "title": "Asking Alexandria", "text": "Asking Alexandria\n\nAsking Alexandria (AA) je britská hard rocková (dříve metalcorová) skupina pocházející z anglického Yorku. Členy skupiny jsou Ben Bruce (sólová kytara), Danny Worsnop (zpěv), Cameron Lidell (rytmická kytara), Sam Bettley (basová kytara) a James Cassells (bicí). Skupina byla založena v roce 2008 a zatím vydala pět studiových alb: \"Stand Up and Scream\", \"Reckless & Relentless\", \"From Death to Destiny\", \"The Black\" a \"Asking Alexandria\".\n\nPrvní zmínky o kapele pochází z Dubaje, kde roku 2008 Ben Bruce založil kapelu pod názvem Asking Alexandria, avšak ta měla, až na jeho maličkost, úplně jiné složení. Téhož roku vydala kapela své první (a v tomto složení též poslední) album, které nese název \"The Irony of your Perfection\", avšak zanedlouho se kapela rozpadla. Ben Bruce odjel zpět do svého rodného města, Yorkshire a zde taktéž nalezl nové členy. Téhož roku vydali demo, na kterém byly surové náčrty songů \"The Final Episode\", \"A Single Moment of Sincerity\", \"A Candlelit Dinner with Inamorta\", \"I Was Once, Possibly, Maybe, Perhaps a Cowboy King\", \"Nobody Don't Dance No More\" a \"Not the American Average\". 15. září 2009 vydali své první album \"Stand Up and Scream\", které s sebou přineslo velké úspěchy, takže kapela mohla vyjet na své první turné.\n\nJejich druhému albu, \"Reckless & Relentless\", předcházelo 21. prosince 2010 vydání \"Life Gone Wild EP\", které mělo celkem 6 skladeb mimo jiné obsahovalo i promoční song k novému albu, \"Breathless\". \"Reckless & Relentless\" vyšlo 4. dubna 2011. Následovalo několik turné po celém světě se skupinami jako Chelsea Grin, Of Mice & Men, I See Stars a Motionless In White. V květnu 2015 vydala skupina krátký film zvaný \"Through Sin and Self-Destruction\". Tento film se skládal ze tří hudebních videí z jejich druhého alba, které na sebe navazovaly, použité songy byly \"Reckless & Relentless\", \"To the Stage\" a \"Dear Insanity\". Na konci roku 2012 si zpěvák skupiny Danny Worsnop zranil hlasivky, což mu výrazně změnilo hlas.\n\n6. srpna 2013 vydala skupina své třetí studiové album, \"From Death to Destiny\".\n\n22. ledna 2015 bylo oznámeno, že zpěvák Danny Worsnop, který se skupinou nahrál všechna předchozí studiová alba, odchází z kapely z důvodu vzniku nové kapely zvané We Are Harlot. Později v rozhovorech však uvedl, že by ze skupiny stejně odešel, protože se už nechtěl věnovat metalcorové hudbě a nebyl v kapele spokojený. Nedlouho poté kytarista Ben Bruce oznámil přibrání nového zpěváka, avšak jeho jméno ponechal v tajnosti. Teprve 26. května 2015 byl uveden příchod nového zpěváka do skupiny Denise Shaforostova, bývalého zpěváka ze skupin Make Me Famous a Down & Dirty a s ním byl vydán nový song jménem „I Won't Give In“. 25. září 2015 vydali nový song zvaný \"Undivided\" a konečně 24. prosince 2015 oznámili, že vydají nové album. Toto album nese název \"The Black\" a bylo vydáno 25. března 2016. Na podporu nového alba vydali 1. února 2016 nový single, \"The Black\".\n\n21. října 2016 Odešel ze skupiny frontman Denis Shaforostof pro údajné osobní důvody. Později se však ukázalo, že odmítal komunikovat s ostatními členy skupiny - tvrdil, že \"Asking Alexandria neexistuje, dokud nedostanu co je mi dlužno.\" Po jeho odchodu kapela přibrala zpět svého původního zpěváka, Dannyho Worsnopa. V současnosti pracují na novém albu jehož vydání bude 15. prosince 2017, ze kterého byl prozatím vydán single \"Into the fire\" a \"Where Did It Go?\". .\n\nStyl hudby této skupiny se nejčastěji popisuje jako metalcore. Jejich první album (\"Stand Up and Scream\") je především metalcorové album s prvky elektronické hudby. Tomuto stylu se říká electronicore. Jejich druhé album (\"Reckless & Relentless\") se zaměřuje už spíše jen na metalcore a konečně třetí album (\"From Death to Destiny\") je metalcore s prvky heavy metalu a hard rocku.\n\nBen Bruce, hlavní kytarista skupiny, prozradil, že se jejich skupina nejčastěji inspiruje moderními skupinami jako je např. Slipknot, Avenged Sevenfold. Jejich oblíbení interpreti jsou také Guns N' Roses, Metallica, Sebastian Bach, Van Halen, Skid Row, Def Leppard nebo Mötley Crüe.\n\nBen Bruce jejich styl textů ve starších písničkách popsal jako stupidní. Zároveň však řekl, že skupina chtěla přestat s texty typu \"fuck!\" nebo \"you stupid fucking whore\" a chtěla začít se smysluplnějšími texty. Jejich nejnovější album to prozatím potvrzuje, protože se skupina přestala dále zabývat drogami, sexem a alkoholem. Skupina se v poslední době zabývá spíše moderními tématy.\n\nStudiová alba\n\n"}
{"id": "1016986", "url": "https://cs.wikipedia.org/wiki?curid=1016986", "title": "Země policajtů", "text": "Země policajtů\n\nZemě policajtů (v americkém originále: Cop Land) je americký kriminální film z roku 1997. Režisérem filmu je James Mangold. Hlavní role ve filmu ztvárnili Sylvester Stallone, Harvey Keitel, Ray Liotta, Robert De Niro a Michael Rapaport.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016987", "url": "https://cs.wikipedia.org/wiki?curid=1016987", "title": "Spišská Teplica", "text": "Spišská Teplica\n\nSpišská Teplica je obec na Slovensku v okrese Poprad. V roce 2013 zde žilo 2 224 obyvatel. První písemná zmínka o obci pochází z roku 1280.\n\nObec leží na jižním okraji Popradské kotliny, na severních svazích Vikartovské hrástě.\n\nSpišskou Teplici založila řehole cisterciátů, která si v roce 1223 založila opatství ve Spišském Štiavniku. Dnešní obec vznikla šoltyskou kolonizací v první polovině 13. století. Listina je doložena od roku 1280.\n\nObec měla své výsady zejména tržní, čímž se stala městečkem. V roce 1530 se dostala do zálohy města Levoče, když už předtím tam Levočan Sámuel Spillenberger založil nejstarší spišskou papírnu. V roce 1697 ji vykoupili jezuité a po jejich zrušení (roku 1773 je zrušil papež Klement XIV.) přešla obec roku 1776 do vlastnictví spišského biskupství. Obecní pečeť pochází z roku 1714 a nachází se ve Státním oblastním archivu v Levoči.\n\nV roce 1999 se Spišská Teplica stala známou i ve světě cyklistického sportu, protože se zde konaly jubilejní 50. mistrovství světa v cyklokrosu, jejichž pořadatelem bylo město Poprad.\n\n"}
{"id": "1016988", "url": "https://cs.wikipedia.org/wiki?curid=1016988", "title": "Aegiceras corniculatum", "text": "Aegiceras corniculatum\n\nAegiceras corniculatum je dřevina z čeledi prvosenkovité (\"Primulaceae\") a jediný druh rodu Aegiceras. Vyskytuje se jako součást mangrovových porostů na pobřežích a v ústích řek od Indie přes jižní Čínu a Jihovýchodní Asii až po Novou Guineu a Austrálii.\n\n\"Aegiceras corniculatum\" je keř nebo strom dorůstající do výšky až 7 metrů. Jeho listy jsou střídavé, obvejčité, 3 až 10 cm dlouhé a 1,5 až 5 cm široké. Jsou kožovité a povrch pokrývají drobné tečky. Květy jsou vonné, malé, bílé, jsou uspořádané do okoličnatého květenství po 10 až 30 kvítcích. Kalich je velký 2-4 mm, koruna dosahuje 4-6 mm. Plod rostliny je zelený až růžový, má zakřivený, válcovitý či rohovitý tvar a dosahuje velikosti 2 až 7,5 cm. \n\nV minulosti byl rod \"Aegiceras\" řazen do čeledi \"Myrsinaceae\", která je v současné taxonomii součástí čeledi prvosenkovité (\"Primulaceae\").\n\nExtrakt z \"Aegiceras corniculatum\" má analgetické účinky. \n\n"}
{"id": "1016989", "url": "https://cs.wikipedia.org/wiki?curid=1016989", "title": "GEN – Galerie elity národa", "text": "GEN – Galerie elity národa\n\nGEN – Galerie elity národa je dokumentární životopisný seriál České televize. Seriál se vysílá od začátku roku 1993 a námět na jeho výrobu předložil Fero Fenič. Od počátku svého vysílání se stal pořad fenoménem. Uvádí se, že první díly vidělo až 60 % české populace a milióny diváků sledovaly seriál po celou dobu vysílání.\n\nPořad je koncipován jako série krátkých portrétů ve formě rozhovoru režiséra s jednotlivými českými osobnostmi. Většinou se jedná o lidi, o kterých se do té doby nesmělo mluvit nebo se o nich ani nevědělo. Účast v pořadu, jak za kamerou, tak před ní, se stala otázkou prestiže a většina oslovených osobností i tvůrců přijala pozvánku k natáčení jako osobní výzvu. Jednotlivé díly pořadu využívají, coby připomínky života dané osobnosti u příležitosti životních jubilejí nebo jako nekrolog. V první sérii s podtitulem \"Sto Čechů dneška\" bylo odvysíláno sto dílů a nakladatelství Fischer ji roku 1994 vydalo také jako soubor čtyř knih. Na původní stodílný pořad v roce 1995 volně navázal cyklus GENUS s 99 díly a od začátku ledna 2001 do konce roku 2002 se vysílala třetí 82dílná série GEN. Od 15. ledna 2017 vysílá Česká televize čtvrtou řadu.\n\nGEN se stal důležitým, mimo jiné, z toho důvodu, že to je první pořad, u kterého výběr účinkujících nebyl závislý na politice nebo ideologii. U mnoha dílů se dokonce jedná o jediný audiovizuální záznam dané osobnosti. Jedná se o nejobsáhlejší dokument o českých osobnostech na konci 20. století. Pořad si kladl za cíl uvést do normálu český hodnotový systém, který byl narušený komunistickým režimem.\n\nPojem \"elita\" v názvu pořadu a výběr účinkujících vyvolal vášnivou diskuzi v médiích i odpor některých známých osobností. Tvůrci pořadu však název hájí tím, že si Češi po čtyřiceti letech rovnostářství potřebovali uvědomit, že zde vůbec nějaká elita existuje a že stojí za to se jí zabývat. Zájmem tvůrců pořadu bylo v některých případech poukázat na kontrasty mezi režisérem a osobností, o které je pořad natáčen. Tak se stalo, že pořad o politickém vězni Zdeňku Kesslerovi natáčel zprofanovaný komunistický režisér Jiří Svoboda.\n\n\n\"Seznam převzat ze stránek www.febio.cz\".\n\nUvedeno chronologicky podle data premiérového vysílání \n\nUvedeno chronologicky podle data premiérového vysílání \n"}
{"id": "1016991", "url": "https://cs.wikipedia.org/wiki?curid=1016991", "title": "Zjevení (film)", "text": "Zjevení (film)\n\nZjevení (v britském originále: The Gathering) je britsko-americký filmový thriller z roku 2003. Režisérem filmu je Brian Gilbert. Hlavní role ve filmu ztvárnili Christina Ricci, Ioan Gruffudd, Kerry Fox, Stephen Dillane a Simon Russell Beale.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016994", "url": "https://cs.wikipedia.org/wiki?curid=1016994", "title": "Okres Skarżysko", "text": "Okres Skarżysko\n\nOkres Skarżysko (polsky \"Powiat skarżyski\") je okres v polském Svatokřížském vojvodství. Rozlohu má 395,43 km² a v roce 2013 zde žilo 78 320 obyvatel. Sídlem správy okresu je město Skarżysko-Kamienna.\n\nMěstská:\n\nMěstsko-vesnická:\n\nVesnické:\n\n\n"}
{"id": "1016995", "url": "https://cs.wikipedia.org/wiki?curid=1016995", "title": "Acorn Bank Garden", "text": "Acorn Bank Garden\n\nAcorn Bank Garden je zahrada ve Velké Británii, známá jako bylinková zahrada, která obsahuje více než 250 druhů léčivých a kuchyňských bylin. Je zde pěstován také sekvojovec obrovský. Součástí zahrady je čajovna, kde jsou bylinky a ovoce ze zahrady používány do polévek, salátů a pudinků.\nZahrada je majetkem National Trust, nachází na sever od Temple Sowerby, v blízkosti Penrithu v Cumbrii. Zahrada je obklopena a chráněna starými duby na zvýšených valech. Z místa je možnost dalších procházek, například k rybníku, nebo starému mlýnu. \n\n"}
{"id": "1016997", "url": "https://cs.wikipedia.org/wiki?curid=1016997", "title": "Zohan: Krycí jméno Kadeřník", "text": "Zohan: Krycí jméno Kadeřník\n\nZohan: Krycí jméno Kadeřník (v americkém originále: You Don't Mess with the Zohan) je americká filmová komedie z roku 2008. Režisérem filmu je Dennis Dugan. Hlavní role ve filmu ztvárnili Adam Sandler, Emmanuelle Chriqui, Rob Schneider, John Turturro a Nick Swardson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1016999", "url": "https://cs.wikipedia.org/wiki?curid=1016999", "title": "100 sladkých holek", "text": "100 sladkých holek\n\n100 sladkých holek (v americkém originále: 100 Girls) je americká filmová komedie z roku 2000. Režisérem filmu je Michael Davis. Hlavní role ve filmu ztvárnili Jonathan Tucker, Emmanuelle Chriqui, Larisa Oleynik, James DeBello a Katherine Heigl.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017000", "url": "https://cs.wikipedia.org/wiki?curid=1017000", "title": "DevOps", "text": "DevOps\n\nDevOps je složenina anglických výrazů Development a (IT) Operations. Je to přístup k vývoji software, který zdůrazňuje komunikaci, spolupráci a integraci mezi vývojářem a odborníky na informační technologie z provozu.\nDevOps je reakcí na vzájemnou závislost vývoje softwaru a IT provozu. Jeho cílem je pomoci organizaci rychle produkovat softwarové aplikace a služby.\n\nJednoduché procesy jsou v DevOps jasně popsány. Cílem je maximalizovat předvídatelnost, účinnost, bezpečnost a udržovatelnost provozních procesů. Tento cíl je velmi často podporován automatizací.\n\nDevOps integrace se zaměřuje na dodání produktu, testování kvality, rozvoj produktu a vydávání oprav a nových verzí s cílem zvýšit bezpečnost a spolehlivost, zrychlit vývoj a nasazovací cykly. Hodně nápadů (a lidí) zapojených do DevOps se tam dostalo z oblasti podnikového řízení systémů a agilního vývoje software.\n\nDevOps podporuje release management firem, a to standardizací vývojových prostředí. Je zde podporované sledování událostí stejně jako je vyřešeno dokumentované řízení procesů a reportování problémů na různých úrovních. Firmy, které mají problémy s automatizací nových verzí, si obvykle stávající tvorbu verzí ponechají, ale chtějí ji pružněji řídit – aniž by musely zadávat vše ručně z příkazového řádku. V ideálním případě by tyto automatické procesy měly být spouštěny neprovozními zaměstnanci v konkrétních neprodukčních prostředích. Vývojáři dostanou větší kontrolu nad svým prostředím, což vede k aplikačně chápanému pojetí infrastruktury.\n\nSpolečnosti s velmi častými releasy se mohou chtít DevOps přizpůsobit.\n\n- Flickr vyvinul přístup typu DevOps podporující obchodní požadavek deseti nasazení za den toto nasazování v denním cyklu bude mnohem častější v organizacích, které produkují víceuživatelské nebo multifunkční aplikace. Toto se označuje jako continuous delivery , a je často spojováno se zaváděním Lean metodiky. \n\n- Samotná IBM šikovně prodává své produkty a řešení přes DevOps Assessment a rozšířila DevOps na celý životní cyklus. Z hlediska komunikace rozlišuje oblasti řízení (Steer), vývoje (Develop / Test), nasazení (Deploy) a provozu (Operate). \n\nMetodika DevOps byla propagována prostřednictvím řady \"DevOps dnů\" již od roku 2009 v Belgii.\nPoté se konaly DevOps Days conference v Indii, USA, Brazílii, Austrálii, Německu a Švédsku.\nDříve pokud byly softwarové metodiky jako např. agilní vývoj software přijaty tradiční organizací, neměly na integraci oddělení Vývoj, Provoz IT a Quality Assurance valný vliv. DevOps podporuje komunikaci a spolupráci mezi odděleními.\n\nPřijetí DevOps ovlivňují tyto faktory:\n\n\n"}
{"id": "1017001", "url": "https://cs.wikipedia.org/wiki?curid=1017001", "title": "Valium Era", "text": "Valium Era\n\nValium Era (zkratkou VE, česky \"Éra valia\") je německý electro-industriální hudební sóloprojekt založený Philippem Lewem (pseudonym phiL) roku 2006 v německém Dolním Sasku.\n\nPo počátečních pokusech s hudebním softwarem založil v roce 2006 phiL projekt Valium Era. První díla byla distribuována na vypalovacích CD discích, případně umístěna na síť Myspace. Ohlasy byly pozitivní a phiL pokračoval v tvorbě. Po pauze, která trvala až do začátku roku 2008, zrealizoval 4 volně dostupné EP nahrávky. Na konci roku vydal první album se stejným názvem \"Valium Era\", z něhož vzešel singl \"Tanz Im Kopf\" obsahující tři různé verze skladby a remix. Druhé album \"Mutation\" (2009) bylo také vydáno vlastními náklady. Projekt zaregistroval německý hudební časopis \"Orkus\" a kromě recenze vydal na své kompilaci Orkus Compilation 50 i skladbu Tanz im Kopf. Další skladby od Valium Era se objevily na jiných kompilacích, např. Cyber Gossip na Extreme Sündenfall 8.\n\nOd roku 2012 je k dispozici EP \"Fcuk You\".\nV listopadu 2012 byla podepsána smlouva s firmou Future Fame, následkem čehož vyšlo album \"Mutation Reloaded\" (2013) obsahující skladby z předchozích dvou alb \"Valium Era\" a \"Mutation\", remixy od Vault-113, Incubite, Chaotic Rave System, Sleetgrout plus nové skladby.\n\n\n\n\n"}
{"id": "1017002", "url": "https://cs.wikipedia.org/wiki?curid=1017002", "title": "100 žhavých tygřic", "text": "100 žhavých tygřic\n\n100 žhavých tygřic (v americkém originále: Girl Fever) je americká filmová komedie z roku 2002. Režisérem filmu je Michael Davis. Hlavní role ve filmu ztvárnili Chad Donella, Jennifer Morrison, Erinn Bartlett, Steve Monroe a Chene Lawson.\n\n\nFilm získal mezi diváky na největších filmových databázích spíše podprůměrné hodnocení.\n\n\n"}
{"id": "1017003", "url": "https://cs.wikipedia.org/wiki?curid=1017003", "title": "Letiště Anchorage", "text": "Letiště Anchorage\n\nLetiště Anchorage (, IATA: ANC, ICAO: PANC, FAA LID: ANC) je hlavní letiště amerického státu Aljaška, vzdálené 4 námořní míle (7 km) jihozápadně od centra města Anchorage. Pojmenováno je po Tedu Stevensovi – dlouholetém americkém senátorovi z Aljašky.\n"}
{"id": "1017004", "url": "https://cs.wikipedia.org/wiki?curid=1017004", "title": "187 – Kód pro vraždu", "text": "187 – Kód pro vraždu\n\n187 - Kód pro vraždu (v americkém originále: One Eight Seven) je americký dramatický film z roku 1997. Režisérem filmu je Kevin Reynolds. Hlavní role ve filmu ztvárnili Samuel L. Jackson, John Heard, Kelly Rowan, Clifton Collins, Jr. a Tony Plana.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017005", "url": "https://cs.wikipedia.org/wiki?curid=1017005", "title": "Milovská naučná stezka", "text": "Milovská naučná stezka\n\nMilovská naučná stezka (též Příběh krajiny pod Čtyřmi palicemi) je naučná stezka, tvořící okruh mezi Moravskými Křižánkami, Milovy, Českými Milovy a Čtyřmi palicemi. Stezka návštěvníky seznamuje se sklářstvím a historií Českých Milov, ale také o Neumanově mlýně či přírodě pod Čtyřmi palicemi. Pro veřejnost byla zpřístupněna v roce 2012 a nachází se na ní celkem 20 zastavení.\n\nStezka začíná na okraji Moravských Křižánek v místech, kde ze silnice II/354 odbočuje silnice na České Milovy. Spolu se silnicí a zelenou turistickou značkou se dostává přes Svratku, za níž opouští zelenou značku a spolu se silnicí se stáčí doprava. Po chvíli se odpojuje i od silnice a pokračuje obloukem po polní cestě okrajem PR Meandry Svratky do lokality \"U mlýna\". Tady se napojuje na silničku, kterou sleduje do Českých Milov. Během cesty Českými Milovami se vrací na původní silnici, ze které asi po 350 m odbočuje na silničku doleva. Ta po chvíli končí a stezka pokračuje lesní cestou do míst, kde se zatočení vlevo dostává na žlutou značku, kterou po chvíli prudkým odbočením vlevo opouští a dostává se na lesní silničku vedoucí okrajem PR Čtyři palice. Na konci silničky se dostává na zelenou turistickou značku a silnici, na níž se stáčí doleva a vrací se zpět na začátek.\n\n\n"}
{"id": "1017006", "url": "https://cs.wikipedia.org/wiki?curid=1017006", "title": "Harvard (Massachusetts)", "text": "Harvard (Massachusetts)\n\nHarvard je město v okrese Worcester County ve státě Massachusetts ve Spojených státech amerických. Osídleno bylo roku 1658 a začleněno v roce 1732. K roku 2010 zde žilo 6520 obyvatel. S celkovou rozlohou 69,9 km² byla hustota zalidnění 93 obyvatel na km².\n\n"}
{"id": "1017007", "url": "https://cs.wikipedia.org/wiki?curid=1017007", "title": "2012: Soudný den", "text": "2012: Soudný den\n\n2012: Soudný den (v americkém originále: 2012 Doomsday) je americký akční film z roku 2008. Režisérem filmu je Nick Everhart. Hlavní role ve filmu ztvárnili Cliff De Young, Dale Midkiff, Ami Dolenz, Danae Nason a Joshua Lee.\n\n\nFilm získal mezi diváky na největších filmových databázích spíše velmi špatné hodnocení.\n\n\n"}
{"id": "1017008", "url": "https://cs.wikipedia.org/wiki?curid=1017008", "title": "Tsakonština", "text": "Tsakonština\n\nTsakonština či cakonština (τσακώνικα \"tsakónika\" či α τσακώνικα γρούσσα \"a tsakónika ɣrússa\") je řecký jazyk patřící mezi dórské jazyky, často je považován pouze za nářečí novořečtiny.\n\nMluví se jím v oblasti Peloponésu. Vychází ze starověkého dórského nářečí, je to jediný řecký jazyk, vycházející přímo se starořečtiny, ne z helénistického koiné (i když některé prvky má i z něj). Tsakonština spolu s krétskou řečtinou jsou jediná dvě řecká nářečí mateřského Řecka. V tsakonštině na rozdíl od moderní řečtiny proběhla rozsáhlá palatalizace. Tsakonština se v oblasti peloponéské Arkádie používá i pro označení státních nápisů.\n\nTsakonština je kriticky ohroženým jazykem, má již jen několik stovek převážně starých mluvčích. Je vzájemně nesrozumitelná s moderní řečtinou.\n"}
{"id": "1017011", "url": "https://cs.wikipedia.org/wiki?curid=1017011", "title": "Pierre Emmanuel", "text": "Pierre Emmanuel\n\nPierre Emmanuel, vlastním jménem Noël Mathieu (3. května 1916, Gan − 24. září 1984, Paříž) byl francouzský básník. Jeho rodiče emigrovali do Spojených států amerických a Pierre vyrůstal se strýcem. Studoval literaturu na universitě v Lyonu a později se věnoval práci učitele. Své první básně publikoval v roce 1940. Od roku 1968 byl členem Francouzské akademie (čtvrté křeslo) a v letech 1969 až 1971 byl presidentem mezinárodního klubu PEN (v letech 1973 až 1976 pak jeho francouzské odnože). V letech 1975 až 1979 byl prvním presidentem Institut national de l'audiovisuel.\n\n"}
{"id": "1017012", "url": "https://cs.wikipedia.org/wiki?curid=1017012", "title": "67P/Čurjumov-Gerasimenko", "text": "67P/Čurjumov-Gerasimenko\n\n67P/Čurjumov-Gerasimenko (anglicky: 67P/Churyumov-Gerasimenko), je kometa pocházející z Kuiperova pásu se současnou oběžnou dobou 6,45 roku, periodou otáčení zhruba 12,4 hodin a maximální rychlosti 135 000 km/h (38 km/s). Čurjumov-Gerasimenko má rozměry na 4,3 km na 4,1 km ve svých nejdelších a nejširších dimenzích.\n\nNejbližšího perihélia (přiblížení ke Slunci) dosáhla 13. srpna 2015. Jako většina komet, je pojmenovaná po svých objevitelích, sovětský astronomech Klimu Ivanoviči Čurjumovovi a Světlaně Ivanovně Gerasimenkové. Poprvé byla pozorována na fotografických deskách v roce 1969.\n\nKometa Čurjumov-Gerasimenko se stala cílovou destinací evropské sondy Rosetta vyslané 2. března 2004. Rosetta se s kometou Čurjumov-Gerasimenko setkala 6. srpna 2014 a 10. září vstoupila na její oběžnou dráhu. Přistávací modul sondy Rosetta, Philae, přistál 12. listopadu 2014, jako první vesmírné plavidlo v historii na povrchu jádra komety.\n\n67P/Churyumov–Gerasimenko byl objeven v roce 1969 ukrajinským astronomem Klymem Čurjumovem z Kyjevské univerzity, který porovnával fotografie od Světlany Gerasimenkové původně zaměřené na Comas Solà. Klym Čurjumov objevil na rohu desky fotografie kometární objekt, který původně považoval za Comas Solà. Nacházel se jedenáctého září 1969 poblíž Almaty ve výzkumném středisku FAPHI v tehdejším hlavním městě kazašské sovětské socialistické republiky v rámci Sovětského svazu.\n\nPo návratu do Kyjeva, zkoumal fotografie Čurjumov podrobněji a 22. října přibližně měsíc po tom, co byly fotografie pořízené byl již přesvědčený o tom, že nově rozpoznaný objekt nemůže být Comas Solà. Nově identifikovaný objekt se v rámci sady fotografií nacházel kolem 1,8 stupně mimo předpokládanou polohu Comas Solà. Následná kontrola odhalila obraz objektu Comas Solà na předpokládaném místě, tím se potvrdila odlišnost nového objektu později pojmenovaného 67P/Čurjumov-Gerasimenko. \n\nKometa má dvě výrazné vystupující části napojené na sebe tenkým spojem. Větší lalok tělesa má přibližné rozměry 4.1×3.3×1.8 km a menší je o rozměru 2.6×2.3×1.8 km (1.6×1.4×1.1 mil). S každým oběhnutím ztrácí kometa hmotu ve formě plynů a prachu, která je vypařována vlivem záření ze Slunce. Současný předpoklad postupné ztráty je o průměrné tloušťce 1 ± 0.5 metru, který se vytratí za jeden dokončený oběh. \n\nTvar samotný je výsledkem lehkého nárazu dvou těles za poměrně nízké rychlosti. Odhalené povrchové vrstvy jsou ve viditelných dvou částech, směrované do různých směrů naznačující formování tělesa fúzí původně dvou rozdělených těles do jedné komety 67P/Čurjumov-Gerasimenko.\n\nPovrch komety je rozdělen na 26 oblastí, které jsou pojmenované po egyptském božstvu. Oblasti rozléhající se na větším laloku jsou pojmenované podle bohů a oblasti na sousedním menším laloku jsou pojmenované po bohyních. Nejdříve bylo definováno 19 oblastí na severní polokouli tělesa přibližně dle rovníku nepravidelného tělesa. Později, následkem nasvícení jižní hemisféry Sluncem, bylo rozeznáno dalších sedm oblastí za využití stejných metod. \n\nBěhem průběhu mise sondy Rosetta, bylo pozorováno mnoho aktivních změn na povrchu komety. Obzvláště v době, kdy se kometa nacházela v \"přísluní.\" Povrchové změny se projevovaly rozvíjejícími se kruhovými útvary na hladkém povrchu, které narůstaly za den i o několik metrů. Aktivita byla pozorována i na tenkém můstku mezi laloky, kde se přemístily kameny o šířce desítek metrů. Bylo pozorováno několik sesuvů srázů odhalujících nové rysy skryté pod povrchovou vrstvou a také kameny přemístěné i o 100 metrů z původní lokace na jádru komety. Konkrétní příklad byl zachycen v prosinci 2010 přístrojem sondy NAVCAM jako nově odhalená světlá oblast na povrchu. Výzkumníci týmu mise Rosetta došli k závěru, že se na povrchu komety zřítil velký útes. Jednalo se o zcela první blízké zaznamenání kolapsu vrstvy materiálu obíhající sondou a spojeného s povrchovou aktivitou komety.  \n\nKometa pochází dle předpokladů z Kuiperova pásu a byla vymrštěna směrem k vnitřní části sluneční soustavy, kde byla také následovně ovlivněna planetou Jupiter. Planeta Jupiter lehce pozměnila trasu oběhu komety Čurjumov-Gerasimenko. \n\nDo roku 1840 byla vzdálenost přísluní komety přibližně 4 AU (600 milionů km), tedy příliš daleko na to, aby bylo jádro komety ovlivněno zářením ze Slunce. Blízkost Jupiteru v roce 1840 zakřivila dráhu oběhu komety na bod přísluní o 3 AU (450 milionů km). Později se vzdálenost ještě více zmenšila na 2,77 AU (414 milionů km).\n\nV únoru 1959 byla dráha oběhu komety pozměněna planetou Jupiter na přísluní 1,29 AU (193 milionů km), kdy tento bod přísluní kometě nadále přísluší. Před vstupem do bodu přísluní komety v roce 2009, byla u komety dokončena jedna rotace tělesa za 12,76 hodin. Po této události se perioda rotace zkrátila na 12,4 hodin, za předpokladu vlivu točivého momentu zapříčiněného sublimací látek komety. \n\nV září 2014 mělo jádro komety zdánlivou jasnost o hodnotě kolem 20. Do bodu přísluní dorazila kometa 13. srpna 2015. Od prosince 2014 do září 2015 byla hodnota elongace komety od Slunce méně než 45 stupňů. Desátého února 2015 došlo ke konjunkci se Sluncem, kdy se kometa nacházela 3,3 AU (490 milionů km) a o pěti úhlech od Slunce. Kometa překročila nebeský rovník 5. května 2015 a byla viditelná na noční obloze severní polokoule. Dokonce i po přísluní, kdy se kometa na noční obloze nacházela v konstelaci blíženců, se zdánlivá jasnost pozměnila na 12 a na její pozorování bylo nutné použití teleskopu. Od července 2016 má kometa zdánlivou jasnost o hodnotě 20.   \n\nCílová destinace pro sondu Rosetta byla kometa 67P/Čurjumov-Gerasimenko. Sonda byla vypuštěna v roce 2004 a setkala se s kometou v roce 2014. Jednalo se o misi s vůbec prvním přistáním vesmírné sondy na kometě. \n\nPříprava \n\nSamotné přípravě mise Rosetta (ESA) předcházela důkladná analýza snímků, které pořídil Hubbleův vesmírný dalekohled 12. března 2003. Byl také sestaven celkový trojrozměrný model za pomocí výpočetní techniky. Nejvíce detailní pozorování bylo provedeno 25. dubna 2012 za pomocí teleskopu Faulkes a to N. Howesem a G. Sosterem a E. Guidem, v době kdy se kometa nacházela v odsluní. \n\nŠestého června 2014 byla detekována vodní pára vycházející z komety Čurjumov-Gerasimenko v rozmezí 1 L/s sondou Rosetta, která se od komety nacházela ve vzdálenosti 360,000 km (220,000 mil). Vzdálenost od Slunce během detekce byla 3,9 AU (580 milionů km). 14. Července 2014 bylo odhaleno jádro komety na snímcích pořízených sondou Rosetta, viditelný je nepravidelný tvar celé komety. Tvar komety je vysvětlen formací splynutí dvou původně oddělených těles, která se za nízké rychlosti střetla, nicméně jednou z možností je i nesymetrická eroze komety vlivem sublimace ledu z povrchu komety. Postupné odpařování by, tedy mohlo zanechat rozdělení komety na viditelné dva laloky, celková velikost jádra komety je předpokládaná na 3,5 x 4 km (2,2 x 2.5 mil).   \n\nSetkání a oběh \n\nPři přiblížení ke kometě se rychlost sondy Rosetta snížila na 780 m/s (2,800 km/h) za využití série trysek. Sonda se přiblížila ke kometě 6. srpna 2014. Relativní rychlost vesmírné sondy byla redukována na 1 m/s (4 km/h), kdy sonda vstoupila na oběžnou dráhu komety 10. září ve vzdálenosti kolem 30 km (19 mil) od jádra komety.   \n\nPřistání \n\nSe sondou Rossetta putovala ke kometě i robotická výzkumná sonda Philae („\"Fílé\"\"), která sestoupala na povrch 12. listopadu 2014. Sonda Philae vážila 100 kg (220 lb) a místo přistání bylo pokřtěno na Agilkia na počest ostrova Agilkia, na který byl přesunut chrám z ostrova Fílé, který byl zaplaven po dokončení výstavby Nízké Asuánské přehrady. Zrychlení na povrchu komety vlivem gravitace je předpokládáno pro účely chodu simulací na 10 m/s , nebo také kolem jedné deseti-tisíciny působení na Zemi. Z důvodu relativně nízké hmotnosti komety bylo potřeba mnoho jisticích mechanismů. Na povrchu komety je nízká gravitace a sonda byla připravená na přistání ukotvujícími přístroji. Včetně harpun, plynných trysek, malé umělé mechanické paže se záchyty a setrvačníku na udržení orientace během sestupu. Během samotného přistání selhaly trysky, harpuna i záchyty. Přistávací modul se dvakrát odrazil od povrchu a poklidně přistál až při třetím kontaktu s povrchem komety po 2 hodinách od prvního kontaktu. \n\nKomunikace s přistávacím modulem Philae byla narušena 15. listopadu 2014 z důvodu nedostatku energie baterie. Komunikace se sondou byla na krátkou dobu obnovena 14. června 2015 a byl potvrzen správný chod sondy. Druhého září 2016 byl modul Philae lokalizován na fotografiích pořízených sondou Rosetta. Modulu se podařilo zaslat data získaná z kontaktu s povrchem zpět na Zemi, nicméně je s modulem nacházejícím se v prasklině na povrchu komety narušené spojení.\n\nVědecké poznatky\n\nSložení vodní páry komety Čurjumov-Gerasimenko je odlišné, vzhledem k vodní páře na Zemi. Poznatky získané od sondy Rosetta poukazují na třikrát větší poměr deuteria k běžně vyskytujícímu se vodíku ve vodě komety, oproti vodě na Zemi. Voda na Zemi by tedy nemusela mít původ z komet typu, jakého je 67P/Čurjumov-Gerasimenko. Kometa z povrchu vydávala až desetkrát více vodní páry mezi červnem a srpnem 2014. Tento poznatek ohlásila NASA 22. ledna 2015. Speciálně zaměřené studie ohledně komety byly vydané 23. ledna 2015 v deníku \"Science\". \n\nPřed selháním baterií modulu Philae, byla úspěšně získána data. Z tohoto souboru informací vyplývá odhadovaná tloušťka povrchové vrstvy prachu na kometě kolem 20 cm. Pod vrstvou se ukrývá pevný led, nebo směs ledu a prachových zrn. Pórovitost ve struktuře směrem do nitra komety narůstá.\n\nJádro komety 67P/Čurjumov-Gerasimenko nevykazovalo při měření přístroji ROMAP uskutečněném při sestupu modulu Philae přítomnost magnetického pole. Ani sonda Rosetta nezaznamenala přístroji RPC-MAG přítomnost magnetického pole komety. Předpokládal se velký význam magnetické síle v období formování sluneční soustavy, kdy nové poznatky hypoteticky ubírají váhu magnetické síle těles, jako jsou komety na postupné formování sluneční soustavy. \n\nSpektrograf ALICE na sondě Rosetta determinoval přítomnost elektronů (v blízkosti 1 km od jádra komety), produkovaných fotoionizací molekul vody radiačním zářením ze Slunce. Předchozí odhady se týkaly přítomnosti fotonů, které tedy nebyly potvrzeny a procesu, který měl degradovat molekuly vody a oxidu uhličitého vypouštěné z jádra komety do oblasti koma komety. Na povrchu komety byla zjištěna aktivita ve formě propadů a kolapsu struktur zapříčiněné výtrysky vodní páry.\n\nMěření přístroji COSAC a Ptolemy na přistávacím modulu Philae odhalilo šestnáct organických sloučenin, z kterých čtyři byly na kometě zaznamenané vůbec poprvé. Jednalo se o acetamid, aceton, methylisokyanát, Propionaldehyd. Organické látky byly také nalezeny v pevném skupenství v prachových částicích emitovaných do okolí kometou. Uhlík je v těchto organických látkách vázán v „uspořádání velmi velkých makromolekul“, struktuře téměř analogií nerozpustných látek v C chondritových meteoritech. Výzkumnicí jsou toho názoru, že pozorované uhlíkaté látky komety v pevném skupenství mají stejný původ jako nerozpustné organické meteorické látky, nicméně prošly menší mírou chemického pozměnění po události vyúsťující v trvalé začlenění do struktury komety. \n\nVelkým objevem sondy byla detekce přítomnosti velkého množství volných molekul kyslíku (O) v plynné formě obklopující kometu. Současné modely sluneční soustavy naznačují, že by měl molekulární kyslík vyprchat téměř okamžitě po vzniku samotné komety 67P v době před 4,6 miliardami let. Při velmi aktivním a žhavém procesu, během kterého plynný kyslík a vodík dohromady tvoří vodu. Molekulární kyslík nebyl nikdy předtím detekován v oblasti koma konkrétní komety. Měření provedená \"in situ\" indikují poměr mezi přítomností O/HO izotropního charakteru v oblasti koma a systematicky se nemění vzhledem k vzdálenosti od Slunce. Odhady výzkumníků tedy počítají s původem O postupným začleňováním při procesu formování komety. Detekce přítomnosti dusíku (N) v kometě poukazují na formaci zrn, při poměrně nízké teplotě kolem (−243.2 °C, −405.7 °F).\n\nCAESAR je navrhována mise, která by měla obnášet i návrat vzorku a měla by se týkat komety 67P/Čurjumov-Gerasimenko. Sonda by měla přinést od komety zpět na Zemi vzorek regolitu z povrchu komety. Celkový koncept mise soutěží s dalšími návrhy v rámci Programu New Frontiers. Od prosince 2017 se umístil mezi dva finální projekty programu.\n"}
{"id": "1017014", "url": "https://cs.wikipedia.org/wiki?curid=1017014", "title": "3:10 Vlak do Yumy", "text": "3:10 Vlak do Yumy\n\n3:10 Vlak do Yumy (v anglickém originále 3:10 to Yuma) je americký westernový film z roku 2007. Režisérem filmu je James Mangold. Hlavní role ve filmu ztvárnili Russell Crowe, Christian Bale, Logan Lerman, Ben Foster a Peter Fonda.\n\nFilm získal mezi diváky na největších filmových databázích spíše dobré hodnocení (aktuální k 5. srpnu 2014):\n\nFilm byl nominován na dva Oscary, a to v kategoriích nejlepší hudba a nejlepší zvuk. Hlavní osazenstvo filmu bylo nominováno na SAG Award v kategorii nejlepší filmové obsazení.\n\n"}
{"id": "1017017", "url": "https://cs.wikipedia.org/wiki?curid=1017017", "title": "Za pilníkáři na Český kopec", "text": "Za pilníkáři na Český kopec\n\nZa pilníkáři na Český kopec je naučná stezka, spojující Křižánky, České Křižánky a Český kopec. Je zaměřená především na historii pilníkářství v okolí Křižánek. Její celková délka je cca 1,6 km a na trase se nachází 6 zastavení.\n\nStezka začíná u obecního úřadu v Křižánkách, odkud pokračuje s modrou a zelenou turistickou značkou po silnici II/354 směrem na Svratku. U autobusové zastávky \"Křižánky, u mostu\" (zelená značka zde končí) se stáčí vpravo na silnici na České Křižánky a po mostě přes Svratku. Na okraji obce odbočuje vlevo na silničku. Ta po chvíli končí a stezka pokrčuje polní cestou okrajem Českých Křižánek směrem na Český kopec, na jehož svahu na okraji zdejší chatové osady končí.\n\n\n"}
{"id": "1017021", "url": "https://cs.wikipedia.org/wiki?curid=1017021", "title": "8. míle", "text": "8. míle\n\n8. míle (v americkém originále: 8 Mile) je americký dramatický film z roku 2002. Režisérem filmu je Curtis Hanson. Hlavní role ve filmu ztvárnili Eminem, Mekhi Phifer, Brittany Murphy, Kim Basinger a Taryn Manning.\n\nEminem, Jeff Bass a Luis Resto získali Oscara za nejlepší originální píseň. Nominováni dále byli na Zlatý glóbus ve stejné kategorii.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017023", "url": "https://cs.wikipedia.org/wiki?curid=1017023", "title": "Hraběcí kaple (Jezeří)", "text": "Hraběcí kaple (Jezeří)\n\nHraběcí kaple (lidově zvaná Čertova kaple) je nedostavěná pohřební kaple rodu Lobkoviců poblíž zámku Jezeří v okrese Most v Krušných horách. Kaple je od roku 1963 chráněna jako kulturní památka.\n\nKaple se nachází na východním úpatí Jánského vrchu jihozápadně od zámeckého areálu u lesní cesty, která odbočuje vlevo ze silnice směřující na zámek Jezeří. Dříve okolo vedla zeleně značená turistická cesta z Dřínova k zámku.\n\nV lese ve svahu nad kaplí se nachází menší výklenková kaplička, rovněž chráněná jako kulturní památka.\n\nAutorem barokní kaple byl italský architekt Andreas Altomonte (1699–1780). Výstavba začala v roce 1753, ale nebyla nikdy dokončena. Stavební kámen byl dovážen z kamenolomu na Salesiově výšině mezi Loučnou a Osekem. Střecha kaple se opakovaně zřítila a stavbu provázaly finanční těžkosti, což vedlo k jejímu opuštění.\nStavba bez střechy s okrouhlým půdorysem a s předsíní má zachované pouze obvodové zdi. V sousedství kaple jsou uloženy sloupy, ze kterých měl vzniknout portikus. Na počátku 21. století byly pozůstatky kaple volně přístupnou ruinou se zničenou střechou, prolomenými stropy a zničenou fasádou. Podle kontrol z let 2012–2014 stav této kulturní památky, ohrožené vegetací a vandalismem, zůstával nezměněn. \n\nPodle pověsti zůstala kaple nedokončená kvůli smrti stavitelů. Majitel zámku Jezeří Ferdinand Josef z Lobkowicz chtěl vybudovat kapli s trnem z Kristovy trnové koruny, ze které by se stalo poutní místo. Během stavby jej však usmrtil padající kámen. Jeho bratr Oldřich Felix z Lobkowicz ve výstavbě pokračoval, i on byl však smrtelně zraněn stromem pokáceným na stavební dříví. Klenbu kaple zničil ďábel v podobě velkého černého jelena. Nikdo z rodiny Lobkoviců se pak již nesnažil ve stavbě pokračovat a kaple zůstala nedokončena.\n\n\n"}
{"id": "1017024", "url": "https://cs.wikipedia.org/wiki?curid=1017024", "title": "Bitva u Ladé", "text": "Bitva u Ladé\n\nBitva u Ladé se odehrála roku 494 př. n. l. mezi Ióny a Peršany. Byla vyvrcholením Iónského povstání.\n\nIónské povstání se začalo v roce 499 př. n. l., když Aristagoras z Milétu povstal proti Peršanům, kteří tuto oblast ovládali. Aristagoras požádal o pomoc pevninské Řecko a v roce 498 př. n. l. Athéňané obsadili a vypálili Sardy, centrum místní perské vlády. Peršané odpověděli námořním útokem v roce 494 př. n. l.\n\nPerský velitel Artafernes do roku 494 př. n. l. znovu dobyl několik iónských měst a oblehl Milétos z pevniny i moře. V tomto roce se perské loďstvo utkalo v přímém souboji s řeckou flotilou u milétského přístavu Ladé. Iónové se spojili s několika ostrovy v Egejském moři a sebrali 353 triér; Peršané proti nim postavili svých 600 lodí. Iónům velel Dionysius z Fókaie, který podle Hérodota připravoval vojsko na konflikt tak tvrdým způsobem, že vojáci dokonce odmítali bojovat. Když bitva začala, mnoho iónských lodí se stále odmítalo do boje zapojit; 49 lodí ze Samu opustilo bojovou linii. To způsobilo odchod dalších 70 lodí z Lesbu a spustilo tak řetězovou reakci. Dionysiovy lodě, které zjistily, že bitva je ztracena, se otočily a uprchly. Zbytky řecké flotily byly zcela zničeny a Milétos se krátce nato vzdal.\n\nIónské povstání bylo potlačeno a v roce 492 př. n. l. Peršané dobyli Makedonii a Thrákii. V pevninském Řecku nepoznali chuť porážky až do roku 490 př. n. l., kdy proběhla bitva u Marathonu. Mezitím se Dionysius stal pirátem na Sicílii.\n\n"}
{"id": "1017027", "url": "https://cs.wikipedia.org/wiki?curid=1017027", "title": "New Skin for the Old Ceremony", "text": "New Skin for the Old Ceremony\n\nNew Skin for the Old Ceremony je čtvrté studiové album kanadského hudebníka Leonarda Cohena, vydané v srpnu roku 1974 prostřednictvím hudebního vydavatelství Columbia Records. O jeho produkci se společně s Cohenem staral John Lissauer. Píseň „Chelsea Hotel #2“ je pokračováním písně „Chelsea Hotel“, kterou Cohen hrál při svých koncertech.\n\nAutorem všech skladeb je Leonard Cohen.\n"}
{"id": "1017029", "url": "https://cs.wikipedia.org/wiki?curid=1017029", "title": "88 minut", "text": "88 minut\n\n88 minut (v americkém originále: 88 Minutes) je americký kriminální film z roku 2007. Režisérem filmu je Jon Avnet. Hlavní role ve filmu ztvárnili Al Pacino, Alicia Witt, Leelee Sobieski, Amy Brenneman a William Forsythe.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017032", "url": "https://cs.wikipedia.org/wiki?curid=1017032", "title": "Naučná stezka Naše stromy", "text": "Naučná stezka Naše stromy\n\nNaučná stezka Naše stromy je naučná stezka, která spojuje Křižánky a vrch Sochův kout. Tematicky je zaměřena na stromy v okolí Křižánek. Její celková délka je cca 1,1 km a nachází se na ní 25 zastavení.\n\nStezka začíná v Křižánkách u obecního úřadu, odkud vede po modré turistické značce na Devět skal. Končí pod vrchem Sochův kout v místech křižovatky dvou lesních silniček. První zastavení se nachází za starým náhonem, poslední na okraji lesa.\n\n\n"}
{"id": "1017033", "url": "https://cs.wikipedia.org/wiki?curid=1017033", "title": "Noc v Roxbury", "text": "Noc v Roxbury\n\nNoc v Roxbury (v americkém originále: A Night at the Roxbury) je americká filmová komedie z roku 1998. Režisérem filmu je John Fortenberry. Hlavní role ve filmu ztvárnili Will Ferrell, Chris Kattan, Loni Anderson, Dan Hedaya a Molly Shannon.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017037", "url": "https://cs.wikipedia.org/wiki?curid=1017037", "title": "Karyés", "text": "Karyés\n\nKaryés () je největší obydlené místo na Athosu v Řecku. Je sídlem duchovní i světské administrativy tohoto mnišského státu. V roce 2001 mělo 233 obyvatel. Hlavní kostel je pojmenován Protaton, podle Protose, který vede klášterní komunitu.\n\nSrbský biskup Svatý Sáva postavil kostel a poustevnu (kelia) v místě, kde stojí Karyés, když se tam pobýval několik let, stal se Jeromonachem a poté Archimandritou v roce 1201. Během svého pobytu napsal Karyes Typicon a mramorový nápis potvrzující jeho práci stále existuje.\n\nV roce 1283 při křížové výpravě za byzantského císaře Michaele VIII. Palaiologa bylo Karyés napadeno. Protos byl umučen a pověšen, jeho kostel zničen a zavražděno bylo mnoho mnichů. Na tyto mučedníky mniši vzpomínají každoročně v pravoslavných kostelech 5. prosince podle tradičního juliánského kalendáře, což je 18. prosince podle gregoriánského kalendáře.\n"}
{"id": "1017042", "url": "https://cs.wikipedia.org/wiki?curid=1017042", "title": "Poslední polda", "text": "Poslední polda\n\nPoslední polda (v německém originále Der letzte Bulle) je německý akční kriminální televizní seriál o fiktivním kriminálním oddělení kriminální policie. V Německu ho vysílá televize Sat. 1, v Česku je to vysíláno od roku 2012 na TV Barrandov. Seriály se odehrávají v Hesensku (Řada 1-5) a pak také nějaké scény v Kolíně nad Rýnem (Řada 5). V Česku se momentálně vysílá 4. řada.\n\n"}
{"id": "1017046", "url": "https://cs.wikipedia.org/wiki?curid=1017046", "title": "Grotte de la Madeleine", "text": "Grotte de la Madeleine\n\nGrotte de la Madeleine je jeskynní systém na území městečka Saint-Remeze ve francouzském departementu Ardèche nad údolím Gorges de l'Ardèche, asi 70 km severně od Nîmes.\n\nSamotná jeskyně se nalézá na turistické výhledové silnici Route touristique de Gorges de l’Ardèche asi 7 km jižně od městečka Saint-Remeze.\n\nJeskyni objevil v roce 1887 zdejší pastýř Germain Rigaud.\n\nJeskyně je přístupná každoročně v období od 15. března do 15. listopadu.\n\n stránka jeskyně Grotte da la Madeleine\n"}
{"id": "1017048", "url": "https://cs.wikipedia.org/wiki?curid=1017048", "title": "Mezinárodní fonetická asociace", "text": "Mezinárodní fonetická asociace\n\nMezinárodní fonetická asociace (zkráceně MFA, anglicky The International Phonetic Association, zkratkou IPA) je organizace, která podporuje vědecké zkoumání fonetiky a veškeré praktické uplatnění této vědy. Největší přínos pro fonetiku má Mezinárodní fonetická abeceda, norma zápisu fonetiky, hlásek všech jazyků. Zkratka pro asociaci i abecedu je i v češtině shodná, MFA, ale všeobecně a celosvětově se pro obě užívá její anglická zkratka \"IPA\".\n\nIPA vydává anglický časopis \"Journal of the International Phonetic Association\". Dále pořádá ve čtyřletém cyklu mezinárodní kongres fonetiky (anglicky International Congress of Phonetic Sciences, ICPhS).\n\nV Paříži roku 1886 skupinka učitelů jazyků ustavila sdružení pro podporu fonetického zápisu ve školách jako pomůcku pro děti k ovládnutí skutečné výslovnosti cizích jazyků a také pro učitele vyučující tyto děti čtení. Skupinka vedená Paulem Passym si původně říkala \"Dhi Fonètik Tîtcerz' Asóciécon\" (the \"FTA\") a v lednu 1889 se přejmenovala na \"L'Association Phonétique des Professeurs de Langues Vivantes (AP)\", roku 1897 na \"L'Association Phonétique Internationale (API)\", anglicky \"International Phonetic Association (IPA).\" V roce 1914 měla již 1751 členů ve 40 zemích. První světová válka a její důsledky těžce poškodily aktivity asociace a magazín obnovil své pravidelné vycházení až v roce 1922.\n\nMFA také provádí zkoušky z fonetiky od roku 1908 a úspěšným absolventům vydává certifikát anglické, francouzské nebo německé fonetické zdatnosti.\n\nPůvodním úkolem organizace bylo vytvořit sadu fonetických symbolů, které by bylo možné použít pro různou výslovnost, artikulaci všech jazyků stejně, jako mají jazyky abecedu pro vlastní potřebu. Nakonec se rozhodla, že tento cíl splní univerzální abeceda s jediným stálým symbolem pro tentýž zvuk je tím správným ideálem a vývoj Mezinárodní fonetické abecedy rychle postupoval až do konce roku 2000. Do té doby došlo k několika změnám v Abecedě s novými znaky i s vylučováním některých stávajících – úměrně pokroku v poznání fonetiky.\n\n"}
{"id": "1017050", "url": "https://cs.wikipedia.org/wiki?curid=1017050", "title": "Tomáš Koupal", "text": "Tomáš Koupal\n\nR.D. Tomáš Koupal–Blatenský (20. prosince 1881 Plástovice – 8. srpna 1952 České Budějovice)\nbyl český katolický kněz, katecheta a apologeta v období první republiky.\n\nDne 24. července 1904 byl vysvěcen na kněze českobudějovickým biskupem Martinem Josefem Říhou a začal působit jako kaplan při zámecké kapli sv. Anny v Kolodějích nad Lužnicí ve farnosti Týn nad Vltavou(1904-06), poté též při filiálním kostele ve Slavčích ve farnosti Trhové Sviny. Z důvodu trvalé nemoci dále nepůsobil v duchovní správě, ale věnoval se výuce katechismu a náboženství na školách, zejména v Českých Budějovicích (1906-1926), r. 1926 též v Hluboké nad Vltavou. Roku 1948 odešel trvale do penze, zemřel roku 1952 v Českých Budějovicích a je pohřben na hřbitově sv. Otýlie. Mimo pedagogickou činnost se věnoval též obraně katolické církve v období útoků proti ní za První republiky. Napsal několik drobných apologetických spisů, a kromě toho jednu syntetickou práci s názvem \"Víra a kultura\" (1925), která je jeho stěžejním dílem. Předložil zde syntézu katolického pohledu na českou historii, kterou rozdělil do pěti epoch: 1. Dobu katolickou 2. Dobu husitskou 3. Dobu protestantskou 4. Dobu druhokatolickou (pobělohorskou) 5. Dobu třetikatolickou (obrozenskou). V každém období zkoumá náboženství, národní povědomí, politiku, umění a všechna tvrzení podkládá hojnými citacemi renomovaných historiků jako např. Palacký, Krásl, Rezek, Tomek, Pekař aj. Shromáždil také doklady k podivuhodné události nálezu monstrance se sv. Hostií, ukradené roku 1845 ve farním kostele v Černici u Českého Krumlova a nalezené dobytčetem nedaleko Včelné u Českých Budějovic.\n\n\n\n"}
{"id": "1017052", "url": "https://cs.wikipedia.org/wiki?curid=1017052", "title": "Výstupní rameno", "text": "Výstupní rameno\n\nVýstupní rameno je poslední schodišťové rameno v každém podlaží, tedy je to pojem odlišující 2 ramena schodiště spojujícího 2 podlaží: nástupní rameno a výstupní rameno. Obě ramena odděluje plošina zvaná mezipodesta.\n\n\n"}
{"id": "1017065", "url": "https://cs.wikipedia.org/wiki?curid=1017065", "title": "Hájovna Orlovy", "text": "Hájovna Orlovy\n\nHájovna Orlovy leží asi 4 km jižně od Lipnice nad Sázavou. Je považována za kolébku českého skautingu. Hájovna patřila na začátku 20. století rytíři Janu Stránskému ze Stránky, který byl tchánem zakladatele českého skautingu A. B. Svojsíka. Svojsík zde často pobýval a napsal zde své základní knihy \"V přírodě\" a \"Základy junáctví\". V blízkosti hájovny se také odehrával první skautský tábor roku 1912.\n\nBudovu dnes vlastní humpolečtí skauti.\n\n"}
{"id": "1017075", "url": "https://cs.wikipedia.org/wiki?curid=1017075", "title": "Církevní umění", "text": "Církevní umění\n\nCírkevní umění, též křesťanské umění, sakrální umění (z latinského \"Ars sacra\") v obecném smyslu zahrnuje všechny oblasti umělecké tvorby s křesťanským obsahem: hudba, architektura, malířství, sochařství, zlatnictví, umělecké řemeslo.\n\nCírkevní umění prochází dlouhým vývojem od počátků křesťanství v 1. století až po současnost. V českém prostředí lze jeho počátky sledovat s příchodem křesťanství v 8.–9. století. V užším smyslu se pod pojmem rozumí umění sakrálních prostorů, kostelů a kaplí.\n\nO výstavbu kostelů měli největší zásluhy čeští panovníci jako Spytihněv I. († 912), svatý Václav († 929), Boleslav II. († 999) a Václav I. († 1253), zakladatel mnoha klášterů. Počet chrámů v době předbělohorské dosáhl maxima ve 14. století za Karla IV., kdy např. samotná Praha měla při počtu 100 000 obyvatel 100 kostelů a proto byla nazývána stověžatou, či \"Římem severu\".\n\nNejstaršími kostely v Čechách byly kostel sv. Klementa na Levém Hradci a kostel sv. Klementa na Vyšehradě. Byly postaveny v 9. století za knížete Bořivoje a posvěceny samotným sv. Metodějem.. Od 10. století byly zakládány také kláštery, které se staly ohniskem šíření víry a kultury. Roku 973 bylo knížetem Boleslavem založeno biskupství v Praze, roku 1344 povýšené na arcibiskupství. Poté byla soustavně budována síť far, takže ve 14. století měly samotné Čechy 2180 farností s gotickými kostely. Nový velký rozvoj církevního umění nastal v době pobělohorské v 17. a 18. století, zejména v období baroka.\n\n"}
{"id": "1017076", "url": "https://cs.wikipedia.org/wiki?curid=1017076", "title": "Moínuddín Čiští", "text": "Moínuddín Čiští\n\nMoínuddín Čiští (1141 Sístán - 16. března 1236) byl jeden z největších islámských mystiků, zakladatel indického řádu čištíja.\n\nRodný Sístán opustil v roce 1153, 1169 nebo 1178 a rozhodl se pro duchovní život. S cílem získat dobré náboženské vzdělání se vydal na cesty. Navštívil přitom i mnoho autorit těch dob, například Abd al-Kádera Džíláního. Po roce 1186 se vrátil do Indie, kde se usadil. Do svého řádu převzal některé indické zvyky. Významná je jeho hrobka v Adžméru v Indii, kterou navštěvují muslimové, sikhové, hinduisté i křesťané.\n\n"}
{"id": "1017077", "url": "https://cs.wikipedia.org/wiki?curid=1017077", "title": "Čištíja", "text": "Čištíja\n\nČištíja je súfistické bratrstvo (taríka) v jižní Asii, které založil Moínuddín Čiští. Působí v Pákistánu, Indii a Bangladéši.\n\nZáklad čištíje tvoří koncepce \"wahdat al-wudžúd\" (jednota Bytí, jednota Boha a tvorstva). Čištíja odmítá soukromé vlastnictví, které je chápáno jako negace víry v Boha. K přijetí do řádu nebylo nutné konvertovat na islám. Čištíja hlásala pacifismus, snažila se dosáhnout spravedlivého společenského řádu, vyhýbala se styku se světskou mocí.\n\nSvého vrcholu dosáhla v 13. a 14. století.\n\n"}
{"id": "1017079", "url": "https://cs.wikipedia.org/wiki?curid=1017079", "title": "Bektašíja", "text": "Bektašíja\n\nBektášíja byl vlivný súfistický řád (taríka) v Osmanské říši, existuje ale dodnes.\n\nBektášíja zčásti zachovává některé předislámské zvyky, naopak nedodržuje některé muslimské rituály (ani modlitbu), převzala prvky křesťanství a šíitismu. Mohameda a Alího klade na stejnou úroveň s Alláhem. Zdůrazňuje úlohu duchovního učitele. Sunnitská ortodoxie považuje bektášíju za nemorální a heretickou.\n\nJednoduchá organizace a tolerance bektášíje k nemuslimům přispěla ke konverzi části křesťanského obyvatelstva v rámci Osmanské říše.\n\nPo likvidaci janičářů v roce 1826 byli krutě pronásledováni i bektašové. V Turecku bektášíja oficiálně zanikla v roce 1925 (zrušení súfistických řádů), centrum bektášíje se následně přesunulo do Albánie (kde byli během komunistické vlády bektašové pronásledováni), později do Egypta. Dnes má mnoho stoupenců v Turecku, Albánii a mezi albánskými emigranty v USA.\n\n"}
{"id": "1017080", "url": "https://cs.wikipedia.org/wiki?curid=1017080", "title": "Kuchyňka (Středolabská tabule)", "text": "Kuchyňka (Středolabská tabule)\n\nKuchyňka (242 m n. m.) je vrch v okrese Praha-východ Středočeského kraje. Leží asi 0,5 km vjv. od obce Brázdim na jejím katastrálních území. Značná část vrchu včetně vrcholu je chráněna jako Přírodní památka Kuchyňka.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kojetická pahorkatina a podokrsku Přezletická tabule.\n"}
{"id": "1017084", "url": "https://cs.wikipedia.org/wiki?curid=1017084", "title": "Taríka", "text": "Taríka\n\nTaríka (arabsky طريقة \"cesta, způsob\") je súfistický řád či bratrstvo. Původně v súfismu slovo taríka znamenalo promyšlenou cestu k Pravdě a až později systém duchovních cvičení, askeze a zbožnosti.\n\nVýše zmíněná „cesta“ znamená nejen vzestup do spirituálních výšin, ale i poznání sebe sama, protože „jen ten, kdo zná sebe, zná i svého Pána“.\n\nNovic řádu, tedy ten, kdo se vydává na zmíněnou cestu, se jmenuje \"muríd\". Jeho mistr se jmenuje šajch. Novic se učí a cvičí 3 roky. Po přijetí dostane adept řádový oděv - chirku a pokrývku hlavy. Stává se dervišem (žebrák, ten, co si otírá hlavu o dveře) nebo fakírem (chudý). Členové taríky se obvykle žení, žijí s rodinou a věnují se svému zaměstnání. V řádovém domě tráví jen 40 dní ročně. Tam se účastní obřadu zvaného „zikr“.\n\nTarík v islámu vzniklo asi 300, některé jako větve větších bratrstev; dnes je tarík cca 70 až 80. Ve 12. století byly taríky důležitými společenskými organizacemi. V 15. a 16. století zažívaly zlatý věk. Přispívaly k šíření islámu.\n\n"}
{"id": "1017088", "url": "https://cs.wikipedia.org/wiki?curid=1017088", "title": "Naučná stezka kolem Zelené hory", "text": "Naučná stezka kolem Zelené hory\n\nNaučná stezka kolem Zelené hory je dvojice okruhů naučných stezek ve Žďáru nad Sázavou. První vede okolo Bránského rybníka, druhý kolem Konventského rybníka. Ke slavnostnímu otevření došlo 1. dubna 2011.\n\nOkruh A je dlouhý cca 2,3 km, prochází okolo Bránského rybníka a nachází se zde 5 zastavení. Tematicky je zaměřen na pověsti kraje a představuje dvojici staveb Jana Blažeje Santiniho Aichla – dvůr Lyra a Dolní hřbitov.\n\nZačíná u žďárského zámku, odkud pokračuje \"Santiniho ulicí\" (silnice I/37) směrem do centra města, ale po chvíli odbočuje vlevo na chodník směrem na Zelenou horu. Hend za přechodem přes Stržský potok se stáčí doprava a po mostě znovu přechází přes potok. Vychází zpět na \"Santiniho ulici\", dává se doleva a po ulici jde až na místo křižovatky se \"Sychrovou ulicí\". Tady Santiniho ulici přechází směrem doprava a pokračují ulicí \"U Taferny\". V místě, kde ulice zatáčí do ulice \"Purkyňova\" vede rovně po chodníku a mostech přes Sázavu. Za druhým mostem zahýbá vpravo a obchází rybník i dvůr. Na konci cesty odbočuje vpravo do \"Dvorské ulici\". Kousek za mostem přes Sázavu zatáčí vlevo, obchází hřbitov na parkoviště u TOKOZu, kde se stáčí na \"Santiniho ulici\" a směrem vpravo se vrací k zámku.\n\nZastavení:\n\nOkruh B je cca 2,6 km dlouhý, vede okolo rybníka Konvent a nachází se na něm 5 zastavení. Tematicky se zaměřuje na ochranu přírody a krajiny, ale také na zbývají žďárské santiniho památky.\n\nZačíná u žďárského zámku a část cesty má totožnou s prvního okruhem. Na rozdíl od okruhu A se nestáčí zpět na Santiniho ulici, ale pokračuje rovně k Zelené hoře. Ještě dvakrát přechází přes potok a za druhým (celkově třetím) přechodem zatáčí vlevo na silničku k autobusové zastávce za hřbitovem u kostela na Zelené hoře. Přibližně ve třech čtvrtinách cesty zatáčí doleva a dále obchází rybník, protíná PP Louky u Černého lesa, přičemž znovu vede přes Stržský potok. Při obcházení rybníka se stáčí zpátky k zámku a nad zahrádkářskou kolonií doprava na silničku, která ji přivádí na Santiniho ulici, kde zabočuje doleva zpátky k zámku.\n\nZastavení:\n\n"}
{"id": "1017089", "url": "https://cs.wikipedia.org/wiki?curid=1017089", "title": "Oddělené stoly (film, 1983)", "text": "Oddělené stoly (film, 1983)\n\nOddělené stoly (v anglickém originále \"Separate Tables\") je britsko-americký film z roku 1983, natočený režisérem Johnem Schlesingerem pro kabelovou televizi HBO. \n\nJde o remake dvou klasických jednoaktových her Terrence Rattigana o nevydařených vztazích, které se odehrávají v luxusní hotelové restauraci: \"Table By the Window\" a \"Table Number Seven\", uváděných společně pod názvem \"Separate Tables\". Hry už v roce 1958 úspěšně převedl na filmové plátno režisér Delbert Mann ve stejnojmenném snímku, který získal sedm oscarových nominací. Schlesingerův film je oproti němu mnohem věrnější své divadelní předloze a stejně jako ona se skládá ze dvou samostatných částí. Zatímco vedlejší postavy zůstávají stejné, dvojice hlavních představitelů ztvárnila v každé části jiné dvě postavy.\n\nFilm se natáčel ve studiu v anglickém Bristolu a televize HBO jej uvedla od 14. března 1983. Dne 12. prosince téhož roku byl oceněn hned čtyřmi cenami CableACE Awards: pro Alana Batese i Julii Christie jako herce a herečku v nehudebním divadelním pořadu, pro Julii Trevelyan Omanovou za umělecké vedení a Jane Robinsonovou za kostýmy.\n\nV hlavních dvojrolích účinkují Julie Christie a Alan Bates, s nimiž už režisér spolupracoval dříve. Christie si právě před dvaceti lety zahrála v jeho filmu \"Billy lhář\" (1963), za \"Drahouška\" (1965) získala Oscara. S Batesem se setkala už v Schlesingerově filmu \"Daleko od hlučícího davu\" (1967) a režisér ho obsadil i do \"Takového milování\" (1962) a čerstvě také do televizní inscenace \"An Englishman Abroad\" (1983).\n\nPro české uvedení na satelitní televizi MGM Channel od přelomu let 2010 a 2011 film přeložila Dagmar Krejčová a dabing režíroval Ivan Holeček ve Studiu Bär. Alana Batese namluvil v roli Johna Malcolma Petr Oliva a v roli majora Pollocka Zdeněk Maryška, Julii Christie pak Dagmar Čárová a Jana Páleníčková v rolích paní Shanklandové, resp. slečny Railton-Bellové. Irene Worthovou dabovala Hana Talpová.\n\n"}
{"id": "1017096", "url": "https://cs.wikipedia.org/wiki?curid=1017096", "title": "Abd al-Kádir al-Džílání", "text": "Abd al-Kádir al-Džílání\n\nAbd al-Kádir al-Džílání (arabsky عبد القادر الجيلاني, persky عبد القادر گیلانی, kurdsky \"Evdilqadirê Geylanî\", 1077 nebo 1078, Gílán, Persie – 1166, Bagdád) byl podle tradice zakladatel taríky (súfijského řádu) kádiríja.\n\nStudoval v Bagdádu islámské hanbalovské právo. Později si získal mezi muslimy reputaci dobrého kazatele a učitele a prý konvertoval mnoho židů a křesťanů na islám. Jeho koncept súfismu byl džihád vůči vlastní vůli s cílem podrobit se Alláhově vůli. Vyzýval k askezi a k darování majetku duchovnímu vůdci. Je mu přisuzována spousta zázraků. Jeho žáci a potomci (měl 49 dětí) ustanovili taríku kádiríja. Jejím centrem se stal Bagdád, kde je al-Džílání také pochován. \n\n\n"}
{"id": "1017106", "url": "https://cs.wikipedia.org/wiki?curid=1017106", "title": "Adolf Pratobevera von Wiesborn", "text": "Adolf Pratobevera von Wiesborn\n\nAdolf Pratobevera von Wiesborn (12. června 1806 Bílsko – 16. února 1875 Vídeň) byl rakouský právník a politik německé národnosti, v 2. polovině 19. století poslanec Říšské rady a ministr spravedlnosti Rakouského císařství.\n\nJeho otcem byl právník Karl Josef Pratobevera von Wiesborn (1769–1853), bratrancem důstojník a historik Eduard Pratobevera (1811–1857).\n\nAdolf vystudoval v letech 1824–1828 práva na Vídeňské univerzitě. 19. září 1828 nastoupil jako koncipista na praxi k dvorní a zemské dolnorakouské prokuratuře. 24. května 1830 získal titul doktora práv a složil soudcovské zkoušky. Od 10. ledna 1831 byl u soudu protokolistou, od 30. srpna 1837 radou dolnorakouského zemského soudu. Od 4. září 1838 do roku 1842 působil jako apelační rada (od 10. listopadu 1840 i jako prezident) u centrálních soudních institucí Německého spolku ve Frankfurtu nad Mohanem. od října 1842 působil jako rada dolnorakouského apelačního soudu. V letech 1844–1849 patřil do skupiny okolo Antona von Doblhoff-Dier a byl členem Právního politického čtenářského spolku. V roce 1847 se stal tajemníkem arcivévody Jana Habsbursko-Lotrinského coby kurátor nově založené akademie věd ve Vídni. Během revolučního roku 1848 se 25. srpna 1848 stal ministerským radou na ministerstvu spravedlnosti. V roce 1850 byl jmenován vedoucím legislativního odboru ministerstva. Poté, co z funkce ministra odstoupil Anton von Schmerling odešel Pratobevera na vlastní žádost z úřednické funkce v rezortu a stal se radou nejvyššího soudního dvora.\n\nPo obnovení ústavní vlády se zapojil do politiky. Od 4. února 1861 do 18. prosince 1862 vykonával funkci ministra spravedlnosti Rakouského císařství ve vládě Rainera Ferdinanda Habsbursko-Lotrinského. S nástupem do funkce byl jmenován tajným radou. Coby ministr brzy po nástupu do čela rezortu podepsal únorovou ústavu, jejímž byl stoupencem, která definitivně zaváděla konstituční formu vlády. Jako ministr deklaroval cíl nezávislé a univerzální justice. Vyslovil se pro zavedení porotních soudů. Kvůli oční chorobě, která ho postihla od července 1867, se nejprve musel odebrat na delší dovolenou, přičemž ho zastupoval Josef Lasser von Zollheim (podle jiného zdroje řídil ministerstvo místo něj Georg von Mitis), a pak rezignovat na ministerský post. Při odchodu z vlády mu byl udělen Řád Františka Josefa.\n\nKromě toho byl od března 1861 poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie městská, obvod Klosterneuburg). K roku 1861 se uvádí jako tajný rada a ministr, bytem ve Vídni. Zemský sněm ho do Říšské rady delegoval opět 25. února 1867, nyní za kurii venkovských obcí v Dolních Rakousích. Rezignoval v roce 1869 během přestávky mezi IV. a V. zasedáním sněmovny. Profiloval se jako příslušník německorakouské liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Za ministerského předsedy Richarda Belcrediho patřil k opozici. 13. ledna 1867 se u něj konala schůzka německých poslanců, která odmítla obeslání Říšské rady.\n\n4. února 1867 byl opět zvolen na zemský sněm. Od 25. února 1867 do roku 1869 byl nejvyšším maršálkem (předsedou) dolnorakouského zemského sněmu. V roce 1869 se stal doživotním členem Panské sněmovny (jmenovaná horní komora Říšské rady).\n"}
{"id": "1017107", "url": "https://cs.wikipedia.org/wiki?curid=1017107", "title": "Švábovce", "text": "Švábovce\n\nŠvábovce jsou obec na Slovensku v okrese Poprad na hlavní silnici mezi Popradem a Prešovem. V roce 2013 zde žilo 1 402 obyvatel. První písemná zmínka o obci pochází z roku 1268.\n\nŠvábovce leží v západní části Spišské kotliny, vyplněné jílovcovo-pískovcovým souvrstvím centrálně-karpatského flyše s vložkami dobyvatelných, oxidokarbonických manganových rud. Nadmořská výška katastru obce se pohybuje v rozmezí 596–805 m.\n\n"}
{"id": "1017113", "url": "https://cs.wikipedia.org/wiki?curid=1017113", "title": "GENUS", "text": "GENUS\n\nGENUS je životopisný dokumentární seriál České televize, který se vysílá od roku 1995. Celkem bylo v týdenních odstupech odvysíláno 99 dílů, které popisovaly životy celkem 102 osobností.\n\nPořad vznikl jako volné pokračování GEN – Galerie elity národa, když jeho autoři zjistili, že pouhých sto jmen je nedostatečný počet pro zachycení reálného stavu potence českého národa. GENUS má stejnou stopáž, jako jeho myšlenkový předchůdce, ale byl mu vyhrazen pozdější vysílací čas – kolem 21:45 na ČT1. Z důvodu alternativnějšího a širšího výběrů osobností zobrazených v jednotlivých částech, a také z toho důvodu, že formát pořadu už byl pevně ukotven na obrazovkách veřejnoprávní televize, byl tento cyklus také přijat mnohem vlídněji. Cykly GENUS a GEN, prokázaly životaschopnost dokumentárních pořadů na obrazovce svobodné televize, poskytly uměleckou příležitost mnoha zapomenutým a opomíjeným tvůrcům a nezřídka napravily i historické křivdy, spáchané nejen na lidech, které zobrazovaly, ale i na lidech, kteří se podíleli na jejich tvorbě.\n\n\"Seznam převzat ze stránek www.febio.cz\"\n"}
{"id": "1017118", "url": "https://cs.wikipedia.org/wiki?curid=1017118", "title": "Anton Georg Pummerer", "text": "Anton Georg Pummerer\n\nAnton Georg Pummerer (7. října 1813 Pasov – 3. října 1866 Bad Gastein) byl rakouský podnikatel a politik německé národnosti, v 2. polovině 19. století poslanec Říšské rady.\n\nNarodil se v Bavorsku, ale od roku 1838 bydlel v rakouském Linci, kde působil jako obchodník. V roce 1851 založil společně s průmyslníkem Josefem Dierzerem von Traunthal, obchodníkem Josephem Hartmayrem a dalšími společníky přádelnu ve Stadl-Paura, která se stala jedním z největších podniků ve svém oboru. Podílel se na vedení továrny, do roku 1866 působil jako obchodník. V roce 1861 založil továrnu na oleje ve Welsu. V letech 1858–1866 zastával funkci prezidenta hornorakouské obchodní a živnostenské komory.\n\nPo obnovení ústavní vlády se zapojil do politiky. Od roku 1861 byl poslancem Hornorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Horní Rakousy (kurie obchodních a živnostenských komor, obvod Linec). K roku 1861 se uvádí jako obchodník a prezident obchodní komory, bytem v Linci. Profiloval se jako příslušník německorakouské liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n"}
{"id": "1017124", "url": "https://cs.wikipedia.org/wiki?curid=1017124", "title": "Veľký Slavkov", "text": "Veľký Slavkov\n\nVeľký Slavkov (, , ) je obec na Slovensku v okrese Poprad a jedna z nejstarších obcí pod Tatrami. V roce 2013 zde žilo 1 276 obyvatel. První písemná zmínka o obci, tehdy ovšem s názvem \"Zolok\", pochází z roku 1251.\n\nV obci stojí evangelický i katolický kostel. Je zde stanice Tatranské elektrické železnice.\n\nJméno obce nese hora Slavkovský štít (2 452 m n. m.).\n\n"}
{"id": "1017127", "url": "https://cs.wikipedia.org/wiki?curid=1017127", "title": "Zabitý kopec", "text": "Zabitý kopec\n\nZabitý kopec (264 m n. m.) je vrch na severním okraji Prahy. Leží asi 0,5 km východně od Miškovic na stejnojmenném katastrálním území.\n\nV letech 1973–1994 byla na kopci základna protivzdušné raketové obrany hlavního města Prahy. Byla vyzbrojena sovětskými raketovými komplety S-125 Něva.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kojetická pahorkatina a podokrsku Přezletická tabule, jehož je to nejvyšší bod.\n"}
{"id": "1017129", "url": "https://cs.wikipedia.org/wiki?curid=1017129", "title": "Bitva u Valmy", "text": "Bitva u Valmy\n\nBitva u Valmy byla bitvou francouzských revolučních válek, ve které se střetla armáda Prusů pod velením vévody Brunšvického s francouzskou revoluční armádou pod velením generála Dumourieze. Bitva se odehrála poblíž vesnice Valmy a skončila vítězstvím Francouzů.\n\nPo pádu Ludvíka XVI. a s ním i francouzské monarchie se moc soustředila v rukách nepříliš stabilní revoluční vlády. Ta nechala Ludvíka XVI. zatknout a následně začala verbovat občany do revoluční armády, protože se obávala, že ostatní mocnosti (Prusko, Habsburská monarchie) se pokusí krále osvobodit a nastolit tak zpět Francouzské království. Obavy byly vcelku oprávněné, protože v roce 1792 seznaly obě dvě sousední monarchie, že je čas k osvobození krále, protože revoluční vlna už pravděpodobně opadává. Zatímco rakouské a pruské armády se přesouvaly k hranicím s Francií, revoluční vláda naverbovala velké množství tzv.„vojáků občanů“, které měla hnát dopředu vidina hrdinné smrti pro vlast. Když se revoluční armáda v září 1792 shromažďovala před Paříží, Prusové zahájili rychlý postup a vzápětí dobyli pevnost Verdun, kterou měli revolucionáři použít k ochraně hlavního města. Zoufalá revoluční armáda napadla vězení v Paříži, ve kterých rozsekala na kusy cca 1 000 vězňů a kriminálníků, bez jakéhokoliv ospravedlnitelného důvodu.\n\nZatímco revoluční armáda v Paříži devastovala samotné město, její zbytky se vydaly čelit Rakušanům, kteří pochodovali z prostoru dnešní Belgie. Sotva se však revolucionářské vojsko střetlo s vycvičenými Rakušany, tak se po krátké chvíli rozprchlo. Generálové vedoucí tuto armádu byli bez průtahů popraveni a vláda mohla přemýšlet, co udělá dál. V té chvíli ji paradoxně zachránila velikost rakouského území, protože Rakušané museli odvelet většinu vojsk do jiných části svého území, tudíž neměli k vpádu do Francie dost sil. Osvobození královské rodiny tak zůstalo na 80 000 armádě vévody Brunšvického. Ten měl sice v plánu se spojit s jinými armádami, protože počet 80 000 vojáků mu přišel nedostačující, ale po zprávách o vraždách a běsnění v hlavním městě se rozhodl bez váhání postupovat směrem na Paříž.\n\nNakonec se vojska v Paříži uklidnila, a jejich velení převzal generál Dumouriez, který s tímto vojskem o síle 14 000 mužů, pyšně nazývaném „Severní armáda“, vytáhl proti Brunšvikovi, který měl v té chvíli 34 000 mužů. Dotáhl do Sedanu, kde se chtěl bránit, ale Brunšvik provedl obchvatný manévr přes les a donutil ho zaujmout jinou pozici, blízko vesnice Valmy. Než však svým pomalým postupem k vesnici dorazil, Dumouriezovi přišlo 25 000 mužů pod velením Generála Kellermanna, čímž s počtem 36 000 vojáků převýšil Brunšvika o 2 000. Následně začal ustupovat od Valmy, ale pruský vévoda se to dozvěděl a vypravil se 19. září se svým vojskem odříznout Kellermannovi s Dumouriezem cestu po silnici. Tak došlo 20. září k bitvě u Valmy.\n\nRáno 20. září se Brunšvik vydal v husté mlze vstříc předpokládané pozici Francouzů. Jakmile se rozjasnilo, francouzská děla, která měla z kopce Yronu ležícího na bojišti pruské vojsko jako na dlani, zahájila palbu do sevřených šiků. Brunšvik se však nehodlal dát zastavit a nechal svá vojska postupovat čím dal blíž ke Francouzům, kteří se bránili na výšinách. Francouzi mezitím prováděli organizované stahování dál po silnici z těchto výšin. Po docela devastujícím francouzském ostřelovaní se pruské voje vrhly přes rozptylující se kouř na ustupující vojska. Generál Kellermann poznal, že jeho muži se chystají dát k útěku a rozhodl se proto pro agresivní, vlastenecký útok. Zařval z plna hrdla vlastenecký pokřik, a „vojáci revoluce“ se pustili do útočících Prusů.\nToto rozhodující, asi 4hodinové střetnutí, se odehrálo u větrného mlýna, poblíž kopce Yron. Obě strany v něm však útočily váhavě, takže se do celého boje zapletlo opět dělostřelectvo, tentokrát i pruské. Po docela dlouhé dělostřelecké přestřelce Brunšvik zastavil postup a uspořádal rychlou poradu, na níž se shodl s ostatními důstojníky na tom, že boj přeruší. Francouzi se ještě tentýž večer začali stahovat do Paříže.\n\nZ hlediska ztrát nebyla bitva vůbec závažná. Prusové ztratili 184 mužů, Francouzi 300 mužů. Z hlediska psychologie a propagandy bylo však vítězství velice významné. Francii dodalo „pocit bezpečí“, protože už věděla, že může věřit svému vojsku, zatímco sousední státy se revolučního vojska zalekly a začaly ho brát mnohem vážněji než předtím. I přesto ještě chyběla dlouhá doba, než se francouzské vojsko dostalo do stavu profesionální armády. O rok později, v roce 1793 vítězní generálové od Valmy, Dumouriez a Kellerman, utrpěli porážku od Rakušanů u Hongenu, kde Francie přišla o 2000 vojáků, zatímco habsburské vojsko mělo pouhých 20 raněných. To však nic nezměnilo na tom, že bitva u Valmy se stala důležitým milníkem, od něhož se Francie hnala dál vpřed a vpřed, až po čase dobyla Belgii, Nizozemsko a Švýcarsko.\n"}
{"id": "1017130", "url": "https://cs.wikipedia.org/wiki?curid=1017130", "title": "Bělásek řeřichový", "text": "Bělásek řeřichový\n\nBělásek řeřichový (\"Anthocharis cardamines\") je jediný druh motýla rodu \"Anthocharis\", který žije v České republice. V čeledi běláskovitých náleží do podčeledě bělásků (Pierinae).\n\nDruh je rozšířen (vyjma nejsevernějších oblastí) v celé pevninské Evropě. Jeho výskyt dále mozaikovitě pokračuje v asijském mírném podnebném pásu až po Japonsko. V české krajině je všeobecně rozšířen a není považován za ohrožený, nejčastěji jej lze spatřit v pahorkatinách a podhůřích. Jeho slabý lokální výskyt může být zapříčiněn nadměrnou chemizaci polí, přeměnou různorodého porostu na velkých plochách v monokulturu nebo zalesňováním nevýnosných luk.\n\nDospělí motýli nežijí v koloniích, jednotlivě si hledají partnery i rostliny s nektarem nebo vhodné ke kladení vajíček. Žijí na otevřených biotopech jako jsou louky, břehy řek nebo okraje světlých lesů, milují vlhká a prosluněná místa. Otevřená populační struktura a vysoká rozptýlenost samiček dovoluje osídlovat i území pozměněná lidskou činností na kterých nacházejí dostatek vhodné flory k obživě i rozmnožování.\n\nDenní motýl který je popisován jako středně velký, rozpětí jeho křídel je od 35 do 50 mm. Ze všech bělásků má nejzřetelnější pohlavní dichroismus, na koncích bílých předních křídel samečci mají výrazné oranžové skvrny, u samiček jsou tyto skvrny nenápadné v různých odstínech šedi. U obou pohlaví jsou na zadních křídlech horní strany bílé a spodní strany jsou posety zelenavě žlutými a šedými skvrnkami poskytují sedícímu motýlu dobré maskování.\n\nTento druh má pouze jedinou generaci za rok. V závislosti na nadmořské výšce se první dospělci líhnou z kukel od dubna do června. O něco dříve obvykle vylétají samečci, s malým opožděním a na rozptýleném prostoru samičky. Protože se samičky páří jen jednou v životě, jsou ihned po vylíhnutí aktivně vyhledávány pářeni chtivými samečky. Dospělci žijí nejdéle šest týdnů.\n\nPo oplodnění samičky hledávají po širokém okolí vhodné rostliny pro nakladení vajíček která kladou jednotlivě blízko květů nebo přímo do nich. Vajíčka jsou oranžová a upozorňují ostatní že je \"rostlina obsazena\", tak se zabrání pozdějšímu kanibalismu housenek.\n\nHousenky běláska řeřichového jsou modrozelené nebo šedozelené s bílým pruhem po bocích a jsou poseté jemnými černými skvrnkami, jejich vývoj je velmi rychlý. Živí se květy i semeny, přibližně do konce července dorůstají do velikosti 3 cm a pak se kuklí do nahoře zašpičatělé kukly přilepené k rostlině. V té přečkají do jara následujícího roku, v případě nepříznivých podmínek se mohou ojediněle vylíhnou až napřesrok.\n\nProtože se housenky živí na planě rostoucích rostlinách které bývají považované za plevelné, nejsou bělásci řeřichoví považování za škůdce. Mezi nejčastější spásané patří druhy z čeledě brukvovitých česnáček lékařský a řeřišnice luční, k dalším pak rostlinné druhy např. hořčice polní, huseník lysý, kokoška pastuší tobolka i penízek rolní.\n\n\n"}
{"id": "1017133", "url": "https://cs.wikipedia.org/wiki?curid=1017133", "title": "Střešní zahrada RISC", "text": "Střešní zahrada RISC\n\nStřešní zahrada RISC je známá střešní zahrada na střeše Reading International Solidarity Centre v Reading, Berkshire, ve Velké Británii. Zahrada byla založena v roce 2001, jako vzdělávací nástroj. Je zde pěstováno více než 140 druhů rostlin. Lavičky jsou vyrobeny z místních surovin. Dešťová voda je získávána ze střechy. Čerpadla jsou napájena solární a větrnou energií. Je příkladem městského permakulturního projektu v němž je uvažováno, že zelenina bude pěstována přímo ve městech.\n\n"}
{"id": "1017135", "url": "https://cs.wikipedia.org/wiki?curid=1017135", "title": "Naučná stezka Siardův pramen", "text": "Naučná stezka Siardův pramen\n\nNaučná stezka Siardův pramen je pojmenování naučné stezky ve Slavkovském lese, v CHKO Slavkovský les. Stezka se nachází u Mnichova v okrese Cheb a zpřístupňuje přírodní a kulturní dědictví oblasti, proslulé především množstvím minerálních pramenů. Naučná stezka byla vybudována za podpory Karlovarského kraje v roce 2007. Na společném projektu se podílela \"Místní akční skupina Kraj živých vod\" spolu se \"Svazkem obcí Slavkovského lesa pro obnovu venkova\", \"Obcí Mnichov\" a místními neziskovými organizacemi i podnikatelskými subjekty. V seznamu tras KČT má číslo 9292.\n\nOkružní stezka o délce přibližně 4,5 km je vedena nenáročným terénem s malým převýšením. Začátek a konec stezky je naproti kostelu sv. Petra a Pavla v Mnichově. Na začátku trasy se jde trasa stezky po zpevnělé polní cestě až k tzv. Panské cestě. Vpravo od trasy stojí uprostřed pastviny obnovený mučednický kříž. Na konci pastvin opouští stezka polní cestu a odbočuje do borového lesa. Trasa stezky pokračuje po úzké lesní pěšině, je dobře a kvalitně značena místní turistickou zelenou značkou. Po přibližně 1 km lesem pokračuje k Siardově kapli, pod kterou v nivě Mnichovského potoka vyvěrá Siardův pramen. Odtud pokračuje k rozcestí u Mnichovských mlýnů, dále po zpevněné polní cestě až k silnici II/210, která spojuje Prameny s Mnichovem. Po zhruba 700 m po silnici končí stezka opět u kostela v Mnichově.\n\nNa trase naučné stezky je šest informačních tabulí.\n\n\n\n\n\n\n\n"}
{"id": "1017136", "url": "https://cs.wikipedia.org/wiki?curid=1017136", "title": "Fejchoa", "text": "Fejchoa\n\nFejchoa je subtropické ovoce, které poskytuje rostlina aka jedlá (\"Acca sellowiana\"), dřevina z čeledi myrtovité, pocházející ze subtropické Jižní Ameriky. Ovoce je podobné kvajávě. Rostlinu pojmenoval německý botanik Otto Karl Berg podle svého brazilského kolegy João da Silva Feijóa.\n\nAka přirozeně roste v subtropických oblastech Brazílie, Paraguaye, Uruguaye a Argentiny. Většina prodávané fejchoy však na počátku 21. století pochází z Nového Zélandu, pěstuje se také na Kavkaze nebo ve Skotsku.\nRoste jako keř nebo nízký strom dorůstající 2,5-6 m výšky. Listy je vstřícný, leskle kožovitý, oválný, na spodní straně šedě plstnatý, 3-7 cm dlouhý. Květy jsou oboupohlavné až 30 mm velké, ozdobné. Čtyři korunní plátky masité a bělorůžové, tyčinek je až 120 s jasně červenými nitkami, pestík bývá dlouhý a je červené barvy. Plod fejchoy má vejčitý nebo kulovitý tvar a je dlouhý asi 20 - 70 mm. Má zelenou nebo našedle zelenou, ojíněnou, kožovitou slupku a měkkou bílou šťavnatou dužinu s velkým počtem drobných semen. Plod bývá 35 až 100 g těžký.\n\nRostlina vyžaduje zimní teploty pod 10 °C, v suchém prostředí snese mráz do -10°C. V oblastech s celoročně horkým podnebím fejchoa nedává plody, vysazuje se pouze jako okrasná rostlina.\n\nChuť dužniny bývá přirovnávána k jahodám nebo ananasu. Dužnina je jedlá, konzumuje se syrová nebo se používá do džusů, marmelád a ovocných salátů, fejchoou je aromatizovaná novozélandská značka vodky 42 Below. Ovoce se může snadno rozmačkat, proto se nedoporučuje dlouhý transport. Střed plodu tvoří podlouhlé rosolovité kapsy s množstvím drobných zrníček, která se používají k peelingu.\n\n"}
{"id": "1017137", "url": "https://cs.wikipedia.org/wiki?curid=1017137", "title": "Hozelec", "text": "Hozelec\n\nHozelec (do roku 1927 \"Hozolec\") je obec na Slovensku v okrese Poprad. V roce 2013 zde žilo 800 obyvatel. První písemná zmínka o obci pochází z roku 1243.\n\n"}
{"id": "1017140", "url": "https://cs.wikipedia.org/wiki?curid=1017140", "title": "Swedish Open 2014 – ženská dvouhra", "text": "Swedish Open 2014 – ženská dvouhra\n\nDo soutěže ženské dvouhry na tenisovém turnaji Swedish Open 2014 nastoupilo třicet dva hráček. Obhájkyní titulu byla americká světová jednička Serena Williamsová, která v roce 2013 na turnaji získala svůj premiérový singlový titul z kategorie WTA International. Před zahájením ročníku 2014 se však odhlásila.\n\nSinglovou soutěž vyhrála nenasazená Němka Mona Barthelová poté, co ve finále zdolala jihoafrickou tenistku Chanelle Scheepersovou ve dvou setech 6–3 a 7–6. Na okruhu WTA Tour si tak připsala třetí turnajovou trofej kariéry a první titul v probíhající sezóně.\n\nSedm z osmi nasazených hráček nepřešlo úvodní kolo. Poslední z nich v pavouku, turnajová šestka Annika Becková, vypadla ve druhé fázi. Dvouhra se tak stala, po Hobartu 2009 a Bogotě 2012, třetí soutěží v historii elitního profesionálního okruhu WTA Tour, na němž žádná z nasazených hráček nepostoupila do čtvrtfinále.\n\n\n"}
{"id": "1017141", "url": "https://cs.wikipedia.org/wiki?curid=1017141", "title": "Waterperry Gardens", "text": "Waterperry Gardens\n\nWaterperry Gardens je okrasná zahrada v obci Waterperry, 11 km (7 mil) východně od Oxfordu, na hranici s Buckinghamshire. Dům v zahradě je původně zámeček ze 17. století, byl přestavěn v 18. a 19. století. \nStávající úpravy zahrady se datují do roku 1932, kdy zde byla otevřena Beatrix Havergalovou zahradnická škola pro dámy. Tato škola pokračovala do roku 1971. V okrasné zahradě jsou pěstovány okrasné květiny i bylinky a zahrada slouží ke komerčním účelům a jako turistická atrakce. Součástí zahrady je rozárium a skalka. V zahradě je také sbírka lomikamenů NCCPG Kabschia Saxifrages. Vyrábí se zde slavná jablečná šťáva Waterperry. Zahradnické kurzy se zde stále konají v průběhu celého roku.\nMísto je známo každoročním setkáním Art in Action festival of art and craft každý červenec. \n"}
{"id": "1017142", "url": "https://cs.wikipedia.org/wiki?curid=1017142", "title": "Johann Putzer von Reibegg", "text": "Johann Putzer von Reibegg\n\nJohann Putzer von Reibegg (16. října 1801 St. Pauls – 23. září 1892 Bolzano) byl rakouský podnikatel a politik německé národnosti, v 2. polovině 19. století poslanec Říšské rady.\n\nJeho otcem byl obchodník Florian Putzer von Reibegg. Johann byl dědicem velkoobchodní firmy J. A. Holzhammer v jihotyrolském Bolzanu. Podnik na něj přešel roku 1822 a pod jeho vedením se úspěšně rozvíjel. V roce 1839 postavila firma během osmi měsíců železniční trať Miláno - Monza. V letech 1839–1840 založil spolu s hrabětem Széchenyim podle italského a uherského vzoru první moderní válcový mlýn. Roku 1852 převzal železárny v štýrském Štore v dnešním Slovinsku a spojil je s uhelnými doly v Lašku. Během revolučního roku 1848 sloužil v letech 1848–1849 jako velitel Národní gardy v Bolzanu.\n\nPo obnovení ústavní vlády se zapojil do politiky. Od roku 1861 byl poslancem Tyrolského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Tyrolsko (kurie obchodních a živnostenských komor, obvod Bolzano). 2. května 1861 složil slib. K roku 1861 se uvádí jako majitel železáren a statkář, bytem v Štore.\n\nV letech 18511861 byl viceprezidentem obchodní a živnostenské komory v Bolzanu. Od roku 1871 zastával funkci konzula Německého císařství v Bolzanu.\n"}
{"id": "1017144", "url": "https://cs.wikipedia.org/wiki?curid=1017144", "title": "Istanbul Cup 2014 – ženská dvouhra", "text": "Istanbul Cup 2014 – ženská dvouhra\n\nDo soutěže ženské dvouhry na tenisovém turnaji Istanbul Cup 2014 nastoupilo třicet dva hráček. Obhájkyní titulu byla ruská hráčka Anastasija Pavljučenkovová, která startovala na paralelně probíhajícím Swedish Open.\n\nRoli favoritky splnila nejvýše nasazená Dánka a bývalá světová jednička Caroline Wozniacká poté, co ve finále deklasovala italskou turnajovou dvojku Robertu Vinciovou ve dvou setech 6–1 a 6–1. Na okruhu WTA Tour si tak připsala dvacátou druhou turnajovou trofej kariéry a premiérový titul v probíhající sezóně. Finále vyhrála 20. července, na den přesně po devíti měsících od svého posledního triumfu na halovém BGL Luxembourg Open 2013.\n\n\n"}
{"id": "1017145", "url": "https://cs.wikipedia.org/wiki?curid=1017145", "title": "The Falls", "text": "The Falls\n\nThe Falls je americký hraný film z roku 2012, který režíroval Jon Garcia podle vlastního scénáře. Film popisuje vztah dvou mormonských misionářů.\n\nDvacetiletý mormon RJ Smith z města Idaho Falls se chystá na svou misii do Oregonu. Misijní poslání a svou účast na dění v církvi bere velmi zodpovědně. Je přidělen do dvojice ke staršímu Merrilovi. Společně obcházejí domácnosti, oslovují lidi na ulici a pravidelně se scházejí v komunitním centru s ostatními příslušníky církve. Jednoho večera je napadne opilec, ale starší Smith ho v souboji přepere. Po tomto nepříjemném zážitku najde starší Merril odvahu zeptat se Smitha, co k němu cítí. Oba před okolím po svůj dosavadní život skrývali svoji homosexualitu. V následujících dnech začnou zanedbávat své misijní povinnosti. Dokonce u bývalého vojáka Rodneyho, kterého navštěvují jako misionáři, kouří marihuanu a dívají se na televizi. Rodney jim pouští necenzurované filmy, které jako mormoni nemohli vidět celé. Jejich vztah je ovšem po čase odhalen a oba jsou posláni zpět k rodinám. RJ Smitha čeká exkomunikační řízení, přesto jeho rodina stojí při něm. RJ se rozhodne odjet a vyhledat Chrise.\n\n"}
{"id": "1017146", "url": "https://cs.wikipedia.org/wiki?curid=1017146", "title": "Jacob Rannischer", "text": "Jacob Rannischer\n\nJacob Rannischer, též Jakob Rannischer (7. listopadu 1823 Sibiň – 8. listopadu 1875 Sibiň), byl rakouský a uherský právník a politik německé národnosti ze Sedmihradska, v 2. polovině 19. století poslanec Říšské rady, pak poslanec Uherského parlamentu.\n\nByl synem řemeslníka. Studoval v letech 1844–1848 na právní akademii v Sibini. V letech 1850–1856 působil jako koncipista adjunkt na ministerstvu vyučování ve Vídni. Zasloužil se o regulaci náboženské organizace sedmihradských Němců. V letech 1856–1857 pracoval coby tajemník na místodržitelství v Sibini a člen sibiňské vrchní konzistoře. Roku 1863 se stal guberniálním radou.\n\nPo obnovení ústavní vlády se zapojil do politiky. Na počátklu 60. let se stal poslancem nově ustaveného Sedmihradského zemského sněmu v Sibiu. Zemský sněm ho delegoval i do Říšské rady (tehdy ještě volené nepřímo) za Sedmihradsko. 20. října 1863 složil slib.\n\nOdmítal rakousko-uherské vyrovnání. Poté, co zvítězila dualistická koncepce monarchie a Sedmihradsko bylo začleněno do Uherska, působil od roku 1866 jako poslanec Uherského parlamentu. V letech 1867–1875 byl sekčním radou na uherském ministerstvu vyučování v Budapešti. Byl orientován austrofilsky, provídeňsky. Zastával se práv sedmihradských Němců (tzv. sedmihradští Sasové). Napsal ohledně této těmatiky množství pamětních spisů a pojednání. V roce 1874 ovšem ztratil podporu, když objahoval pozemkové reformy u tzv. královské půdy v regionu.\n"}
{"id": "1017147", "url": "https://cs.wikipedia.org/wiki?curid=1017147", "title": "Lučivná", "text": "Lučivná\n\nLučivná (, , ) je zemědělská obec na Slovensku v okrese Poprad. V roce 2013 zde žilo 986 obyvatel. První písemná zmínka o obci pochází z roku 1321.\n\nDominantami obce jsou toleranční evangelický a katolický kostel. Nedaleko obce se nachází léčebný ústav plicních chorob.\n\n"}
{"id": "1017149", "url": "https://cs.wikipedia.org/wiki?curid=1017149", "title": "Baku Cup 2014 – ženská dvouhra", "text": "Baku Cup 2014 – ženská dvouhra\n\nDo soutěže ženské dvouhry na tenisovém turnaji Baku Cup 2014 nastoupilo třicet dva hráček. Obhájkyní titulu byla ukrajinská tenistka Elina Svitolinová.\n\nRoli jedné z favoritek splnila druhá nasazená Elina Svitolinová, která ve finále zdolala srbskou turnajovou pětku Bojanu Jovanovskou ve dvou setech 6–1 a 7–6. Na okruhu WTA Tour si tak připsala druhou turnajovou trofej kariéry z dvouhry, když úspěšně obhájila titul z Baku Cup 2013.\n\nŠest z osmi nasazených tenistek nepřešlo druhé kolo a zbylé dvě v pavouku postoupily do finále.\n\n"}
{"id": "1017150", "url": "https://cs.wikipedia.org/wiki?curid=1017150", "title": "Pozůstalí", "text": "Pozůstalí\n\nPozůstalí (v anglickém originále The Leftovers) je televizní seriál americké stanice HBO na námět stejnojmenného románu Toma Perrotty.\n\nHlavním motivem jsou osudy obyvatel malého fiktivního městečka Mapleton ve státě New York tři roky poté, co záhadně zmizela 2 % lidské populace na Zemi.\n\nPrvní řada byla vysílána od 29. června 2014 a obsahovala 10 epizod. Druhá, rovněž desetidílná řada se na televizních obrazovkách objevila 4. října 2015\n\n"}
{"id": "1017151", "url": "https://cs.wikipedia.org/wiki?curid=1017151", "title": "Na Skalách (Středolabská tabule)", "text": "Na Skalách (Středolabská tabule)\n\nNa Skalách (též \"Velkoveský vrch\") je 269 m n. m. vysoký vrch v okrese Praha-východ Středočeského kraje. Leží asi 1,5 km západně od obce Veliká Ves na jejím katastrálním území.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kojetická pahorkatina, podokrsku Kozomínská pahorkatina a části Velkoveské vrchy.\n"}
{"id": "1017154", "url": "https://cs.wikipedia.org/wiki?curid=1017154", "title": "Citi Open 2014 – ženská dvouhra", "text": "Citi Open 2014 – ženská dvouhra\n\nDo soutěže ženské dvouhry na tenisovém turnaji Citi Open 2014 nastoupilo třicet dva hráček. Dvojnásobnou obhájkyní titulu byla slovenská tenistka Magdaléna Rybáriková, jíž v úvodním kole vyřadila ruská turnajová dvojka Jekatěrina Makarovová.\n\nSinglovou soutěž vyhrála šestá nasazená Ruska Světlana Kuzněcovová, která ve finále zdolala japonskou hráčku Kurumi Naraovou ve třech setech 6–3, 4–6, 6–4. Na okruhu WTA Tour si tak připsala čtrnáctou turnajovou trofej kariéry z dvouhry, první po čtyřech letech, když naposledy předtím zvítězila na srpnovém Mercury Insurance Open 2010.\n\nNejvýše nasazená, světová sedmnáctka Lucie Šafářová, nezvládla první kolo, v němž ji vyřadila Francouzka Kristina Mladenovicová.\n\n"}
{"id": "1017155", "url": "https://cs.wikipedia.org/wiki?curid=1017155", "title": "Karl Rechbauer", "text": "Karl Rechbauer\n\nKarl Rechbauer (6. ledna 1815 Štýrský Hradec – 4. ledna 1889 Štýrský Hradec) byl rakouský právník a politik německé národnosti, v 2. polovině 19. století poslanec a předseda Říšské rady.\n\nJeho otcem byl stavovský úředník. Karl vystudoval v letech 1833–1839 práva a státovědu na univerzitě ve Štýrském Hradci, kde roku 1838 získal titul doktora práv. Sloužil do roku 1845 u komorní prokuratury a od roku 1846 působil jako advokát. Během revolučního roku 1848 byl vyslán jako reprezentant univerzity ve Štýrském Hradci na prozatímní Štýrský zemský sněm. V letech 1850–1852 zasedal v obecní radě v Štýrském Hradci. Během neoabsolutistického období se stáhl z politického a veřejného života. Do obecní rady v Štýrském Hradci usedl opět roku 1859. Byl pověřen vypracováním nového obecního statutu. Od roku 1859 působil jako dvorní a soudní advokát ve Štýrském Hradci.\n\nPo obnovení ústavní vlády se zapojil do vrcholné politiky. Od roku 1861 zasedal opět v obecní samosprávě v Štýrském Hradci. Od roku 1861 až do roku 1885 byl rovněž poslancem Štýrského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Štýrsko (kurie městská, obvod Štýrský Hradec). K roku 1861 se uvádí jako advokát, bytem ve Štýrském Hradci. Zemský sněm ho do Říšské rady delegoval za týž obvod opět roku 1867, 1870 a 1871. Uspěl i v prvních přímých volbách do Říšské rady roku 1873, kdy byl zvolen za městskou kurii, obvod Štýrský Hradec. Mandát zde obhájil ve volbách do Říšské rady roku 1879. V období let 1873–1879 byl předsedou Poslanecké sněmovny Říšské rady. Na jaře 1881 kandidoval opět na předsedu Poslanecké sněmovny Říšské rady, ale ve volbě získal 146 hlasů, zatímco polský protikandidát Franciszek Jan Smolka jich obdržel 184 a porazil tak Rechbauera.\n\nProfiloval se jako příslušník německorakouské liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik), respektive z ní vzešlé frakce německých autonomistů. V roce 1868 se stal předsedou spojeného poslaneckého klubu německých liberálů a levice. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). V roce 1881 pak spoluzakládal parlamentní frakci Sjednocená německá levice, do které se spojil klub Německé pokrokové strany a staroněmecký Klub levice. Podporoval rakousko-uherské vyrovnání roku 1867 i s ním související přijetí liberálních zákonů (tzv. prosincová ústava). Byl smířlivý vůči snahám neněmeckých národností. Prosazoval reformu Říšské rady a decentralizaci politického systému při zachování ochrany etnicky německé populace. Odmítal klerikální vlivy na politiku.\n"}
{"id": "1017159", "url": "https://cs.wikipedia.org/wiki?curid=1017159", "title": "Bank of the West Classic 2014 – ženská dvouhra", "text": "Bank of the West Classic 2014 – ženská dvouhra\n\nDo soutěže ženské dvouhry na tenisovém turnaji Bank of the West Classic 2014 nastoupilo dvacet osm hráček. Obhájkyní titulu byla šestá nasazená Slovenka Dominika Cibulková, jíž v úvodním kole vyřadila španělská tenistka Garbiñe Muguruzaová.\n\nRoli favoritky splnila americká světová jednička Serena Williamsová, která ve finále zdolala německou turnajovou trojku Angelique Kerberovou ve dvou setech 7–6 a 6–3 a dosáhla na třetí triumf na Bank of the West Classic. Na okruhu WTA Tour si tak sedmým vítězným finále v řadě připsala šedesátou první turnajovou trofej kariéry z dvouhry a čtvrtý titul v probíhající sezóně, když naposledy předtím triumfovala na květnovém Rome Masters 2014.\n\nV utkání prvního kola zahrála Němka Sabine Lisická nejrychlejší podání v ženském tenisu, když jí proti Aně Ivanovićové bylo naměřeno 211 km/h, čímž překonala hodnotu 208 km/h Venus Williamsové z US Open 2007. Postupem do čtvrtfinále se bývalá světová jednička Ivanovićová vrátila do elitní světové desítky žebříčku WTA, na 10. místo, poprvé od prohry s Viktorií Azarenkovou na French Open 2009. V Top 10 v následné pondělní aktualizaci ze 4. srpna 2014 Srbka vystřídala právě Azarenkovou .\n\nČtyři nejvýše nasazené hráčky měly volný do druhého kola.\n\n"}
{"id": "1017162", "url": "https://cs.wikipedia.org/wiki?curid=1017162", "title": "Špičák (Středolabská tabule)", "text": "Špičák (Středolabská tabule)\n\nŠpičák (250 m n. m.) je vrch v okrese Praha-východ Středočeského kraje. Leží asi 1 km ssv. od města Odolena Voda na jeho katastrálním území. Převážná část vrchu včetně vrcholu je chráněna jako Přírodní rezervace Vršky pod Špičákem.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kojetická pahorkatina, podokrsku Kozomínská pahorkatina a části Velkoveské vrchy.\n"}
{"id": "1017165", "url": "https://cs.wikipedia.org/wiki?curid=1017165", "title": "Istanbul Cup 2014", "text": "Istanbul Cup 2014\n\nIstanbul Cup 2014, oficiálně se jménem sponzora TEB BNP Paribas İstanbul Cup 2014, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městského areálu. Konal se mezi 14. až 20. červencem 2014 v turecké metropoli Istanbulu jako 7. ročník turnaje.\n\nIstanbul Cup 2014 představoval první ročník hraný od roku 2010. Předchozí tři sezóny se nekonal, když město hostilo závěrečnou událost WTA Tour pro nejlepší tenistky okruhu – Turnaj mistryň.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová patnáctka Caroline Wozniacká z Dánska, která splnila roli favoritky a turnaj vyhrála po finálovém vítězství nad druhou nasazenou Italkou Robertou Vinciovou.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1017166", "url": "https://cs.wikipedia.org/wiki?curid=1017166", "title": "Polepský vrch", "text": "Polepský vrch\n\nPolepský vrch (254 m n. m.) je vrch v okrese Kolín Středočeského kraje. Leží asi 1 km západně od obce Polepy, na katastrálních územích Polepy a Kolín.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kolínská tabule a podokrsku Nebovidská tabule.\n"}
{"id": "1017168", "url": "https://cs.wikipedia.org/wiki?curid=1017168", "title": "Baku Cup 2014", "text": "Baku Cup 2014\n\nBaku Cup 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisové akademie. Konal se mezi 21. až 27. červencem 2014 v ázerbájdžánské metropoli Baku jako 4. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá devátá tenistka světa Sorana Cîrsteaová z Rumunska. Soutěž vyhrála ukrajinská hráčka Elina Svitolinová, která tak obhájila titul.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1017170", "url": "https://cs.wikipedia.org/wiki?curid=1017170", "title": "Skřivánek (Středolabská tabule)", "text": "Skřivánek (Středolabská tabule)\n\nSkřivánek (244 m n. m.) je vrch v okrese Nymburk Středočeského kraje. Leží asi 1,5 km jihozápadně od obce Mochov, na katastrálním území obce Vykáň.\n\nGeomorfologicky vrch náleží do celku Středolabská tabule, podcelku Českobrodská tabule a okrsku Čakovická tabule.\n"}
{"id": "1017172", "url": "https://cs.wikipedia.org/wiki?curid=1017172", "title": "Mahárádža a sipáhiové", "text": "Mahárádža a sipáhiové\n\nMahárádža a sipáhiové neboli mahárádžovy šachy je desková hra příbuzná šachu, jedna z takzvaných šachových variant.\n\nČerný má standardní černé kameny (v rámci herní legendy nazývané souhrnně \"sipáhiové\") a bílý má jediný kámen, mahárádžu. Kameny černého se pohybují standardně, ovšem nedochází k proměňování pěšců. Mahárádža se může hýbat jako dáma nebo jezdec, ovšem také plní roli krále, kterému má černý dát mat. Naopak cílem bílého hráče je dát mat černému králi.\n\nHra není vyrovnaná, zkušený černý hráč neprohraje.\n\nNásledující sekvence tahů vede k vynucenému vítězství černého. Každý tah může být zahrán bez ohledu na odpovědi bílého. Černý tímto postupem vyhraje nejvýše ve 24 tazích. Metoda byla vytvořena a použita Georgem Tsavdarisem na serveru Brainking.com\n\nPokud je nyní maharádža na a1:\n\nJinak:\n\n"}
{"id": "1017174", "url": "https://cs.wikipedia.org/wiki?curid=1017174", "title": "Citi Open 2014", "text": "Citi Open 2014\n\nCiti Open 2014 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu William H.G. FitzGerald Tennis Center na otevřených dvorcích s tvrdým povrchem. Konal se mezi 26. červencem až 3. srpnem 2014 v americkém hlavním městě Washingtonu, D.C. jako 46. ročník mužského a 4. ročník ženského turnaje.\n\nMužská polovina se řadila do kategorie ATP World Tour 500 a její dotace činila 1 654 295 dolarů. Jednalo se o druhou událost mužské části US Open Series 2014. Ženská část s rozpočtem 250 000 dolarů byla součástí WTA International Tournaments.\n\nNejvýše nasazenými se stali, v mužské dvouhře světová pětka Tomáš Berdych z České republiky, a v ženském singlu pak jeho krajanka a sedmnáctá hráčka žebříčku Lucie Šafářová. Japonka Šúko Aojamová obhájila titul v ženské čtyřhře, do níž nastoupila po boku kanadské tenistky Gabriely Dabrowské.\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující pár obdržel divokou kartu do hlavní soutěže:\n\n\n\n\n\n"}
{"id": "1017177", "url": "https://cs.wikipedia.org/wiki?curid=1017177", "title": "Lakónie", "text": "Lakónie\n\nLakónie (řecky Λακωνία) je historický region a regionální jednotka v Řecku na poloostrově Peloponés. Spadá pod kraj Peloponés. Hlavním městem je Sparta. Žije zde okolo 100 000 lidí, mnoho dalších obyvatel původem z Lakónie žije v Aténách. \n\nÚzemí Lakónie je kontinuálně osídleno již od šestého tisíciletí př. n. l. První obyvatelé byli Lelegové a Pelasgové, ale v mykénské době se zde usadily řecké kmeny Achájů a pravděpodobně i Iónů. Nejvýznamnějším městem mykénské Lakónie byla Sparta a Amyklai. Ze Sparty se stalo důležité centrum mykénské řecké kultury a podle mytologie odsud pocházel legendární král Meneláos. \n\nKolem roku 1100 př. n. l., tedy po pádu mykénské kultury, se zde usídlili dórští Řekové, kteří si podrobili achajské obyvatelstvo a založili slavný městský stát Sparta. Ve 2. století př. n. l. Lakónii ovládli Římané. Během římské doby nastává christianizace obyvatel. Ve 4. století kraj vyplenili Gótové, později Hunové. Od roku 395 patří Lakónie do Východořímské (Byzantské) říše.\n\nAž do 6. století Sparta prosperovala, pak však na Peloponés vtrhli Slované, kteří se v Lakónii usadili v horských oblastech Taugetu a Parnónu a odtud ovládli Řeky. Mnoho Řeků v této době Lakónii opustilo. Někteří odešli na Sicílii, jiní na východ Peloponésu, další založili na jihu Lakónie město Monemvasia a jiní na poloostrov Mani, tedy na jih Lakónie a i proto byla až do 19. století hustě osídlená nejvíce pobřežní oblast Lakónie. Slované byli definitivně zničeni až v 9. století. Mnozí byli z Lakónie odvedeni byzantskou armádou. Byzantská vláda pak obnovila Spartu, která se nazývala Lakedemonia a do Lakónie umístila řecké obyvatelstvo, převážně z jižní Itálie a Sicílie. Malé slovanské etnikum se uchýlili vysoko do hor Taugetu a Parnónu. Ve 13. století Peloponés ovládli Latinové. Ti se zde snažili zavést feudální režim a mnoho Řeků s tím nesouhlasilo, proto velké množství obyvatel Lakónie přesídlilo do nepřístupných hor Parnónu a Taugetu. Zde narazili na slovanské osídlení, které do té doby žilo izolovaně a protože Slovanů bylo méně, s Řeky se pomíchali a zanikli. Naopak Latinové násilím odvedli některé Slovany z hor a usadili je do řeckých vesnic, aby posílili poddanských populaci. Slované se pomíchali a splynuli i zde. Malé území východní Lakónie s městem Geraki osídlili Arvanité, kteří zde žijí dodnes. Bylo zde založeno i město Mystra, kde se usídlili obyvatelé Sparty. \n\nTurci ovládli Lakónii v 15. století, ale některá horská území se jim nepodařilo dobýt, místní Řekové stále odolávali útokům. Především to byli bojovní Řekové z poloostrova Mani, kteří neustále s Turky bojovali a Turci toto území nikdy zcela neovládli. Území bylo na krátkou dobu ovládnuto Benátkami, ale ty opět vyhnali Turci. Lakónie byla dějištěm Řecké osvobozenecké v 19. století. Z Mani pocházel jeden z nejznámějších revolucionářů, Petros Mauromichalis.\n\nKultura obyvatel Lakónie, podobně jako i ostatních Řeků, je velmi bohatá. Můžeme zde obdivovat trosky starověké Sparty, ale i nádherné kamenné opuštěné město Mystra, chráněné UNESCO, s množství kostelů. Pod vysokými pohořími se nacházejí roviny, na kterých se pěstují obzvlášť kvalitní olivy, pomeranče a vinná réva.\n\nObyvatelé mají bohatý folklór v typickém peloponéském stylu, tedy rychlé písně hrané na klarinet a tance jako syrtos a tsamiko. Turisty vyhledávané je také přímořské město Monemvasia. Zvláštní část obyvatelstva tvoří Řekové z poloostrova Mani. Je to velmi horkokrevný a bojovný kmen, který vzdoroval turecké okupaci. Ctí rodinné tradice a v minulosti byli známí i tradiční krevní mstou, kdy mezi sebou bojovaly nejsilnější místní rody. Manioti jsou přímými potomky starověkých Sparťanů, kteří se sem v 6. století stáhli před slovanskou okupací. Koncem 19. století byla mnohá toponyma změněna na své původní, starověké názvy. Vesnice Sklavochorio (Otrocká vesnice) byla přejmenována na původní \"Amykles\", kde stále můžeme vidět zříceniny tohoto starověkého města. Město Levetsova dostalo původní jméno \"Krokees\".\n"}
{"id": "1017178", "url": "https://cs.wikipedia.org/wiki?curid=1017178", "title": "Bank of the West Classic 2014", "text": "Bank of the West Classic 2014\n\nBank of the West Classic 2014 byl profesionální tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v univerzitním areálu Taube Tennis Center. Konal se mezi 28. červencem až 3. srpncem 2014 v americkém Stanfordu jako 43. ročník turnaje.\n\nPředstavovsl otevírací událost ženské části US Open Series 2014 v jejím druhém týdnu. Turnaj s rozpočtem 710 000 dolarů patřil do kategorie WTA Premier Tournaments. Nejvýše nasazenou hráčkou ve dvouhře se stala světová jednička Serena Williamsová ze Spojených států, startující na divokou kartu, která potvrdila roli favoritky a po finálové výhře nad turnajovou trojkou Angelique Kerberovou získala třetí titul ze standfordské události.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\n\n"}
{"id": "1017203", "url": "https://cs.wikipedia.org/wiki?curid=1017203", "title": "Ľubomír Pauk", "text": "Ľubomír Pauk\n\nĽubomír Pauk (* 14. srpna 1965) je bývalý slovenský fotbalista, obránce.\n\nV československé lize hrál za Duklu Banská Bystrica. Nastoupil ve 143 ligových utkáních a dal 4 góly. Dále hrál za FC Nitra, izraelský Beitar Tel Aviv, FC Rimavská Sobota a FO ŽP ŠPORT Podbrezová.\n\n"}
{"id": "1017204", "url": "https://cs.wikipedia.org/wiki?curid=1017204", "title": "Peter Baumgartner", "text": "Peter Baumgartner\n\nPeter Baumgartner (* 12. května 1966) je bývalý slovenský fotbalista.\n\nV československé lize hrál za RH Cheb a Dukla Banská Bystrica. Nastoupil v 7 ligových utkáních. Dále hrál ve druhé nejvyšší soutěži za Slovenský hodváb Senica a ZVL Žilina, nastoupil v 69 utkáních a dal 12 gólů.\n\n"}
{"id": "1017205", "url": "https://cs.wikipedia.org/wiki?curid=1017205", "title": "Anton Riehl", "text": "Anton Riehl\n\nAnton Riehl (10. září 1820 Kremže – 2. října 1886 Vídeňské Nové Město) byl rakouský právník a politik německé národnosti, v 2. polovině 19. století poslanec Říšské rady.\n\nStudoval v letech 1839–1843 práva na Vídeňské univerzitě, kde roku 1845 získal titul doktora práv. Nastoupil jako advokátní koncipient ve Vídni. Během revolučního roku 1848 se zapojil do politického dění. V letech 1848–1849 byl poslancem celoněmeckého Frankfurtského parlamentu. Byl parlamentním tajemníkem a společně s Victorem Franzem von Andrian-Werburg a Karlem Moeringem působili jako stálí zapisovatelé v kanceláři parlamentu.\n\nV letech 1851–1881 pracoval jako advokát ve Vídeňském Novém Městě. V letech 1861–1868 byl členem obecní rady ve Vídeňském Novém Městě. Zasloužil se o zřízení městské spořitelny (od roku 1860 byl jejím stálým právním zástupcem). V roce 1862 zakládal ve městě tělovýchovný spolek Turnverein a téhož roku i sbor dobrovolných hasičů. V roce 1863 zde byla založena vyšší zemská reálná škola. V roce 1866 mu město udělilo čestné občanství.\n\nPo obnovení ústavní vlády se opět zapojil i do vysoké politiky. Od roku 1861 byl poslancem Dolnorakouského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za Dolní Rakousy (kurie venkovských obcí, obvod Vídeňské Nové Město). K roku 1861 se uvádí jako advokát, bytem ve Vídeňském Novém Městě.\n\nPolitickou kariéru ukončil v letech 1868–1869 ze zdravotních důvodů. V roce 1869 se stal členem rakouského státního soudního dvora. V roce 1874 byl jednohlasně v této funkci potvrzen. V roce 1881 se zcela stáhl z veřejných funkcí.\n\nJeho syn Anton Riehl mladší (1852–1923) byl rovněž právníkem, další syn Gustav Riehl (1855–1943) byl dermatologem.\n"}
{"id": "1017206", "url": "https://cs.wikipedia.org/wiki?curid=1017206", "title": "Antiteismus", "text": "Antiteismus\n\nAntiteismus je termín, který pochází z řeckého 'anti-' a 'theismos' a znamená postoj aktivního odmítání teismu a náboženství, aktivní opozice vůči nim. V praxi jde především o odpor vůči působnosti náboženských skupin a víře v určité božství, případně boha nebo bohů. Aktivností se odlišuje jak od lhostejnosti vůči náboženství, areligionitě, tak od čistě ideových směrů, jako jsou ateismus, často s antiteismem ztotožňovaný, nebo agnosticismus.\n\nJeho zastánce je antiteista a \"Oxford English Dictionary\" ho definuje jako „osobu odporující existenci boha“, nikoli nutně určitého. Nejstarší zmínka o něm je z roku 1833.\n\nPojem antiteismus byl přijat lidmi, kteří náboženství považují za nebezpečné a destruktivní. Příkladem takového postoje je v „dopise mladému kontrariánovi“ (Letters to a Young Contrarian) v němž Christopher Hitchens píše: „Nejsem dokonce ateistou tak silně, jako jsem antiteistou. Nejen, že myslím, že všechna náboženství jsou různými verzemi téže nepravdy, ale jsem stejně přesvědčený, že vliv církve a důsledky náboženské víry jsou nepochybně škodlivé“\n\nBoj proti náboženským organizacím probíhala v tzv. socialistických zemích. Oficiálně byl zdůvodňovaný jednak iracionalitou náboženských věr, a z jednak příživnictvím církví na věřících. Přes veškerý útlak však nebyly církve postaveny mimo zákon a teologie se vyučovala na vysokých školách. \n\nV SSSR a ostatních komunistických státech byly vztahy víry pronásledované, znemožňovaly stavbu kostelů, pronásledovaly kněží a nasazovaly do církví své agenty. Nejvíce utrpěla pravoslavná církev od počátku bolševické revoluce, nejsilněji za dob Stalina do roku 1941, kdy Stalin začal usilovat o podporu po německé invazi.\nPodobně tvrdé pronásledování církví bylo i v Albánii do roku 1990 a v Číně do roku 1978.\n"}
{"id": "1017207", "url": "https://cs.wikipedia.org/wiki?curid=1017207", "title": "Mojmír Smékal", "text": "Mojmír Smékal\n\nMojmír Smékal (27. května 1920 Olomouc, Československo – 21. září 1995 Praha, Česká republika) byl českým hudebníkem a skladatelem. Hrál na saxofon, klarinet a kontrabas. V letech 1954 až 1980 pracoval v hudební redakci Československého rozhlasu.\n\nSmékal psal jednak taneční hudbu či písničky pro děti, ale také jeho skladby doprovázejí rozhlasové inscenace. Napsal například:\n"}
{"id": "1017208", "url": "https://cs.wikipedia.org/wiki?curid=1017208", "title": "Pro jedno kousnutí", "text": "Pro jedno kousnutí\n\nPro jedno kousnutí (v americkém originále: Once Bitten) je americká filmová komedie z roku 1985. Režisérem filmu je Howard Storm. Hlavní role ve filmu ztvárnili Lauren Hutton, Jim Carrey, Karen Kopins, Cleavon Little a Thomas Ballatore.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017213", "url": "https://cs.wikipedia.org/wiki?curid=1017213", "title": "Peggy Sue se vdává", "text": "Peggy Sue se vdává\n\nPeggy Sue se vdává (v americkém originále: Peggy Sue Got Married) je americká filmová komedie z roku 1986. Režisérem filmu je Francis Ford Coppola. Hlavní role ve filmu ztvárnili Kathleen Turner, Nicolas Cage, Barry Miller, Catherine Hicks a Joan Allen.\n\nKathleen Turner byla za svou roli v tomto filmu nominována na Oscara a Zlatý glóbus. Film byl dále nominován na Oscara v kategoriích nejlepší kamera a kostýmy a na Zlatý glóbus v kategorii nejlepší komedie či muzikál.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017215", "url": "https://cs.wikipedia.org/wiki?curid=1017215", "title": "Sázka na smrt", "text": "Sázka na smrt\n\nSázka na smrt (v americkém originále: The Dead Pool) je americký kriminální film z roku 1988. Režisérem filmu je Buddy Van Horn. Hlavní role ve filmu ztvárnili Clint Eastwood, Patricia Clarkson, Liam Neeson, Evan C. Kim a David Hunt.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017219", "url": "https://cs.wikipedia.org/wiki?curid=1017219", "title": "Růžový cadillac", "text": "Růžový cadillac\n\nRůžový cadillac (v americkém originále: Pink Cadillac) je americký akční film z roku 1989. Režisérem filmu je Buddy Van Horn. Hlavní role ve filmu ztvárnili Clint Eastwood, Bernadette Peters, Timothy Carhart, Gerry Bamman a John Dennis Johnson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017225", "url": "https://cs.wikipedia.org/wiki?curid=1017225", "title": "Kajagum", "text": "Kajagum\n\nKajagum (korejsky: 가야금) je tradiční korejský strunný hudební nástroj patřící mezi citery. Má dvanáct strun, ale existují také verze s 21 a více strunami. Vyvinul se z čínského gužengu. Je příbuzný dalším tradičním asijským nástrojům jako jsou japonské koto, mongolská jatga či vietnamský dantranh.\n\nPodle \"Samguk Sagi\" (삼국사기,三國史記) (1145), kroniky Tří království Koreje, vymyslel kajagum v 6. století král Gasil z kmenového svazu Kaja, když si prohlížel staré čínské hudební nástroje. Nařídil hudebníkovi jménem Wu Ruk, aby složil hudbu, která by šla na kajagum zahrát. Wu Ruk pak nástroj dále rozvíjel.\n\nExistují dva základní typy kajagumu:\n\nVšechny tradiční kajagumy používají hedvábné struny, od konce 20. století však někteří hudebníci začali používat struny nylonové.\n"}
{"id": "1017226", "url": "https://cs.wikipedia.org/wiki?curid=1017226", "title": "Palais Augarten", "text": "Palais Augarten\n\nPalais Augarten je městský palác s parkem ve vídeňské čtvrti Leopoldstadt.\n\nV důsledku reformy na pokyn císaře Karla VI., byly roku 1712 barokní zahrady přeměněny na park ve francouzském stylu, podle plánu zahradního architekta Jeana Treheta. Při tom vzniklo několik menších i větších paláců, kdy největší z nich byl vystavěn těsně před koncem 17. století architektem Johannem Bernhardem Fischerem z Erlachu pro radního Zachariase Leeba.\n\nV roce 1780 se palác stal majetkem Josefa II. Až do začátku 20. století palác patřil rakouské císařské rodině. Budova byla svědkem četných slavností, kterých se účastnili mj. Richard Wagner, Franz Liszt či Hans Makart.\n\nNejvýznamnější slavnost v palác Augarten se konala roku 1873 u příležitosti Světové výstavy ve Vídni. Tehdejšími vzácnými hosty byli císař František Josef I. a ruský car Alexandr II. V roce 1897 byl palác proměněn arcivévodou Otou, synovcem císaře Františka Josefa. 1. září 1903 zde uspořádal císař rodinný oběd pro krále Eduarda VII. při jeho oficiální návštěvě Vídně.\n\nZa první světové války v paláci Augarten nechala Marie Josefa Saská vytvořit vojenský špitál.\n\nV letech 1934 až 1936 palác hostil rakouského kancléře Kurta von Schuschnigg. Během druhé světové války byla stavba těžce poškozena, po válce však byla zcela restaurována. V roce 1948 byl palác předán k užívání Vídeňskému chlapeckému sboru.\n\n"}
{"id": "1017228", "url": "https://cs.wikipedia.org/wiki?curid=1017228", "title": "Ace Ventura: Zvířecí detektiv", "text": "Ace Ventura: Zvířecí detektiv\n\nAce Ventura: Zvířecí detektiv (v americkém originále: Ace Ventura: Pet Detective) je americká filmová komedie z roku 1994. Režisérem filmu je Tom Shadyac. Hlavní role ve filmu ztvárnili Jim Carrey, Courteney Cox, Sean Young, Tone Loc a John Capodice.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017229", "url": "https://cs.wikipedia.org/wiki?curid=1017229", "title": "Matagalpa", "text": "Matagalpa\n\nMatagalpa může označovat:\n"}
{"id": "1017232", "url": "https://cs.wikipedia.org/wiki?curid=1017232", "title": "Ace Ventura 2: Volání divočiny", "text": "Ace Ventura 2: Volání divočiny\n\nAce Ventura 2: Volání divočiny (v americkém originále: Ace Ventura: When Nature Calls) je americká filmová komedie z roku 1995. Režisérem filmu je Steve Oedekerk. Hlavní role ve filmu ztvárnili Jim Carrey, Ian McNeice, Simon Callow, Maynard Eziashi a Bob Gunton. Jedná se o pokračování filmu \"\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017233", "url": "https://cs.wikipedia.org/wiki?curid=1017233", "title": "Hermesvilla", "text": "Hermesvilla\n\nPalác Hermesvilla je městský palác ve vídeňské Leinzské zoologické zahradě.\n\nPalác byl vystavěn v letech 1882 až 1886 podle návrhu architekta Karla von Hasenauera, jako dar Františka Josefa I. jeho manželce, císařovně Alžbětě (\"Sisi\"). Původní název \"Villa Waldruh\" byl změněn v roce 1885, kdy zde císařovna nechala instalovat sochu s názvem \"Hermes der Wächter\" (Hermés strážce), jehož jméno nese dodnes.\n\nDekorace interiéru zahrnuje muralismus Hanse Makarta a Gustava Klimta.\n\nOd roku 1971 je palác součástí instituce Wien Museum a vedle stálé výstavy věnované historii budovy a jejích obyvatel, museum palác využívá k dočasným výstavám.\n"}
{"id": "1017235", "url": "https://cs.wikipedia.org/wiki?curid=1017235", "title": "Zemětřesení v Lu-tienu 2014", "text": "Zemětřesení v Lu-tienu 2014\n\nZemětřesení v Lu-tienu v roce 2014 proběhlo v okrese Lu-tien, v městské prefektuře Čao-tchung v provincii Jün-nan v Čínské lidové republice. K zemetřesení došlo 3. srpna 2014 a mělo sílu 6,1 na momentové stupnici. Při zemětřesení zahynulo bezmála 600 lidí, zničeno bylo přes dvanáct tisíc převážně cihlových budov a dalších třicet tisíc poškozeno. Výrazně zasaženy byly i okresy Čchiao-ťia a Chuej-ce (spadající pod městskou prefekturu Čchü-ťing). Otřesy byly ovšem cítit až v Kchun-mingu, hlavním městě provincie, i v sousedních provinciích Kuej-čou a S’-čchuan.\n"}
{"id": "1017237", "url": "https://cs.wikipedia.org/wiki?curid=1017237", "title": "Cable Guy", "text": "Cable Guy\n\nCable Guy (v anglickém originále The Cable Guy) je americká filmová komedie z roku 1996. Režisérem filmu je Ben Stiller, scénář napsal Lou Holtz mladší a hlavní role ztvárnili Jim Carrey a Matthew Broderick. Společnost Columbia Pictures film uvedla do amerických kin 14. června 1996, do českých kin přišel 5. září téhož roku díky společnosti Falcon.\n\nSteven Kovacs (Matthew Broderick) je úspěšný architekt, ale když požádal svou přítelkyni o ruku, emancipovaná Robin ho vykopla z bytu. Při zařizování nového bydlení se seznámí s excentrickým technikem od kabelovky Chipem Douglasem (Jim Carrey), který mu načerno zapojil několik programů. Osamělý Chip si však vzal do hlavy, že je Steven jeho nejlepší přítel. Nevybíravým způsobem se mu vloudil do života. Slušnému Stevenovi se nedaří jeho vlezlým způsobům odolávat, až pohár předeče a pořádně se naštve. Naplno oznámí Chipovi pravdu a považuje jejich zvláštní vztah za ukončený. Ne však Chip, který mu oznámí, že když nemůže být nejlepším přítelem, stane se Stevenovým úhlavním – a velmi vynalézavým – nepřítelem.\n\nFilm s rozpočtem kolem 47 milionů dolarů během prvního víkendu v amerických kinech vydělal na tržbách 19,8 milionu dolarů, čímž obsadil první příčku v návštěvnosti a mezi premiérovanými snímky neměl konkurenci, ačkoli reprízovaná akční \"Skála\" Michaela Baye mu dýchala na záda s utrženými 18,5 miliony.\n\nRecenzní agregátor Rotten Tomatoes mu na základě 57 recenzí udělil průměrné 54% hodnocení a jeho více než 470 tisíc uživatelů hodnotilo s ještě slabším výsledkem 51 %. Také mezi diváky na největších filmových databázích získal snímek spíše průměrné hodnocení (aktuální k 6. srpnu 2014):\n\n"}
{"id": "1017238", "url": "https://cs.wikipedia.org/wiki?curid=1017238", "title": "Simon Birch", "text": "Simon Birch\n\nSimon Birch (v americkém originále: Simon Birch) je americká filmová komedie z roku 1998. Režisérem filmu je Mark Steven Johnson. Hlavní role ve filmu ztvárnili Ian Michael Smith, Joseph Mazzello, Jim Carrey, Ashley Judd a Oliver Plattl. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017243", "url": "https://cs.wikipedia.org/wiki?curid=1017243", "title": "Majestic", "text": "Majestic\n\nMajestic (v americkém originále: The Majestic) je americký dramatický film z roku 2001. Režisérem filmu je Frank Darabont. Hlavní role ve filmu ztvárnili Jim Carrey, Martin Landau, Laurie Holden, David Ogden Stiers a James Whitmore. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017244", "url": "https://cs.wikipedia.org/wiki?curid=1017244", "title": "Yamaha YBR 125", "text": "Yamaha YBR 125\n\nYamaha YBR 125 je motocykl kategorie naked bike, vyvinutý firmou Yamaha, vyráběný od roku 2005. Motor je čtyřdobý vzduchem chlazený stojatý jednoválec.\n\nMotocykl je určen především do hustého městského provozu nebo spleti venkovských silnic, hodí se i pro začátečníky. Výhodou je nízká spotřeba pohonných hmot, velký dojezd a spolehlivá technika. Minusem je málo účinná zadní bubnová brzda a nízká maximální rychlost, pro kterou není motocykl vhodný pro jízdu po dálnici.\n\n\n"}
{"id": "1017246", "url": "https://cs.wikipedia.org/wiki?curid=1017246", "title": "Toskánský palác (Vídeň)", "text": "Toskánský palác (Vídeň)\n\nToskánský palác, německy Palais Toskana, je někdejší městský palác, který se nacházel na Argentinierstraße č. 29 ve 4. vídeňském obvodu Wieden. Byl dokončen v roce 1867 a z důvodu poškození bombardováním byl stržen roku 1946.\n\nNa pozemku ve vídeňské Argentinské ulici dříve stávala rozlehlá budova, která byla kolem roku 1867 přestavěna a rozšířena, čímž vznikl mohutný palác. Fasáda měla elegantní neorenesanční podobu. Architekt stavby není znám. Fasáda by podle stylové analýzy mohla být dílem Carla Tietze. Po dokončení úprav palác zakoupila rodina arcivévody Leopolda Salvátora Toskánského. Ten se však i s rodinou roku 1908 přestěhoval na zámek Wilhelminenberg a palác pronajal.\n\nPo pádu habsburské monarchie se arcivévoda přestěhoval do Španělska. Za druhé světové války utrpěl palác těžké škody po bombardování, a roku 1946 byl stržen. Pozemek byl následně prodán rakouské rozhlasové stanici ORF. Volné prostranství dlouhou dobu sloužilo jako parkoviště.\n\nDnes na místě bývalého Toskánského paláce stojí moderní, achitektonicky odvážně vyvedený, kancelářský komplex.\n\n"}
{"id": "1017249", "url": "https://cs.wikipedia.org/wiki?curid=1017249", "title": "Pecan Pie", "text": "Pecan Pie\n\nPecan Pie (v americkém originále: Pecan Pie) je americký krátkometrážní film z roku 2003. Režisérem filmu je Michel Gondry. Hlavní role ve filmu ztvárnili Jim Carrey, Eric Judor a Ramzy Bedia. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017250", "url": "https://cs.wikipedia.org/wiki?curid=1017250", "title": "Severní Nikósie", "text": "Severní Nikósie\n\nSeverní Nikósie nebo Severní Lefkósie () je hlavní a největší město Severokyperské turecké republiky. Zabírá severní část rozděleného města Nikósie a je centrem Lefkóského okresu. Protéká jí z jihu na východ řeka Pedieos. Je centrem vlády a také významným centrem obchodu. V roce 2006 měla 49 868 obyvatel.\n\nPo kyperských mezikomunitních násilnostech v polovině 20. století bylo v roce 1963 spolu s ostrovem rozděleno mezi Kyperské Řeky a Kyperské Turky i hlavní město Nikósie. Po pokusu Kyperských Řeků o vojenský puč a v souvislosti se snahami řecké vojenské junty o připojení ostrova k Řecku následovala v roce 1974 vojenská invaze Turecka a od té doby považuje mezinárodní společenství severní část města za okupovanou Tureckem.\n\nVe městě se nachází mnoho obchodů a restaurací, dvě moderní obchodní centra a také jsou zde zábavní centra. Tradiční manufaktury se zabývají výrobou a zpracováním textilu, kůže, keramiky, plastů a jiných produktů. Ve městě sídlí dvě kyperské turecké univerzity.\n"}
{"id": "1017252", "url": "https://cs.wikipedia.org/wiki?curid=1017252", "title": "Mlynica (okres Poprad)", "text": "Mlynica (okres Poprad)\n\nMlynica je obec na Slovensku v okrese Poprad. V roce 2013 zde žilo 450 obyvatel. První písemná zmínka o obci pochází z roku 1268.\n\nNejvýznamnější památkou je románsko-gotický kostel sv. Margity Antiochijské z poloviny 13. století, stojící v opevněném vyvýšeném areálu. V 15. století byl goticky přestavěn a změněn na dvojlodní. V minulosti se v něm nacházelo Muzeum veteránů, které nyní sídlí v Kežmarku.\n\n"}
{"id": "1017256", "url": "https://cs.wikipedia.org/wiki?curid=1017256", "title": "Finty Dicka a Jane", "text": "Finty Dicka a Jane\n\nFinty Dicka a Jane (v americkém originále: Fun with Dick and Jane) je americká filmová komedie z roku 2005. Režisérem filmu je Dean Parisot. Hlavní role ve filmu ztvárnili Jim Carrey, Téa Leoni, Alec Baldwin, Richard Jenkins a Angie Harmon.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017257", "url": "https://cs.wikipedia.org/wiki?curid=1017257", "title": "Ploskolebec amurský", "text": "Ploskolebec amurský\n\nPloskolebec amurský (\"Gloydius saxatilis\") je druh jedovatého hada z čeledi zmijovití (Viperidae). Je endemitem ve východním Rusku, Číně a na Korejském poloostrově. Vyskytuje se v oblastech od 200 do 1200 metrů nad mořem, často poblíž vodních toků a v lesích. Podle nejnovějších výzkumů se zdá, že preferuje vyšší nadmořské výšky (minimálně 400 metrů). Tento druh je příležitostně využívaný k výrobě léčiv v lidové medicíně.\n\nPloskolebec amurský dosahuje v průměru velikosti 45 centimetrů, maximálně 85 centimetrů. Jed obsahuje saxtrombin, enzym podobný trombinu.\n\nPáření probíhá podobně jako u ostatních zmijovitých, nicméně u samic byla zjištěna jedna zvláštnost a to, že se při rozmnožování třesou.\n\n"}
{"id": "1017259", "url": "https://cs.wikipedia.org/wiki?curid=1017259", "title": "Roman Kaličiak", "text": "Roman Kaličiak\n\nRoman Kaličiak (* 10. června 1968) je bývalý slovenský fotbalista, obránce.\n\nV československé lize hrál za Dukla Banská Bystrica. Nastoupil v 5 ligových utkáních. Ve slovenské lize hrál za FC Rimavská Sobota nastoupil v 59 ligových utkáních a dal 1 gól.\n\n"}
{"id": "1017260", "url": "https://cs.wikipedia.org/wiki?curid=1017260", "title": "Bláznivá dálnice", "text": "Bláznivá dálnice\n\nBláznivá dálnice, též Dálnice do Zapadákova (v anglickém originále \"Honky Tonk Freeway\") je americká bláznivá komedie z roku 1981, kterou natočil britský režisér John Schlesinger. Vypráví o floridském městečku Ticlaw, které starosta doslova přemaloval na růžovo, aby nalákal turisty, jež z něj odváděla nová dálnice. Druhou příběhovou linii pak představují osudy lidí (a zvířat) cestujících po oné dálnici, která je nakonec přivede k Ticlaw.\n\nMěstečko Ticlaw zastoupilo při natáčení v červenci 1980 skutečné floridské maloměsto Mount Dora.\n\nFilm stál značných 24 milionů dolarů, ale zcela propadl a byl stažen distributorem už týden po premiéře. Svou roli v tom sehrála i skutečnost, že se producenti rozhodli prodat práva k videodistribuci ještě předtím, než distributor Universal Pictures souhlasil s uvedením filmu. Ten pak seškrtal marketingový rozpočet a omezil množství kin, v nichž byl snímek uveden.\n\nPíseň z filmu „You're Crazy But I Like You“ byla nominována na anticenu Zlatá malina za nejhorší původní filmovou píseň.\n\nPro režiséra představovala \"Bláznivá dálnice\" největší neúspěch v jeho tvorbě, z něhož se už nikdy zcela nevzpamatoval. Celé další 4 roky nenatočil žádný film a stáhl se jen k televizní tvorbě.\n\nV Česku film uvedla v 90. letech na VHS společnost Lucernafilm.\n\n"}
{"id": "1017263", "url": "https://cs.wikipedia.org/wiki?curid=1017263", "title": "Letiště Memphis", "text": "Letiště Memphis\n\nLetiště Memphis (, IATA: MEM, ICAO: KMEM, FAA LID: MEM) je civilní a vojenské letiště, které se nachází 7 mil (11.2 km) jihovýchodně od centra města Memphis ve státě Tennessee.\n\nLetiště Memphis je centrála nákladní společnosti FedEx Express a důležitý uzel firmy Northwest Airlines. Mezi lety 1993 až 2009 zde v Memphisu docházelo k největšímu objemu nákladní přepravy, v roce 2010 byl Memphis v objemu nákladní dopravy překonán letištěm Hongkong.\n"}
{"id": "1017264", "url": "https://cs.wikipedia.org/wiki?curid=1017264", "title": "Pražská pojízdná knihovna", "text": "Pražská pojízdná knihovna\n\nPražská pojízdná knihovna je tvořena bibliobusy, provozovanými Městskou knihovnou v Praze (dříve Knihovna hl. m. Prahy). které poskytují knihovnické a informační služby v okrajových částech Prahy.\n\nPrvní pražský bibliobus zahájil provoz v roce 1939.\nJiž v květnu 1940 byl však za finanční náhradu zabaven německou armádou a sloužil jako sanitní vůz. Pojízdné knihovny začaly v Praze opět poskytovat služby od roku 1949. Od té doby se průběžně měnil počet bibliobusů od 1 do 3, počet obsluhovaných stanic od 9 do 24 a přesouvalo se i jejich depo. Nejprve bibliobusy parkovaly před Ústřední knihovnou na Mariánském náměstí, poté před současným Domem čtení v ulici Ruská. V roce 2009 vzniklo v rámci Městské knihovny v Praze Oddělení mobilních služeb, které zajišťuje provoz tří bibliobusů samostatně, má k dispozici vlastní zázemí ve filmových ateliérech v Hostivaři a také vlastní knihovní fond.\n\nPražské bibliobusy byly vždy speciálně upravené velké autobusy či nákladní automobily. Téměř každý bibliobus měl vlastního řidiče a knihovníka, jen v ojedinělých případech zastávala obě pozice jediná osoba. V roce 2013 byl uveden do provozu nový typ bibliobusu: mini-bibliobus nebo též malá pojízdná knihovna. Jedná se o dodávkový automobil, který řídí sám knihovník.\n\nZákladní funkcí pražské pojízdné knihovny je nahrazovat chybějící \"kamenné\" knihovny v okrajových částech Prahy. Dva velké bibliobusy do těchto lokalit zajíždějí pravidelně podle jízdního řádu a nabízejí standardní knihovní služby, tj. zejména půjčování a vracení knih, registrace do knihovny či možnost připojit se k internetu.\n\nFunkce malého bibliobusu je komplexnější. Vzhledem k jeho rozměrům je jeho primární úlohou jezdit zejména na ta místa, kam se větší bibliobusy nedostanou. Malý bibliobus tedy nemá pravidelný jízdný řád, ale jezdí do základních škol, mateřských škol, domovů pro seniory, zúčastňuje se různých festivalů, veletrhů či dětských dnů. Kromě klasických knihovních služeb tedy nabízí také kulturní a vzdělávací programy pro všechny věkové kategorie a na velkých veřejných akcích vytváří příjemnou odpočinkovou zónu a oslovuje zde nejen stávající, ale i potenciální čtenáře. Malý bibliobus má tedy i výraznou propagační funkci, i z toho důvodu je prvním bibliobusem, který dostal jméno: Oskar.\n\n"}
{"id": "1017266", "url": "https://cs.wikipedia.org/wiki?curid=1017266", "title": "Tiina Lillaková", "text": "Tiina Lillaková\n\nTiina Lillaková (celým jménem Ilse Kristiina Lillaková, * 15. dubna 1961, Helsinky) je bývalá finská oštěpařka.\n\nVyhrála oštěpařskou soutěž na mistrovství světa v atletice 1983 doma v Helsinkách, když posledním pokusem hodila 70,82 m. Získala tak jedinou zlatou medaili pro pořadatelskou zemi premiérového světového šampionátu. O rok později na olympiádě v Los Angeles skončila na druhém místě za Tessou Sandersonovou poté, co většinu sezony laborovala se zraněním pravé nohy. Na mistrovství Evropy v atletice 1982 a mistrovství Evropy v atletice 1986 obsadila shodně čtvrté místo a skončila šestá na mistrovství světa v atletice 1987. Byla držitelkou světového rekordu v oštěpu žen od července do září 1982 (72,40 m) a od června 1983 do června 1985 (74,76 m).\n\nKariéru ukončila v roce 1992 a pracuje jako masérka. V roce 2007 byla v anketě pořádané Finskou atletickou federací zvolena nejlepší finskou atletkou 20. století.\n\n"}
{"id": "1017268", "url": "https://cs.wikipedia.org/wiki?curid=1017268", "title": "Jaroslav Bodnár", "text": "Jaroslav Bodnár\n\nJaroslav Bodnár (* 5. března 1968 Bardejov) je bývalý slovenský fotbalista, reprezentant Československa do 18 a 19 let.\n\nV československé lize hrál za Duklu Banská Bystrica. Nastoupil v 1 ligovém utkání. Ve druhé nejvyšší soutěži hrál za ZŤS Košice, nastoupil ve 44 utkáních a dal 1 gól.\n\n"}
{"id": "1017270", "url": "https://cs.wikipedia.org/wiki?curid=1017270", "title": "Horton (film)", "text": "Horton (film)\n\nHorton (v americkém originále: Horton Hears a Who!) je americký animovaný film z roku 2008. Režisérem filmu je duo Jimmy Hayward a Steve Martino. Hlavní role ve filmu ztvárnili Jim Carrey, Steve Carell, Carol Burnett, Will Arnett a Seth Rogen.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017271", "url": "https://cs.wikipedia.org/wiki?curid=1017271", "title": "Hausberk (okres Most)", "text": "Hausberk (okres Most)\n\nHausberk (též \"Alberk\", \"Hansberg\" nebo \"Neznámý hrad u Albrechtic\") je zaniklý hrad v Krušných horách asi 750 m jihozápadně od vsi Černice v okrese Most. Jeho zbytky se nachází na ostrožně, která vybíhá na jižní straně Černického vrchu, v nadmořské výšce asi 380 m. Dochovaly se pouze terénní relikty a drobné zbytky zdiva. Od roku 1958 je chráněn jako kulturní památka České republiky.\n\nNejsou známy žádné písemné materiály, které by se k hradu vztahovaly. V literatuře někdy bývá ztotožňován s renesanční tvrzí Alberkem, jak prý nazývali zbytky hradu obyvatelé zaniklých Albrechtic. Lokalizace tvrze Alberk, která zanikla po třicetileté válce, není jasná a předpokládá se, že stála někde v Albrechticích. Jméno \"Hausberg\" je pouze historickým názvem hradního vrchu. \n\nArcheologické nálezy datují vznik hradu do druhé poloviny 13. století a zánik do první poloviny 14. století, pravděpodobně v souvislosti se založením sousedního hradu Eisenberka (dnešní zámek Jezeří) před rokem 1365, jehož zakladatelem byl Nevlas ze Rvenic, Podle Milana Sýkory hrad existoval ještě na počátku 15. století a jeho zakladateli mohli být Hrabišici, kteří jím zabezpečili západní hranici svého panství.\n\nProstor před hradem byl poničen při budování lesních cest, takže není možné zjistit, kudy vedla přístupová cesta. Ta pravděpodobně obešla první předhradí, které zřejmě sloužilo k oddálení prvního kontaktu s případným nepřítelem, a vstoupila do druhého předhradí. To bylo opevněno ze tří stran níže ve svahu postavenou hradbou o síle asi 160 cm dochovanou do výšky asi 50 cm. Z opevnění a zástavby vlastního předhradí nezůstalo nic.\n\nHradní jádro je od předhradí odděleno širokým příkopem. V čele jádra stál okrouhlý bergfrit o průměru asi 10 m (síla zdiva 3–4 m) obklopený plášťovou hradbou, která pravděpodobně chránila celé jádro. Pod věží, ze které zůstal jen nízký kužel zvětralého zdiva, se na východní straně nacházela brána. Prostor jádra je dnes beze stop zástavby, ale kromě dvouprostorového paláce na konci ostrohu zde stály další dvě budovy. Nejzřetelnějším objektem v hradním jádře je do skály vytesaná prohlubeň, která pochází z doby po zániku hradu. Na východní straně byl hrad v celé délce navíc zajištěn příkopem a valem.\n\nVzhledem k brzkému zániku hradu představuje hrad u Albrechtic čistou ukázku hradu bergfritového typu.\n\nNejsnazší přístup k hradu vede po modré turistické značce z Černic nebo ze zámku Jezeří. Od rozcestí Albrechtická štola stoupá proti proudu Černického potoka cesta. První odbočka doprava z této cesty vede asi po 250 m přímo kolem prvního předhradí.\n\nPřímo pod hradem prochází skrz ostroh Albrechtická štola, která svádí vodu Šramnického a Černického potoka do umělého koryta a dále do Loupnice.\n\n\n\n"}
{"id": "1017272", "url": "https://cs.wikipedia.org/wiki?curid=1017272", "title": "Felix Mišutka", "text": "Felix Mišutka\n\nFelix Mišutka (* 24. prosince 1965) je někdejší slovenský fotbalista.\n\nV československé lize hrál za tým ZVL Žilina. Nastoupil ve 20 ligových utkáních a dal 2 góly.\n\n"}
{"id": "1017286", "url": "https://cs.wikipedia.org/wiki?curid=1017286", "title": "Nejasná zpráva o konci světa", "text": "Nejasná zpráva o konci světa\n\nNejasná zpráva o konci světa, slovensky: Nejasná správa o konci sveta, (anglicky \"An ambiguous report about the end of the world\") je český film režiséra Juraje Jakubiska z roku 1997. Magické filmové podobenství o vášních silnějších než láska, odehrávající se v horské vesnici na konci světa, v zdánlivě neurčitém čase, oceněné čtyřmi Českými lvy. „Kromě Nostradama a vize budoucnosti zaznívají v této absurditě moje osobní obavy o člověka, ve kterém pořád dřímají skryté temné vášně, které když se probudí, mají podobu nenávisti, zášti a násilí, a které doprovázejí nepoučitelné lidstvo od jeho zrodu“ – Juraj Jakubisko.\n\nHorská vesnice na konci světa, v překrásné přírodě, je metaforou světa a lidstva na prahu třetího milénia. V průběhu pětadvaceti let, kdy se příběh odehrává, se na plátně střídají generace a s nimi symboly různých civilizací, náboženství a kultur. Ústředním motivem filmu je osudová láska a vášeň Verony a Gorana. Je to vztah, který se vymyká vžitým normám a průměrnosti, proto musí být hlavní hrdinové ve jménu jakési pochybné morálky a spravedlnosti potrestáni. Jejich pronásledováním vesničané zakrývají vlastní neschopnost a chyby, jichž se dopustili proti přírodě i sobě samým. Zuří msta. Patriarchální rituály jsou ve střetu s civilizací bez boha a spravedlnosti. Příroda se mstí zemětřeseními, domy viníků jsou pohlceny. Vlci jsou symbolem nebezpečí. Ale nejsou těmi vlky spíš lidé sami?\n\n\n\n\nFilm byl předveden na více než 60 mezinárodních filmových festivalech\n\n"}
{"id": "1017290", "url": "https://cs.wikipedia.org/wiki?curid=1017290", "title": "Vánoční koleda (film, 2009)", "text": "Vánoční koleda (film, 2009)\n\nVánoční koleda (v americkém originále: A Christmas Carol) je americký animovaný film z roku 2009. Režisérem filmu je Robert Zemeckis. Hlavní role ve filmu ztvárnili Jim Carrey, Gary Oldman, Colin Firth, Bob Hoskins a Robin Wright Penn. Příběh je až na několik odlišností podle povídky Vánoční koleda anglického spisovatele Charlese Dickense. Film byl natočen pomocí technologie, která snímá pohyby herců, které jsou převedené na pohyby virtuálních postav.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017292", "url": "https://cs.wikipedia.org/wiki?curid=1017292", "title": "Thames Barrier Park", "text": "Thames Barrier Park\n\nThames Barrier Park je čtrnáctihektarový (34,6-akrů) park v londýnských docích, ve Velké Británii. Park byl pojmenován podle jeho umístění na severní straně řeky Temže vedle protipovodňových zábran Thames Barrier. Je určen na podporu regenerace území vytvořením atraktivního veřejného prostoru vedle obytné a komerční zóny. Nachází se poblíž stanice Pontoon Dock DLR v v Silvertownské oblasti londýnské čtvrti Newham.\nMezinárodní soutěž na návrh parku v roce 1995 vyhrál Alain Provost z Groupe Signes s Patel Taylorem, jako první z velké části post-moderní designu v Londýně. Park je označován jako úprava se svěžím moderním vzhledem a odvážnou výsadbou, oceňovány jsou tančící vodní fontánky.\n\nToto místo bylo vybudováno na jedné z nejvíce znečištěných lokalit v zemi, na místě továrny PRChemicals. Dekontaminace místa trvala mnoho let, a byla provedena s úzkostlivou precizností.\n\nNáklady na založení parku dosáhly asi 10,3 milionu liber, z toho náklady na vlastní založení 9,3 ha parku dosáhly výše 8 milionů liber. Náklady na údržbu pravidelně řezaných keřů a péče o trvalky jsou vysoké, dosahovaly výše 132 liber na m plochy v roce 2007. \n\n"}
{"id": "1017293", "url": "https://cs.wikipedia.org/wiki?curid=1017293", "title": "Tibor Cvacho", "text": "Tibor Cvacho\n\nTibor Cvacho (14. srpna 1968 – 26. prosince 2007) byl slovenský fotbalista, obránce. Zemřel na infarkt.\n\nV československé lize hrál za ZVL Žilina a Duklu Banská Bystrica. Nastoupil v 63 ligových utkáních a dal 2 góly.\n\n"}
{"id": "1017295", "url": "https://cs.wikipedia.org/wiki?curid=1017295", "title": "Stäubli", "text": "Stäubli\n\nStäubli je mezinárodní mechatronickou společností, známou zejména díky výrobě textilních strojů, rychlospojek a průmyslových robotů.\n\nSpolečnost Stäubli byla založena Rudolphem Schellingem a Hermannem Stäubli ve švýcarském Horgenu v roce 1892 pod jménem \"Schelling & Stäubli\" jako specializovaná dílna zaměřená na výrobu textilních listových strojů. V roce 1909 společnost otevřela nový výrobní závod ve Faverges, Horní Savojsko, Francie. Později v témže roce po smrti Rudolpha Schellinga byla společnost přejmenována na \"Gebrüder Stäubli\" (\"Bratři Stäubli\")\n\nV roce 1956 začala společnost Stäubli pronikat i do hydrauliky a pneumatiky a zahájila výrobu. Tak vznikla konektorová divize. Roku 1969 převzalo Stäubli německého výrobce textilních strojů Erich Trumpelt (založeno r. 1954 v Bayeruthu) a název společnosti se změnil na \"Stäubli & Trumpelt\". V roce 1982 došlo k další diverzifikaci zaměření společnosti, tentokrát do oblasti automatizace a robotiky. Roku 1983 odkoupilo Stäubli francouzského konkurenta Verdol SA a v Lyonu vznikla nová firma \"Stäubli - Verdol SARL\".\n\nV roce 1989 Stäubli převzalo kontrolu nad americkou společností Unimation od společnosti Westinghouse, včetně britské divize umístěné v Telfordu. Roku 1994 následovala akvizice Zellweger Weaving Systems ve švýcarském městě Sargans, o čtyři roky později pak rozšířila společnost své portfolio o německého výrobce koberců Schönherr. V roce 2002 Stäubli získalo většinový podíl ve společnosti Multi-Contact, vedoucím výrobci elektrických konektorů. V roce 2004 pak společnost převzala robotovou divizi německého konkurenta Bosch Rexroth a zakomponovala jejich technologii do vlastní výrobní řady robotů. V roce 2007 se součástí skupiny Stäubli Group stala italská elektrotechnická společnost DEIMO.\n\nDnes je skupina Stäubli Group mezinárodní společností s více než 4000 zaměstnanci po celém světě a ročním obratem přes jednu miliardu švýcarských franků. Celá skupina má 12 výrobních závodů a obchodní zastoupení přes pobočky a smluvní partnery v 50 zemích. Výrobní závody se nachází ve městech Allschwil, Bayreuth, Carate Brianze, Chemnitz, Duncan, Essen, Faverges, Hangzhou, Hésingue, Lyon, Sargans a Weil am Rhein.\n\nOd svého založení v roce 1892 expandovalo Stäubli do tří různých oblastí výroby a služeb:\n\nČeská pobočka společnosti pod názvem Stäubli Systems, s.r.o. byla založena v dubnu 2005 jako zastoupení konektorové divize. Jako sídlo firmy byly vybrány Pardubice, průmyslové centrum s velmi dobrou dopravní dostupností. V Pardubicích najdete technickou podporu pro všechny divize, logistické zázemí, sklad a také školící centrum robotové divize.\n\nV březnu 2006 začala česká pobočka aktivně pracovat v oblasti elektrických konektorů a převzala zastoupení firmy Multi-Contact, která také patří do skupiny Stäubli. Na podzim 2007 pak následovalo otevření robotové divize, čímž se pole působnosti zkompletovalo. Pobočka má v současnosti na starosti rovněž Slovensko, Maďarsko, Rumunsko, Bulharsko, Slovinsko, Chorvatsko, Srbsko a další země jihovýchodní Evropy - ve všech těchto zemích se stará o kompletní obchodní aktivity, technickou podporu i servis, což zajišťuje tým více jak 50 zaměstnanců.\n\n"}
{"id": "1017300", "url": "https://cs.wikipedia.org/wiki?curid=1017300", "title": "Pan Popper a jeho tučňáci", "text": "Pan Popper a jeho tučňáci\n\nPan Popper a jeho tučňáci (v americkém originále: Mr. Popper's Penguins) je americká filmová komedie z roku 2011. Režisérem filmu je Mark Waters. Hlavní role ve filmu ztvárnili Jim Carrey, Carla Gugino, Madeline Carroll, Maxwell Perry Cotton a Angela Lansbury. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017302", "url": "https://cs.wikipedia.org/wiki?curid=1017302", "title": "Death of a Ladies' Man", "text": "Death of a Ladies' Man\n\nDeath of a Ladies' Man je páté studiové album kanadského hudebníka Leonarda Cohena, vydané v listopadu 1977 hudebním vydavatelstvím Warner Bros. Records. Jde o jediné Cohenovo album, které nevyšlo u vydavatelství Columbia Records (jeho reedici však později tato společnost vydala). Album bylo nahráno v Los Angeles a jeho producentem byl Phil Spector. Vedle Cohena samotného a mnoha dalších doprovodných hudebníků se na albu v, roli doprovodných zpěváků, podíleli také Bob Dylan a Allen Ginsberg.\n\nVšechny písňové texty napsal Leonard Cohen, autorem veškeré hudby je Phil Spector.\n"}
{"id": "1017306", "url": "https://cs.wikipedia.org/wiki?curid=1017306", "title": "Ožralý Štědrý večer", "text": "Ožralý Štědrý večer\n\nOžralý Štědrý večer (v americkém originále: Drunk History Christmas) je americký krátkometrážní film z roku 2011. Režisérem filmu je Derek Waters. Hlavní role ve filmu ztvárnili Allan McLeod, Ryan Gosling, Eva Mendes, Jim Carrey a Anna Wenger. \n\n\nFilm získal mezi diváky na největších filmových databázích spíše podprůměrné hodnocení.\n\n\n"}
{"id": "1017312", "url": "https://cs.wikipedia.org/wiki?curid=1017312", "title": "Zprávař 2 - Legenda pokračuje", "text": "Zprávař 2 - Legenda pokračuje\n\nZprávař 2 - Legenda pokračuje (v americkém originále: Anchorman 2: The Legend Continues) je americká filmová komedie z roku 2013. Režisérem filmu je Adam McKay. Hlavní role ve filmu ztvárnili Will Ferrell, Steve Carell, Paul Rudd, David Koechner a Christina Applegate.\n\nFilm vydělal 127,4 milionů dolarů v Severní Americe a 46,3 milionů dolarů v ostatních oblastech, celkově tak vydělal 173,6 milionů dolarů po celém světě. Rozpočet filmu činil 50 milionů dolarů. Za první víkend docílil druhé nejvyšší návštěvnosti, kdy vydělal 26,2 milionů dolarů. Na první místě se umístil film \".\"\n\nFilm získal pozitivní kritiku. Na recenzní stránce Rotten Tomatoes získal z 185 započtených recenzí 75 procent s průměrným ratingem 6,4 bodů z deseti. Na serveru Metacritic snímek získal z 40 recenzí 61 bodů ze sta. Na Česko-Slovenské filmové databázi snímek získal 59%.\n\n"}
{"id": "1017322", "url": "https://cs.wikipedia.org/wiki?curid=1017322", "title": "Kouzelníci", "text": "Kouzelníci\n\nKouzelníci (v americkém originále: The Incredible Burt Wonderstone) je americká filmová komedie z roku 2013. Režisérem filmu je Don Scardino. Hlavní role ve filmu ztvárnili Steve Carell, Steve Buscemi, Olivia Wilde, Alan Arkin a James Gandolfini.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017332", "url": "https://cs.wikipedia.org/wiki?curid=1017332", "title": "Kick-Ass 2", "text": "Kick-Ass 2\n\nKick-Ass 2 (v americkém originále: Kick-Ass 2) je americko-britský akční film z roku 2013. Režisérem filmu je Jeff Wadlow. Hlavní role ve filmu ztvárnili Aaron Taylor-Johnson, Christopher Mintz-Plasse, Chloë Grace Moretz, Clark Duke a Morris Chestnut.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017340", "url": "https://cs.wikipedia.org/wiki?curid=1017340", "title": "Gárové", "text": "Gárové\n\nGárové (anglicky \"Garo people\", autonymum \"Ačik Mande\" - lidé z kopců) jsou domorodí obyvatelé lesnaté vysočiny v indických státech Méghálaj a Tripura a v severním Bangladéši okolo města Sylhet. Počet příslušníků etnika se odhaduje na necelé dva miliony, gárština patří mezi tibetobarmské jazyky (podle legendy přišli předkové Gárů před více než dvěma tisíci lety z Tibetu). Vyznávali tradiční animistické náboženství zvané \"songsarek\", v průběhu 20. století byla většina národa obrácena na křesťanství. Pro gárskou společnost je charakteristická matrilinearita, v minulosti byli vyhlášeni jako lovci lebek. Je praktikována exogamie: etnikum je rozděleno na šest klanů a sňatky se mohou uzavírat jen mezi příslušníky různých klanů. Gárové žijí tradičně ve velkých společných domech nazývaných \"nokmong\". Zdrojem obživy je hlavně zemědělství, pěstuje se rýže, proso a maniok jedlý. Každý podzim se koná velká slavnost úrody \"wangala\". Mezi Gáry je vyšší procento gramotnosti než mezi jejich sousedy.\n\n"}
{"id": "1017346", "url": "https://cs.wikipedia.org/wiki?curid=1017346", "title": "Krvavá máma", "text": "Krvavá máma\n\nKrvavá máma (v americkém originále: Bloody Mama) je americký dramatický film z roku 1970. Režisérem filmu je Roger Corman. Hlavní role ve filmu ztvárnili Shelley Winters, Lisa Jill, Bruce Dern, Don Stroud a Robert Walden. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017347", "url": "https://cs.wikipedia.org/wiki?curid=1017347", "title": "Post Coitum (film, 2004)", "text": "Post Coitum (film, 2004)\n\nPost Coitum je film Juraje Jakubiska z roku 2004. Příběh postavený na devíti postavách a zvláštním rozpoložení, které zažívají po orgasmu. Sled miniepizod vytvoří jednotný příběh o lásce, intrikách a sexu. Je to film o vztazích, ze kterých se láska vytratila, protože tam nikdy nebyla.\n\n\n\n"}
{"id": "1017350", "url": "https://cs.wikipedia.org/wiki?curid=1017350", "title": "Seznam ostrovů Kypru", "text": "Seznam ostrovů Kypru\n\nToto je seznam ostrovů Kypru zahrnující ostrovy, ostrůvky a skaliska při pobřeží ostrova Kypr\n\n"}
{"id": "1017353", "url": "https://cs.wikipedia.org/wiki?curid=1017353", "title": "Ahoj, mami!", "text": "Ahoj, mami!\n\nAhoj, mami! (v americkém originále: Hi, Mom!) je americká filmová komedie z roku 1970. Režisérem filmu je Brian De Palma. Hlavní role ve filmu ztvárnili Robert De Niro, Charles Durning, Allen Garfield, Lara Parker a Bruce Price. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017354", "url": "https://cs.wikipedia.org/wiki?curid=1017354", "title": "Sparta (moderní město)", "text": "Sparta (moderní město)\n\nSparta (řecky Σπάρτη \"Sparti\") je město v krajské jednotce Lakónie v Řecku. Starověká Sparta byla známá jako silný řecký stát, moderní Sparta byla založena v 19. století blízko starověké lokality, ze které se však skoro nic nedochovalo. Žije zde okolo 18 000 obyvatel. Je to hlavní město kraje Lakonie (Lakedemonía).\n\nV okolí Sparty se pěstují hlavně olivy a citrusy. Ve městě můžeme navštívit archeologické muzeum, Akropoli, starověké divadlo, chrám bohyně Athény, hrobku krále Leonida a kostel sv. Nikóna z 10. století. Starostou města je Stavros Argeitakos (2012).\n\nPoté, co v 7. století na západní Peloponés vtrhli Slované, se usadili nedaleko od Sparty v pohoří Taugetos a odsud ovládali Řeky. Mnozí obyvatelé Lakónie, tedy i Sparty, odešli, někteří odešli na Sicílii, jiní na peloponéský poloostrov Mani, jiní do města Monemvasia, další do Tsakónie, tedy na východní Peloponés a zde si uchovali své dórské zvyky i dialekt dodnes. Řekové z Mani jsou známí jako výborní bojovníci. V 9. stol byla moc Slovanů definitivně zničena Byzancí a na posílení místního řeckého obyvatelstva bylo do Lakónie přivedeno řecké obyvatelstvo z jižní Itálie, Sicílie a Malé Asie. Byzantská vláda na troskách Sparty vytvořila město Lakedemonía, podle kraje Lakonie, který se také nazýval Lakedemonía. V tomto městě kromě Řeků žili i Židé a Arméni. Město bylo důležitým centrem Peloponésu a sídlo patriarchy. V 10 století zde působil svatý Nikón. Ve 13. století město ovládli Benátčané. Benátští kupci se také usadili ve městě a později se s Řeky smísili. V roce 1263 se však obyvatelé přestěhovali z Lakedemoníe do nového města, do blízké Mystry, která se stala důležitým centrem. Mystru v 15. stol. dobyli Turci.\n\nV roce 1834, tedy těsně po osvobození Řecka od Turků, řecký král Ota I. postavil nové město, Sparti, na místě starověké lokality a středověké Lakedemoníe. Byli sem přesídleni obyvatelé z nedaleké Mytsty, protože pocházeli ze Sparty.\n\n"}
{"id": "1017355", "url": "https://cs.wikipedia.org/wiki?curid=1017355", "title": "Eggies", "text": "Eggies\n\nEggies je hra pro mobilní telefony a tablety od studia Alda Games. Je vytvořena v enginu Unity 3D a je dostupná ke stažení zdarma na iOS, Android a Windows Phone. Jako ostatní hry českého studia je i hra Eggies vyvedena v ručně kreslené grafice. Svým pojetím se nejvíce inspiruje v klasické digitální hře Tamagoči a jejích moderních nástupcích.\n\nHra se soustředí na péči o vajíčka (odtud název Eggies), ze kterých se po předem určeném čase vyklube fantaskní příšerka. Každé vajíčko stojí mince a za každé vylíhnutí hráč získá hráč odměnu v podobě mincí. Ty lze však získávat i v průběhu péče o vajíčko hraním miniher, které jsou do hry neustále přidávány a zahrnují všeobecně známé i originální kusy, od pexesa, přes varianci na Flappy Bird, až po spojování kontaktů žárovek, které se Alda Games osvědčilo již v předcházejícím titulu Sýrový svět.\n\nMince se kromě nákupu vajíček používají i pro placení v restauraci za jídlo pro Eggieho, nebo na nákup úprav vzhledu (vzor na vajíčku, barvy, pokrývky hlavy). Hráči mají možnost si mince obstarat nejen hraním, ale i prostřednictvím mikrotransakcí, ovšem hra neobsahuje žádné vybavení, které nelze koupit pomocí mincí získaných hraním.\n\nMinihry jsou hlavním zdrojem zábavy pro vajíčko a zároveň také zdrojem mincí, které slouží k nákupu jídla a oblečení. Představují tedy jediný způsob, jak naplnit všechny potřeby Eggies. Miniher je v první verzi hry sedm, jejich počet má však výrazně růst pro zachování variability a dlouhé doby hratelnosti:\n\nHra vyšla na všechny platformy na přelomu července a srpna 2014 a studio Alda Games na ní začalo pracovat v únoru téhož roku.\n\n"}
{"id": "1017356", "url": "https://cs.wikipedia.org/wiki?curid=1017356", "title": "Štôla", "text": "Štôla\n\nŠtôla je podtatranská obec na Slovensku v okrese Poprad. V roce 2013 zde žilo 528 obyvatel. První písemná zmínka o obci pochází z roku 1330.\n\nDominantou obce je evangelický kostel.\n\n"}
{"id": "1017359", "url": "https://cs.wikipedia.org/wiki?curid=1017359", "title": "Millennium Park", "text": "Millennium Park\n\nMillennium Park je veřejný park v Chicagu, v Illinois, v USA. Byl původně určen pro oslavu milénia. Jedná se o významné kulturní středisko v blízkosti pobřeží Lake Michigan, které pokrývá severozápadní část Grant Park. Tato oblast byla dříve obsazena parky, vlakovým nádražím, a parkovišti. Park, který je ohraničen Michigan Avenue, Randolph Street, Columbus Drive a East Monroe Drive.\n\nLurie Garden je pozemek o velikosti 10.000 m (2,5-akrů), upravený jako veřejná zahrada. Nachází se na jižním konci Millenium Park. Úprava byla navržena architekty Kathryn Gustafson, Piet Oudolf, a Robert Izraeli. Zahrada byla otevřena 16. července 2004. Na zahradě je výsadba kombinace trvalek, cibulovin, travin, keřů a stromů. Je největší zelenou střechou na světě. Založení zahrady stálo 13.200.000 dolarů a 10 milionů dolarů jsou roční náklady na údržbu.\nZahrada byla pojmenována po filantropovi Ann Lurie, který nadaci dotoval darem 10.000.000 dolarů.\n\nMottem zahrady je \"Urbs in Horto\", latinsky \"Město v zahradě\".\n\nLurie Garden je složena ze dvou „druhů desek“. Tmavá část líčí historii Chicaga, a je upravena z kombinace stromů, které se poskytují stín podrostu. Světlá „tabule“ je místo kde chybí stromy, a představují budoucnost města je osázena světlomilnými trvalkami.\nKathryn Gustafson, krajinná architektka, obecně známá pro své sochařské úpravy parků a tvorbu živých vodních prvků, zvláště londýnské fontány Diana, Princess of Wales Memorial Fountain, , a Izraeli, proslulý osvětlovací designér a scénograf, vymezili tematické koncepty, jako je například umístění cest, a tvary záhonů s trvalkami. Oudolf, nizozemský mistr trvalek, navrhl květinové záhony, které obsahují 26.000 vytrvalých rostlin, zahrnující 250 odrůd domácích prériových rostlin. Zahrada byla navržena se čtyřmi hlavními komponentami: ohrazující keře, světlá tabule, tmavá tabule a spojující cesta.\n\nŽivé ploty z keřů na severu a západní straně zahrady, pomáhají chránit trvalky před průchodem chodci. Kovová konstrukce na okraji slouží k neustálému prořezávání živých plotů. Kromě symboliky Carla Sandburga, ohrazení západní strany rovněž tvoří topiary odkazující na řeckou mytologii.\nLurie Garden je diagonálně dělená promenáda, která představuje přirozenost jezera Michigan, které ještě půlí Grant Park. Chodníky dělí zahradu na dvě části („tabule“), z nichž jedna obsahuje tlumené barvy, další světlé barvy, zatímco paralelní linie staré Illinois Central Railroad opěrné zdi. Tmavá tabule představuje historii Chicaga, zatímco světlo tabule představuje budoucnost Chicaga. Úhlopříčně tabule rozděluje, dřevěný chodník sloužící jako vymezení mezi dvěma epochami vývoje krajiny v Chicagu. Také slouží jako připomínka doby, kdy v Chicagu byly chodníky pro pěší přes bažiny.\n\nVzhled zahrady je výsledkem mezinárodní soutěže, která proběhla od srpna do října 2000. Soutěži byla dokončena v červnu 2004. Mezi účastníky soutěže byli Louis Benech, Dan Kiley, George Hargreaves, Jeffrey Mendoza a Michael Van Valkenburgh.\n\nZahrada získala řadu ocenění: Best Public Space Award by Travel + Leisure, 2005; Intensive Industrial Award by Green Roofs for Healthy Cities, 2005, Award of Honor by WASLA Professional Awards, 2005; Institute Honor Awards for Regional & Urban Design, American Institute of Architects, 2006 (Millennium Park); a Award of Excellence, American Society of Landscape Architects Professional Awards, 2008.\n\nGreen Roofs for Healthy Cities se domnívá, parku, že je největší zelenou střechou na světě, neboť ocelové a betonové konstrukce pokrývají celý prostor nad tratěmi Illinois Central Railroad.\n\n"}
{"id": "1017360", "url": "https://cs.wikipedia.org/wiki?curid=1017360", "title": "2Cellos", "text": "2Cellos\n\n2Cellos (psané 2CELLOS) je chorvatské instrumentální duo, skládající se z Luky Šuliće (* 25. srpna 1987, Slovinsko) a Stjepana Hausera (* 15. června 1986, Chorvatsko).\n\nLuka Šulić a Stjepan Hauser se poprvé setkali v hudební akademii v Záhřebu. Sulic později přešel na londýnskou konzervatoř Royal Academy of Music a Hauser přešel na konzervatoř Royal Northern College of Music v Manchesteru. Po letech hraní klasické hudby na violoncello se rozhodli zahrát píseň Smooth Criminal od Michaela Jacksona. Nahrávka byla publikována v lednu 2011 a stala se velkým hitem na internetovém serveru YouTube. Po prvních dvou týdnech měla více než 3 miliony zhlédnutí.\n\n\n"}
{"id": "1017361", "url": "https://cs.wikipedia.org/wiki?curid=1017361", "title": "Jiří Hlavatý (podnikatel)", "text": "Jiří Hlavatý (podnikatel)\n\nJiří Hlavatý (* 29. července 1948) je český podnikatel, generální ředitel a majitel textilní společnosti Juta ze Dvora Králové nad Labem, od října do listopadu 2017 poslanec Poslanecké sněmovny PČR a mezi lety 2014–2017 senátor za obvod č. 39 – Trutnov, nestraník za hnutí ANO 2011. Podle časopisu \"Forbes\" je 32. nejbohatším Čechem s majetkem okolo 4,7 miliardy korun.\n\nVystudoval strojní inženýrství na Vysoké škole strojní a textilní v Liberci (získal titul Ing.).\n\nPo absolvování vysoké školy nastoupil v roce 1972 do textilního podniku Juta ve Dvoře Králové nad Labem. V podniku prošel od dělnických profesí prakticky všechny pozice včetně vedoucího provozu, vývojáře, technologa či vedoucího prodeje. Jako generální ředitel textilku vede od ledna 1989 a od roku 2007 ji celou vlastní.\n\nV roce 2013 získal ocenění Podnikatel roku. Dne 28. října 2015 ho prezident Miloš Zeman vyznamenal medailí Za zásluhy.\n\nJiří Hlavatý je ženatý, má syna.\n\nVe volbách do Senátu v roce 2014 kandidoval jako nestraník za hnutí ANO 2011 v obvodu č. 39 – Trutnov. Se ziskem 34,39 % hlasů vyhrál první kolo a postoupil tak do kola druhého. V něm porazil poměrem hlasů 63,94 % : 36,05 % nestraníka za TOP 09 a STAN Adolfa Klepše a stal se senátorem.\n\nVe volbách do Poslanecké sněmovny v roce 2017 kandidoval jako nestraník za hnutí ANO 2011 v Královéhradeckém kraji. Ziskem 4 859 preferenčních hlasů se z osmnáctého místa kandidátky posunul na druhé místo a byl zvolen poslancem. Dnem zvolení tak zanikl jeho senátorský mandát v souladu s čl. 22 Ústavy ČR a prezident republiky obratem vyhlásil doplňovací volby do Senátu ve volebním obvodu č. 39.\n\nHlavatý, jenž zastával funkci zákonodárce po předešlé 3 roky, nebyl dle svých slov s uvedeným ústavním principem obeznámen a navzdory své účasti na kandidátce do Sněmovny se nechtěl stát poslancem. Na základě toho se rozhodl opět kandidovat do Senátu v doplňovacích volbách, jež byly vyvolány jeho zvolením do Sněmovny.\n\nK záležitosti se vyjádřil mimo jiné takto:\n\nDne 24. listopadu 2017 se poslaneckého mandátu vzdal, nahradila jej Eva Matyášová.\n\nV doplňovacích volbách do Senátu v lednu 2018 se pokusil získat mandát, který dříve sám uvolnil. Jako nestraník nominovaný hnutím ANO 2011 opět kandidoval v trutnovském senátním obvodu a se ziskem 25,21 % hlasů postoupil z druhého místa do druhého kola. V druhém kole ovšem získal pouze 32,88 % hlasů voličů a senátorem byl tudíž zvolen jeho protikandidát, Jan Sobotka (nestraník za hnutí STAN, 67,11 %).\n\nV rozhovorech bezprostředně po volbách okomentoval svůj volební výsledek a znovu se vrátil i k okolnostem pozbytí senátorského mandátu poté, co se stal poslancem:\n\n"}
{"id": "1017363", "url": "https://cs.wikipedia.org/wiki?curid=1017363", "title": "Jiří Hlavatý", "text": "Jiří Hlavatý\n\nJméno a příjmení Jiří Hlavatý má více nositelů:\n\n"}
{"id": "1017365", "url": "https://cs.wikipedia.org/wiki?curid=1017365", "title": "Požární ochrana", "text": "Požární ochrana\n\nPožární ochrana je souhrn opatření, kterými lze zabránit vzniku požáru nebo omezit jeho ničivé důsledky.\n\nV ČR je problematika požární ochrany upravena zákonem o požární ochraně 133/1985 Sb ve znění pozdějších předpisů, který stanovuje každému člověku povinnost počínat si tak, aby nezavdal příčinu ke vzniku požáru. V případě, že již požár vznikne je stanovena povinnost poskytnout součinnost při jeho zdolávání kromě případu, že by to vedlo k vystavení se vážnému nebezpečí.\n\nvyplývající z § 5 a § 6 zákona 133/1985 (stručné shrnutí hlavních povinností)\n\nvyplývající z § 13 zákona 133/1985 (stručné shrnutí)\nPrávnická osoba nebo fyzická osoba podnikající má povinnost zřídit požární hlídku v prostorách, kde splněny podmínky minimálně třech zaměstnanců a současně zvýšeného nebo vysokého požárního nebezpečí nebo v dalších vybraných případech, je-li tak stanovenou místní úpravou.\nHlídka kontroluje dodržování předpisu a kontroluje, zda nevzniká požár. V případě vzniku požáru se podílí na hašení.\n\nV ČR je pro přivolání jednotky požární ochrany používáno tísňové telefonní číslo \"150\".\nAlternativně lze použít i jednotné evropské číslo tísňového volání \"112\".\nZákon o požární ochraně pamatuje v § 78 odst f) i na možnost vědomého bezdůvodného přivolání požární jednotky, což je posuzováno jako přestupek s možností uložení pokuty do 20 000 Kč.\n\nPřed odchodem vždy zkontrolovat: zdroj\n\nDomácnost lze rovněž vybavit požárními hlásiči, které včas varují obyvatele domácnosti na přítomnost zplodin hoření požáru a zvyšují tak šanci na včasný únik před zplodinami hoření nebo uhašení vzniknuvšího požáru. Tyto musejí být v pravidelných intervalech 1x měsíčně nebo 1x pololetně, v závislosti na tom, zda jsou centralizovány nebo nikoliv, kontrolovány.\n"}
{"id": "1017366", "url": "https://cs.wikipedia.org/wiki?curid=1017366", "title": "Plandište", "text": "Plandište\n\nPlandište (v srbské cyrilici Пландиште, maďarsky Zichyfalva, německy Zichydorf) je obec ve východní části srbské Vojvodiny (jižní Banát), poblíž Vršace. Patří k malým sídlům; v roce 2011 mělo 3 825 obyvatel. Administrativně je součástí Jihobanátského okruhu.\n\nObyvatelstvo obce je převážně srbské národnosti, existuje zde i makedonská menšina. Několik procent obyvatel je také maďarské národnosti.\n\nV roce 2013 byl v Plandišti budován první park větrných elektráren na území Srbska.\n"}
{"id": "1017367", "url": "https://cs.wikipedia.org/wiki?curid=1017367", "title": "Acsád", "text": "Acsád\n\nAcsád (chorvatsky Jučad) je vesnice v župě Vas v okrese Szombathely v Maďarsku. Rozloha obce je 14,34 km² a v lednu 2013 zde žilo 585 obyvatel.\n\nObec se nachází 14 km severovýchodně od města Szombathely. Sousedními obcemi jsou Meszlen, Salköveskút, Vasszilvágy, Gór a město Csepreg. Obec má železniční stanici na trati Sopron-Szombathely.\n\n\n\n"}
{"id": "1017370", "url": "https://cs.wikipedia.org/wiki?curid=1017370", "title": "Claro Open Colombia 2014", "text": "Claro Open Colombia 2014\n\nClaro Open Colombia 2014 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v areálu Centro de Alto Rendimiento. Konal se mezi 14. až 20. červencem 2014 v kolumbijském hlavní městě Bogotě jako 2. ročník turnaje.\n\nTurnaj s rozpočtem 755 625 dolarů patřil do kategorie ATP World Tour 250. Nejvýše nasazeným hráčem ve dvouhře byla světová patnáctka Richard Gasquet z Francie, která skončila ve čtvrtfinále. Turnaj ovládli australští tenisté, když v singlu zvítězil Bernard Tomic, startující na divokou kartu, po finálové výhře nad obhájcem titulu Ivem Karlovićem. Deblovou trofej si odvezli jeho krajané Samuel Groth a Chris Guccione.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n"}
{"id": "1017372", "url": "https://cs.wikipedia.org/wiki?curid=1017372", "title": "Châteauneuf-lès-Moustiers", "text": "Châteauneuf-lès-Moustiers\n\nChâteauneuf-lès-Moustiers jsou ruiny středověké vesnice na jihu Francie v provensálském departementu Alpes-de-Haute-Provence.\n\nVesnice byla opuštěna po druhé světové válce vzhledem ke své odlehlosti a v roce 1974 bylo její území přičleněno k obci La Palud sur Verdon nalézající se asi 3 km jižně.\n"}
{"id": "1017375", "url": "https://cs.wikipedia.org/wiki?curid=1017375", "title": "Motolice podivná", "text": "Motolice podivná\n\nMotolice podivná (\"Leucochloridium paradoxum\") je druh parazitického ploštěnce z třídy motolic (\"Trematoda\").\n\nVyskytují se v Evropě a Severní Americe, kde napadají plže rodu \"Succiena\". Tam vniknou do oka mezihostitele a vytvoří barevnou sporocystu opatřenou výběžky. Ty pak vyplní tykadlo plže, přičemž připomínají hýbající se housenky. Jantarku pak uloví ptáci, například drozdi (\"Turdus\"), kteří se stávají konečnými hostiteli. Motolice v nich dospějí a nakladou vajíčka, která pak z těla ptáků odcházejí v trusu.\n\nČasto dochází k záměně s motolicí \"Urogonimus macrostomus\". Ty však mají sporocysty nebarevné a nezasahují do tykadel.\n"}
{"id": "1017376", "url": "https://cs.wikipedia.org/wiki?curid=1017376", "title": "Defend Your Life", "text": "Defend Your Life\n\nStrategická hra Defend Your Life od českého studia Alda Games se řadí mezi zástupce Tower Defense titulů. Hráč v ní chrání lidské tělo před nemocemi, které jsou personifikovány podobně jako v populárním seriálu Byl jednou jeden život.\n\nHra respektuje zažitá pravidla žánru a převádí je do prostředí lidského těla ve stylizaci, která je velmi podobná francouzskému naučnému seriálu Byl jednou jeden život. Hráč staví věže za kyslík, který je základní herní surovinou. Věže produkují obranné jednotky (červené krvinky), střílejí na nepřátelské viry, nebo poskytují bonusy okolním budovám. Všechny budovy lze vylepšovat a u většiny i rozhodovat o jejich specializaci.\n\nDefend Your Life obsahuje i strom dovedností, ve kterém hráči mohou zvyšovat účinnost svých věží, nebo bonusových schopností, které lze v každém kole využít. Díky své grafice a očekávané velké kvalitě a zábavnosti se hra stala jednou z nejočekávanějších her měsíce srpna podle internetového magazínu Bonusweb.\n\nHra vyšla v říjnu 2014 na platformu Windows Phone, kde má díky spolupráci studia Alda Games se společností Microsoft a AppCampus časovou exkluzivitu, avšak verze pro iOS a Android čeští vývojáři uvedou již několik měsíců po prvotním vydání na Windows Phone.\n\n"}
{"id": "1017377", "url": "https://cs.wikipedia.org/wiki?curid=1017377", "title": "Mezipodesta", "text": "Mezipodesta\n\nMezipodesta nebo mezipodlažní podesta (vedlejší podesta) je součást schodiště spojující nástupní a výstupní schodišťové rameno. Obvykle je to vodorovná plocha o šířce podobné jako schodišťové rameno a délce o něco větší než součet šířky nástupního a výstupního ramene.\n\nV některých textech se označuje i jako „odpočivadlo“ a v bytových domech zde bývají květiny atd.\n\n\n"}
{"id": "1017380", "url": "https://cs.wikipedia.org/wiki?curid=1017380", "title": "International German Open 2014", "text": "International German Open 2014\n\nInternational German Open 2014, oficiálním názvem se jménem sponzora Bet-at-home Open – German Tennis Championships 2014, byl tenisový turnaj pořádaný jako součást mužského okruhu ATP World Tour, který se hrál v druhém největším městě Německa Hamburku na otevřených antukových dvorcích. Konal se mezi 14. až 20. červencem 2014 v areálu Am Rothenbaum jako 108. ročník tohoto turnaje.\n\nTurnaj s rozpočtem 1 322 150 eur patřil do kategorie ATP World Tour 500. Nejvýše nasazeným hráčem ve dvouhře se stal sedmý hráč žebříčku David Ferrer ze Španělska, startující na divokou kartu, kterého ve finále zdolal argentinský tenista Leonardo Mayer.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry postoupily z kvalifikace:\n\n\n\n"}
{"id": "1017382", "url": "https://cs.wikipedia.org/wiki?curid=1017382", "title": "Alois Knop", "text": "Alois Knop\n\nAlois Knop (31. května 1917 Radslavice – 6. února 2001 Ostrava) byl český jazykovědec, bohemista, germanista, dialektolog, publicista, překladatel a vysokoškolský pedagog.\n\nPo maturitě na přerovském gymnáziu (1936) zahájil studium bohemistiky a germanistiky na Filozofické fakultě Masarykovy univerzity v Brně, souběžně navštěvoval dvouletou Soukromou pedagogickou akademii. Vzhledem k uzavření vysokých škol pracoval v dělnických profesích a učil na několika základních školách v přerovském regionu. Po osvobození dokončil univerzitní studia (absolutorium 1946, 1950 původní obor rozšířen o ruštinu), v letech 1946–1953 působil jako středoškolský profesor na gymnáziu v Opavě.\n\nRoku 1953 se stal jedním ze spoluzakladatelů opavské \"Vyšší pedagogické školy\", byl jejím proděkanem (1955–1959) s odpovědností za organizaci dálkového studia učitelů a členem katedry filologie pro obor český jazyk. Když v roce 1959 VPŠ ukončila svou činnost, přešel spolu s ostatními vyučujícími do jejího nástupnického vysokoškolského ústavu, ostravského \"Pedagogického institutu\" (pozdější Pedagogické fakulty v Ostravě), kde (s výjimkou let 1961–1964, kdy ji vedl prof. Alois Sivek) zastával funkci vedoucího katedry českého jazyka a literatury a proděkana (1959–1964), docentem od 1962.\n\nV roce 1971 byl v rámci normalizačních čistek z ideologických důvodů jako signatář výzvy Dva tisíce slov propuštěn, následně učil na Jazykové škole v Ostravě němčinu a specializoval se i na výuku češtiny pro cizince. Po roce 1989 se na fakultu vrátil do funkce vedoucího katedry českého jazyka s didaktikou, 1990 jmenován profesorem, od roku 1992 v důchodu.\nJeho badatelská činnost byla zaměřena zejména na historický vývoj spisovné češtiny ve Slezsku v 16. a na počátku 17. století a výzkum slezského nářečí i ostravského Interdialektu. Publikoval příspěvky o pravopisu, dialektologii, spisovné češtině a jejích specifických projevech v moravskoslezském regionu, zejména ve sféře městské i profesní mluvy jeho obyvatel a jazyka mládeže. Byl předsedou ostravské pobočky Jazykovědného sdružení ČSAV, členem vědecké rady Filozofické fakulty UP v Olomouci, spoluautorem jazykových příruček a učebnic češtiny, mj. i pro polské menšinové školství.\n\n\n\n\n\n\n\n"}
{"id": "1017384", "url": "https://cs.wikipedia.org/wiki?curid=1017384", "title": "Come with Me", "text": "Come with Me\n\nCome with Me může být:\n\n\n"}
{"id": "1017386", "url": "https://cs.wikipedia.org/wiki?curid=1017386", "title": "Újkér", "text": "Újkér\n\nÚjkér je obec v župě Győr-Moson-Sopron, v okrese Sopron. Rozloha obce je zhruba 32 km² a v lednu 2013 zde žilo 971 obyvatel. \n\nObcí prochází hlavní silnice č.84, směřující od města Sopron k Balatonu. Asi 2 km od obce západním směrem se nachází vlakové nádraží na železniční trati Sopron – Szombathely. \n\nÚjkér sousedí s obcemi Nemeskér, Iván, Simaság, Tormásliget a Egyházasfalu.\n\n"}
{"id": "1017387", "url": "https://cs.wikipedia.org/wiki?curid=1017387", "title": "ATP Vegeta Croatia Open Umag 2014", "text": "ATP Vegeta Croatia Open Umag 2014\n\nATP Vegeta Croatia Open Umag 2014 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Mezinárodního tenisového centra. Konal se mezi 21. až 27. červencem 2014 v chorvatském Umagu jako 25. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byl devátý hráč světa Fabio Fognini z Itálie, který vypadl v semifinále s pozdějším vítězem. Singlovou soutěž překvapivě vyhrál uruguayský tenista Pablo Cuevas, jenž postoupil z kvalifikace. Deblovou trofej si odvezla česká dvojice František Čermák a Lukáš Rosol.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1017390", "url": "https://cs.wikipedia.org/wiki?curid=1017390", "title": "Crédit Agricole Suisse Open Gstaad 2014", "text": "Crédit Agricole Suisse Open Gstaad 2014\n\nCrédit Agricole Suisse Open Gstaad 2014 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích. Konal se mezi 21. až 27. červencem 2014 ve švýcarském Gstaadu jako 47. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byl devatenáctý hráč žebříčku ATP a obhájce titulu Michail Južnyj z Ruska, který skončil ve čtvrtfinále. Singlovou trofej si odvezl španělský tenista Pablo Andújar a deblovou část vyhrála německo-nizozemská dvojice Andre Begemann a Robin Haase.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1017393", "url": "https://cs.wikipedia.org/wiki?curid=1017393", "title": "Praha-Jinonice (nádraží)", "text": "Praha-Jinonice (nádraží)\n\nPraha-Jinonice byla železniční stanice v Praze 5-Radlicích na adrese Radlická 40/109. Prochází jí železniční trať číslo 122 spojující nádraží Praha-Smíchov s Rudnou u Prahy. Nádraží původně patřilo společnosti Buštěhradská dráha a bylo uvedeno do provozu roku 1872.\n\nPřibližně od května 2019 se plánuje otevření nového nástupiště Praha-Jinonice přibližně 300 metrů směrem k Hostivicím od původního nádraží.\n\nŽelezniční stanice je čtyřkolejná a v její severozápadní sekci se nachází sběrna kovového odpadu. Po severní straně kolejiště stojí patrová staniční budova, za níž – stromovím – vede pražská ulice Radlická. V závěru roku 2017 probíhá rekonstrukce stanice, při které vznikne nové nástupiště na záhlaví přímo u stanice metra Jinonice a lávky do areálu Waltrovky. Původní stanice bude zachována pro křižování vlaků a ponese služební název Praha-Waltrovka.\n\nPoblíž nádraží se nachází nově vybudovaná kancelářská budova a rezidence Waltrovka (dosud ve výstavbě) v areálu Waltrovky, někdejší automobilky a továrny na výrobu leteckých motorů. Předpokládaný termín dokončení objektu je v červnu 2017.\n\nOd srpna 2017 probíhá na trati v úseku Praha-Smíchov – Hostivice rekonstrukce zabezpečovacího zařízení spolu s obnovou stanice Praha-Jinonice.\n\nDne 18.12.2018 byla zprovozněna v rámci celkové rekonstrukce trati nová zastávka jménem Praha-Jinonice na západním zhlaví původní stanice (blíže stanici metra). Původní stanice byla přejmenována na výhybnu Praha-Waltrowka. \n\n\n"}
{"id": "1017399", "url": "https://cs.wikipedia.org/wiki?curid=1017399", "title": "Enrico Rovira", "text": "Enrico Rovira\n\nEnrico Rovira (* 1971) je španělský čokolatiér, učitel a podnikatel, který má svoji provozovnu v Barceloně. Studoval v Paříži a Milánu a po studiích se začal věnovat výrobě čokolády. Jeho návrhy jsou inspirovány prací katalánského architekta Antoni Gaudího. Své umění vyučuji i na Harvardu. Jeho limitované kolekce se prodávají v obchodech, buticích, restauracích a hotelech v Evropě, Japonsku, Austrálii a USA. \n\n\n"}
{"id": "1017400", "url": "https://cs.wikipedia.org/wiki?curid=1017400", "title": "Papín", "text": "Papín\n\nPapín je obec na Slovensku v okrese Humenné. V roce 2013 zde žilo 1 006 obyvatel. První písemná zmínka o obci pochází z roku 1330, někdy je však uváděn až rok 1451. Trhové právo měl Papín již před rokem 1330.\n\nPocházejí odtud slovenští spisovatelé:\n\n"}
{"id": "1017401", "url": "https://cs.wikipedia.org/wiki?curid=1017401", "title": "Managua (rozcestník)", "text": "Managua (rozcestník)\n\nManagua je hlavním městem Nikaraguy.\n\nManagua může být i:\n\nGeografie:\n\nDalší:\n"}
{"id": "1017410", "url": "https://cs.wikipedia.org/wiki?curid=1017410", "title": "Jasenov (okres Humenné)", "text": "Jasenov (okres Humenné)\n\nJasenov je obec na Slovensku v okrese Humenné. V roce 2013 zde žilo 1 197 obyvatel. První písemná zmínka o obci pochází z roku 1279. Podle dochovaných písemných pramenů patří Jasenov k nejstarším obcím okresu Humenné. Do roku 1990 byl součástí města Humenné.\n\nJasenov je potoční řadová vesnice s dominantou v podobě hradu a centrem u kostela. Zděná zástavba domů pochází z druhé poloviny 20. století.\n\nV obci se nachází původně renesanční římskokatolický kostel sv. Martina z roku 1600.\n\nDějiny obce se datují již od roku 1279, kdy se vyvinula z podhradí hradu Jasenov, který pravděpodobně postavili Pethénové.\n\nExistence hradu se stala známější, když se jeho vlastníky stali Drughetovci v roce 1330. Patřil jim do 17. století. Na hradě se razily falešné mince. Původní malý hrad se čtvercovou věží rozšířili vnějším renesančním opevněním hradního areálu s dělovými baštami a systémem ochranných chodeb. V roce 1644 ho obsadila a zpustošila vojska Juraje Rákociho. Společně s hradem Brekov hlídal tento hrad bezpečnost pocestných na strategicky důležité uhersko-polské cestě.\n\n"}
{"id": "1017420", "url": "https://cs.wikipedia.org/wiki?curid=1017420", "title": "Jakub Jankto", "text": "Jakub Jankto\n\nJakub Jankto (* 19. ledna 1996) je český fotbalový záložník a reprezentant, který momentálně působí v italském klubu Sampdoria Janov.\n\nJankto je odchovancem Slavie Praha, kde prošel mládežnickými kategoriemi. V červenci 2014 odešel do italského klubu Udinese Calcio, kde již před ním působilo několik českých fotbalistů. Na přestupu se podílela agentura SPORT INVEST International. V srpnu 2014 vstřelil první gól za A-mužstvo Udine v přípravném zápase proti amatérskému týmu Giorgione (výhra 6:0). V soutěžním zápase si ale start v první sezóně nepřipsal, následující pak strávil na hostování v druholigovém Ascoli, kde patřil mezi stabilní členy základní jedenáctky.\nV italské Serii A debutoval za Udine 21. 9. 2016 proti týmu ACF Fiorentina (remíza 2:2, odehrál 5 minut). V základní sestavě nastoupil v italské nejvyšší lize poprvé o čtyři dny později proti týmu US Sassuolo Calcio (porážka 0:1). Premiérový gól v Serii A vstřelil 15. října 2016 Gianluigimu Buffonovi v utkání proti Juventusu (porážka 1:2).\n\nJakub Jankto reprezentoval Českou republiku v mládežnických týmech U17, U18, U19, U20 a U21.\n\nS českou „jedenadvacítkou“ se v říjnu 2016 radoval z postupu na Mistrovství Evropy 2017. Trenér Vítězslav Lavička jej v červnu 2017 vzal na evropský šampionát v Polsku. Český tým obsadil se třemi body 4. místo v základní skupině C.\n\nV březnu 2017 byl trenérem Karlem Jarolímem poprvé povolán do A-mužstva české fotbalové reprezentace na přátelské utkání s Litvou a kvalifikační zápas proti San Marinu.\n\nDne 22. března 2017 si připsal první start za mužskou reprezentaci a rovnou také poprvé skóroval. Stalo se tak v přátelském utkání proti Litvě (výhra 3:0) hraném na Městském stadionu v Ústí nad Labem. Svým gólem v 64. minutě zvyšoval na průběžných 2:0.\n\nV září 2018 Jankto založil progamingový klub Team Sampi. Team Sampi se účastní turnajů ve hrách FIFA, NHL a TrackMania. Největším úspěchem týmu je titul mistra světa hráče \"Kappa\" ve hře TrackMania. V týmu mj. působí i \"EKI\", mistr světa ve hře NHL 18.\n\n"}
{"id": "1017423", "url": "https://cs.wikipedia.org/wiki?curid=1017423", "title": "A Question of Attribution", "text": "A Question of Attribution\n\nA Question of Attribution (česky přeložitelné jako Otázka autorství) je britská televizní inscenace režiséra Johna Schlesingera z roku 1991. Jde o adaptaci stejnojmenné jednoaktové divadelní hry Alana Bennetta natočenou pro cyklus BBC „Screen One“. James Fox v ní ztvárnil britského historika umění, kurátora britské královny a sovětského agenta Anthonyho Blunta, jednoho z pěti tzv. cambridgeských špiónů. Po uvedení na britských obrazovkách 20. října 1991 následovala americká premiéra 4. října 1992 v rámci cyklu televize PBS „Masterpiece Theatre“.\n\nRežisér Schlesinger tímto snímkem navázal na své dřívější dílo \"An Englishman Abroad\" z roku 1983, rovněž napsané Alanem Bennettem. V divadelní formě byly oba tituly v roce 1988 uvedeny Národním divadlem v Londýně pod souborným názvem \"Single Spies\". Později, v roce 2003 toto téma znovu pro BBC zpracoval režisér Tim Fywell v čtyřdílném dramatu (\"Cambridge Spies\").\n\nFilm získal televizní cenu BAFTA za nejlepší drama a představitelka královny Alžběty Prunella Scalesová byla nominována na nejlepší herečku.\n\n\n"}
{"id": "1017426", "url": "https://cs.wikipedia.org/wiki?curid=1017426", "title": "Udavské", "text": "Udavské\n\nUdavské je obec na Slovensku v okrese Humenné. V roce 2013 zde žilo 1 217 obyvatel. První písemná zmínka o obci pochází z roku 1317.\n\n\n"}
{"id": "1017430", "url": "https://cs.wikipedia.org/wiki?curid=1017430", "title": "Mezinárodní uznání severního Kypru", "text": "Mezinárodní uznání severního Kypru\n\nSeverokyperská turecká republika je stát na severu Kypru, který vyhlásil nezávislost na Kyperské republice 15. listopadu 1983. Vyhlášení nezávislosti předcházel puč na Kypru v roce 1974 a následná invaze tureckého vojska. Od roku 1974 na severu Kypru fungoval de facto nezávislý stát, ale při vyhlášení nezávislosti byl uznán pouze Tureckem a zbytek světa ho nadále považuje za součást Kyperské republiky. Oficiálně nebyl severní Kypr žádnou další zemí uznán, ale byl přijat do několika oficiálních organizací jako pozorovatel pod názvem „Turecký kyperský stát“. V roce 2011 navázal Severní kypr diplomatické vztahy s Libyí, ale ani ta ho oficiálně neuznala.\n\nV roce 2004, kdy měla být Kyperská republika přijatá do EU, bylo na celém ostrově uspořádáno referendum o sjednocení obou republik. V referendu se většina obyvatel severního Kypru vyslovila pro sjednocení, ale většina obyvatel jižního Kypru byla proti. Ke sjednocení tedy nedošlo a Kyperská republika vstoupila do EU bez severního Kypru.\n\nPo referendu byl Severní Kypr oficiálně přijat jako pozorovatel do Organizace islámské spolupráce a parlamentního shromáždění Rady Evropy. Členové těchto organizací jej oficiálně neuznávají. V roce 2012 byl severní Kypr přijat do organizace Ekonomické spolupráce.\n\n"}
{"id": "1017433", "url": "https://cs.wikipedia.org/wiki?curid=1017433", "title": "Modra nad Cirochou", "text": "Modra nad Cirochou\n\nModra nad Cirochou je obec na Slovensku v okrese Humenné. V roce 2013 zde žilo 1 010 obyvatel. První písemná zmínka o obci pochází z roku 1333.\n\n"}
{"id": "1017440", "url": "https://cs.wikipedia.org/wiki?curid=1017440", "title": "FK Pohronie", "text": "FK Pohronie\n\nFK Pohronie (celým názvem: Futbalový klub Pohronie Žiar nad Hronom Dolná Ždaňa) je slovenský fotbalový klub, který sídlí ve městě Žiar nad Hronom v Banskobystrickém kraji. Založen byl v roce 2012. Od sezóny 2013/14 působí ve 2. slovenské lize.\n\nSvé domácí zápasy odehrává na stadionu Žiar nad Hronom s kapacitou 1 500 diváků.\n\nZaložen byl v roce 2012 po fúzi klubů TJ Sokol Dolná Ždaňa a FK Žiar nad Hronom. 1. července 2012 tyto dva oddíly dosáhly dohody týkající se chodu nového klubu. Šlo o společnost s ručením omezeným, v níž 50% vlastní obec Dolná Ždaňa a 50% fotbalový klub Žiar nad Hronom. Výkonným ředitelem se stal Jozef Urblík.\n\n\nZdroj: \n\n\n\nZdroj: \n\nFK Pohronie „B“ byl rezervní tým Pohronie. Rezervní tým vznikl v roce 2012 z bývalého týmu Žiaru nad Hronom, zanikl v roce 2016.\n\nNejvětšího úspěchu dosáhl v sezóně 2014/15, kdy se ve 3. lize (3. nejvyšší soutěž) umístil na 12. místě.\n\n\nZdroj: \n\n\n\nZdroj: \n\n"}
{"id": "1017441", "url": "https://cs.wikipedia.org/wiki?curid=1017441", "title": "Magnetický upínač", "text": "Magnetický upínač\n\nMagnetický upínač neboli magnetická deska je upínač sloužící k upínání feromagnetických materiálů na bruskách či frézkách. Upínač obsahuje uvnitř magnety, které při určitém uspořádání vytváří nad upínačem magnetické pole, které drží obrobek. \nFixace ocelových obrobků na magnetickém upínači je oproti upínání na běžných svěrácích rychlejší a je možno upnout více kusů najednou.\nObsahují permanentní magnety. Samotné magnetické pole nad upínačem se aktivuje a vypíná pomocí páky.\n\nMagnetické pole vytváří cívky, které jsou omotané okolo feromagnetického materiálu. Upínač je napájen stejnosměrným proudem.\n\nObsahují magnetické materiály, které se za pomocí krátkého impulsu stejnosměrného proudu stávají permanentními. Tím dojde k vytvoření magnetického pole a fixaci obrobku. K samotnému odmagnetování (ztráta magnetického pole) dochází za pomocí impulsu střídavého proudu.\n\n"}
{"id": "1017443", "url": "https://cs.wikipedia.org/wiki?curid=1017443", "title": "Brukev sítinovitá", "text": "Brukev sítinovitá\n\nBrukev sítinovitá (\"Brassica juncea\") je jednoletá žlutě kvetoucí rostlina, druh ze širokého rodu brukev. Dříve se rostlina pro svá olejnatá semena místně pěstovala i ve Střední Evropě, nyní se zde vyskytuje jen sporadicky jako neofyt, jako plevel občas zavlečený osobní nebo nákladní dopravou.\n\nTento tetraploidní druh pravděpodobně vznikl hybridizací mezi brukví řepákem (\"Brassica rapa\") a brukví černou (\"Brassica nigra\"), jeho ploidie je 2n = 36.\n\nDruh pochází z míst na hranicích Indie s Čínou odkud se v minulosti rozšířil téměř na celý indický subkontinent, do Střední i Malé Asie, Japonska i Afriky. V Evropě se v současnosti pěstuje jen řídce na jihozápadě, zato v Asii je hojně rozšířenou plodinou. Pěstuje se také v Americe a jako plevelná rostlina se rozšířila téměř po celé zeměkouli včetně Austrálie a Oceánie.\n\nJe přizpůsobivá ke kvalitě půdy a dobře se ji daří v oblastech s vyššími denními teplotami. Po vyklíčení potřebuje mladá rostlinka dostatek vody, později roste i za poměrného sucha, svým dlouhým kořenem dokáže získat vláhu z velké hloubky.\n\nJednoletka s přímou lodyhou která dorůstá do výše 50 až 150 cm a roste z kořene sahajícího do hloubky až 1 m. Na bázi dřevnatějící lodyha se v horní třetině dělí do dlouhých větví a ve spodní části bývá řídce porostlá štětinatými chlupy. Její bazální i spodní lodyžní listy, 20 × 8 cm velké, jsou lyrovitě peřenodílné s jedním až třemi páry segmentů a se široce vejčitým segmentem koncovým. Vejčité čepele se na bázi se zužují do dlouhého řapíku, po obvodě jsou nepravidelně zubaté a na spodní straně bývají řídce chlupaté. Horní listy lodyhy jsou celistvé, obkopinaté až čárkovité, mají krátký řapík nebo jsou přisedlé, směrem vzhůru se zmenšují a přecházejí v listeny květenství. Variabilita tvarů bazálních i lodyžních listů je u tohoto druhu velmi silná a proto bývá u brukve sítinovité popisováno množství nižších taxonů.\n\nČtyřčetné oboupohlavné květy na stopkách mají podlouhlé kališní lístky o délce 4 až 6 mm. Vejčité až obvejčité žluté korunní lístky, 8 až 11 mm dlouhé, mají asi 4 mm velký nehtík a na vrcholu jsou obvykle okrouhlé nebo mají plytký zářez. Šest čtyřmocných tyčinek dlouhých 4 až 7 mm nese podlouhlé prašníky. Květy bývají ze dvou třetin opyleny samosprašně (lepkavý pyl je těžký a na velkou vzdálenost nedoletí) a zbytek je opylován létajícím hmyzem kterému rostlina poskytuje hodně pylu i nektaru.\n\nPlody jsou 3 až 6 cm dlouhé a 3 až 4 mm široké, válcovité nebo mírně čtyřhranné, dvoudílné šešule s kuželovitým bezsemenným vrcholem. Obsahují tmavá až světle hnědá semena mající 1 až 2 mm v průměru.\nSemena brukve sítinovité obsahují 30 až 40 % oleje se silnou hořčičnou silicí který se obvykle používá při výrobě \"ostřejších\" hořčic; pro snadnější pěstování vytlačuje tento druh původně užívanou brukev černou. V Indii je vylisovaný olej hlavním potravinářským olejem a používá se také v kosmetice a pro výrobu průmyslových maziv.\n\nV asijských a afrických oblastech jsou tradičně pěstovány odrůdy brukve sítinovité s měkkými lodyhami a velkými listy s dužnatými řapíky, ty se sklízejí postupně a jedí jako syrová, vařená, smažená či konzervovaná zelenina bohatá na vitamín C a další minerální látky, nově se tyto způsoby konzumace šíří i v Severní Americe.\n\nV evropských podmínkách se brukev sítinovitá používá ve dvou typech, jeden je tmavosemenný (nesprávně černá hořčice) a druhý žlutosemenný. Tmavosemenný má pravidelná hnědá semena s typickým síťováním na povrchu a přidává se při výrobě kremžské hořčice. Žlutosemenný má drobná, sytě žluté semena s vyšším obsahem silice a přidává se při výrobě orientálních hořčic.\n\nDůležitou vlastností rostliny je schopnost odstraňovat tzv. fytoextrakcí toxické kovy z půdy. Jedná se o schopnost vytahovat z půdy a ve vysoké koncentraci zabudovávat ve svém pletivu kontaminanty Pb, Cd, Ni, Zn, Cu, Cr, Co, Hg i některé radionuklidy. Po dozrání se tyto rostliny sklidí a spálí nebo chemicky zpracují.\n\n"}
{"id": "1017458", "url": "https://cs.wikipedia.org/wiki?curid=1017458", "title": "Burnus", "text": "Burnus\n\nBurnus je dlouhý plášť s kapucí z hrubé vlněné tkaniny. Má obvykle bílou barvu. Nosí jej Berbeři a Arabové v celé Severní Africe.\n\nPlášť se stal výraznou součástí uniforem francouzské koloniální armády Spahijských vojáků. Někdy jej také neoficiálně nosí důstojníci a vojáci z jiných jednotek v Severní Africe. Burnus zůstal součástí uniforem jediného ze zbývajících Spahijských pluků Francouzské armády, 1er Régiment de Spahis Marocains.\n\nDalší označení pro burnus jsou \"bournous\", \"albornoz\", \"sbernia\", \"sberna\" a \"bernusso\".\n"}
{"id": "1017459", "url": "https://cs.wikipedia.org/wiki?curid=1017459", "title": "Alois Riegl", "text": "Alois Riegl\n\nAlois Riegl (14. ledna 1858 Linec – 17. června 1905 Vídeň) byl rakouský historik umění a památkář, jeden ze zakladatelů Vídeňské školy dějin umění, profesor Vídeňské univerzity. Zasloužil se o ustavení historie umění jako samostatné vědecké disciplíny. Byl jedním z nejvlivnějších odborníků na formální analýzu uměleckých děl.\n\nAbsolvoval studia na Ústavu pro rakouský dějezpyt (\"Institut für Österreichische Geschichtsforschung\"), od roku 1881 byl členem Institutu, po roce 1883 stipendistou Institutu v Římě. Roku 1889 se habilitoval, od roku 1895 mimořádným a od roku 1897 řádným profesorem.\n\nRiegl měl významný vliv na vývoj památkové péče, její odklon od historizujícího purismu a položil důraz na ocenění \"hodnoty stáří\" památky. V českém prostředí tyto myšlenky propagoval Max Dvořák a vycházela z nich analytická metoda památkové péče.\n\n\n\n\n"}
{"id": "1017460", "url": "https://cs.wikipedia.org/wiki?curid=1017460", "title": "Gloydius", "text": "Gloydius\n\nGloydius je rod jedovatých hadů z čeledi zmijovití (\"Viperidae\"). Jméno dostal podle amerického herpetologa Howarda K. Gloyda. Rod Gloydius je velice podobný severoamerickému rodu Agkistrodon.\n\nZástupci rodu Gloydius obývají téměř celou Asii. Nacházejí se v Rusku - východně od pohoří Ural po Sibiř; v Íránu; v oblasti Himálaje - Pakistán, Indie, Nepál, Čína; v Koreji; v Japonsku a na ostrovech Rjúkjú.\n\n"}
{"id": "1017461", "url": "https://cs.wikipedia.org/wiki?curid=1017461", "title": "Petr Osolsobě", "text": "Petr Osolsobě\n\nProfesor Petr Osolsobě (* 18. května 1962 Brno) je český vysokoškolský pedagog, estetik a filozof.\n\nJe synem dramaturga, překladatele muzikálů a sémiotika Iva Osolsobě. Po střední škole v rodišti studoval český jazyk, literaturu a dějepis na Filozofické fakultě Masarykovy univerzity (1981–1987). Studia uzavřel tezí \"O pojmu rekurzivity se stálým zřetelem k Vladimíru Holanovi\". V té době působil jako herec a režisér Divadla na provázku v inscenacích \"Bramborový den, Karamazovci, Obchod s chlebem\" a \"Hra na indiány.\"  \n\nSpoluzakládal \"Divadlo\" \"TAK TAK\" (\"Lyrické agrese,\" 1980–81), a po jeho zákazu \"Ochotnický kroužek\", v němž s přáteli uvedl inscenaci Kafkova románu \"Amerika\" (1985), což bylo první divadelní uvedení díla Franze Kafky, který se stal po roce 1968 zakázaným autorem. Byl scenáristou, hercem a jako instrumentalista se podílel na rockovém kabaretu skupiny \"Po\"d\"chodem vchod\" (1983–1988). Patřil k aktérům Listopadu 89 na Filozofické fakultě v Brně.\n\nNa své alma mater získal titul PhDr. v oboru čeština (1988). Od roku 1990 byl pedagogem Ústavu hudební vědy, od 2005 je vedoucím obnoveného Semináře estetiky. Vědecký titul Ph.D. obhájil na Univerzitě Karlově prací \"Kierkegaardova reflexe Aristotelovy Poetiky\".  Habilitoval se na MU pro obor filosofie spisem \"Mimesis a ctnost\", který později vyšel knižně jako \"Umění a ctnost\". \n\nVyučuje dějiny estetiky a českou estetiku. Zpřístupňuje studentům myšlenky českých myslitelů o umění, mj. Palackého, Bolzana, Masaryka, Šaldy, Otokara Březiny, Karla Čapka, ale i strukturalistů, Romana Jakobsona a dalších. Jeho názory na umění nejsou relativistické: kvalitní dílo lze poznat z výskytu různých vlastností jako jsou jednota v rozmanitosti, gradace, kontrast, číselná harmonie, analogie, podobnost, sebepodobnost, proporční soulad aj., a podle kritérií na stavbu děje, zobrazení povah, vyjádření myšlenkového obsahu, stavbu a krásu jazyka a mnoha dalších, což ukazuje na dílech domácí i evropské literární, hudební a divadelní tradice. \n\nCílem umění je kultivace lidské přirozenosti, \"božnost\" (Fr. Palacký), ne její degradace pseudouměním \"nečistým a zlořečeným\" (K. Čapek: Život a dílo skladatele Foltýna). Osolsobě argumentuje, že krajně nominalistické směry v současné teorii umění jsou často klamavá sofismata a shluky slov bez myšlenkové hodnoty, otevírající cestu dalšímu rozpadu hodnot, rozmělnění duchovního života a úpadku lidské společnosti. \n\nV letech 1994–5 působil jako lektor češtiny na Benátské univerzitě – Ca' Foscari. \n\nOd roku 2002 je činný i na divadelní fakultě Janáčkovy akademie múzických umění, kde mu byla 2008 udělena řádná profesura. Vede kursy: Estetika divadla a dramatu, Kořeny evropské kultury a přednáškový cyklus o Shakespearových hrách. Na Masarykově univerzitě koná hojně navštěvované semestrální přednášky z děl  Aristotela, Augustina, Danta, Shakespeara, Kierkegaarda a G. K. Chestertona, v nichž hledá vztahy mezi morální filosofií a uměleckou tvorbou, čili filosofii umění. Publikoval několik původních studií o Shakespearově náboženství a o jeho vazbách na jezuity Edmunda Campiona a Roberta Southwella. \n\nHraje na klavír a kytaru, klasiku i jazz. Býval výkonostním šachistou, hraje stolní tenis. \n\nOsolsobě konvertoval (roku 1988) a je praktikující katolík. Jeho manželkou je Klára Osolsobě, roz. Halasová. Mají spolu syna a dceru. \n\nV roce 2009 mu byla udělena medaile za zásluhy o rozvoj Masarykovy univerzity.\n\nV roce 2011 ho deník Mladá fronta DNES zařadil mezi 100 nejvýznamnějších Brňanů. V roce 2015 získal Cenu rektora pro vynikajícího pedagoga Masarykovy univerzity za filozofickou fakultu.\n\n\n\n"}
{"id": "1017463", "url": "https://cs.wikipedia.org/wiki?curid=1017463", "title": "Alexander Julius Schindler", "text": "Alexander Julius Schindler\n\nAlexander Julius Schindler, pseudonym Julius von der Traun (26. září 1818 Vídeň – 16. března 1885 Vídeň), byl rakouský spisovatel a politik německé národnosti, v 2. polovině 19. století poslanec Říšské rady.\n\nJeho synovcem byl malíř Emil Julius Schindler. Pocházel z rodiny obchodníka. Alexander Julius navštěvoval piaristické gymnázium a Schottengymnasium ve Vídni. V letech 1833–1835 a 1838–1839 pak navštěvoval přednášky z filozofie na Vídeňské univerzitě a měl v plánu nastoupit na lékařskou fakultu. Kromě toho v letech 1835–1836 navštěvoval vídeňskou polytechniku. Nakonec po dva roky pracoval v otcově firmě ve Fischamendu. Od roku 1838 byl zaměstnaný jako chemik v nově zřízené kartounce v Steyru. Od roku 1835 působil jako spisovatel. V letech 1839–1843 absolvoval práva na Vídeňské univerzitě. Byl tehdy veřejně aktivní v literárně-politickém kruhu okolo Johanna von Bergera, Karla Isidora Becka, Moritze Hartmanna, Ferdinanda Sautera a dalších. Od roku 1844 žil opět ve Steyru. Pracoval jako praktikant u zdejšího magistrátu a od roku 1845 byl úředníkem v Gmundenu. V letech 1845–1846 působil jako justiciár na knížecím panském soudu při zámku Steyr. Přes svého pána, Gustava Lamberga, se tehdy zapojil i do politických debat liberálních osobností novinářského a literárního života. V letech 1847–1848 pobýval v Praze, kde spolupracoval s Ignazem Kurandou a Franzem Schuselkou. Během revolučního roku 1848 vydával populární \"Zwanglose Blätter für Oberösterreich\".\n\nPo zrušení panských soudů se snažil najít uplatnění v státní správě, ale z politických důvodů byl vykázán z Horních Rakous. Od roku 1850 působil jako zástupce státního návladního ve štýrském Leobenu, od roku 1852 byl státním návladním v Štýrském Hradci. Roku 1854 byl propuštěn ze státních služeb. Žil pak v Salzburgu a chtěl být advokátem a notářem. V roce 1856 nastoupil jako správce na hraběcí statek v korutanském Wolfsbergu. V roce 1859 přesídlil do Vídně, kde se stal tajemníkem pojišťovny \"Vindobona\". Od roku 1860 byl členem Umělecké jednoty ve Vídni.\n\nPo obnovení ústavní vlády se zapojil i do politiky. Od března 1861 byl poslancem Dolnorakouského zemského sněmu. Zemský sněm ho v dubnu 1861 delegoval i do Říšské rady (tehdy ještě volené nepřímo) za Dolní Rakousy (kurie městská, obvod Vídeň-Neubau). K roku 1861 se uvádí jako notář, bytem ve Vídni. 16. ledna 1862 získal oficiálně svolení s výkonem profese notáře. Zemský sněm ho do Říšské rady delegoval opět v únoru 1867.\n\nProfiloval se jako příslušník německorakouské liberální levice (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). Byl odpůrcem klerikálů. Jeho protivníkem byl zejména tyrolský konzervativec Josef Greuter. Odmítal tělesné tresty v justici. Vynikal coby zdatný parlamentní řečník.\n\nRoku 1870 se po ztrátě poslaneckého mandátu stáhl do soukromí a opětovně se zaměřil na literární činnost. Zdědil zámek Leopoldskron u Salzburgu a učinil z něj místo setkávání literátů. Kvůli zdravotním obtížím se roku 1883 ovšem trvale přestěhoval do Vídně.\n"}
{"id": "1017464", "url": "https://cs.wikipedia.org/wiki?curid=1017464", "title": "Lowanatom", "text": "Lowanatom\n\nLowanatom (v místním jazyce lenakel \"Místo, kde je průliv\") je vesnice na ostrově Tanna, v provincii Tafea, na jihu ostrovního státu Vanuatu. Nachází se na západním pobřeží ostrova, poblíž hlavní silnice mezi Lenakelem a letištěm Whitegrass. Počet obyvatel je přibližně 200, nicméně oficiální statistiky nejsou k dispozici. Vesnice je sídlem nejstarší katolické misie v provincii a misijní základní a střední školy. Ve vesnici se nachází také automechanik, obchod smíšeným zbožím provozovaný misií a další obchod provozovaný soukromou osobou. Misijní střední škola také zajišťuje obyvatelům některé služby z oblasti informatiky a misionáři poskytují podle potřeby základní péči v oblasti zdravotnictví. Vesnice má od roku 2002 přístup k elektřině, který využívají ale jen obyvatelé, jimž to ekonomická situace umožňuje. Pitná voda je přístupná díky veřejné ruční pumpě.\n\n Obyvatelé vesnice jsou téměř výhradně místní populace ostrova Tanna, náležející ke klanům \"Menek\" (Slepice) a \"Kahau\" (Krysa), s několika málo jednotlivci pocházejícími z jiných ostrovů Vanuatu, kteří se sem oženili/vdali. Jediní cizinci dlouhodobě ve vesnici pobývající jsou misionáři kongregace Nejsvětějšího Srdce a jeden zahraniční učitel, který s nimi spolupracuje. Jazyk používaný obyvateli je lenakel (také známý jako netwar), který se ale často prolíná s bislamštinou. Vesnice je frankofonní, nicméně starší část populace, která nechodila do školy, mluví obvykle pouze lenakelem. Převážná část obyvatel se živí zemědělstvím, rybolovem a prodejem plodin na trhu v Lenakelu. Muži příležitostně pracují jako nádeníci, ale jako všude na Tanna, hlavní břemeno práce a zajištění domácnosti spočívá na ženách. Jen zlomek obyvatel má stálé zaměstnání. Vesnice je vedena hlavním šéfem (\"ieni\" v jazyce lenakel) a šéfy jednotlivých částí vesnice, kteří organizují společné aktivity a řeší spory. Pravidelně se setkávají při pití kavy v hlavním nakamalu vesnice jménem Lowkanhuo naproti misijní střední školy. Aktuálním šéfem vesnice (2014) je Bernard Yaukelo, který ve funkci vystřídal v roce 1989 vysokého šéfa (\"ieni asul\" v jazyce lenakel) Niluwana. Předchůdcem Niluwana byl vysoký šéf Lahwa Mas.\n\nPůvodní Lowanatom se od nepaměti rozkládal přibližně na území, které zaujímá dnešní misie. Na konci devatenáctého století, po dlouhém období klanových válek, které probíhaly prakticky na celém ostrově, byl Lowanatom, jako mnoho dalších vesnic v okolí, zcela zdevastován a obyvatelstvo vyvražděno (podle svědectví místních obyvatel jsou ještě dnes poměrně časté nálezy lidských kostí při výkopech v zemi okolo misie). Na uprázdněné místo postupně v prvních dvou desetiletích dvacátého století přicházely rodiny z vesnic položených výše na kopcích, především z Ipai, Lowkweria, Lownapektuan a z oblasti Whitesand. Toto nové osídlení, které dalo počátek dnešnímu Lowanatomu, mělo centrum okolo místa, kde je dnes na jihu vesnice hřbitov. S příchodem misie se tato populace na konci třicátých let přesunula do okolí kostela a dala tak formu dnešnímu rozložení vesnice. Prvním, kdo se v okolí misie usadil, byl Pierre Yamak se svou rodinou, následovaný Niluwanem a dalšími.\n\nVesnice byla, jako mnoho dalších v okolí, závažně poškozená při tsunami v noci 13. března 1959. I přes to, že katastrofa přišla v noci, nevznikly žádné oběti na životech, protože obyvatelé byli varováni některými ze stařešinů, kteří byli vzhůru dlouho do noci a všimli si náhlého ústupu moře, který tsunami předcházel. Mimo mnoha chatrčí byla mořem zcela zničena tehdejší misie včetně původní kaple, ze které zůstaly jen části betonových základů dodnes viditelné na pobřeží. Misie i část vesnice se poté přestěhovala poněkud dále od pláže a nový (současný) kostel byl dokončen až roku 1974. Tehdejší úroveň vzdutí moře připomíná plechová tabulka s nápisem na jednom ze stromů v jižní části vesnice.\n\nZ důvodu faktu, že původní obyvatelstvo vesnice bylo nahrazeno poměrně heterogenní skupinou z jiných částí ostrova, nemá dnes Lowanatom přísně vzato své vlastní zvyky a tradiční tance (v kontrastu k blízkým vesnicím jako Lowkweria, kterých se masakr nedotkl). Do tradičního života a slavností se tak promítají prvky typické pro populace z jiných míst ostrova.\n\nNarozen roku 1918. Byl to první frankofonní muž z Tanna, kterému se dostalo školního vzdělání. Byl poslán na hlavní ostrov souostroví, Éfaté, aby vystudoval základní školu na misii Montmartre nedaleko Port Vila. Tam také zůstal a v průběhu druhé světové války spolupracoval s americkou armádou. Po válce se vrátil do Lowanatomu, kde pracoval pro misii jako stavitel a údržbář. Spolu s otci misionáři Pierrem Massardem a později Albertem Saccem zajistil a řídil výstavbu základních škol a kaplí ve Lowanatomu, Ikiti a Imaki. Zemřel v roce 2004 a je pochován vedle svého domu naproti misijní stanici.\n\n Důležitým a často vzpomínaným rodákem vesnice je Alexis Yolou. Narodil se roku 1950 jako syn Pierra Yamaka z rodu kowiaméta (jeden ze dvou hlavních klanů na Tanna). Byl to obránce frankofonie, šampión v boxu Nových Hebrid a vedoucí člen tradičních autorit provincie Tafea. Náležel k ieramara (titul vysokého společenského postavení ve společenských strukturách Tanny) a byl politickým mluvčím hnutí John Frum. Z jeho iniciativy byly ke konci sedmdesátých let započaty diskuse s tradičními vlastníky pozemků ve Whitegrass a provedeny některé počáteční práce, jako zaměření, které měly vést k výstavbě letiště. Tento projekt byl dokončen až dlouho po jeho smrti v polovině devadesátých let. Svou vůdčí úlohu sehrál také při bojích o nezávislost Vanuatu, při revoltě na Tanna na jaře 1980 po prohlášení nezávislosti Tafea. Byl zavražděn v 11. června roku 1980 ve 4:30 ráno pro-anglickými partyzány z Vanua'aku Pati při pokusu o vyjednávání o členech své frakce Parti Modéré, kteří byli zajati přešlého dne. Je pohřben ve zvláštním hrobě s pamětní plaketou na pozemku katolické misie vedle kostela. Jeho jméno – \"Rue Alexis Yolou\" – nese od jara roku 2014 jediná pojmenovaná ulice ve vesnici.\n\nNarozen 6. 9 1959. Mezi lety 1977 a 1990 učitel na několika základních školách na různých místech Vanuatu. Mezi lety 1991 a 1996 generální sekretář provincie (Secrétaire Général de la Province Taféa). V průběhu své služby na provincii uskutečnil projekt letiště ve Whitegrass, které nahradilo původní americké válečné letiště poblíž Lenakelu. Stavba samotná byla dokončena po skončení jeho mandátu a na některých jejích částech (vybavení letištní haly) se podíleli i studenti z místní \"Collège Technique et Lycée de Lowanatom\". Druhým významným projektem, který realizoval, byl příchod společnosti UNELCO GDF Suez na ostrov a výstavba elektrárny této společnosti, což byla první (a dosud jediná) elektrická centrála na ostrově.\n\nV Lowanatomu existuje nejstarší katolická misie na ostrově. Tu založil v roce 1933 otec Pierre Bochu z iniciativy tehdejšího biskupa Nových Hebrid Isidore-Marie-Victor Douceré. Do té doby byli na ostrově téměř jedno století pouze misionáři protestanští (s přestávkami už od roku 1838 díky Johnu Williamsovi). V současnosti jde o jednu ze tří katolických misií v provincii, další dvě jsou Imaki na jihu ostrova a Imaru v centru ostrova (obě založeny právě z Lowanatomu). Z hlediska církevně správního jde o farnost podřízenou diecézi Port Vila. Správce farnosti sídlí přímo ve Lowanatomu (od roku 2013 je to otec Laurent Lulkon z Ambrymu) a pod jeho správu spadají také anexe (termín používaný v místním kontextu pro odlehlé součásti misií s vlastní kaplí a katechetou) na ostrově Tanna (Ikiti, Lownapaiu, Iapilmai, Ikahakahak a St. Patrick), na ostrově Anatom (Umetch, Analcuawat, Port-Patrick) a nově od roku 2010 i na ostrově Erromango (Sainte Trinité v zátoce Cook's Bay). Misie se stará nejen o duchovní potřeby obyvatel, ale poskytuje i některé důležité služby, zejména v oblasti školství. Spravuje mateřskou školku, základní školu (1. až 6. rok školní docházky) založenou roku 1974, dále technickou střední školu (7. až 10. ročník) založenou roku 1990 a od roku 2011 i první gymnázium v celé provincii (11. a 12. ročník vanuatského systému školní docházky). Obě posledně zmiňované školy fungují jako jeden subjekt pod jménem \"Collège Technique et Lycée de Lowanatom\". Mimo kněze na misii sídlí komunita kongregace Bratrů Nejsvětějšího Srdce a komunita kongregace Dcer Mariiných ().\n\nCollège Technique et Lycée de Lowanatom (CTL) je katolická frankofonní technická střední škola a gymnázium zřízena a spravovaná bratry z kongregace Bratrů Nejsvětějšího Srdce z misie ve vesnici Lowanatom. V kontextu celé provincie Tafea jde o důležitou školu, dávající místním mladým lidem přístup k úrovni vzdělání, které by jinak školy zřizované státem nebyly schopny kvůli ekonomické situaci země zajistit. Škola byla založena roku 1990 těsně po příchodu první komunity bratrů na ostrov, tehdy pod jménem \"Centre d'Éducation et de Développent (CED)\" (Centrum vzdělání a rozvoje), jako centrum umožňující vystudovat některý řemeslný obor (truhlářství, automechaniku) dětem, které z různých důvodů nemohly pokračovat ve studiích na státních školách a zůstávaly po dokončení šesté třídy, tedy vanuatské konce základní školní docházky, ve vesnicích bez možnosti dalšího uplatnění. Postupně se CED rozrostlo na plnohodnotnou technickou střední školu (ročníky 7 až 10 vanuatského školského systému). V roce 2010 školu navštěvovalo přibližně 130 studentů. Následující rok, kdy bylo bratry otevřeno gymnázium, stoupl počet studentů na zhruba dvě stovky. Otevření gymnázia bylo důležitým milníkem v dostupnosti vzdělání v této části Vanuatu. Do té doby byli studenti, kteří chtěli na gymnáziu studovat, nuceni odcestovat až do hlavního města na ostrově Éfaté. Mezi služby, které škola v současné době (2014) poskytuje studentům, patří dívčí a chlapecký internát se stravováním, volejbalové hřiště, truhlářská dílna a ateliér domácích prací, knihovna s přibližně 10 000 svazky francouzské a anglické literatury (vybavená z darovaných knih různých zahraničních dárců) a od roku 2011 i učebna informatiky s pětadvaceti místy připojená k internetu. Tato učebna je první a zatím jedinou učebnou počítačů v provincii a byla vybudovaná z darů farnosti Skalice a Bašky v Česku a později rozšířená za přispění AUF. Dále mají studenti stálý přístup k lékařské péči poskytované jedním z bratrů misionářů. V závažnějších případech je jim zajištěn převoz do provinční nemocnice v Lenakelu. Vzhledem z naprosté nedostupnosti léků a lékařského materiálu je školní ošetřovna vybavována ze zahraničních darů. Vláda Vanuatu škole zajišťuje pouze platy některých z vládou uznávaných učitelů, kteří v CTL pracují. Financování veškerého rozvoje a údržby školy je tedy plně závislé na darech zvenčí. Na těch se za dobu trvání školy podíleli například Fundación Corazonistas, francouzská ambasáda na Vanuatu, rodiny misionářů a také několika katolických farností a dárců z České republiky.\n\n"}
{"id": "1017465", "url": "https://cs.wikipedia.org/wiki?curid=1017465", "title": "Ľubomír Gaštan", "text": "Ľubomír Gaštan\n\nĽubomír Gaštan (* 13. července 1948 v Detvě) je bývalý československý fotbalový útočník slovenské národnosti.\n\nTalentovaný útočník přišel do týmu prvoligového nováčka v létě 1971 ze slovenské Detvy, kde se stal v sezoně 1970/71 nejlepším střelcem SNFL (3. liga). V zápase s Baníkem Ostrava však utrpěl velmi těžké zranění, které znamenalo konec profesionální kariéry.\n\n\"100 let fotbalového klubu FC Zbrojovka Brno\" (Antonín Zabloudil, František Čapka)\n\n"}
{"id": "1017467", "url": "https://cs.wikipedia.org/wiki?curid=1017467", "title": "Castulus Martin", "text": "Castulus Martin\n\nCastulus Martin OFM (-1717), počeštěně Kastul Martin nebo Haštal Martin byl český františkán a teolog. Pocházel z Českého Krumlova\na narodil se zřejmě někdy krátce po roce po roce 1650, jistě pak před rokem 1661. Jakožto františkán vyučoval teologii na klášterních studiích vzdělávajících řádové kleriky.\n\nJeho učebnice byly mezi františkánskými studenty populární. Rukopisné Kompendium teologie, které Castulus Martin napsal se svým spolubratrem Samuelem Michnou bylo mezi studenty opisováno ještě více než dvacet let poté, co Martin opustil lektorskou službu a sedm let po Michnově smrti, konkrétně v roce 1718.\n\nNa řádové kapitule v roce 1693 byl bratr Castulus zvolen jedním z členů definitoria české františkánské provincie. Svůj lektorský post v pozici generálního řádového lektora obhajoval na generální kapitule františkánů v severoiitalské Mondovì roku 1694. Oponentem mu byl na kapitule přítomný bývalý český františkánský provinciál a tehdy provinční kustod a zasloužilý lektor Amand Hermann a tématicky se zaměřil na Boží pomoc ve více než desetiletí probíhající Velké turecké válce, kdy expandující Osmanská říše značně ohrožovala střední Evropu i rakouské habsburské císařství. Obhajoba bratra Castula vyšla tiskem ve španělském San Sebastiánu pod názvem: \"Corona stellarum duodecim, id est Duodecim annorum Belli Turcici praesentis victoriae prodigiosae, & pretiosae...\". \n\nV roce 1695 byl Castulus Martin na řádové provinční kapitule zvolen jako český františkánský provinciál. O tři roky později, v dalším volebním období, jej na postu provinciála vystřídal Antonín Hartmann a od roku 1701 Martin působil jako provinční kustod. V kontaktu s vedením řádové místní jednotky však zůstal a na další kapitule v roce 1704 byl podruhé na tříleté období zvolen provinciálem. Současně působil jako vizitátor velkopolské františkánské provincie. Jako provinciál tehdy v roce 1707 finančně zabezpečil rozšíření kláštera v Moravské Třebové o dílny, sklady nebo knihovnu. Od roku 1707 jej na postu provinciála nahradil Apolinaris Khytribius a bratr Castulus se stal opět kustodem. V roce 1710 z pověření řádového generálního ministra nebo komisaře vizitoval tyrolskou františkánskou provincii. Jelikož provinciál Řehoř Jeřábek byl od léta 1711 v nedobré zdravotní kondici a pro nemoc odstoupil, určilo provinční definitorium 10. června 1711 v Bechyni pro vedení provincie opět bratra Castula, buď jako provinciála nebo provinčního vikáře pověřeného vedením provincie. Castulus takto českou františkánskou provincii fakticky řídil, včetně dvou mimořádných kapitul v září 1711 a 1712. Na kapitule roku 1713 byl bratr Castulus po volbě nového provinciála (Wolfgang Forel) funkce vikáře zproštěn, byť o dva roky později na řádné kapitule v Praze jej opět jmenovali provinčním definitorem. Františkán Castulus Martin zemřel 5. září 1717 v Praze.\n\nJako teolog prohlížel Castulus Martin knihy před vytištěním, zda neobsahují protikřesťanské či protikatolické názory. Cenzuru prováděl nejen u titulů napsaných františkánskými autory, jak tomu bylo předepsáno řádovými předpisy a obvyklé, ale i dalším knihám ve františkánům spřízněné pražské tiskárně Hampeličce. Z františkánských autorů Martin cenzuroval knihu \"Domine Noverim me!... \" od svého spolubratra Sebastiana Schambogena vydanou v roce 1713.\n"}
{"id": "1017470", "url": "https://cs.wikipedia.org/wiki?curid=1017470", "title": "Johann Baptista Lorentz", "text": "Johann Baptista Lorentz\n\nJohann Baptista Lorentz (-1728), počeštěně Jan Baptista Lorentz, nebo Jan Křtitel Lorentz byl františkán německého jazyka působící v tehdejší české františkánské provincii, převážně asi ve Slezsku. V letech 1699 až 1700 byl vikářem františkánského kláštera v Moravské Třebové. Opakovaně řídil blíže neznámý klášter jako jeho kvardián. V roce 1725 byl zvolen do vedení české řádové provincie jako člen jejího definitoria (definitor). Někdy v té době Johann Lorentz jistě pobýval v konventu v slezské Lehnici. Pro lehnické náboženské bratrstvo Nejsvětěší Trojice scházející se v tamějším františkánském kostele totiž sepsal duchovní příručku \"Geistliche Hertzen-Stärke\" vytištěnou ve Vratislavi roku 1728. Sponzorem vytištění knihy byl Václav Albert Bruntálský z Vrbna, fundátor dnes zaniklého opavského františkánského konventu u Svaté Barbory. Jan Lorentz se dále zabýval kultem Čtrnácti svatých Pomocnících, jejichž kult včetně poutí byl ctěn ve františkánském chrámu v Kadani. Na toto téma mu údajně tiskem vyšly dvě knihy: \"Descriptio miraculorum, & devotionis DD. 14. Auxiliatorum\" a \"Auxilium in necessitate, & devotio ad SS. 14: Auxiliatores\". Bratr Lorentz zemřel 16. srpen 1728 v slezské Lehnici.\n"}
{"id": "1017473", "url": "https://cs.wikipedia.org/wiki?curid=1017473", "title": "Archangel Mascul", "text": "Archangel Mascul\n\nArchangel Mascul (latinsky Archangelus Mascul, či dodatečně počeštěně Archanděl Mascul) (- 17. prosince 1699 Praha), byl německý františkán původem z Nisy ve Slezsku, které tehdy většinově patřilo kromě královské správy i pod českou františkánskou provincii sv. Václava. V 60. letech 17. století, a možná i dříve, působil jako lektor na řádových klášterních studiích. Do řízení české františkánské provincie byl bratr Mascul zapojen od roku 1669, kdy byl jmenován provinčním sekretářem. Od té doby již ve vedení provincie zůstal, byť v různých funkcích, jejichž obměnu vyžadují františkánské řádové předpisy i zvyklosti. Od roku 1671 působil jako provinční definitor, 1675 kustod provincie, 1678 provinční sekretář, v letech 1681-1684 provinciál (provinční ministr), 1687 definitor, 1690 kustod, 1698 definitor.\nPatřil k přívržencům německé větve v české františkánské provincii a spolu s dalšími provinciály Bernardem Sannigem a Janem Evangelistou Fristschem se snažili prosadit větší autonomii německy mluvících bratří a vybraných slezských klášterů i prostřednictvím císaře, generální řádové kapituly (1682 v Toledu) nebo papeže Inocence XII. Se Sannigem pojilo Mascula zřejmě blízké přátelství, během svého provincialátu například Mascul roku 1681 zakázal vynášet z klášterních knihoven jakékoli učebnice napsané Sannigem. Z mandátu Mascula jakožto provinciála rovněž začal v roce 1683 františkánský malíř a písař Silvestr Hibler tvořit chórový žaltář určený zřejmě pro vratislavský klášter. Františkán Archangel Mascul zemřel 17. prosince 1699 v Praze.\n"}
{"id": "1017512", "url": "https://cs.wikipedia.org/wiki?curid=1017512", "title": "Zrozen k vítězství", "text": "Zrozen k vítězství\n\nZrozen k vítězství (v americkém originále: Born to Win) je americký dramatický film z roku 1971. Režisérem filmu je Ivan Passer. Hlavní role ve filmu ztvárnili George Segal, Karen Black, Paula Prentiss, Hector Elizondo a Jay Fletcher. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017513", "url": "https://cs.wikipedia.org/wiki?curid=1017513", "title": "Miroslav Mikolaj", "text": "Miroslav Mikolaj\n\nMiroslav Mikolaj (* 1. září 1962) je bývalý slovenský fotbalista, útočník.\n\nV československé lize hrál za ZVL Žilina. Nastoupil ve 30 ligových utkáních a dal 4 góly. Ve druhé nejvyšší soutěži hrál i za Slavoj Poľnohospodár Trebišov, nastoupil v 68 utkáních a dal 9 gólů.\n\n"}
{"id": "1017515", "url": "https://cs.wikipedia.org/wiki?curid=1017515", "title": "Episkopi", "text": "Episkopi\n\nEpiskopi je hlavní město území Akrotiri a Dhekelia, které je základnou britských ozbrojených sil a britským zámořským územím na Kypru. Nachází se v severozápadní části Západní suverénní základnové oblasti. Je sídlem civilní i vojenské správy celého území.\n"}
{"id": "1017516", "url": "https://cs.wikipedia.org/wiki?curid=1017516", "title": "Banda, která neuměla pořádně střílet", "text": "Banda, která neuměla pořádně střílet\n\nBanda, která neuměla pořádně střílet (v americkém originále: The Gang That Couldn't Shoot Straight) je americká filmová komedie z roku 1971. Režisérem filmu je James Goldstone. Hlavní role ve filmu ztvárnili Jerry Orbach, Leigh Taylor-Young, Jo Van Fleet, Lionel Stander a Robert De Niro. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017517", "url": "https://cs.wikipedia.org/wiki?curid=1017517", "title": "Referendum o poloze hlavního nádraží v Brně (2016)", "text": "Referendum o poloze hlavního nádraží v Brně (2016)\n\nReferendum o poloze hlavního nádraží v Brně je místní referendum, které proběhlo na území města Brna ve dnech 7. a 8. října 2016 souběžně s volbami do krajského zastupitelstva a v části města i do senátu. Občané se v něm mohli vyjádřit k tomu, zda si přejí modernizovat železniční stanici Brno hlavní nádraží v její dosavadní poloze na okraji historického jádra města v ulici Nádražní a zda chtějí, aby bylo řešení této modernizace vybráno prostřednictvím otevřené návrhové soutěže. Referendum není platné, protože v něm nebylo dosaženo požadované minimální účasti oprávněných hlasujících.\n\nSpolečenská diskuze o přestavbě a možné změně polohy hlavního nádraží se v Brně vede již od 20. let 20. století. Referendum, v němž by občané města dostali možnost se k této otázce vyjádřit, mělo původně proběhnout již 10. a 11. října 2014 společně s volbami do zastupitelstev obcí, ale z důvodu administrativních průtahů bylo jeho konání odloženo. Brňané měli v roce 2016 možnost vyslovit se k této otázce prostřednictvím všelidového hlasování již podruhé. V předchozím referendu konaném 9. října 2004 se sice z 24,9 % zúčastněných oprávněných osob 86 % vyslovilo pro modernizaci ve stávající poloze, avšak protože nebyla dosažena tehdy nutná 50% účast, nebylo toto referendum platné.\n\nKonečné výsledky referenda byly vyhlášeny v sobotu 8. října 2016 krátce po desáté hodině večerní. Většina hlasujících na obě otázky odpověděla „ano“, ovšem vzhledem k nízké účasti, která byla pouze 23,83 %, není referendum platné.\n\n\nPodle Iva Martince z katedry českého jazyka a literatury Pedagogické fakulty Masarykovy univerzity je z jazykového hlediska znění otázek jednoznačné a zjednodušeně znamenají toto:\nVelká část Brňanů oslovených Brněnským deníkem si nebyla interpretací otázek jistá a část jim vůbec nerozuměla. Tuto skutečnost považuje Martinec za důsledek použitého administrativního stylu vyjadřování, jehož použití však může být kvůli existenci právních norem v podobných situacích nezbytné. Znění otázek nepovažuje Martinec za manipulující a i podle odpůrců referenda je problém spíše ve významu v nich použitých pojmů a v samotné volbě toho, na co se otázky táží a na co nikoliv.\n\nReferendum se podle zákona o místním referendu konalo na úrovni statutárního města Brna. Na svém ustavujícím zasedání 25. listopadu 2014 ho vyhlásilo zastupitelstvo města vzešlé z voleb, v jejichž průběhu se původně mělo referendum konat. V případě, že bude referendum platné, budou jeho výsledky právně závazné pro orgány tohoto města. Odpůrci referenda poukazují na to, že jeho výsledek nijak nezavazuje další významné subjekty podílející se na modernizaci brněnského železničního uzlu, kterými jsou Ministerstvo dopravy České republiky, Správa železniční dopravní cesty a Jihomoravský kraj.\n\nReferendum se uskutečnilo na území města Brna ve stejných 350 okrscích a zpravidla i ve stejných budovách, ve kterých se konaly volby do krajského zastupitelstva a do Senátu. Proběhlo též ve shodnou dobu jako tyto volby, tedy v pátek 7. října od 14.00 do 22.00 a v sobotu 8. října od 8.00 do 14.00 hodin. Šlo o největší z deseti místních referend souběžně s těmito volbami v Česku probíhajících. Některé brněnské městské části o konání referenda informovaly obyvatele prostřednictvím svých tiskovin již s několikaměsíčním předstihem, magistrát města Brna začal veřejnost o referendu informovat na konci září.\n\nPro referendum byly v každém okrsku zřízeny vlastní komise, které však nebyly totožné s volebními komisemi – proto se obvykle konalo v jiné místnosti než volby do krajského zastupitelstva a Senátu. Ve výjimečných případech mohla dokonce nastat situace, kdy referendum probíhalo v jiné budově než volby. To byl případ okrsků č. 4003 a 4004 v Brně-Černovicích (namísto sociálního domu v budově ZUŠ), č. 6001 a 6002 v Brně-Ivanovicích (namísto budovy úřadu v Obecní hospodě), č. 18001 v Brně-Ořešíně (namísto úřadu v hasičské zbrojnici) a č. 23020 a 23033 v Brně-středu (namísto klubu seniorů na Václavské čo. 3 v domě pro seniory v odbočce ulice Hybešovy čo. 65a).\n\nHlasovací lístky pro referendum obdrželi voliči až ve volební místnosti (nebyly doručovány do domovních schránek). Odpovědi na otázky se na hlasovacím lístku označovaly křížkem (× nebo +) v příslušném rámečku.\n\nOprávněnou osobou pro účast v referendu byl občan České republiky s trvalým bydlištěm na území města Brna starší 18 let, popřípadě občan EU starší 18 let s trvalým pobytem na území města Brna, který se do 5. října 2016 do 16.00 nechal zanést do dodatku stálého seznamu voličů. Celkově bylo v referendu oprávněno hlasovat 306 981 osob (tedy o 231 více, než kolik mohlo hlasovat ve volbách do krajského zastupitelstva). Zákon o místním referendu dal voličům možnost do 5. října (osobně) nebo 30. září 2016 (písemně) požádat o vydání hlasovacího průkazu, jehož použitelnost je však omezena pouze na území statutárního města Brna (využijí ho zejména osoby hospitalizované v jiné části Brna, než kde bydlí). Vzhledem k tomu, že se referendum dotýká polohy regionálně významné železniční stanice, bývá kritizována skutečnost, že se jej nemohou zúčastnit obyvatelé okolních obcí, kteří nádraží využívají k cestování do Brna.\n\nMístní referendum je podle zákona platné, zúčastní-li se ho alespoň 35 % osob oprávněných hlasovat; závazné pro město je pak tehdy, pokud navíc vítězná možnost získá podporu nadpolovičního počtu účastníků a současně alespoň 25 % všech oprávněných hlasujících.\n\nCelkově stála příprava hlasovacích místností a organizace referenda město Brno asi 6 milionů korun.\n\nSběr podpisů nutných k vypsání referenda organizovala od ledna do srpna 2014 občanská aliance Referendum 2014 (později nazývaná \"Referendum 2016\") utvořená sdruženími Hnutí DUHA, Masarykova demokratická akademie a Děti Země. Nejvýraznějším představitelem této skupiny je šéfredaktor Deníku Referendum Jakub Patočka, který obhajuje možnost přizpůsobit nádraží současným potřebám v jeho stávající poloze tzv. „v centru“ a varuje před zhoršenou dostupností nádraží v odsunuté poloze. Aliance svou aktivitou navazuje na činnost občanské koalice Nádraží v centru, která stála za podobným referendem z roku 2004, a na aktivity Matěje Hollana a jeho občanského sdružení Brnění, které v roce 2011 upozornilo na skutečnost, že mezi největší vlastníky pozemků v oblasti tzv. „jižního centra“, do níž by se mohlo nádraží přesunout, patří lidé z okolí někdejšího místopředsedy brněnské Občanské demokratické strany Jiřího Hose, jehož společnost Brno New Station Development si rovněž v roce 2008 od Českých drah na 40 let pronajala budovu nádraží včetně komerčních prostor a okolního areálu.\n\nHlavním odpůrcem referenda je spolek Brno+ založený Patočkovým názorovým protivníkem, politikem Občanské demokratické strany Robertem Kotzianem, který z funkce náměstka pro dopravu v zastupitelstvu vedeném v letech 2010–2014 primátorem Romanem Onderkou jménem města aktivně prosazoval přesun nádraží do polohy tzv. „u řeky“, jež počítá s přesunem stanice přibližně o 800 metrů jihovýchodním směrem k řece Svratce, do míst současné nákladní stanice Brno dolní nádraží, kde by se stalo součástí plánovaného „jižního centra“. Kotzian považuje chystané referendum za nástroj blokování dopravního rozvoje města, neúspěšně se pokusil jeho uskutečnění napadnout soudně a k jeho bojkotu vyzýval i prostřednictvím spolku Brno+, jehož je předsedou. Místopředsedou spolku je starosta městské části Brno-Starý Lískovec Vladan Krásný.\n\nProti navrhovanému odsunu nádraží na velkou vzdálenost se vymezili rovněž ti lidé, kteří navrhují využít k modernizaci nádraží prostranství východně od ulice Nové sady. S využitím těchto prostranství ovšem počítají i představené návrhy modernizace nádraží v poloze „v centru“. Zatímco spolek Brno+ hovořil o této variantě jako o samostatné a odlišné poloze tzv. „pod Petrovem“, iniciátoři referenda počítali v rámci jimi prezentované modernizace nádraží ve stávající poloze i s jeho souběžným rozšířením do těchto míst a obě polohy tedy ztotožňovali. Že oba názvy označují totéž, prohlásili i autoři příslušných studií. Spolek Brno+ naopak tvrdil, že cílem iniciátorů referenda je prosazení tzv. „nulové varianty“ spočívající v pouhé opravě stávajícího nádraží.\n\nNa konci května 2016 informoval náměstek primátora Richard Mrázek jménem hnutí ANO o přípravě další možné polohové varianty. Podle ní by na novém nádraží v poloze tzv. „za řekou“ nedaleko mrakodrapu AZ Tower přibližně 1200 metrů od současného umístění zastavovaly mezinárodní vlaky a rychlíky, zatímco stávající nádraží v centru by využívaly regionální linky. Mrázek oznámil úmysl nechat tuto variantu zařadit do srovnávací studie, kterou vypracovává Správa železniční dopravní cesty. Návrh sklidil kritiku Roberta Kotziana ze spolku Brno+ (zastánce nádraží „u řeky“) a skepticky se o něm vyjádřili i Martin Ander ze Strany zelených a organizátoři chystaného referenda.\n\nAčkoliv referendum se svou první otázkou dotýkalo pouze modernizace nádraží „v dosavadní poloze podél ulice Nádražní“ a o jiných možných polohách se v otázkách nehovořilo, i samotné město Brno coby vyhlašovatel referenda stavělo ve své informační kampani před referendem vedle sebe polohy „pod Petrovem“ a „u řeky“. Pouze tyto dvě polohy jsou také předmětem urbanistické studie pořízené v roce 2016 městem Brnem a taktéž studie proveditelnosti zadané Správou železniční dopravní cesty, jež měla být původně hotova ještě před referendem, ale jejíž dokončení se zpozdilo a očekávána je až na přelomu ledna a února 2017. Přední propagátoři modernizace nádraží v jeho současném umístění (Martin Ander) i v odsunuté poloze (Robert Kotzian) se však ještě před referendem shodli, že již z dřívějších studií vyplývá, že obě polohy jsou proveditelné.\n\nÚřadující městské zastupitelstvo se rozhodlo své občany o konání referenda informovat, avšak nevydat ohledně hlasování v referendu ani účasti v něm žádné doporučení. Jako jediná ze stran vládnoucí koalice se jednoznačně k zachování nádraží ve stávající poloze přiklání Strana zelených. Podle právní analýzy, na kterou odkázal mluvčí brněnského magistrátu, není první otázka referenda zcela jednoznačná, město se však rozhodlo hlouběji se do diskuze o jejím správném výkladu nezapojovat.\n\nRada Jihomoravského kraje pod vedením hejtmana Michala Haška přidělila nejprve dotaci ve výši 197 000 Kč na informační kampaň související s referendem spolku Brno+. Později se kraj za toto jednostranné rozhodnutí omluvil a na začátku září poskytl stejnou částku i přípravnému výboru referenda z aliance Referendum 2016.\n\nMinistr dopravy Dan Ťok v debatě s občany 14. března 2016 vyjádřil přání, aby k referendu přišlo dostatečné množství voličů a bylo tak platné. Vedení města Brna by pak podle ministra za takové situace mělo výsledek referenda respektovat.\n\nPrvní referendum o poloze hlavního brněnského nádraží, vyvolané občanskou koalicí Nádraží v centru, se konalo v roce 2004. Hlasující se sice většinově vyjádřili pro podporu stávající polohy u ulice Nádražní, vzhledem k nedostatečné účasti ale referendum nebylo závazné.\n\nNápad na druhé referendum dostal na jaře 2013 Jakub Patočka, šéfredaktor \"Deníku Referendum\", po inspiraci, která přišla se zkušeností s referendem v Plzni v roce 2011. S touto ideou se postupně ztotožnily další osoby a některé politické strany (zastupitelé z TOP 09, Strany zelených a České pirátské strany). V lednu 2014 zahájili aktivisté z občanské aliance Referendum 2014, tvořené sdruženími Hnutí DUHA, Masarykova demokratická akademie a Děti Země, sběr podpisů nutných pro rozhodnutí o vypsání hlasování, které chtěli uspořádat ve společném termínu s komunálními volbami na podzim 2014. Iniciátoři referenda požádali vedení Brna, aby poskytlo polovinu částky (2 miliony korun), které rada statutárního města Brna vyčlenila na kampaň a propagaci přesunu nádraží, v rámci spravedlivého dělení veřejných zdrojů též na propagaci alternativního řešení (nádraží v dosavadní poloze).\nDne 30. července ohlásili iniciátoři sesbírání potřebného počtu podpisů (21 083, přičemž dle zákona bylo nutných 18 508 – šest procent oprávněných voličů), které odevzdali 1. srpna 2014 v podatelně Magistrátu města Brna. Dne 18. srpna 2014 oznámili úředníci, že z celkového počtu je platných pouze 13 257 podpisů. Kromě toho podle magistrátu chyběl odhad nákladů, které by byly spojeny s navrhovanými otázkami. Úřad proto vyzval iniciátory referenda, aby nedostatky do 1. září odstranili. Jakub Patočka takový postup označil za „za zvůli a skandální pohrdání občany“. Podle Miroslava Patrika bylo tvrzení o chybějícím počtu podpisů nepřezkoumatelné. Přípravný výbor pro vyhlášení referenda nesouhlasil s uváděnou 37% chybovostí podpisů a s neuvedením nákladů (které podle něj byly zahrnuty v předložených dokumentech), proto v následujících dnech podal ke Krajskému soudu v Brně žalobu na Magistrát města Brna.\n\nDne 1. září 2014 dodali aktivisté z aliance Referendum 2014 další petiční archy s celkem 5 813 podpisy (dle úřadu 5 884), aby dorovnali úřadem vyloučené podpisy. Zastupitelé za Stranu zelených navíc navrhli zařadit do programu jednání zastupitelstva 2. září hlasování o tom, aby referendum vyhlásili sami zastupitelé, s návrhem však neuspěli. Možné bylo i mimořádné jednání zastupitelstva konané nejpozději do 15. září 2014, aby se referendum stihlo vyhlásit v termínu podzimních komunálních voleb. Primátor Onderka se však nechal slyšet, že mimořádné zasedání nesvolá. Iniciátoři referenda poté rozšířili žalobu na město Brno a žádali, aby termín referenda stanovil místo zastupitelstva sám soud.\n\nKrajský soud v Brně 10. září rozhodl, že asi tisícovka podpisů z prvně odevzdaných petičních archů mohla být úřadem vyřazena neoprávněně, což však nestačilo pro dosažení počtu nutného k vypsání referenda. Soud rovněž 12. září zamítl druhou část žaloby jako předčasnou a sám referendum nevyhlásil. Magistrát mezitím vyřadil dalších 680 podpisů i z petičních archů předložených 1. září.\n\nV pořadí třetí žaloba iniciátorů referenda směřovala na uznání, že druhý, doplněný návrh na konání referenda byl již bezvadný. Krajský soud v Brně o ní rozhodl 17. října 2014 a uznal, že návrh ze dne 1. září obsahoval dostatek podpisů a zastupitelstvo musí na svém nejbližším zasedání referendum vyhlásit.\n\nNově zvolené zastupitelstvo po volbách do místních zastupitelstvech v roce 2014 na svém prvním zasedání 25. listopadu 2014 rozhodlo, že referendum o poloze nádraží se bude konat současně s volbami do krajských zastupitelstvech v roce 2016. Volby do krajských zastupitelstev a do Senátu vyhlásil prezident České republiky Miloš Zeman na dny 7. a 8. října 2016. V tyto dny se tedy v obvodu statutárního města Brna nakonec konalo také místní referendum o poloze nádraží.\n\nProti rozhodnutí zastupitelstva ze dne 25. listopadu 2014, Z7/0012, podali přehlasovaní zastupitelé a někteří bývalí zastupitelé (vedení Robertem Kotzianem a Romanem Onderkou) správní žalobu k soudu. Vyhlašovali, že rozhodnutí je neplatné zejména tím, že klade dobu referenda až do příštích voleb 7. a 8. října 2016. Na veřejnosti ono rozhodnutí výrazně označovali za protizákonné. Krajský soud v Brně i Nejvyšší správní soud v rozšířeném senátu ale neshledaly předestřené důvody platnými a žalobu zamítly (sólové minoritní stanovisko soudce Langáška se týkalo jen procesního postupu, nikoliv projednávané podstaty). Stěžovatelé se nakonec uchýlili ústavní stížností k Ústavnímu soudu, ale i ten jejich podání odmítl. Referendum tím bylo potvrzeno jako zcela v souladu se zákonem a demokratickými principy, jak plyne z odůvodnění ústavního soudu.\n\nPatnáct dní před konáním referenda, 22. září 2016 uplynula v 16 hodin lhůta, do které měla aliance Referendum 2016 delegovat své zástupce do komisí, které na průběh referenda dohlížejí. Hlavní představitel iniciativy Jakub Patočka však nominace odeslal až krátce před půlnocí. V souladu se zákonem o místním referendu tedy budou v komisích zasedat pouze osoby, které navrhli nebo dodatečně navrhnou starostové městských částí, resp. primátor – mezi nimiž jsou i odpůrci referenda vyzývající k jeho bojkotu. Patočka v otevřeném dopisu primátorovi Vokřálovi z 29. září 2016 opožděné odeslání seznamů přiznal a uvedl, že si po celou dobu jejich příprav nebyl vědom konkrétní hodiny, kterou zákon o místním referendu stanovuje v § 53, zatímco komisím pro hlasování se věnují § 17–27. Očekával by prý, že se úředníci stejně budou věcí zabývat až následující den. Dle tajemníka magistrátu byla ovšem aliance Referendum 2016 k dodání seznamů opakovaně vyzývána. Patočka ve svém dopise primátorovi upozornil také na to, že úředníci většiny městských částí údajně předtím o několik dní nedodrželi termíny, v nichž měli naopak přípravný výbor informovat o parametrech hlasovacích komisí. Ohradil se rovněž proti výkladu zákona úřednicí odboru vnitřních věcí magistrátu, dle jejíhož sdělení nesmí starostové městských částí do komisí jmenovat osoby zpožděně přípravným výborem navržené ani z vlastní vůle. Všechny komise se nakonec do předvečera zahájení referenda podařilo naplnit.\n\nS vypsáním druhého referenda o poloze nádraží původně nesouhlasili někteří členové původní koalice Nádraží v centru (Svatopluk Bartík, Matěj Hollan), kteří poukazovali na to, že se právě čeká na dlouho připravované srovnání variant. Studie objednaná Správou železniční dopravní cesty, prezentovaná v červnu 2014, kdy již běžel sběr podpisů pro vyhlášení referenda, ukázala, že jak varianta „u řeky“, tak varianta „pod Petrovem“ jsou realizovatelné a finančně srovnatelné, avšak přesun nádraží „k řece“ má díky větší rozpracovanosti několikaletý náskok. Matěj Hollan později změnil názor a od září 2014 a zejména pak před komunálními volbami referendum podporoval a po vítězství v nich jej také podpořil jako jeden z členů nově zvoleného zastupitelstva, které na svém prvním zasedání v listopadu 2014 definitivně stanovilo termín jeho konání.\n\nVedení města Brna se v době sběru podpisů pro podporu referenda stavělo k myšlence jeho vyhlášení negativně. Tehdejší náměstek primátora Robert Kotzian (nynější předseda spolku Brno+ bojujícího proti referendu) tehdy navržené otázky označil za „manipulativní“ a projevil názor, že jejich formulací tvůrci vytváří mylný dojem podpory varianty „pod Petrovem“, zatímco se otázky ve skutečností ptají na tzv. „nulovou variantu“, která nebyla vůbec diskutována ani připravována.\n\nRobert Kotzian se tehdy také vyjádřil, že o definitivní poloze nádraží by mělo rozhodnout Ministerstvo dopravy v roce 2015 a že pro ministerstvo nejsou výsledky místního referenda nijak závazné. Podle aliance Referendum 2014 (později vystupující pod názvem \"Referendum 2016\") se ovšem stát, který má být prostřednictvím ministerstva investorem stavby, již v roce 2002 dohodl s městem Brnem, že právě Brno rozhodne o umístění nádraží, a to prostřednictvím svého územního plánu. To iniciátoři shrnuli tak, že výsledek referenda je skutečně přímo závazný jen pro statutární město Brno v samostatné působnosti, nepřímo ale dopadá i na ostatní subjekty, a to prostřednictvím tzv. čtyřstranné smlouvy mezi ministerstvem dopravy, SŽDC, statutárním městem Brnem a Jihomoravským krajem. V podobném duchu se nesly i výsledky rozpravy na Mezinárodní konferenci o přímé demokracii pořádané 26. listopadu 2015 Mezinárodním politologickým ústavem MU za přítomnosti čelných odborníků právní vědy a politologie.\n\nJednotlivá názorová uskupení zahajovala předreferendovou kampaň postupně v různých médiích a kanálech. Vedle webových stránek byly užívány plakátovací plochy v tramvajích i na ulicích. Kampaň postupně nabírala stále ostřejších kontur. Celkové náklady organizátorů kampaní před referendem činily více než 500 tisíc korun.\n\nObčanská aliance Referendum 2016 vyzývala voliče k účasti v referendu a odpovědi „ano“ na obě otázky. Jako hlavní důvody pro takové hlasování uváděla výhodnou dostupnost a dobrou provázanost stávající polohy nádraží s městskou dopravou a transparentnost navrhovaného způsobu vedoucího k nalezení přesné podoby jeho modernizace. Ve své kampani aliance prezentovala i názory významných osobností brněnského veřejného života, které souhlasí s modernizací nádraží ve stávající poloze, jako jsou herec Bolek Polívka, senátorka Eliška Wagnerová, architekt Jan Sapák nebo ombudsmanka Anna Šabatová. Ve veřejné debatě zastupoval tento názorový proud i ředitel meziuniverzitního Institutu pro dopravní ekonomii, geografii a politiku a proděkan Ekonomicko-správní fakulty Masarykovy univerzity Martin Kvizda. Plakáty na podporu referenda zobrazovaly obličej muže s ústy přelepenými lepicí páskou a nápisem „Takto nás mají rádi. Změníme to 7. a 8. října v referendu o nádraží“. Do svých provozoven je umístily i některé zavedené brněnské prodejny.\n\nVlastní kampaň podporující účast v referendu a kladné odpovědi v něm spustila začátkem září Strana zelených. Nesla název „Nádr v centru“ a ze známých osobností ji podporovali mimo jiných spisovatelka Kateřina Tučková, režisér Jan Motal, herec Arnošt Goldflam či architekti Ondřej Chybík, Gabriel Kurtis, Janica Šipulová a Ivan Ruller. Herec Marek Daniel podpořil referendum již na jaře 2016 dvěma díly seriálu Kancelář Blaník.\n\nV úterý 4. října zveřejnilo rozsáhlé fórum 31 významných českých odborníků v oblasti urbanizmu, dopravy a ekonomie z různých měst a institucí memorandum, v němž označili otázku polohy nádraží za dostatečně obecnou na to, aby o ní mohli rozhodovat občané v referendu. Současně také vyjádřili své přesvědčení, že v žádné z uvažovaných poloh nehrozí Brnu ztráta šance na budoucí napojení na vysokorychlostní železnicí, a upozornili, že v případě změny polohy nádraží dojde podle jejich názoru k rozpadu stávajícího dobře fungujícího systému veřejné dopravy ve městě.\n\nSpolek Brno+, který se k návrhům kladeným v referendu staví odmítavě, nabádal občany, aby neúčastí v referendu dosáhli jeho neplatnosti z důvodu nedosažení minimální nutné účasti (35 % oprávněných hlasujících). Ty účastníky referenda, kteří chtějí hlasovat „ne“, prý jeho iniciátoři v blíže neurčené „interní komunikaci“ dostupné Mladé frontě Dnes nazvali „užitečnými idioty“. Podle argumentace spolku Brno+ referendum \"ohrožovalo životní zájem města Brna\" a jeho iniciátoři údajně zneužili institut místního referenda proti městu. Obdobně za \"nebezpečí pro Brno\" označil referendum i městský výbor KSČM. Ve své kampani pro přesun nádraží používal spolek Brno+ heslo „Referendum je past“ a zaštiťoval se podporou osobností jako jsou profesor chemie Ivan Holoubek, historička Milena Flodrová, profesor biochemie Jiří Damborský, profesor vnitřního lékařství Jiří Vorlíček, profesor chemie Blahoslav Maršálek či architekt Petr Pelčák. Na podporu přesunu nádraží vystupoval ve veřejné debatě rovněž architekt Jaroslav Dokoupil.\n\nMěsto Brno umístilo koncem září na pěti frekventovaných místech (Nádražní, Kobližná, Moravské náměstí, Mendlovo náměstí a Lužánky) po dvou čtyřbokých informačních hranolech prezentujících vybrané návrhy studií budoucího rozvoje centra města, a to jak s nádražím „pod Petrovem“, tak „u řeky“. Součástí potisku těchto hranolů jsou i informace o podmínkách konání místního referenda. Uspořádána byla také dvouhodinová veřejná debata na téma „Budoucnost centra Brna“, které se zúčastnili odborníci na dopravu, urbanismus a legislativu a moderoval ji Jakub Železný. Další debaty uspořádaly ve své režii některé městské části. Základní informace o referendu se na webových stránkách města objevily 29. září, tedy osm dní před jeho začátkem. Zastupitelský klub Žít Brno a Pirátů vytvořil informační webovou stránku, jejímž prostřednictvím vyzýval voliče, aby se referenda zúčastnili.\n\nZmocněnec přípravného výboru referenda Jakub Patočka v otevřeném dopise primátoru Vokřálovi z 29. září 2016 obvinil magistrát z porušování povinnosti zajistit pro referendum co největší účast. Upozornil mj. na to, že na webových stránkách města se první zmínka o referendu objevila až teprve v den psaní dopisu, tedy osm dní před jeho konáním. Patočka v dopise primátora požádal, aby veřejně vyzval občany k účasti v referendu a podpořil účast zástupců přípravného výboru v hlasovacích komisích. V případě, že v referendu nebude dosažena potřebná minimální účast voličů, hodlá se prý zasadit o jeho opakování. Sám primátor Vokřál se vyjádřil, že se referenda nezúčastní – vadí mu totiž chybějící studie proveditelnosti.\n\nSázková kancelář Fortuna považuje za téměř jisté, že se většina účastníků referenda vysloví pro modernizaci nádraží v dosavadní poloze – vyhlásila kurz 1,03 na to, že se tak stane, a kurz 7,5 na opačný výsledek. Kurzy na další okolnosti nezbytné pro dosažení jeho platnosti (minimální účast) a závaznosti (podíl z celkového počtu oprávněných hlasujících) však vyhlášeny nebyly.\n\nV roce 2016 nebyly až do doby konání referenda zveřejněny výsledky žádných předvolebních průzkumů, které by se ho týkaly. V průzkumu, jenž realizoval v roce 2012 Brněnský deník v rámci projektu \"1000 Brňanů\", se 69 % z tisícovky respondentů vyjádřilo pro zachování nádraží v centru.\n\nPo proběhnutí referenda byly zveřejněny výsledky průzkumu realizovaného u hlasovacích místností studenty katedry politologie Fakulty sociálních studií Masarykovy univerzity, podle něhož v referendu zvítězila odpověď „ano“, avšak referenda se zúčastnilo pouze 27 % oprávněných hlasujících – tedy méně, než kolik je ze zákona nutné pro jeho platnost (35 %).\n\nDle konečných výsledků se referenda zúčastnilo 23,83 % oprávněných osob (73 156 z 306 981 osob). Referendum je tedy neplatné. Na 1. otázku (modernizace nádraží v dosavadní poloze) odpovědělo 80,94 % zúčastněných „ano“, 13,12 % zúčastněných odpovědělo „ne“ a 3,88 % zúčastněných neoznačilo u této otázky žádnou odpověď (zbývajících 2,06 % tvořily neplatné hlasy). Na 2. otázku (nalezení řešení architektonickou soutěží) odpovědělo 67,89 % zúčastněných „ano“, 15,96 % zúčastněných odpovědělo „ne“ a 13,64 % zúčastněných neoznačilo u této otázky žádnou odpověď (zbývajících 2,51 % tvořily neplatné hlasy). Z vydaných úředních obálek byly odevzdány všechny s výjimkou 159. S ohledem na neplatnost referenda nejsou rozhodnutí v obou otázkách závazná. Účast v tomto referendu byla přibližně o jeden procentní bod nižší než v předchozím referendu o stejném tématu konaném v roce 2004.\n\nReferendum proběhlo ve 350 hlasovacích okrscích, které jsou tvořeny tak, aby v každém z nich bylo zapsáno přibližně tisíc oprávněných hlasujících. Okrsky jsou skladebné do městských částí, tj. v každé městské části je zřízen jeden nebo více okrsků a současně každý okrsek náleží do právě jedné městské části.\n\nNejvětší účast z městských částí byla v Kníničkách (35,22 %) a Medlánkách (35,17 %), což byly současně jediné městské části, v nichž účast v referendu překonala hranici 35 %, která je na úrovni celého města podmínkou pro platnost referenda. Vysoká účast byla zaznamenána také v Útěchově (32,72) a Komíně (32,09 %). Naopak nejmenší účast zaznamenaly městské části Brno-střed (17,50 %), Starý Lískovec (17,66 %), Černovice (19,00 %) a Slatina (19,36 %).\n\nNa 1. otázku (modernizace nádraží v dosavadní poloze) odpověděla kladně největší část zúčastněných v městských částech Ořešín (85,11 %), Brno-střed (84,42 %), Nový Lískovec (84,25 %) a Maloměřice a Obřany (83,97 %). Nejmenší podíl hlasů „ano“ na 1. otázku zaznamenaly komise v Jundrově (71,68 %), Bosonohách (74,61 %) a Žebětíně (74,74 %).\n\nNa 2. otázku (nalezení řešení architektonickou soutěží) odpověděla kladně největší část zúčastněných v městských částech Brno-střed (72,39 %), Maloměřice a Obřany (71,77 %), Nový Lískovec (71,64 %) a Komín (71,20 %). Nejmenší podíl hlasů „ano“ na 2. otázku zaznamenaly komise v Chrlicích (58,26 %) a ve Starém Lískovci (60,17 %).\n\nV žádné městské části nebyl počet hlasů „ne“ pro žádnou z otázek vyšší než počet hlasů „ano“. Druhá otázka obdržela ve všech městských částech nižší podíl hlasů „ano“ než první.\n\nK referendu přišlo a hlas „ano“ odevzdalo alespoň 25 % všech osob oprávněných k hlasování (kritérium pro závaznost odpovědi v případě platnosti referenda) u 1. otázky v městských částech Kníničky (27,96 %), Medlánky (27,79 %), Řečkovice a Mokrá Hora (26,10 %), Komín (25,93 %), Žabovřesky (25,61 %) a Útěchov (25,42 %); u 2. otázky nebylo toto kritérium splněno v žádné městské části.\n\nNásledující mapy ukazují účast v referendu a podíl odpovědí „ano“ na obě pokládané otázky za každou z 29 brněnských městských částí:\n\nVýsledky referenda vyhlašuje podle zákona o místním referendu městská komise, a to neprodleně po vyhotovení zápisu o výsledku hlasování. Tento zápis vyhotovuje na podkladě zápisů jí předaných místními komisemi (z jednotlivých městských částí), které zase pracují s podklady vypracovanými jednotlivými okrskovými komisemi. Na rozdíl od voleb tedy výsledky nezpracovává a ani je na svých webových stránkách nezveřejňuje Český statistický úřad – tyto činnosti má na starosti město Brno. Závazný způsob zveřejnění výsledků je vyvěšením zápisu o nich na úřední desce magistrátu po dobu 15 dní.\n\nMluvčí brněnského magistrátu krátce po uzavření hlasovacích místností prohlásila, že průběžné výsledky ani volební účast nebudou zveřejňovány, konečné výsledky referenda měly být oznámeny okolo osmé hodiny večerní. Nakonec se tak stalo ve 22.04 poté, co zapisovatel městské komise Radim Sedláček ve 21.50 podepsal vyhotovený zápis o výsledku hlasování. V následujících minutách výsledky převzala média, ve 23.48 o nich v podobě aktuality na hlavní stránce informovaly i webové stránky města. Zdržení při zpracování konečných výsledků oproti původnímu předpokladu bylo způsobeno čekáním na dodání dílčích výsledků z městské části Brno-střed (kde byla nejmenší procentuální účast, avšak v absolutních číslech naopak největší) a rovněž nezkušeností členů místních komisí. V jednom okrsku v Novém Lískovci musely být hlasy po špatném sečtení přepočítány. Např. místní komise v městské části Vinohrady měla naopak všech svých deset okrsků sečtených již v 16.20.\n\nPodle politologa Lubomíra Kopečka z Fakulty sociálních studií Masarykovy univerzity se mj. v důsledku konání referenda nezanedbatelně zvýšila účast ve volbách do krajského zastupitelstva. Ta dosáhla po sečtení všech hlasů hodnoty 39,51 %. Politici Petr Vokřál, Michal Hašek a Petr Fiala podle ČTK v referendu nehlasovali, ačkoliv voleb se zúčastnili.\n\n"}
{"id": "1017518", "url": "https://cs.wikipedia.org/wiki?curid=1017518", "title": "Špinavé ulice", "text": "Špinavé ulice\n\nŠpinavé ulice (v americkém originále: Mean Streets) je americký kriminální film z roku 1973. Režisérem filmu je Martin Scorsese. Hlavní role ve filmu ztvárnili Harvey Keitel, Robert De Niro, David Proval, Amy Robinson a Richard Romanus. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017520", "url": "https://cs.wikipedia.org/wiki?curid=1017520", "title": "Jaroslav Fridrich", "text": "Jaroslav Fridrich\n\nJaroslav Fridrich (* 20. října 1967) je bývalý slovenský fotbalový brankář.\n\nV československé lize hrál za ZVL Žilina. Nastoupil v 7 ligových utkáních.\n\n"}
{"id": "1017521", "url": "https://cs.wikipedia.org/wiki?curid=1017521", "title": "Nemeskér", "text": "Nemeskér\n\nNemeskér (, ) je obec v župě Győr-Moson-Sopron, v okrese Sopron. Rozloha obce je 6,42 km² a v lednu 2013 zde žilo 209 obyvatel.\n\nV obci je několik ulic a je tu pošta, několik obchodů, lékárna, dva hřbitovy.\n\nObec je vzdálena zhruba 0,5 km od hlavní silnice č.84, vedoucí ze Soproně k Balatonu. Nedaleko od obce je také zastávka na železniční trati Sopron - Szombathely. Nemeskér sousedí na severu s obcí Lövő a na jihu s obcí Újkér.\n\nPodél východního okraje obce protéká potok Kardos ér.\n\n"}
{"id": "1017522", "url": "https://cs.wikipedia.org/wiki?curid=1017522", "title": "XX. století", "text": "XX. století\n\nXX. století (v italském originále: Novecento) je italsko-francouzsko-německý dramatický film z roku 1976. Režisérem filmu je Bernardo Bertolucci. Hlavní role ve filmu ztvárnili Robert De Niro, Gérard Depardieu, Dominique Sanda, Donald Sutherland a Alida Valli. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017523", "url": "https://cs.wikipedia.org/wiki?curid=1017523", "title": "Taxikář (film)", "text": "Taxikář (film)\n\nTaxikář (v americkém originále: Taxi Driver) je americký dramatický film z roku 1976. Režisérem filmu je Martin Scorsese. Hlavní role ve filmu ztvárnili Robert De Niro, Jodie Fosterová, Harvey Keitel, Cybill Shepherdová a Albert Brooks. \n\nJodie Fosterová za svou roli v tomto filmu získala dvě ceny BAFTA. Nominována byla také na Oscara. Robert De Niro byl za svou roli ve filmu nominován na Oscara, Zlatý glóbus a cenu BAFTA. Bernard Herrmann získal za hudbu k filmu cenu BAFTA. Film byl dále nominován na dva Oscary (kategorie nejlepší film a hudba), na Zlatý glóbus v kategorii nejlepší scénář a na tři ceny BAFTA (v kategorii nejlepší režie, film a střih).\n\n\nFilm získal mezi diváky na největších filmových databázích spíše velmi dobré hodnocení.\n\n\nMinimálně patnáctkrát navštívil promítání filmu v Hollywoodu John Hinckley, jenž se silně ztotožnil s jeho hlavní postavou Travisem \nBickleym. Jeho posedlost herečkou Jodie Fosterovou následně stála za atentátem na Ronalda Reagana z 30. března 1981. Během následujících let ji pronásledoval po celých Spojených státech. Navázat kontakt se mu však nepodařilo, což vyústilo v rozhodnutí provést velký manifestační čin – zavraždit prezidenta, kterým by se se stal historickou osobností rovnocennou Fosterové. Jednou z inspirací byl děj \"Taxikáře\", v němž je plánován atentát na senátora kandidujícího na úřad prezidenta. \n\n"}
{"id": "1017524", "url": "https://cs.wikipedia.org/wiki?curid=1017524", "title": "Bernhard Krahl", "text": "Bernhard Krahl\n\nP. Bernhard Ernst Krahl, O. Cist. (28. března 1902 Rynartice – 4. října 1962 Klášter Heiligenkreuz) byl osecký cisterciák a profesor teologie.\n\nNarodil se v Rynarticích u Jetřichovic v dnešním okrese Děčín jako Ernst Krahl. V září roku 1922 zahájil noviciát v klášteře cisterciáků v Oseku. Zde při obřadu obláčky přijal řeholní jméno Bernhard. V roce 1927 byl vysvěcen na kněze. Získal doktorát teologie a následně vyučoval na německé teologické fakultě v Praze a v diecézním kněžském semináři v Litoměřicích.\n\nPo roce 1945 se vystěhoval z Československa a uchýlil se do kláštera v Heiligenkreuzu. V letech 1946–1947 přednášel na místním teologickém učilišti hebrejštinu, řečtinu a apologetiku. V roce 1958 se jako zástupce (tehdy již fakticky nefungujícího) oseckého kláštera účastnil cisterciácké generální kapituly. V letech 1959–1962 přednášel v Heiligenkreuzu filosofii. Zde v roce 1962 zemřel a byl pohřben na klášterním hřbitově.\n\n\n"}
{"id": "1017526", "url": "https://cs.wikipedia.org/wiki?curid=1017526", "title": "Poslední magnát", "text": "Poslední magnát\n\nPoslední magnát (v americkém originále: The Last Tycoon) je americký dramatický film z roku 1976. Režisérem filmu je Elia Kazan. Hlavní role ve filmu ztvárnili Robert De Niro, Tony Curtis, Robert Mitchum, Jeanne Moreau a Jack Nicholson. \n\nFilm byl nominován na Oscara v kategorii nejlepší výprava.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017528", "url": "https://cs.wikipedia.org/wiki?curid=1017528", "title": "Hanigovský hrad", "text": "Hanigovský hrad\n\nHanigovský hrad (Nový hrad, lat. \"castrum Wywar\") je zřícenina hradu nad obcí Hanigovce, v oblasti Horná Torysa, severovýchodně od Lipan, na úpatí Čergovského pohoří.\n\nVznik hradu je datován do 13. století, kdy na místě zděného hradu stál dřevěný hrádek. Původní dřevěný hrad dal vystavět šlechtic \"Mikčo\" (Mikche) na někdejším slovanském hradišti původního královského majetku hradu Šariš.\n\n\nKamenný hrad měl půdorys obdélníku o rozměrech přibližně 55 x 20 metrů. Celé prostranství obklopovalo hradební opevnění. Dvojpodlažní palác měl také obdélníkový půdorys s rozměry 14,7 x 6 metrů. Opevnění nádvoří bylo přizpůsobeno přístupové komunikací, která vstupovala do nádvoří z jižní strany 2,5 metru širokou branou, zabezpečenou strážní věží. V opevnění byla vytesána lůžka pro děla, hrad od jeho přístupnější strany chránily i střílny. Hradní komplex chránilo předbrání se vstupní branou. Na nádvoří byly hospodářské budovy a jiné stavby. Tyto budovy byly pravděpodobně dřevěné, protože po nich po požáru nezůstaly žádné stopy.\n\nUváděné objekty jsou v interiéru hradu dodnes identifikovatelné. Interiér paláce je až po parapety přízemních oken zasypán sutí. Opevnění se v některých místech zachovalo i do výšky 2 až 3 metry a jsou viditelná i lůžka pro děla. Hrad je v literatuře uváděn jako zaniklý, ale zachoval se ve své středověké podobě. O ruinu se stará o.s. Novum castrum , které za tři sezóny prací na hradě renovováno bránu, zakonzervovalo obrannou zeď a část paláce.\n\nSeznam kulturních památek v okrese Sabinov\n\n"}
{"id": "1017530", "url": "https://cs.wikipedia.org/wiki?curid=1017530", "title": "New York, New York (film)", "text": "New York, New York (film)\n\nNew York, New York (v americkém originále: New York, New York) je americký muzikálový film z roku 1977. Režisérem filmu je Martin Scorsese. Hlavní role ve filmu ztvárnili Liza Minnelli, Robert De Niro, Lionel Stander, Barry Primus a Mary Kay Place.\n\nLiza Minnelli a Robert De Niro byli za své role v tomto filmu nominováni na Zlatý glóbus. Film byl dále nominován na dva Zlaté glóby v kategoriích nejlepší muzikál či komedie a nejlepší originální píseň. Nominován byl také na dvě ceny BAFTA v kategoriích nejlepší kostýmy a soundtrack.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017531", "url": "https://cs.wikipedia.org/wiki?curid=1017531", "title": "Případ pro malíře", "text": "Případ pro malíře\n\nPřípad pro malíře (původně Černé jako smola) je český televizní film režisérky Lucie Bělohradské. Je adaptací detektivky Hany Proškové zasazené do současnosti, druhou z televizního cyklu Detektivky podle Proškové.\n\nPříběh pojednává o malíři Horácovi a jeho příteli komisaři Vašátkovi. Horácova sousedka je nalezena mrtvá a vypadá to na sebevraždu, Horác tomu ale nevěří a tak se o případ zajímá podrobněji až se stane podezřelým.\n\nFilm se natáčel od června 2014 v Praze, na zámku v Průhonicích a v Poříčí nad Sázavou.\n\n"}
{"id": "1017532", "url": "https://cs.wikipedia.org/wiki?curid=1017532", "title": "Žabalj", "text": "Žabalj\n\nŽabalj (v srbské cyrilici Жабаљ, maďarsky Zsablya, německy Josefdorf) je město v centrální části srbské Vojvodiny (Bačka), poblíž Nového Sadu a Zrenjaninu. Patří k malým sídlům; v roce 2011 měl 9 107 obyvatel. Administrativně je součástí okruhu Jižní Bačka.\n\nObyvatelstvo obce je převážně srbské národnosti a obec samotná je poprvé zmiňována v 16. století. V období rakousko-osmanských válek byla součástí tzv. Vojenské hranice. Mezi lety 1941–1945 byla obec součástí Maďarska. Fašistická vojska se v Žabalju dopustila řady násilností na místním obyvatelstvu.\n"}
{"id": "1017534", "url": "https://cs.wikipedia.org/wiki?curid=1017534", "title": "Futog", "text": "Futog\n\nFutog (v srbské cyrilici Футог, maďarsky Futak, německy Futok) je sídlo městského typu v centrální části srbské Vojvodiny (Bačka), západně od Nového Sadu a Zrenjaninu.\n\nFutog patří k malým sídlům; v roce 2011 měl 18 641 obyvatel. Administrativně je součástí okruhu Jižní Bačka. De facto se jedná o předměstí Nového Sadu, metropole Vojvodiny. Jižně od Futogu protéká Dunaj. Obyvatelstvo obce je převážně srbské národnosti.\n\nDo původně srbské obce přišli v roce 1774 v souvislosti s kolonizací Dolních Uher také Němci. Od té doby začal počet obyvatel Futogu růst a byly budovány nové školy. Německé obyvatelstvo žilo ve městě až do roku 1945 kdy bylo spolu s veškerými Němci z Vojvodiny vysídleno. Po druhé světové válce se počet obyvatel obce téměř ztrojnásobil, a to především z důvodu blízkosti Nového Sadu, který má zhruba čtvrt milionu obyvatel. S vojvodinskou metropolí je dnes Futog spojen jak železniční tratí, tak i řadou linek městské dopravy.\n"}
{"id": "1017535", "url": "https://cs.wikipedia.org/wiki?curid=1017535", "title": "Pravdivé zpovědi", "text": "Pravdivé zpovědi\n\nPravdivé zpovědi (v americkém originále: True Confessions) je americký kriminální film z roku 1981. Režisérem filmu je Ulu Grosbard. Hlavní role ve filmu ztvárnili Robert De Niro, Robert Duvall, Charles Durning, Cyril Cusack a Burgess Meredith. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017536", "url": "https://cs.wikipedia.org/wiki?curid=1017536", "title": "Mačvanska Mitrovica", "text": "Mačvanska Mitrovica\n\nMačvanska Mitrovica (v srbské cyrilici Мачванска Митровица, do roku 1918 Podrinska Mitrovica, v srbské cyrilici Подринска Митровица) je město v jižní části srbské Vojvodiny (Srem), poblíž Sremské Mitrovice (naproti, přes řeku Sávu v regionu s názvem Mačva).\n\nMačvanska Mitrovica se řadí k malým sídlům; v roce 2011 měla 3 873 obyvatel. Administrativně je součástí okruhu Sremského okruhu. Je jedinou obcí, která je součástí Vojvodiny a která se nachází v historickém regionu Mačvy jižně od řeky Sávy.\n\nObyvatelstvo obce, která byla až do roku 1918 součástí Chorvatska (v rámci Rakousko-Uherska) je převážně srbské národnosti. V současné době má sídlo rozvinutý potravinářský průmysl a také dobré dopravní spojení (díky blízké Sremské Mitrovici), a to jak železniční, tak i silniční (dálnice Bělehrad-Záhřeb).\n"}
{"id": "1017537", "url": "https://cs.wikipedia.org/wiki?curid=1017537", "title": "Kaukajärvi", "text": "Kaukajärvi\n\nJezero patří do povodí potoku Viinikanoja (35.214), který ústí do Pyhäjärvi a patří do povodí řeky Kokemäenjoki ústící do Botnického zálivu. Průměrně z jezera odtéká 73,8 l/s. Voda přitékající do jezera se sbírá z plochy 8,2 km², což je oproti rozloze jezera relativně málo. Na severu jezera je převážně zastavěná rezidenční a průmyslová oblast, na jihu les.\nKvalita vody v jezeře je velmi dobrá po všech stránkách. Na břehu jezera je pět veřejných pláží, veřejná sauna a veslařský a kanoistický stadion. Na jezeře je velmi oblíbené rybaření, včetně pomocí sítí. V jezeře žije například síh severní, okoun říční, pstruh duhový nebo rak říční.\n\nJezero dalo název čtvrti Tampere Kaukajärvi, rozkládající se směrem na západ.\n\nNa jezeře se v roce 1995 konalo Mistrovství světa ve veslování.\n\nK jezeru přiléhá východním směrem ležící jezero volně propojené s Kaukajärvi potrubím pod úzkou hrázní cestou.\n\nPitkäjärvi má rozlohu 0,16 km² a délku asi 1,3 km. Objem jezera je odhadován na 1,49 milionu m³. Nadmořská výška hladiny je stejná jako u Kaukajärvi. Největší hloubka je 28 m. Rozloha povodí jezera je 3,1 km². Z jezera voda odtéká rychlostí průměrně 28 l/s.\n\nJezero leží celé v Kangasale.\n"}
{"id": "1017538", "url": "https://cs.wikipedia.org/wiki?curid=1017538", "title": "Noto (písmo)", "text": "Noto (písmo)\n\nNoto je rodina volně šiřitelných fontů všech písem zveřejňovaná od roku 2012 společností Google pod licencí Apache 2.0. Záměrem tvůrců písma je obsáhnout všechny znaky pokryté standardem Unicode a umožnit zobrazování textů v mnoha jazycích v jednotném vzhledu. Z tohoto důvodu bývá někdy označováno za „esperanto písem“.\n\nV červenci 2014 vydaly společnosti Adobe a Google písma Source Han Sans a Noto CJK rozšiřující podporu na znaky čínštiny, japonštiny a korejštiny. Na tvorbě většiny glyfů pro tyto jazyky se podílely společnosti Changzhou SinoType Technology, Iwata Corporation a Sandoll Communication.\n\n"}
{"id": "1017540", "url": "https://cs.wikipedia.org/wiki?curid=1017540", "title": "Lebane", "text": "Lebane\n\nLebane je město v jižní části centrálního Srbska, poblíž Leskovace. Patří k malým sídlům; v roce 2011 mělo 10 062 obyvatel. Spolu s dalšími sousedními obcemi je domovem pro 21 802 lidí Administrativně je součástí Jablanického okruhu.\n\nMěsto se rozkládá na soutoku řek Jablanica a Šumanska reka v nadmořské výšce 275,2 m n. m. Obyvatelstvo Lebane je převážně srbské národnosti.\n\nPrvní zmínka o sídlu pod názvem \"Hleban\" pochází z roku 1516. V roce 1930 bylo město připojeno na elektrickou rozvodnou síť a roku 1963 zde byla vybudována kanalizace. V letech 1946 a 1976 bylo město postiženo záplavami. Lebane patří v současné době k nejméně rozvinutým oblastem v centrálním Srbsku. Mnohé firmy po roce 1990 neustály dramatické společenské změny; většina podniků těžkého průmyslu zbankrotovala a textilní firmy na tom nebyly o mnoho lépe. \n\nV blízkosti měst ase nachází pozůstatky byzantského města \"Justiniana Prima\" (známé též pod názvem \"Caričin grad\"). Bylo vybudováno za vlády Justiniána I. ve snaze osídlit místo svého narození. Od roku 1917 je tato lokalita předmětem archeologických průzkumů.\n"}
{"id": "1017541", "url": "https://cs.wikipedia.org/wiki?curid=1017541", "title": "Král komedie", "text": "Král komedie\n\nKrál komedie (v americkém originále: The King of Comedy) je americká filmová komedie z roku 1983. Režisérem filmu je Martin Scorsese. Hlavní role ve filmu ztvárnili Robert De Niro, Jerry Lewis, Diahnne Abbott, Sandra Bernhard a Shelley Hack. \n\nPaul D. Zimmerman získal za scénář k tomuto filmu cenu BAFTA. Na stejnou cenu byli nominováni i Robert De Niro, Jerry Lewis, Martin Scorsese a Thelma Schoonmaker.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017542", "url": "https://cs.wikipedia.org/wiki?curid=1017542", "title": "Samuel Michna", "text": "Samuel Michna\n\nSamuel Michna (-1711) byl český františkán a teolog. Pocházel z Moravy. \nPůsobil jako učitel na klášterních františkánských studiích připravujících řádové kleriky a nedávno vysvěcené kněze na duchovní pastýřskou službu. Jako lektor teologie takto působil v roce 1702 v blíže neznámém konventu, snad v Kadani, jak se dovídáme ze zápisků z jeho přednášek z moralistky s obligátním názvem \"Tractatus de actibus humanis\". Později působil jako lektor na generálních teologických studiích františkánů u P. Marie Sněžné v Praze, jež přes titul „generálních“ nespolupracovala na rozdíl od místních minoritů s pražskou univerzitou neměla tak právo udělovat akademické tituly. Na pražské františkánské škole působil Michna přinejmenším v roce 1710, kdy byl na řádové kapitule slavené zrovna též v Praze jmenován členem provinčního definitoria (definitorem). Lektorem pražských řeholních studií zůstal Michna až do své smrti 5. března 1711. Jeho bohoslovecké učebnice a příručky však používali další studenti i po jeho smrti, jak dokládá rukopisné Kompendium teologie, které Samuel Michna napsal se svým spolubratrem Castulem Martinem a blíže neznámými písaři (studenty?) bylo přepsáno v roce 1718.\n"}
{"id": "1017543", "url": "https://cs.wikipedia.org/wiki?curid=1017543", "title": "Zamilován", "text": "Zamilován\n\nZamilován (v americkém originále: Falling in Love) je americký dramatický film z roku 1984. Režisérem filmu je Ulu Grosbard. Hlavní role ve filmu ztvárnili Robert De Niro, Meryl Streep, Harvey Keitel, Jane Kaczmarek a George Martin. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017544", "url": "https://cs.wikipedia.org/wiki?curid=1017544", "title": "Sodalitas pro mutua s. Missae celebratione", "text": "Sodalitas pro mutua s. Missae celebratione\n\nSodalitas pro mutua s. Missae celebratione, používající zkratku SMC, je neformální sdružení kněží v brněnské diecézi, kteří se zavázali v případě úmrtí kteréhokoliv jiného člena odsloužit mši svatou. Bylo založeno brněnským biskupem Mons. ThDr. Antonínem Arnoštem hrabětem Schaffgotschem v roce 1853 a po jeho vzniku do něj vstoupil prakticky celý diecézní klérus této diecéze.\n\n\n"}
{"id": "1017546", "url": "https://cs.wikipedia.org/wiki?curid=1017546", "title": "Vlhké kontinentální podnebí", "text": "Vlhké kontinentální podnebí\n\nVlhké kontinentální podnebí má horká léta a studené zimy. Ve všech místech tohoto podnebí v zimním období sněží a sněhová pokrývka se udrží alespoň několik dní. V místech s větším množstvím zimního sněženích bývá doba sněhové pokrývky delší. V létě nejvíc srážek spadne při bouřkách nebo vytrvalejších deštích. Vlhké kontinentální podnebí se vyskytuje od 40° severní šířky až po severní polární kruh. Na jižní polokouli je vlhké počasí vzácnější. Základní kritéria k zařazení do nějakého typu ponebí jsou: průměrná měsíční teplota nejstudenějšího měsíce padá pod 0°C nebo -3°C (na přesné hodnotě se klimatologové neshodují), v letních měsících by měly naopak alespoň 4 měsíce být s průměrnou teplotou nad 10°C. Zároveň průměrná roční teplota je vyšší než 0°C. Toto podnebí se rozděluje podle letní teploty na více podtypů. Úhrn srážek za rok bývá od 300 mm do 1000 mm. Podnebí je rozděleno na teplejší a studenější verze s podtypy rozlišenými písmeny: Dfa a Dfb s rovnoměrnými srážkami po celý rok, Dwa a Dwb s velmi deštivým létem (oblasti s letními monzuny) a suchou zimou, Dsa a Dsb s sušším létem a vlhkou zimou.\n\nPrůměrná teplota nejteplejšího měsíce přesahuje 22°C. Průměrné odpolední teploty v létě jsou okolo 32°C. Nejstudenější měsíc má průměnou teplotu pod 0°C nebo -3°C (každý klimatolog to posuzuje jinak). Dělí se na další 3 podtypy. \n\nSrážky jsou rovnoměrně rozložené po celý rok. Nejvyšší teploty v létě obvykle dosahují 30°C až 40°C. Nejsilnější zimní mrazy bývají mezi -10°C až -25°C, v závislosti na kontinentálnosti podnebí.\n\nNejvíce srážek napadá v zimě nebo na jaře a pokud v létě prší, tak téměř výhradně při bouřkách. Nejsilnější mrazy na většině míst dosahují -5°C až -20°C. Léta jsou horká, suchá a slunečná s velkou amlitudou denní teploty (nad 15°C), v zimě se ale rozdíly mezi denní a noční teplotou zmenšují z důvodu vyšší oblačnosti. Nejvyšší letní teploty většinou přesahují 35°C a mohou dosahovat až hodnot okolo 40°C.\n\nVyskytuje se téměř výhradně jen v severovýchodní Číně. Většina srážek v létě spadne při bouřkách nebo středně silném dešti. Zatímco léta mohou být hodně deštivá a oblačná, zimy bývají slunečné a suché, což vede k silným a vytrvalým mrazům. Na některých místech v nejsušším zimním měsíci nemusí vůbec sněžit (déšť je v zimě extrémně vzácný vzhledem k velkým a vytrvalým mrazům). Nejvyšší letní teploty dosahují zpravidla 30°C až 35°C. Nejsilnější zimní mrazy klesají od -10°C (většinou na pobřeží) do -35°C (vnitrozemské lokality).\n\nJe více na severu než teplejší verze a proto je i chladnější. Průměrné teploty 22°C nedosahuje ani nejteplejší měsíc a alespoň jeden měsíc má průměrnou teplotu (není přesně definováno) nižší než 0°C nebo -3°C. Průměrná odpolední teplota bývá mezi 21°C až 28°C. Oproti teplejší verzi má také méně srážek a delší zimy. Na jižní polokouli je extrémně vzácné, je tam jen v Jižních Andách, na Novém Zélandě v Jižních Alpách v Snowy mountains v jihovýchodní Austrálii. \n\nNejběžnější podnebí v Česku. Srážky už nejsou tak rovnoměrně rozložené po celý rok, hlavně kvůli chladnějším zimám celkově napadá méně srážek v zimě než v létě, ale zase v zimě jsou srážky rovnoměrněji rozložené, zatímco v létě spíše jednou za čas po delším suchu dorazí bouřka s velmi silným deštěm nebo dlouhodobější déšť. Nejvyšší letní teploty se obvykle pohybují okolo 30°C a nejsilnější mrazy jsou v závislosti na kontinentálnosti a zeměpisné poloze od -10°C do -35°C.\n\nMá výrazně sušší léto oproti zbytku roku. Vyskytuje se hlavně na západě Kanady a ve vnitrozemském Turecku. Zatímco na západě Kanady v létě spadne drtivá většina srážek při lehkém dešti a nejvíce srážek je v zimě, tak v Turecku v letním období spadne při bouřkách nebo středně silném dešti v dost vyrovnaném poměru a nejvíce srážek spadne na jaře. Nejvyšší letní teploty jsou typicky mezi 30°C až 40°C a nejsilnější mrazy běžně dosahují -10°C až -15°C. Amplituda denní teploty je v létě mnohem vyšší než v zimě kvůli menší oblačnosti v létě.\n\nMá suché zimy, a proto také silné mrazy mohou dosahovat až -30°C. Nejvyšší letní teploty se pohybují okolo 30°C. Většina srážek v létě napadá při lehkém ale velmi častém dešti, bouřky se vyskytují řídce. Tento popis se týká jen podnebí Dwb v Rusku v Přímořském kraji.\n"}
{"id": "1017547", "url": "https://cs.wikipedia.org/wiki?curid=1017547", "title": "Česká asociace inline hokeje", "text": "Česká asociace inline hokeje\n\nČeská asociace inline hokeje (ČAILH) je hlavní organizací sdružující inline hokej v České republice. ČAILH pořádá a organizuje mistrovské soutěže v České republice ve všech věkových kategoriích a zajišťuje účast reprezentačních výběrů na mistrovství světa v inline hokeji organizace FIRS. Prezidentem ČAILH je od roku Tomáš Würtherle.\n\nČeská Inline hokej asociace byla založena v roce 1995 jako člen mezinárodní federace FIRS.\nDomácí soutěže organizuje od roku 2000.\nPublicita pro inline hokej se získává hlavně díky velkému úspěchu na mezinárodním poli.\nV posledních letech se však inline hokeje pravidelně objevuje na obrazovkách České televize i z domácích soutěží.\n\nV současné době jsme na druhém místě v historických tabulkách národních týmů.\nMuži se MS účastnili celkem 19 krát a získali 3x zlato, 5x stříbro a 8x bronz.\nJuniorské MS se koná od roku 2007. Juniorská reprezentace je vůbec nejúspěšnější zemí v historii, když v letech 2009 – 2013 získala 5x v řadě titul mistrů světa. Perličkou je, že v letech 2009 – 2104 neprohráli 40 utkání v řadě, přičemž semifinálové porážka na MS v roce 2014 byla až v prodloužení, což znamená, že v řádné hrací době Český výběr neprohrál již ve 42 zápasech v řadě.) K 5 titulům pak máme ve sbírce i 1x stříbro, 1x bronz.\nŽeny na MS startují od roku 2003 (s výjimkou let 2012 a 2013) a z těchto 9 účastí vybojovali- 2x zlato, 2x stříbro a 2x bronz.\nČeský ženský výběr pak jako jediný dokázal narušit nadvládu USA a Kanady, protože jiná země mistrovský titul nevybojovala.\nOd roku 2010 se pravidelně koná i veteránské MS, na kterých Český výběr vybojoval 3x mistrovský titul a 2x stříbro.\n\nInline hokej se představil i v letech 2005, 2009 a 2013 na světových hrách kde v letech 2009 a 2013 Český výběr shodně získal bronzové medaile.\n\nCelkem česká národní týmy posbíraly 13 zlatých, 10 stříbrných a 13 bronzových medailí.\n\nČAILH v České republice organizovala MS FIRS v letech 2003 Písek, 2010 Beroun Mistrovství světa v inline hokeji mužů FIRS 2010 a MS veteránů v roce 2011 Beroun a 2014 Praha.\nNa světových šampionátech organizace FIRS, pořádaných od roku 1995, získala česká mužská reprezentace tři zlaté, čtyři stříbrné a osm bronzových medailí. Ženy hrají na MS od roku 2002, Češky dosud vybojovaly po dvou zlatých, stříbrných a bronzových medailích. V kategorii juniorů (MS pořádané od roku 2007) získal český tým pět zlatých a jednu stříbrnou medaili.\n\nČAILH má více jak 3000 registrovaných hráčů v 81 týmech.\nNěkterá města ve kterých se hrají soutěže inline hokeje Praha, Brno, Kladno, Zlín, Pardubice, Hradec Králové, Beroun, Olomouc, Uherský Brod, Břeclav, Plzeň, Vrchlabí, Boskovice, Přerov a další.\n\nV domácích soutěžích a v reprezentaci, pravidelně nastupují hráči ledního hokeje.\nTím vůbec nejznámějším byl kapitán mistrů světa z let 2007 a 2011 Karel Rachůnek.\nK těm nejznámějším patří známí i z NHL, KHL a české extraligy jako Tomáš Plekanec, Aleš Hemský, Rostislav Klesla, Petr Tenkrát, Ondřej Veselý, Jaroslav Balaštík, Martin Altrichter, ale také některé mladé talenty jako Buchtele, Holík, Zámorský a další.\n\n"}
{"id": "1017549", "url": "https://cs.wikipedia.org/wiki?curid=1017549", "title": "Tenkrát v Americe", "text": "Tenkrát v Americe\n\nTenkrát v Americe (v americkém originále: Once Upon a Time in America) je americko-italský kriminální film z roku 1984. Režisérem filmu je Sergio Leone. Hlavní role ve filmu ztvárnili Robert De Niro, James Woods, Elizabeth McGovern, James Hayden a William Forsythe.\n\nGabriella Pescucci získala cenu BAFTA za nejlepší kostýmy. Stejnou cenu v kategorii nejlepší hudba získal Ennio Morricone. Film byl na stejné ocenění nominován ještě v kategoriích nejlepší kamera a režie, Tuesday Weld byla nominována v kategorii nejlepší herečka ve vedlejší roli. Sergio Leone a Ennio Morricone byli také nominováni na Zlatý glóbus.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1017550", "url": "https://cs.wikipedia.org/wiki?curid=1017550", "title": "Horná Torysa", "text": "Horná Torysa\n\nHorná Torysa (\"Hornotoryská oblast\") je slovenský region a oblast cestovního ruchu.\n\nOblast Horné Torysy se nachází na východě Slovenska, v Prešovském samosprávném kraji, v severozápadní části Šariše. Území tvoří hranice katastrů 23 obcí severní části okresu Sabinov a jedna obec v okrese Levoča. Území o rozloze 26 921 hektarů se rozprostírá mezi Levočskými vrchy a pohořím Čergov. Hlavní osou území je horní tok řeky Torysy a střediskovým centrem regionu je město Lipany.\n\n\n\n\nPrvní záznamy spadají do období 11. až 12. století, kdy se z osad postupně utvářela střediska hospodářského života a první vesnice, které hustě lemují údolí řeky Torysy a jejích přítoků. V první polovině 13. století se region stal součástí \"Šarišského komitátu\" a sídlem županů byl Šarišský hrad. 15. století patří usazování rusínského pasteveckého obyvatelstva v severní části Šariše.\n\n\nVětšinu času patřil Vyšný Slavkov do jiného územního samosprávného celku než zbytek regionu, v dnešní době patří všechny obce do Prešovského kraje.\n\n\n\nRegion ma bohatou folklórní historii a funguje zde množství folklorních skupin a souborů, které pořádají 2 velké folklorní akce (\"Hornotorysský folklorní festival v Krivanech, O gajdicu Andreje Mizeráka v Lúčce\").\nV posledních letech se zde rozvíjí i moderní tanec a moderní hudba. V Lipanech se pořádá v létě festival \"Pohodička\".\n\nŠkolství je v regionu zastoupeno všemi druhy škol, kromě vysokých.\n\nJsou zde dvě rekreační střediska Oddechové centrum \"Žliabky\" Dubovica a \"Rekrea\" Lúčka – Potoky.\n\nVe městě Lipany působí fotbalový klub ŠK Odeva Lipany, v regionu působí fotbalové a turistické kluby.\n\nMezi kulturní památky v Lipanech patří \"kostel sv. Martina\", barokní \"kostel Sv. Magdaleny\" a jiné.\n\nNad obcemi Brezovička, Hanigovce a Kamenica se nacházejí zříceniny hradů.\n\nV regionu je více zámků v obcích Rožkovany, Krivany, Červenica, Dubovica, Brezovica a Brezovička.\n\nPomník padlých hrdinů v první a druhé světové válce v Lipanech.\n\nPřirozeným průmyslovým centrem regionu je město Lipany, kde se soustřeďuje 75% průmyslu. Působí zde dva zahraniční investoři \"Orac decor\" a \"Team industries\", lokální podniky \"Odeva Lipany\", \"Mediproduct\", \"Aluminium system\", \"Elektro Lipany\" a \"JK Slovakia\". Za prací obyvatelé dojíždí v rámci okresu Sabinov (\"Milk – Agro, ZŤS, SANAS\") nebo Prešovského samosprávného kraje.\n\nRegionem prochází silnice I. třídy v celkové délce 16 km na trase Prešov – Stará Ľubovňa, ostatní cesty jsou zařazeny do II. a III. třídy a obecní cesty (místní komunikace) v celkové délce 119,3 km.\n\nSeverojižním směru protíná region důležitá železniční trať spojující Polsko - Slovensko - Maďarsko. Délka trati je 18 km a od roku 1997 je zelektrifikovaná (železniční trasa Prešov – Plaveč) zelektrifikovaná.\n\n\n"}
{"id": "1017551", "url": "https://cs.wikipedia.org/wiki?curid=1017551", "title": "Světlana Gerasimenková", "text": "Světlana Gerasimenková\n\nSvětlana Ivanovna Gerasimenková (, , narozena 23. února 1945) je ukrajinská a tádžická astronomka, spoluobjevitelka komety 67P/Churyumov-Gerasimenko.\n\nNarodila se roku 1945 na Ukrajině. Promovala na Kyjevské univerzitě v roce 1968. V roce 1969 odjela s Klymem Čurjumovem do Alma-Aty pozorovat komety 50cm dalekohledem. V noci z 11. na 12. září 1969 při pozorování komety 32P/Comas Solà náhodou vyfotografovala další kometu. Čurjumov ji později v Kyjevě identifikoval jako novou. Později byla tato kometa nazvána 67P/Churyumov-Gerasimenko. \n\nV roce 1973 přijala pozvání Astrofyzikálního ústavu Tádžické akademie věd a přestěhovala se do Dušanbe, kde pracuje dodnes.\n\nNikolaj Černych po ní pojmenoval planetku 3945 Gerasimenko, kterou objevil 14. června 1982.\n"}
{"id": "1017552", "url": "https://cs.wikipedia.org/wiki?curid=1017552", "title": "Mise (film)", "text": "Mise (film)\n\nMise (též uváděno jako Misie, v anglickém originále The Mission) je britský dramatický film z roku 1986. Režisérem filmu je Roland Joffé. Hlavní role ve filmu ztvárnili Robert De Niro, Jeremy Irons, Ray McAnally, Aidan Quinn a Cherie Lunghi.\n\nFilm se odehrává v Jižní Americe a jeho pozadím je konflikt mezi Španělskem a Portugalskem o koloniální nadvládu nad Jižní Amerikou. Zatímco na španělském území mají jezuité možnost budovat své misie a obracet domorodce na víru, na portugalském území je jejich působení vnímáno jako přílišná překážka pro rozvoj otrocké práce na plantážích. Po uzavření úmluvy v Madridu v roce 1750 a z ní vyplývajícího posunutí hranic se řada misií vybudovaných původně na španělském území dostane na portugalské území, čímž se misie ocitnou v nebezpečí a hrozí, že je nebude možné ani politicky ani silou zachránit.\n\n\nFilm získal mezi diváky na největších filmových databázích spíše velmi dobré hodnocení.\n\n\nChris Menges získal za kameru k tomuto filmu Oscara, nominován byl i na cenu BAFTA. Ennio Morricone získal za hudbu k tomuto filmu Zlatý glóbus a cenu BAFTA, nominován byl i na Oscara. Robert Bolt získal Zlatý glóbus za nejlepší scénář, nominován byl i na cenu BAFTA. Cenu BAFTA získali i Ray McAnally za nejlepší mužský herecký výkon ve vedlejší roli a Jim Clark za nejlepší střih. Film byl dále nominován na dalších pět Oscarů (kategorie nejlepší film, režie, výprava, kostýmy, střih), tři Zlaté glóby (kategorie nejlepší drama, režie, mužský herecký výkon) a sedm cen BAFTA (nejlepší kostýmy, režie, film, scénář, výprava, zvuk, speciální efekty).\n\n"}
{"id": "1017553", "url": "https://cs.wikipedia.org/wiki?curid=1017553", "title": "Nová Ľubovňa", "text": "Nová Ľubovňa\n\nNová Ľubovňa je obec na Slovensku v okrese Stará Ľubovňa. V roce 2015 zde žilo 2 988 obyvatel.První písemná zmínka o obci pochází z roku 1308.\n\nNová Ľubovňa leží v severozápadní části geomorfologického celku Spišsko-šarišského mezihoří, v jeho podcelku Jakubianská brázda, u soutoku říčky Jakubianky s Kolačkovským potokem, v údolí na rozšířené nivě a terasách Jakubianky. Jakubiansku brázdu, kde leží i Jakubany či Šambron, na jihozápadě svírají Levočské vrchy, na severovýchodě Hromovec, pod Starou Ľubovňou na Jakubianskou brázdu navazuje Ľubovnianská kotlina, na východě sahá po rozvodnici mezi povodím Popradu a Torysy.\n\n\n"}
{"id": "1017554", "url": "https://cs.wikipedia.org/wiki?curid=1017554", "title": "Neúplatní", "text": "Neúplatní\n\nNeúplatní (v americkém originále: The Untouchables) je americký kriminální film z roku 1987. Režisérem filmu je Brian De Palma. Hlavní role ve filmu ztvárnili Kevin Costner, Sean Connery, Charles Martin Smith, Andy García a Robert De Niro. \n\nSean Connery získal za roli v tomto filmu Oscara a Zlatý glóbus a byl nominován i na cenu BAFTA. Cenu BAFTA získal Ennio Morricone za hudbu k tomuto filmu. Film byl dále nominován na 3 Oscary (kategorie nejlepší výprava, kostýmy a hudba), Zlatý glóbus (nejlepší hudba) a dvě ceny BAFTA (nejlepší kostýmy a výprava).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1017556", "url": "https://cs.wikipedia.org/wiki?curid=1017556", "title": "Nahošice (zámek)", "text": "Nahošice (zámek)\n\nNahošice jsou zámek ve stejnojmenné vesnici u Blížejova v okrese Domažlice. Postaven byl na místě starší tvrze v průběhu osmnáctého století.\n\nPrvním panským sídlem v Nahošicích bývala gotická tvrz založená nejspíše již ve čtrnáctém století rodem nahošických vladyků. V letech 1454–1465 tvrz patřila Vojslavovi z Branišova, po něm Janu Vojslavovi z Branišova a od roku 1515 Mikuláši z Branišova, který byl purkrabím v Domažlicích. Mikuláš mezi roky 1521–1524 prodal Nahošice s tvrzí a dvorem Václavu Henigarovi ze Seeberka. Jeho potomkům statek patřil až do období po bitvě na Bílé hoře, kdy Václav Henigar ze Seeberka odešel ze země, a panství prodal Aleně Salomeně Černínové z Chudenic. Po ní statek zdědil její třetí manžel Jan Jindřich Morl z Letína, ale od vdovy po něm panství v roce 1666 získal František Maxmilián Černín z Chudenic. Jako další majitelé se do roku 1761 vystřídali Schirndingové ze Schirndingu a Ottové z Ottenthalu, po kterých následovaly další tři šlechtické rody. Někdy v té době byla tvrz barokně přestavěna.\n\nBěhem devatenáctého století zámek patřil různým měšťanským rodinám. V roce 1810 ho koupili bratři Petr a Jakub Prušákové a některý člen jejich rodiny nechal zámek okolo roku 1865 přestavět v neorenesančním stylu. Poslední zásadnější úpravy proběhly začátkem dvacátého století, kdy byl zámek doplněn o zadní věžičku. Ta původně obsahovala i vodojem, který byl v sedmdesátých letech dvacátého století odstraněn. Poslední oprava zámku proběhla v letech 1994–1995.\n\nJednopatrový zámek měl původně obdélníkový půdorys. Z barokního období se dochovaly zejména klenby ve dvou přízemních místnostech. Na počátku dvacátého století byla k průčelí připojena přístavba s pětibokým věžovitým rizalitem. Na opačné straně vzniklo dvouramenné schodiště, které překonává přilehlou silnici a zpřístupňuje zámecký park přímo z prvního patra.\n\n"}
{"id": "1017557", "url": "https://cs.wikipedia.org/wiki?curid=1017557", "title": "Klym Čurjumov", "text": "Klym Čurjumov\n\nKlym Ivanovyč Čurjumov (, – \"Klim Ivanovič Čurjumov\", 19. února 1937 Nikolajev – 14. října 2016 Charkov) byl ukrajinský astronom a spisovatel knih pro děti. Spoluobjevil komety 67P/Churyumov-Gerasimenko a C/1986 N1 (Churyumov-Solodovnikov).\n\nČurjumov byl dopisujícím členem Ukrajinské akademie věd, ředitelem kyjevského planetária, šéfredaktorem vědeckopopulárního časopisu Naše nebe () a prezidentem Ukrajinské společnosti amatérských astronomů.\n\nKlym Čurjumov se narodil jako čtvrté z osmi dětí Ivana Ivanoviče a Antoniny Michajlovny Čurjumových. Otec zahynul v druhé světové válce v roce 1942.\n\nV roce 1949 se rodina přestěhovala do Kyjeva, kde Klym začal studovat. Promoval v roce 1960 na Kyjevské univerzitě. Následně byl umístěn na geofyzikální stanici v Tiksiském zálivu v Jakutsku, kde studoval polární záři, telurické proudy a ionosféru. Do Kyjeva se vrátil v roce 1962 a začal vyvíjet astronavigační zařízení pro kosmickérakety.\n\nPo dokončení aspirantury na Kyjevské univerzitě v oboru Astrofyzika zde začal pracovat jako vědec. Pozoroval komety v Lisnykách () u Kyjeva a během astronomických expedic do střední Asie, na Kavkaz, Sibiř, Přímořského kraje, Čukotku a Kamčatku.\n\nV roce 1969 odjel se svými dvěma spolupracovníky pozorovat periodické komety do Alma-Aty. Zde jeho kolegyně Svetlana Gerasimenková pořídila fotografii, na které později Čurjumov našel novou kometu. Byla pojmenována 67P/Churyumov-Gerasimenko.\n\nKandidátem věd se stal roku 1972, kdy obhájil svou práci „Studium komet Ikeya-Seki (1967n), Honda (1968s), Tago-Sato-Kosaka (1969) a nové krátkoperiodické komety Churyumov-Gerasimenko na základě fotografických pozorování.“ Doktorát získal v roce 1993 po obhájení své práce „Evoluční fyzikální procesy v kometách“. Profesorem byl na Kyjevské univerzitě jmenován v roce 1998. V lednu 2004 byl jmenován ředitelem Kyjevského planetária.\n\nNikolaj Černych po něm pojmenoval planetku (2627) Churyumov, kterou objevil 8. srpna 1978. Na památku jeho otce a bratra – oba nosili jméno Ivan Ivanovič Čurjumov – tentýž astronom pojmenoval planetku (3942) Churivannia, kterou objevil 11. září 1977. Eleanor Helinová pak na počest jeho matky pojmenovala planetku (6646) Churanta, kterou objevila 14. února 1991.\n"}
{"id": "1017565", "url": "https://cs.wikipedia.org/wiki?curid=1017565", "title": "Angel Heart", "text": "Angel Heart\n\nAngel Heart (v americkém originále: Angel Heart) je americko-kanadsko-britský mysteriózní film z roku 1987. Režisérem filmu je Alan Parker. Hlavní role ve filmu ztvárnili Mickey Rourke, Robert De Niro, Lisa Bonet, Charlotte Rampling a Stocker Fontelieu.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017566", "url": "https://cs.wikipedia.org/wiki?curid=1017566", "title": "OKAY", "text": "OKAY\n\nSpolečnost OKAY Elektrospotřebiče byla založená v roce 1994 Ing. Jindřichem Životským. Od té doby se stala největším českým a slovenským prodejcem spotřební elektroniky v kamenných obchodech.  \n\nProdejny OKAY Elektrospotřebiče najdete nejen v Česku, ale také na Slovensku, kam firma expandovala v roce 2002. Během dvaceti let na trhu bylo otevřeno přes 135 prodejen s celkovou výměrou zhruba 200 000 m².\n\nSpolečnost v roce 2011 spustila provoz OKAY e-shopu. Jeho oblíbenost se na Heureka.cz vyšplhala k 1. 4. 2016 na 91 %.\n\nV roce 2013 vykázal internetový e-shop rekordní nárůst tržeb. Ty se zvýšily o 81% oproti roku 2012. Obrovský nárůst tržeb je připisován nejen široké nabídce zboží a trvale nízkým cenám, ale také množství služeb, které zákazníkům OKAY e-shop nabízí.\n\nV roce 2014 z nezávislé analýzy vyplynul fakt, že e-shop Okay.sk nabídl v povánočních výprodejích nejvíce zlevněných produktů. Analýzou prošlo osm internetových obchodů, jakými jsou třeba Mall.sk, Okay.sk nebo Datart.sk. Ve výsledku se ukázalo, že vybrané e-shopy uplatnily po Vánocích skutečnou slevu v průměru u 11,5% nabízených produktů. Společnost Okay.sk uplatnila slevu u 57 % produktů. \"„Po vyhodnotení získaných dát sme zistili, že najviac sa rozhodol zlacňovať obchod Okaysk.eu, a to dokonca v prípade 57 % ponúkaného tovaru. Výrazne tak prevyšuje ostatné sledované obchody,“\" upřesnil Michal Ježko ze společnosti Karsa Technologies.\n\nO rok později dobrých výsledků dosáhl i Okay.cz. \"\"Karsa poukazuje na to, že řada e-shopů navzdory marketingovým proklamacím nasazovala slevy jen na malý úsek nabídky…E-shopy Eleshop.cz nebo Obchody-plus.cz takto podle analýzy naložily s celou pětinou celého sortimentu. Obchod Okay.cz naopak skutečně zlevnil 38 % svého zboží, což je v kontextu e-shopů sledovaných studií unikátní,\"\"  doplnil Channelworld.\n\nSpolečnost OKAY můžete najít i na sociálních sítích, jakými jsou Facebook (OKAY.cz, OKAY.sk, JENA - nábytek) Twitter (OKAY.cz, OKAY Slovakia, JENA - nábytek) nebo Instragram (OKAY.cz, OKAY Slovakia, JENA - nábytek).\n\nV roce 2012 došlo ke spojení firem OKAY Elektrospotřebiče a JENA – nábytek. O rok později vznikl koncept OKAY elektro & sofa, který prodává nejen elektroniku, ale také nábytek.\n\nV roce 2010 pod názvem OKAY Market vznikla v Brně síť franšízových obchodů s potravinami. V dubnu 2016 bylo v Brně 13 prodejen. OKAY Market prodával sortiment potravin, drogérie, smíšené zboží a rychlé občerstvení. Obchody byly v blízkosti zastávek hromadné dopravy a měly otevřeno do večerních hodin. Začátkem roku 2019 bylo provozování obchodní sítě s potravinami ukončeno.\n\nProfesor OKAY je od roku 2014 maskotem společnosti OKAY. Od srpna tohoto roku se začal  objevovat v propagačních materiálech a reklamních spotech v radiovém i televizním vysílání. K vidění je i ve videích na firemním YouTube kanálu. Postava profesora vystupuje vždy v bílém plášti se žlutým motýlkem. Charakteristická je především svým účesem, který nezapře inspiraci u nejznámějšího teoretického fyzika Alberta Einsteina.\n\nPostavu využívá společnost OKAY rovněž jako rádce\nsvým zákazníků. V článcích na internetových stránkách radí profesor OKAY\nzákazníkům jak vybrat nejvhodnější výrobek a vyvrací nejrůznější mýty a pověry.\n\nZakladatel společnosti OKAY se narodil v Brně v roce 1964. Je absolventem Střední průmyslové školy elektrotechnické (SPŠE) v Brně, kde své „podnikání“ zaměřil na prodej meruněk z rodinného sadu. Na Vysokém učení technickém v Brně si přivydělával opravováním starých aut.\n\nNápad podnikat v oblasti elektra vznikl během jeho stáže v Německu v roce 1992. Po návratu domů začal s prodejem drobného elektra z Itálie a Belgie. Po úspěšném startu se začala firma rozrůstat. Dnes OKAY holding čítá více než 130 prodejen po celé ČR a SR.\n\nV roce 2014 vyhrál Jindřich Životský soutěž EY Podnikatel roku 2014 Jihomoravského kraje. Porotu, která jej zvolila, přesvědčil hlavně svým podnikatelským duchem a respektem, který chová ke všem pracovníkům v maloobchodě. Jeho životním krédem je „rychleji, výš, silněji“, které odráží jeho touhu být nejlepší.\n"}
{"id": "1017567", "url": "https://cs.wikipedia.org/wiki?curid=1017567", "title": "An Englishman Abroad", "text": "An Englishman Abroad\n\nAn Englishman Abroad (česky přeložitelné jako Angličan v zahraničí) je britské televizní drama z roku 1983, které pro BBC natočil režisér John Schlesinger podle scénáře Alana Bennetta. Jde o inscenaci příběhu založeného na skutečných událostech, s Alanem Batesem a Coral Brownovou podle jejího vlastního životního příběhu z roku 1958, kdy se při svém účinkování v moskevském divadle setkala s britským dvojitým špionem Guyem Burgessem.\n\nFilm se natáčel v chladném skotském Dundee, které mělo zastoupit Moskvu. Svou premiéru si odbyl na BBC One dne 29. listopadu 1983. Na americké obrazovky jej uvedla televize PBS o rok později, 27. října 1984 v rámci cyklu „Great Performances“. O pár let později jej BBC Worldwide Publishing vydala také na VHS.\n\nKritiky byl snímek chválen a nazýván televizní událostí roku. Získal cenu BAFTA za nejlepší televizní drama. Stejné ocenění obdrželi také Bates a Brownová za nejlepšího herce a herečku, dále Amy Robertsová za kostýmy, Stuart Walker za výpravu a Nat Crosby za kameru.\n\nO pět let později zpracoval Bennett hru i pro divadelní prkna (premiérově uvedena v prosinci 1988 v londýnském Národním divadle) a spojil ji do dvoudílného díla \"Single Spies\" spolu s další jednoaktovkou o jiném z kruhu tzv. camgridgeských špionů. Ta se v roce 1991 stala předlohou Schlesingerova dalšího televizního počinu, \"A Question of Attribution\".\n\nV roce 1994 adaptovala hru pro rozhlasové vysílání BBC režisérka Hilary Norrishová. Brownovou v její verzi ztvárnila Penelope Wiltonová a Burgesse Michael Gambon.\n\n"}
{"id": "1017568", "url": "https://cs.wikipedia.org/wiki?curid=1017568", "title": "Osvračín (zámek)", "text": "Osvračín (zámek)\n\nOsvračín je zámek pocházející z 18. století. Nachází se ve středu vesnice Osvračín v okrese Domažlice. Patří obci, která jej využívá ke kulturním účelům a jako sídlo obecního úřadu. Od roku 1993 je chráněn jako kulturní památka ČR. Tvoří jej dvoukřídlá jednopatrová budova.\n\nStarý osvračínský hrad byl na konci patnáctého století pustý a patřil ke švihovskému panství. V roce 1504 Osvračín zdědila Bohunka z Lomnice, vdova po Půtovi z Rýzmberka, a po ní ho převzal syn Jindřich z Rýzmberka, který ho prodal Janu Vidršpergárovi z Vidršperka. Roku 1544 panství patřilo Markétě Kočovské z Křimic a po ní se připomínají v roce 1570 Ofka a o devět let později Anna Kočovská. Někdy v té době si Kočovští ve vsi postavili novou tvrz. V letech 1585–1619 patřila Jiřímu z Kočova, po kterém ji zdědila Anna Černínová, rozená z Kočova, a její čtyři synové. Osvračín připadl Humprechtu Černínovi, zatímco Jan Černín dostal tvrz ve Lštění. Humprecht brzy zemřel, a statek měl připadnout Drslavu Černínovi, který neměl dostatek prostředků, aby ostatní vyplatil. Statku se nakonec v roce 1625 ujal Jiří Černín, který zemřel roku 1669. Majetek po ně převzal strýc Jiří Václav († 1687), který statek odkázal v rozporu s vůlí zemřelého Jiřího Černína svým dětem. Poslední vůli proto napadl nejstarší syn Jiřího Černína Vilém Václav Černín. Spor roku 1688 vyhrál a o šest let později statky prodal hraběti Heřmanu Jakubu Černínovi.\n\nFrantišek Josef Černín nechal tvrz přestavět na barokní zámek podle projektu architekta Františka Maxmiliána Kaňky. V roce 1734 statek koupil rytíř Jan Josef Hildprant z Ottenhausenu a na krátkou dobu připojil Osvračín ke kanickému panství. Od roku 1761 však byl znovu samostatným statkem a Hildprantovým potomkům patřil až do roku 1800. Je možné, že staviteli barokního zámku nebyli Černínové, ale právě Hildprantové. V letech 1800–1841 se v držení zámku vystřídalo šest majitelů, ale nakonec ho získal sklářský podnikatel Ondřej Ziegler, který ho přestavěl v novogotickém slohu.\n\n"}
{"id": "1017570", "url": "https://cs.wikipedia.org/wiki?curid=1017570", "title": "Mistrovství České republiky v atletice 2014", "text": "Mistrovství České republiky v atletice 2014\n\n45. mistrovství ČR v atletice 2014 se uskutečnilo ve dnech 2. - 3. srpna 2014 na Městském stadionu v Ostravě-Vítkovicích.\n\nMistrovství se také zúčastnili závodníci ze Slovenska a vybojovali několik medailí.\n\n"}
{"id": "1017572", "url": "https://cs.wikipedia.org/wiki?curid=1017572", "title": "Nejsme žádní andělé", "text": "Nejsme žádní andělé\n\nNejsme žádní andělé (v americkém originále: We're No Angels) je americká filmová komedie z roku 1989. Režisérem filmu je Neil Jordan. Hlavní role ve filmu ztvárnili Robert De Niro, Sean Penn, Demi Moore, Hoyt Axton a Bruno Kirby.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017573", "url": "https://cs.wikipedia.org/wiki?curid=1017573", "title": "Dýka (film)", "text": "Dýka (film)\n\nDýka (v americkém originále: Jacknife) je americký dramatický film z roku 1989. Režisérem filmu je David Jones. Hlavní role ve filmu ztvárnili Robert De Niro, Ed Harris, Kathy Baker, Sloane Shelton a Ivan Brogger. \n\nEd Harris byl za svou roli v tomto filmu nominován na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017574", "url": "https://cs.wikipedia.org/wiki?curid=1017574", "title": "Stanley a Iris", "text": "Stanley a Iris\n\nStanley a Iris (v americkém originále: Stanley & Iris) je americký dramatický film z roku 1990. Režisérem filmu je Martin Ritt. Hlavní role ve filmu ztvárnili Jane Fonda, Robert De Niro, Swoosie Kurtz, Martha Plimpton a Harley Cross. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017578", "url": "https://cs.wikipedia.org/wiki?curid=1017578", "title": "Mafiáni (film)", "text": "Mafiáni (film)\n\nMafiáni (v americkém originále: Goodfellas) je americký kriminální film z roku 1990. Režisérem filmu je Martin Scorsese. Hlavní role ve filmu ztvárnili Ray Liotta, Robert De Niro, Joe Pesci, Lorraine Bracco a Paul Sorvino. Film získal šest nominací na cenu Oscara, z toho jednu cenu získal v kategorii nejlepší mužský herecký výkon ve vedlejší roli (Pesci). Film získal pět Filmových cen Britské akademie, včetně ceny za nejlepší film a nejlepší režii. \n\n\nFilm získal mezi diváky na největších filmových databázích spíše velmi dobré hodnocení.\n\n\nJoe Pesci byl za svou roli ve filmu oceněn Oscarem a byl nominován na Zlatý glóbus. Film byl oceněn pěti cenami BAFTA. Nicholas Pileggi a Martin Scorsese vyhráli v kategorii nejlepší scénář, Richard Bruno v kategorii nejlepší kostýmy, Thelma Schoonmaker v kategorii nejlepší střih, Martin Scorsese pak dostal ještě dvě ceny za nejlepší režii a nejlepší film (spolu s Irwinem Winklerem). Film dále získal pět nominací na Oscara (nejlepší film, herečka ve vedlejší roli, režie, scénář, střih), pět nominací na Zlatý glóbus (nejlepší drama, režie, herečka a herec ve vedlejší roli a scénář) a dvě ceny BAFTA (nejlepší herec a kamera).\n\n"}
{"id": "1017579", "url": "https://cs.wikipedia.org/wiki?curid=1017579", "title": "Saint Helier", "text": "Saint Helier\n\nSaint Helier (, jerseysky: \"Saint Hélyi\") je město a jedna z dvanácti farností na ostrově Jersey, který je největším z Normanských ostrovů v Lamanšském průlivu. Má přibližně 33 500 obyvatel, což je zhruba 34,2 % populace celého ostrova a je jeho hlavním městem, třebaže oficiální rezidence viceguvernéra ostrova Jersey se nachází ve farnosti Saint Saviour. Urbanizovaná část farnosti Saint Helier tvoří většinu největšího města na ostrově, ačkoliv část města se rozprostírá i v přilehlé farnosti Saint Saviour, s předměstími táhnoucími se do farností Saint Lawrence a Saint Clement. Převážná část farnosti Saint Helier má venkovský charakter.\n\nFarnost má rozlohu 10,6 km², z čehož 2 km² byly získány meliorací.\n\nVlajku a znak farnosti tvoří dvě zlaté sekery v modrém poli. Modrá symbolizuje moře a sekery připomínají umučení sv. Heliera saskými piráty v roce 555.\n\nPředpokládá se, že na místě současného města Saint Helier bylo osídlení v době římské nadvlády v Galii.\n\nStředověké hagiografie poustevníka Heliera, patrona ostrova Jersey, který zde byl umučen a po němž je pojmenována farnost i město, popisují obraz malé rybářské vesnice na dunách mezi bažinatou půdou na jedné straně a čárou maximálního přílivu na straně druhé. Ačkoliv v současnosti je farní kostel sv. Heliera v dosti značné vzdálenosti od moře, v době své stavby byl na okraji dun prakticky v nejbližším bodě k ostrůvku blízko pobřeží, nazývaného \"Hermitage\" (anglicky poustevna; místo Helierovy evangelizace a mučednictví). Než se začalo s rekultivací půdy a stavbou přístavu, mohly být lodě přivazovány ke zdi hřbitova přiléhající k moři.\n\nOpatství sv. Heliera bylo založeno v roce 1155 na přílivovém ostrově L'Islet, který sousedí s ostrůvkem Hermitage. V době reformace bylo opatství zrušeno a místo bylo opevněno, aby vytvořilo hrad, který nahradil hrad Mont Orgueil coby hlavní pevnost ostrova. Nový hrad Elizabeth Castle byl pojmenován po panující královně Walterem Raleighem, guvernérem ostrova Jersey v letech 1600–1603.\n"}
{"id": "1017581", "url": "https://cs.wikipedia.org/wiki?curid=1017581", "title": "Čas probuzení", "text": "Čas probuzení\n\nČas probuzení (v americkém originále: Awakenings) je americký dramatický film z roku 1990. Režisérem filmu je Penny Marshall. Hlavní role ve filmu ztvárnili Robin Williams, Robert De Niro, Julie Kavner, John Heard a Penelope Ann Miller. Předlohou filmu byla kniha \"Awakenings\" (1973, česky \"Probouzení\") britského neurologa Olivera Sackse.\n\nRobert De Niro byl za svou roli v tomto filmu nominován na Oscara. Robin Williams byl za svou roli ve filmu nominován na Zlatý glóbus. Film získal další dvě nominace na Oscara (kategorie nejlepší film a scénář).\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1017582", "url": "https://cs.wikipedia.org/wiki?curid=1017582", "title": "Tadeusz Manteuffel", "text": "Tadeusz Manteuffel\n\nTadeusz Manteuffel, vlastní jménem Tadeusz Manteuffel-Szoege, Taddaeus Julius Joseph von Manteuffel (5. března 1902 v Rzeżyci – 22. září 1970), byl polský historik, medievista, voják Zemské armády, zakladatel a první ředitel Ústavu dějin Polské akademie věd, v letech 1950–1953 předseda Polské historické společnosti.\n\nStudoval na varšavském gymnáziu (nyní 18. všeobecně vzdělávací lyceum Jana Zamojského), poté na gymnáziu Polské matky v Petrohradě, nakonec na Zamojského gymnáziu, kde roku 1919 maturoval. Nastoupil do Národní stráže (ustavované četnictvo), kde plnil strážní službu v bráně elektrárny na varšavské ulici Foksal a v tramvajové vozovně na Pulavské. Ještě v roce 1919 zahájil studium na Varšavské univerzitě. Od července do listopadu 1920 odsloužil dobrovolnou vojnu. Bojoval během polsko-sovětské války a při obraně Varšavy přišel o pravou ruku.\nNa univerzitě studoval historii do roku 1924. Od října 1921 pracoval v Archivu národní osvěty a v letech 1924 až 1926 odjel na zahraniční vědecká stipendia do Francie, Anglie a do Itálie. Roku 1925 vyšla jeho první medievistická práce \"Unifikační politika Chlotara II. (Polityka unifikacyjna Chlotara II)\" a v roce 1926 vydal \"Franckou expanzi na území Itálie v 6. a 7. století (Ekspansję frankońską na terenie Włoch w VI i VII w.)\". \n\nRoku 1931 vydal habilitační práci \"Teorie feudálního zřízení podle Consuetudines Feudorum XII-XIII (Teoria ustroju feudalnego według Consuetudines Feudorum XII-XIII)\" získal univerzitní hodnost docenta. V listopadu 1939 začal pracovat v Archivu nových akt a v roce 1940 vstoupil do Svazu ozbrojeného boje, jenž se později změnil na Zemskou armádu. Byl spolupracovníkem Úřadu informace a propagandy, zastával mj. funkci zástupce redaktora \"Polských zpráv (Wiadomości Polskie)\". V září 1945 se stal mimořádným profesorem na katedře obecné historie středověku a vedoucím Ústavu dějin varšavské univerzity. Dále byl děkanem a rektorem této univerzity. 11. května 1945 obnovil činnost Sdružení přátel historie (Towarzystwo Miłośników Historii). V roce 1951 spoluorganizoval I. kongres polské vědy, na němž byl spoluredaktorem referátu Žanny Kormanovové, která jménem celého vědeckého společenství deklarovala připravenost vědců, aby historická věda hrála \"významnou roli v celkovém plánu ideologické ofenzívy socializmu w Polsku\". Pak se stal ředitelem Ústavu dejin Polské akademie věd, kterým zůstal až do roku 1970. Věnoval se katolickým řádům v 11. a 12. století a původu středověkých herezí. \n\nTaké působil jako poradce při výrobě polských historických filmů.\n\nV roce 1954 byl vyznamenán Křížem Řádu obnovení Polska „za vynikající zásluhy v oblasti vědy” a v roce 1951 mu prezident Bolesław Bierut udělil Řád praporu práce 2. třídy.\n\nJeho bratry byli Leon Manteuffel-Szoege a Edward Manteuffel-Szoege.\n\n\n\n\n\n"}
{"id": "1017583", "url": "https://cs.wikipedia.org/wiki?curid=1017583", "title": "Vlečný kabel", "text": "Vlečný kabel\n\nVlečný kabel je systém elektrického propojení vzájemně se pohybujících strojních dílů kabelem. Elektricky je kabel na obou koncích pevně zapojen, jeho délka se nemění, pouze se skládá do smyček připomínajících girlandu. Sestava kabelu s upevňovacími prvky a vedením se nazývá také \"kabelová vlečka\".\n\nVlečný kabel je většinou nesen lany nebo kolejnicemi, po kterých se odvalují nebo kloužou nosiče kabelu. Tyto kabelové vozíky slouží pro co nejmenší mechanické zatížení kabelu a zabraňují díky pevnému vedení ve směru kolmém na směr pohybu kabelu zkroucení nebo zamotání kabelu. Kabel je k jednotlivým kabelovým vozíkům připevněn svorkami, takže délka kabelu mezi vozíky zůstává stejná. Při proměnlivé vzdálenosti strojních dílů zůstává kabel prověšený mezi kabelovými vozíky jako girlanda.\nČasto jsou kabely připevněny sponami k pásům nebo lanům, které je dále zpevňují. Někdy jsou systémy vlečných kabelů doplněny hadicemi pro přívod tlakového vzduchu nebo kapalin, případně optickými kabely.\nU strojů, kde je vzdálenost pohybujících se částí malá, se využívají spíše energetické řetězy. Ty kabel nejen precizně vedou, ale také ho jen minimálně zatěžují. Je-li požadován přenos řídicích, nebo všeobecně datových signálů, může být kabel nahrazen bezdrátovým přenosem.\nElektrické kabely používané pro vlečné spojení mají laněné jádro, přednostně měděné, také plast použitý na izolaci žil i na opláštění musí snášet mnohonásobné opakované ohýbání. Kabely určené pro vlečné spojení jsou přímo vyvíjeny pro tento účel. Často jsou používány ploché kabely.\n\nU dopravních prostředků a strojů se zvláště těžkými silovými kabely se využívají také navijáky. Kabel, který by jinak ležel na zemi, se navíjí na buben, který je součástí stroje. V takovém systému napájení může být pevně zapojen pouze jeden konec kabelu, a to ten, který je spojen s pevným rozvodem v budově. Konec upevněný k bubnu je ukončen na soustavě vzájemně pohyblivých kontaktů, obvyklé názvy jsou: rotační translátor, kroužkové sběrače. Buben se zásobou kabelu je nesen strojem, který napájí.\n\n\n"}
{"id": "1017585", "url": "https://cs.wikipedia.org/wiki?curid=1017585", "title": "Předem vinni", "text": "Předem vinni\n\nPředem vinni (v americkém originále: Guilty by Suspicion) je americký dramatický film z roku 1991. Režisérem filmu je Irwin Winkler. Hlavní role ve filmu ztvárnili Robert De Niro, Annette Bening, George Wendt, Patricia Wettig a Sam Wanamaker. \n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1017590", "url": "https://cs.wikipedia.org/wiki?curid=1017590", "title": "Oheň (film)", "text": "Oheň (film)\n\nOheň (v americkém originále: Backdraft) je americký akční/katastrofický film z roku 1991 z prostředí Chicagského požárního sboru. Režisérem filmu je Ron Howard. Hlavní role ve filmu ztvárnili Kurt Russell, William Baldwin, Robert De Niro, Scott Glenn a Jennifer Jason Leigh.\n\nFilm pojednává o jednotce hasičů, která čelí sérii úmyslně založených požárů, provázených velmi specifickým jevem zvaným \"backdraft\", při kterém oheň v budově po vyčerpání veškerého kyslíku sám téměř uhasne, avšak po opětovném kontaktu se vzduchem dojde k ničivé explozi. Film je možné brát jako akční drama, avšak zároveň jde také o mimořádně zdařilou poctu hasičskému povolání, hrdinství, tradicím a rizikům spojeným s tímto řemeslem.\nFilm byl nominován na tři Oscary (v kategorii nejlepší střih zvuku, nejlepší vizuální efekty a nejlepší zvuk) a cenu BAFTA (nejlepší vizuální efekty).\n\n\nFilm získal mezi diváky na největších filmových databázích spíše dobré hodnocení.\n\n\n\n"}
{"id": "1017592", "url": "https://cs.wikipedia.org/wiki?curid=1017592", "title": "Charles Lamb (herec)", "text": "Charles Lamb (herec)\n\nCharles Lamb (20. listopadu 1900 Londýn – 19. března 1989 Londýn) byl britský filmový, televizní a rozhlasový herec.\n\nPřed kamerou účinkoval od 50. let, i když první filmovou roli ztvárnil už ve filmu \"Once a Crook\" z roku 1941. Ještě krátce před smrtí se objevil po boku Rowana Atkinsona a Emmy Thompsonové jako stařec na kolečkovém křesle v romantické komedii \"The Tall Guy\" (1989). Zemřel 19. března 1989 přirozenou smrtí a jeho ostatky byly uloženy na hřbitově v Newhamu.\n\n"}
{"id": "1017593", "url": "https://cs.wikipedia.org/wiki?curid=1017593", "title": "Noc a město", "text": "Noc a město\n\nNoc a město (v americkém originále: Night and the City) je americký dramatický film z roku 1992. Režisérem filmu je Irwin Winkler. Hlavní role ve filmu ztvárnili Robert De Niro, Jessica Lange, Alan King, Jack Warden a Cliff Gorman. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017594", "url": "https://cs.wikipedia.org/wiki?curid=1017594", "title": "Saint Peter Port", "text": "Saint Peter Port\n\nSaint Peter Port (, guernsejsky: \"St Pierre Port\") je hlavní město Guernsey a také jeho hlavní přístav. Je také sídlem stejnojmenné farnosti obklopující město. Počet zdejších obyvatel dosahoval v roce 2013 čísla 16 712.\n\nSlovo \"Port\" odlišuje farnost Saint Peter Port od farnosti Saint Pierre Du Bois na druhém konci ostrova.\n\nMalé město Saint Peter Port sestává ze strmých úzkých ulic a schodišť, které se tyčí ve stráni. Je známo jako tradiční obchodní místo, které existuje už od římských dob, ale jeho předkřesťanské pojmenování se nezachovalo.\n\nPoštovní kód místních adres začíná GY1. Obyvatelé města jsou nazývání francouzským \"les Villais\" nebo guernsejským \"cllichards\".\n"}
{"id": "1017595", "url": "https://cs.wikipedia.org/wiki?curid=1017595", "title": "Courcelles (Loiret)", "text": "Courcelles (Loiret)\n\nCourcelles je francouzská obec v departementu Loiret v regionu Centre-Val de Loire. V roce 2011 zde žilo 289 obyvatel.\n\nBatilly-en-Gâtinais, Bouilly-en-Gâtinais, Boynes, Nancray-sur-Rimarde, Yèvre-la-Ville\n\n\"Počet obyvatel\"\n\n"}
{"id": "1017597", "url": "https://cs.wikipedia.org/wiki?curid=1017597", "title": "Milenky", "text": "Milenky\n\nMilenky (v americkém originále: Mistress) je americká filmová komedie z roku 1992. Režisérem filmu je Barry Primus. Hlavní role ve filmu ztvárnili Robert De Niro, Danny Aiello, Robert Wuhl, Martin Landau a Laurie Metcalf. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017601", "url": "https://cs.wikipedia.org/wiki?curid=1017601", "title": "Sportovní střelba na Letních olympijských hrách 1896", "text": "Sportovní střelba na Letních olympijských hrách 1896\n\nSportovní střelba na Letních olympijských hrách 1896. \n"}
{"id": "1017603", "url": "https://cs.wikipedia.org/wiki?curid=1017603", "title": "Aleš Dufek", "text": "Aleš Dufek\n\nAleš Dufek (* 17. listopadu 1973 Zlín) je český politik a advokát, od roku 2016 zastupitel Zlínského kraje, v letech 2010 až 2014 náměstek primátora města Zlína, v letech 2013 až 2017 předseda hnutí Zlín 21, od roku 2017 člen KDU-ČSL.\n\nPo absolvování Gymnázia Zlín-Lesní čtvrť vystudoval obor právo na Právnické fakultě Masarykovy univerzity (promoval v roce 1997 a získal titul Mgr.).\n\nPo tříleté povinné praxi advokátního koncipienta začal pracovat ve vlastní advokátní kanceláři. V roce 2012 se pak stal i jednatelem Dopravní společnosti Zlín-Otrokovice.\n\nV letech 2002 až 2009 byl předsedou Matice svatohostýnské.\n\nAleš Dufek je ženatý a má tři děti, žije ve Zlíně.\n\nDo politiky se pokoušel vstoupit, když v komunálních volbách v roce 1994 kandidoval jako člen Svobodných demokratů (OH) v rámci subjektu \"Sdružení ČMSS, SD(OH), NK\" do Zastupitelstva města Zlína, ale neuspěl. Městským zastupitelem se stal až o 16 let později, když úspěšně kandidoval v komunálních volbách v roce 2010 jako nestraník za STAN na kandidátce \"TOP 09 a Starostové/Nezávislí\". V listopadu 2010 byl navíc zvolen 2. náměstkem prímátora města Zlína, dále působil jako člen Majetkové komise.\n\nNa podzim 2013 opustil zastupitelský klub TOP 09 a STAN a stal se členem nového hnutí Zlín 21. Na konci října 2013 byl zvolen předsedou tohoto hnutí. V komunálních volbách v roce 2014 obhájil post zastupitele města jako člen hnutí Zlín 21 na kandidátce subjektu \"KDU-ČSL a Zlín 21 - Společně pro Zlín\". Nepodařilo se mu však již udržet funkci náměstka primátora. Kromě pozice opozičního zastupitele je také členem Kontrolního výboru a členem Majetkové komise.\n\nVe volbách do Senátu PČR v roce 2014 kandidoval jako člen hnutí Zlín 21 za KDU-ČSL v obvodu č. 78 – Zlín. Se ziskem 17,81 % hlasů skončil na 3. místě a nepostoupil tak ani do kola druhého. V krajských volbách v roce 2016 byl z pozice člena hnutí Zlín 21 zvolen na kandidátce KDU-ČSL zastupitelem Zlínského kraje.\n\nOd roku 2016 je také členem Rady Evropy ve Strasburgu. V prosinci 2017 skončil jako předseda hnutí Zlín 21 a stal se členem KDU-ČSL.\n\nV komunálních volbách v roce 2018 do Zastupitelstva města Zlína byl z pozice člena KDU-ČSL lídrem kandidátky této strany a tudíž i kandidátem na post primátora města. Mandát zastupitele města ve volbách obhájil.\n"}
{"id": "1017605", "url": "https://cs.wikipedia.org/wiki?curid=1017605", "title": "ESbírky", "text": "ESbírky\n\neSbírky jsou český internetový portál, který je určen k online prohlížení digitalizovaných muzejních sbírek. Je přístupný bez finančního a lokálního omezení. Vyhledávat a prohlížet lze předměty, fotografie a zvukové nahrávky skrze vyhledávací systém, jenž je rozdělen do kategorií podle instituce, typu sbírky, materiálu, místa původu nebo datace. Struktura vyhledávání je vypracována tak, aby sloužila laické veřejnosti i odborníkům.\n\nPortál eSbírky vznikl v listopadu roku 2010 v rámci Národního muzea jako prezentace sbírek českých muzejních institucí. U jednotlivých fotografií sbírkových předmětů nalezne návštěvník podrobný popis objektu (popis, název instituce vlastnící předmět, název sbírky, dataci, lokalitu nálezu, inventární číslo), vybraný předmět může také poslat ve formátu pohlednice svým přátelům.\n\nÚvodní stránka nabízí mimo vyhledávací systém i nabídku obsahu skrze náhodně vybrané obrázky, informuje také o aktuálních výstavách a kulturních událostech. Nabízí i zajímavá fakta, vážící se k určitému sbírkovému předmětu.\n\nBěhem čtyřletého fungování portálu se do jeho provozu zapojilo již přes čtyřicet českých muzejních institucí, počet zveřejněných sbírkových předmětů se během srpna 2014 přehoupl přes 40 000. eSbírky jsou národním agregátorem České republiky pro Europeanu - databázi digitalizovaného kulturního dědictví v evropském měřítku. Svým obsahem šíří povědomí o českém muzejním bohatství a navazuje důležité zahraniční kontakty. Vybraná data z portálu eSbírky jsou pomocí OAI-PMH protokolu pravidelně sklízena a následně importována na portál Europeana, kde vedle sbírek dalších světových institucí reprezentuje kolekce českých muzeí.\n\nTechnicky zajišťuje provoz portálu eSbírky společnost Musoft.cz.\n\n\n"}
{"id": "1017608", "url": "https://cs.wikipedia.org/wiki?curid=1017608", "title": "Rogers Cup 2014", "text": "Rogers Cup 2014\n\nRogers Cup presented by National Bank 2014, také známý pod názvem Canada Masters 2014, byl společný tenisový turnaj mužského okruhu ATP World Tour a ženského okruhu WTA Tour, hraný na otevřených dvorcích s tvrdým povrchem. Konal se mezi 2. až 10. srpnem 2014 ve dvou kanadských velkoměstech Torontu a Montréalu jako 125. ročník mužského a 113. ročník ženského turnaje.\n\nMužská polovina soutěže probíhala v torontském areálu s centrálním dvorcem Rexall Centre. Po grandslamu byla zařazena do druhé nejvyšší kategorie okruhu ATP Masters 1000 a její dotace činila 3 766 270 amerických dolarů. Ženská část s rozpočtem 2 440 070 dolarů se odehrávala v montréalském areálu s centrkurtem Uniprix Stadium. Na okruhu WTA patřila do kategorie WTA Premier 5. V Montréalu se hrál také turnaj legend. Turnaj byl součástí letní americké US Open Series 2014.\n\nObhájce titulu v mužské dvouhře Španěl Rafael Nadal se pro zranění pravého zápěstí z turnaje odhlásil.\n\nNásledující hráči obdrželi divokou kartu do hlavní soutěže:\n\nNásledující hráč získal ke startu v turnaji zvláštní výjimku:\n\nNásledující hráči postoupili z kvalifikace:\n\nNásledující hráč postoupil jako šťastný poražený:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčka použila chráněný žebříček, k tomu aby získala vstup do rozlosování:\n\nNásledující hráčky postoupily z kvalifikace:\n\nNásledující hráčky postoupily jako šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující páry se dostaly do hlavní soutěže jako náhradníci:\n\n\n\n\n\n\n"}
{"id": "1017612", "url": "https://cs.wikipedia.org/wiki?curid=1017612", "title": "Zámek Gödöllő", "text": "Zámek Gödöllő\n\nKrálovský palác zámek zámek Gödöllő (maďarsky: \"Gödöllői Királyi Kastély\", vysl.: ), známý také jako Grasalkovičův palác nebo zámek (maď. \"Grassalkovich-kastély\") je palác v barokním slohu v maďarské obci Gödöllő (v Pešťské provincii).\n\nBudova samotného zámku se rozkládá na ploše 1 700 m² a je obklopen zámeckým parkem o rozloze 28 hektarů. Palác sestává ze sedmi křídel, jež jsou vzájemně kolmo vklíněna jedno do druhého.\n\nPozemky, na nichž zámek stojí, zakoupil hrabě Antal Grasalkovič I. v letech 1723 a 1748,\nstavbu zámku pak svěřil architektovi Andrási Mayerhofferovi., jenž stavbu uskutečnil v letech 1741 až 1760 podle návrhu architekta Andráse Mayerhoffera\n\nZámek Gödöllő je největší barokní palácový komplex nejen v Maďarsku, ale po zámku ve Versailles zároveň druhý největší komplex v Evropě.\n\nZámek je znám tím, že byl oblíbeným místem císařovny Alžběty (Sissi), jež je společně se svým chotěm, císařem Františkem Josefem I., nechala uzpůsobit pro potřeby letní a zimnmí rezidence. K tomuto účelu sídlo sloužilo od roku 1867.\n\nBarokní divadlo královského paláce v Gödöllő je nejstarším dosud funkčním kamenným divadlem v Uhrách. Bylo vystavěno v letech 1782 až 1785 na zakázku Antala Grasalkoviče II. Divadlo má kapacitu 100 diváků.\n\n"}
{"id": "1017613", "url": "https://cs.wikipedia.org/wiki?curid=1017613", "title": "Polina Molotovová", "text": "Polina Molotovová\n\nPolina Semjonovna Žemčužina (, pravým jménem Polina Semjonovna Karpovská () (11. března 1897 - 1. duben 1970, Moskva, SSSR) byla představitelka komunistické strany Sovětského svazu. Původem byla z židovské krejčířské rodiny. Od roku 1910 pracovala v továrně na cigarety v Jekatěrinoslavi, v roce 1917 jako pokladní v lékárně. Roku 1921 se provdala za Vjačeslava Molotova. Během Velké vlastenecké války roku 1942 byla aktivistkou v Židovském protifašistickém výboru. Po válce se dostala do nemilosti, kvůli Stalinovu postoji vůči Židům. Zemřela v Moskvě dne 1. dubna 1970, pochována byla na Novoděvičím hřbitově.\n"}
{"id": "1017614", "url": "https://cs.wikipedia.org/wiki?curid=1017614", "title": "Jánský vršek (Praha)", "text": "Jánský vršek (Praha)\n\nJánský vršek je ulice v Praze 1 na Malé Straně. Spojuje ulice Vlašská a Nerudova. Je obousměrně průjezdná v úseku Vlašská-Šporkova. V úseku Šporkova-Nerudova je jen pro pěší, protože se zde nacházejí schody. Jméno je odvozeno od kostela svatého Jana Křtitele, který stával ve středověku původně v osadě Obora v místech křížení ulic Jánský vršek a Šporkova.\n\nUlice je dlážděná s chodníkem po obou stranách, nepravidelně vedená. Ve spodní části je modrá a oranžová parkovací zóna. Oranžová parkovací zóna se též nachází v zubu před domem č. 9 a dále potom v ohybu do Šporkovy.\n\nPřes Jánský vršek vede trasa cyklistického závodu Pražské schody.\n"}
{"id": "1017615", "url": "https://cs.wikipedia.org/wiki?curid=1017615", "title": "Podesta", "text": "Podesta\n\nPodesta nebo hlavní podesta nebo podlažní (patrová) podesta je vodorovná plošina ukončující schodišťové rameno. Nachází se v úrovni patra, na rozdíl od mezipodesty, která je umístěna mezi jednotlivými patry (podlažími).\n\n\n"}
{"id": "1017620", "url": "https://cs.wikipedia.org/wiki?curid=1017620", "title": "Medievistika", "text": "Medievistika\n\nMedievistika (někdy též medievalistika) je odvětví historie zabývající se obdobím středověku, např. společností, ekonomikou, vojenstvím, politikou. Využívá přitom mj. výsledky archeologických výzkumů a etnografie. Lidé, kteří se jí věnují, jsou \"medievisté\". Slovo pochází z latinského \"medius, medii\", střední, a \"aevum, aevi\" (čti \"evum, evi\"), věk, doba, období, společně tedy „střední doba“, středověk.\n\nPodle zaměření je pak např. bohemistická medievistika o českém středověku a podobně.\n\nV Česku se medievistikou zabývají např. následující pracoviště:\n\n"}
{"id": "1017622", "url": "https://cs.wikipedia.org/wiki?curid=1017622", "title": "Bohumír Bylanský", "text": "Bohumír Bylanský\n\nBohumír Bylanský, O.Cist., též \"Gottfried Bylansky\", (27. března 1724 Prachatice – 21. červenec 1788 Chýnov) byl v letech 1755–1785 historicky posledním opatem cisterciáckého kláštera v jihočeské Zlaté Koruně.\n\nNarodil se jako František Antonín Bylanský v roce 1724 v Prachaticích. Do zlatokorunského kláštera vstoupil v roce 1743 a o šest let později byl vysvěcen na kněze již jako doktor teologie. V roce 1755 byl ve Zlaté Koruně zvolen (v 31 letech) opatem. Podařilo se mu klášter dostat z velkých dluhů. Velice se zajímal o zemědělství, a z jeho příkazu se na klášterních statcích začalo zkoušet pěstování Bource morušového.\n\nDůsledně dbal na dodržování řádových pravidel mezi mnichy (o úspěšnosti jeho snah svědčí fakt, že při vizitaci kláštera v roce 1763 neměli vizitující k poměrům v komunitě žádné připomínky či námitky). Snažil se klášter zvelebit i materiálně, dal zřídit hvězdárnu, a rozšiřoval fondy klášterní knihovny o soudobou teologickou literaturu. Rovněž byl zvelebován konventní kostel. Opat rovněž podporoval chudé a klášterním poddaným dával možnost vymanit se z robotních povinností.\n\nV roce 1785 byl zlatokorunský klášter z nařízení císaře Josefa II. zrušen. Komunita 36 mnichů byla nucena se rozptýlit se lhůtou do dubna 1786. Opat Bylanský přijal pohostinství Schwarzenbergů na zámku v Chýnově. Zde prožil poslední léta života, zemřel zde a je pohřben v chýnovském kostele.\n\n\n\n"}
{"id": "1017623", "url": "https://cs.wikipedia.org/wiki?curid=1017623", "title": "Za obzorem čeká svět", "text": "Za obzorem čeká svět\n\nZa obzorem čeká svět je název českého vydání dobrodružného románu pro mládež \"Alexander v. Humboldt erforscht die Welt\" (1952, Alexander von Humboldt zkoumá svět), který napsal německý spisovatel M. Z. Thomas (vlastním jménem Thomas Michael Zottmann). Román zachycuje životní osudy světoznámého německého přírodovědce a cestovatele Alexandra von Humboldta (1769–1859).\n\nRomán začíná v době, kdy Alexandrovi von Humboldtovi bylo deset let. Již od malička toužil být cestovatelem a dostat se do dosud neprokoumaných míst Jižní Ameriky. Trvalo však dlouho, než se jeho přání splnilo. Nejprve se z něho díky působení své matky stal všestranně vychovaný muž, který mohl začít pracovat na uskutečnění svého snu. Jeho plány na jihoamerickou expedici mu však neustále něco hatilo. Zprvu cestoval po Evropě a marně hledal vhodného společníka. Pak mu výpravu znemožňovalo politické napětí na kontinentu. V červnu roku 1799 se konečně mohl na základě doporučení španělského krále Karla IV. vydat z přístavu La Coruña na cestu. Doprovázel jej jeho přítel, francouzský botanik Aimé Bonpland (1773–1858), o kterém Humboldt prohlásil: „\"Přítele tak věrného a odvážného již nikdy nenajdu\"“. Španělské přístavy však v té době blokovaly britské válečné lodě, mezi nimiž bylo nutno v mlze za cenu velkého nebezpečí proniknout.\n\nPo přistání v Cumaná ve Venezuele se oba přátelé vydali do Caracasu a odtud do neprobádané džungle kolem Orinoka a Amazonky, kam do té doby nevkročila lidská noha. Na výpravě museli překonat mnohá nebezpečí a často jim šlo o život. Při neúspěšném výstupu na stratovulkán Chimborazo se dostali až do výše pět tisíc devět set metrů (čtyři sta metrů pod vrchol), což byla do té doby největší výška, jaké kdy člověk dosáhl. Navštívili rovněž Mexiko a Kubu. Po krátkém pobytu v USA, kde byli přijati v Bílém domě jako hosté prezidenta Thomase Jeffersona, se vydali zpět do Evropy, kam se vrátili v srpnu roku 1804.\n\nPo návratu do Evropy žil Humboldt v Paříži a vydal o své cestě několik knih, zejména \"Ansichten der Natur\" (1808, Obrazy z přírody), což ho přivedlo téměř na mizinu. Pomohli mu jeho přátelé a Pruská akademie věd v Berlíně, která mu přidělila stálý roční plat. S Bonplandem plánoval cestu do Indie, ale výprava byla ze strany britských úřadů zřejmě z politických důvodů neustále torpédována. Nakonec Bonpland přijal nabídku stát se profesorem přírodopisu v Buenos Aires a odjel roku 1816 do Argentiny. Své místo však brzy opustil, aby mohl prozkoumat centrální část Jižní Ameriky. Roku 1821 založil v blízkosti řeky Paraná kolonii Santa Ana na území nárokovaném Argentinou a Paraguayí, kde k nelibosti paraguayského diktátora Joého Gaspara Rodrigueue de Francii pěstoval yerba maté, na které si Francia nárokoval monopol. Kolonie byla zničena a Bonpland byl bezdůvodně držen v zajetí až do roku 1831. \n\nMezitím se Humboldt vydal roku 1829 do Ruska, kde byl v Petrohradě přijat carem Mikulášem I. Jeho další cesta vedla přes Moskvu, Nižnij Novgorod, Kazaň, Perm a Ural do Jekatěrinburgu a dále napříč Sibiří až k hranicím Číny a pak zpátky přes Orenburg a Astrachaň k deltě Volhy. Na cestě se mu podařilo pro carevnu Alexandru Fjodorovnu najít první ruský diamant, který jí věnoval po návratu do Petrohradu.\n\nCelé vypravování končí popisem toho, jak Humboldt vydal své nejslavnější dílo \"Der Kosmos\", ve kterém popsal celý materiální svět a shrnul v něm vše, co bylo v té době známo o jevech kosmického prostoru a o životě na Zemi. První dva díly vyšly roku 1845 a 1847, třetí roku 1850, čtvrtý roku 1858 a pátý až po jeho smrti roku 1862. Se svým přítelem Bonplandem, který zemřel roku 1858 v Argentině, se Humboldt již nikdy osobně nesetkal.\n\n"}
{"id": "1017626", "url": "https://cs.wikipedia.org/wiki?curid=1017626", "title": "Vrchy (Středolabská tabule)", "text": "Vrchy (Středolabská tabule)\n\nVrchy (219 m n. m.) je vrch v okrese Nymburk Středočeského kraje. Leží asi 1,5 km severozápadně od obce Krchleby na jejím katastrálním území.\n\nJe to suk tvaru krátkého plochého nesouměrného hřbítku směru zhruba sever–jih při hranici s Jizerskou tabulí. Je složen z písků a štěrků v nadloží a vápnito-jílovitých pískovců v podloží. Vrch je využit jako orná půda. Je to výhledové místo.\n\nGeomorfologicky vrch náleží do celku Středolabská tabule, podcelku Nymburská kotlina a okrsku Milovická tabule.\n"}
{"id": "1017633", "url": "https://cs.wikipedia.org/wiki?curid=1017633", "title": "Chochloma", "text": "Chochloma\n\nChochloma nebo chochlomská malba (', ') je tradiční ruské umělecké řemeslo, spočívající ve zdobení dřevěného nádobí barevnými ornamenty. Ze dřeva vyřezané lžíce, poháry, dózy apod. se pokryjí směsí jemného jílu a lněného oleje, pomalují olejovými barvami smíchanými s práškovým cínem, nalakují a zapečou při teplotě okolo 150 °C. Na povrchu předmětu vznikne pevná trvanlivá vrstva, která napodobuje kov a je odolná vůči vlhkosti. Charakteristickými barvami chochlomy jsou černá, červená a zlatá, tradičně se používají rostlinné motivy (květy, bobule).\n\nTechnika je pojmenována podle osady \"Chochloma\" nedaleko Nižního Novgorodu, kde začali tento druh užitého umění vyrábět starověrci už v 17. století. V moderní době je největším producentem továrna \"Хохломская роспись\" v Semjonově, která provozuje také muzeum chochlomy. Chochloma je oblíbená jako tradiční suvenýr a ukázka ruského folklóru.\n\nChochloma – starodávné ruské lidové řemeslo, které vzniklo v 17. stol. v oblasti Nižního Novgorodu.\n\nChochloma je dekorativní malba dřevěného nádobí a nábytku. Tvoří ji červená, zelená a černá barva na zlatém pozadí. Při malbě se na dřevo nenanáší zlatý, nýbrž stříbřný cínový prášek. Poté se výrobek pokrývá speciální směsí a 3krát až 4krát se peče, čímž získává medově zlatou barvu, která přidává dřevěnému nádobí na masivnosti.\n\nNehledě na tmavé pozadí působí malba zářivým dojmem. Z barev se používá hlavně červená, žlutá, oranžová, ale v malém množství také zelená a modrá, nesmí chybět ani barva zlatá. Mezi tradiční elementy chochlomy patří sytě červené bobule jeřabin a lesních jahod, květy a větvičky. Častými motivy jsou také ptáci, ryby a zvěř.\n\nPředpokládá se, že chochlomská dřevomalba vznikla v 17. století na levém břehu řeky Volhy, ve vesnicích Velké a Malé Bezděli (Большие и Малые Бездели), Mokušino (Мокушино), Šabaši (Шабаши), Glibino (Глибино) a Chrjašči (Хрящи). Hotové výrobky se svážely do vesnice Chochloma, kde se prodávaly. Odtud pochází název této dekorativní malby. V současnosti je domovem chochlomy osada Kovernino (Ковернино) v oblasti Nižního Novgorodu.\n\nDo dnešního dne se nám dochovalo mnoho verzí o vzniku chochlomské dřevomalby. Mezi ty nejrozšířenější patří dvě následující.\n\nPodle nejrozšířenější verze je tento unikátní způsob zlaté dekorativní malby dřevěného nádobí v lesních oblastech Závolží i sám původ chochlomského řemesla připisován starověrcům.\n\nMezi obyvateli místních vesnic ukrytých hluboko v lesích byla spousta \"utečenců\", tzn. lidí, kteří zde našli útočiště před pronásledováním obyvatel vyznávajících \"starou víru\".\n\nMezi těmito přistěhovalci byla i celá řada ikonopisců a mistrů knižních miniatur, kteří s sebou do oblasti Nižního Novgorodu přivezli starobylé ikony a rukopisy s barevnými kresbami, vytříbené malířské umění, kaligrafii a vzory rostlinných ornamentů.\n\nTito umělci také ovládali soustružnické řemeslo. Z generace na generaci si předávali znalosti a dovednosti týkající se výroby nádobí a dřevořezby. Na přelomu 17. a 18. století se z lesnatého Závolží stala kolébka umění. Chochlomské umění zdědilo od závolžských mistrů klasické tvary dřevěného nádobí (naběraček, lžic), od ikonopisců malířskou tradici, tzv. \"umění tenkého štětce\", a co je nejdůležitější – tajemství výroby zlatého nádobí bez použití zlata.\n\nExistují dokumenty, které svědčí o jiném vývoji. Způsob imitace pozlacení dřeva podobný tomu chochlomskému používali nižegorodští řemeslníci při malování dřevěného nádobí už v letech 1640 – 1650, ještě předtím, než se objevili starověrci. Ve velkých nižegorodských řemeslných obcích Lyskovo (Лысково) a Muraškino (Мурашкино), a také v závolžské osadě Semenovskoje (Семеновское) – později město Semenov (Семенов), jedno z center chochlomské dřevomalby, se vyrábělo dřevěné nádobí (poháry na víno, naběračky, tácy na slavnostní stůl) zdobené cínovým práškem. Způsob malby dřevěného nádobí cínovým práškem, který předcházel chochlomské dřevomalbě, vznikl na základě zkušeností ikonopisců a místních povolžských tradic výroby nádobí.\n\nVýrobu chochlomského nádobí dlouhou dobu omezovaly vysoké ceny dováženého cínu. Zásobit mistry cínem mohl pouze velmi bohatý zákazník. V Závolží byli těmito zákazníky kláštery. Proto vesnice Chochloma, Skorobogatovo (Скоробогатово) a dalších zhruba 80 osad na řekách Uzola (Узолa) a Kerženěc (Керженец) pracovaly pro Trojicko-sergijevský klášter. Z klášterních dokumentů je zřejmé, že rolníci z těchto vesnic byli přizýváni k práci v dílnách Lávry, kde se mohli seznámit s výrobou slavnostních pohárů a naběraček. Není náhoda, že se právě chochlomské a skorobogatovské vesnice a osady staly kolébkou originální malby nádobí, která vypadala draze a vzácně.\n\nHojnost lesů a blízkost Volhy jakožto hlavní obchodní tepny Závolží napomáhaly k rozvoji průmyslu. Loděmi se do měst Goroděc (Городец), Nižnij Novgorod a Makarjev (Макарьев) dopravovalo naštípané dříví, které dále putovalo do Saratovské a Astrachaňské gubernie. Přes stepi v okolí Kaspického moře se chochlomské nádobí dováželo do Střední Asie, Persie a Indie. Angličané, Němci a Francouzi s oblibou nakupovali chochlomské výrobky v Archandělsku, kam byly dováženy přes Sibiř. Rolníci soustužili a malovali dřevěné nádobí a vozili je k prodeji do velkého kupeckého města Chochloma v Nižněgorodské gubernii, kde probíhalo veškeré obchodování. Odtud pochází i název \"chochlomská malba\" či jednoduše \"chochloma\".\n\nExistuje legenda, která objasňuje vznik chochlomské malby. Talentovaný ikonopisec Andrej Loskut (Андрей Лоскут) odešel z hlavního města, protože byl nespokojen s církevními reformami patriarchy Nikona. Usídlil se v povolžských lesích, kde začal malovat dřevěné výrobky a psát ikony tradičním způsobem. Nikon se o tom ovšem dozvěděl a poslal za vzdorovitým ikonopiscem vojáky. Andrej odmítl uposlechnout a upálil se ve své chalupě. Ještě před smrtí ale odkázal lidu své dílo. Oheň Andreje sežehl a jeho popel rozevlál vítr. Od té doby pestré barvy chochlomy šlehají rudým plamenem a třpytí se zlatem.\n\nV současnosti má chochlomská dřevomalba dvě hlavní centra – město Semjonov, kde se nachází továrny \"Chochlomská malba\" («Хохломская роспись») a \"Semjonovská malba\" («Семёновская роспись») a vesnici Sjomino (Сёмино) v Koverninském rajonu, kde se nachází továrna \"Chochlomský umělec\" («Хохломский художник»), která sdružuje umělce Koverninského rajonu z měst Sjomino, Kuligino (Кулигинo), Novopokrovskoe (Новопокровское) a další (továrna se nachází ve městě Sjomino). V současnosti je činnost továrny minimální. Ve vesnici Sjomino se taktéž nachází akciová společnost \"Průmysl\" (ООО «Промысел»), která se už 19 let věnuje výrobě dřevěných krabiček pokrytých chochlomskou malbou.\n\nSemjonovskou školu založil G. P. Matvějev (Г. П. Матвеев).\n\nNejdříve se dřevo nahrubo brousí a tvaruje. Poté řemeslník s pomocí soustruhu a dláta odstraňuje nadbytky dřeva a postupně tak dává rozpracovanému výrobku požadovaný tvar. Tak vzniká opracovaný výrobek («бельё»), kterým jsou např. vyřezávané naběračky a lžíce, kredence či misky, na které se může začít nanášet malba.\n\nPoté co je opracovaný výrobek řádně vysušen, může se začít nanášet základní nátěr v podobě tekuté očištěné hlíny, kterou mistři nazývají «вапa» (vapa). Po nanesení základního nátěru se výrobek 7 až 8 hodin suší a poté se ručně pokrývá několika vrstvami fermeže (lněného oleje). Mistr v misce s fermeží namáčí speciální tampon vyrobený z ovčí nebo telecí kůže otočené naruby a rychle jím vtírá olej do výrobku, přičemž jím otáčí tak, aby byla vrstva rovnoměrná. Jedná se o velmi zodpovědnou práci, která určuje kvalitu budoucího díla a odolnost malby. V průběhu dne se výrobek pokrývá fermeží 3krát až 4krát. Poslední vrstva se vysouší do té doby, než je zlehka přilnavá k prstu, aniž by se na něj přilepila. Následuje cínování, kdy se povrch výrobku potírá hliníkovým práškem. I tentokrát nanášení probíhá ručně za pomoci tamponu z ovčí kůže. Po pocínování výrobek získává bílý zrcadlový lesk a je připraven k malbě. K malbě slouží olejové barvy. K hlavním barvám, které určují povahu a nezaměnitelnost chochlomské malby, patří červená a černá (rumělka a saze), ale pro oživení vzoru lze použít i další barvy jako je hnědá, světle zelená a žlutá. Štětce sloužící k malbě se vyrábí z veverčího ocasu a umožňují malování tenké linie.\nMalba se dělí na povrchovou, kdy se černou a červenou barvou nanáší na pocínovaný povrch základní linie celé kompozice – obrysy vinoucího se stébla (криуль), na které se později nanáší další elementy, jako drobné lístky (осочки), kapky (капельки), úponky (усики), kudrlinky (завитки) atd., a na malbu pozadí («под фон»), kdy se černou barvou maluje okolí dříve narýsovaného ornamentu, který tak zůstává zlatý. Existují různé druhy ornamentů:\nUmělci používají i zjednodušené ornamenty, např. tečky (крап) nanášené razítkem vyrobeným z klobouku pýchavky, nebo zvláštním způsobem svinutým kouskem látky. Všechny výrobky jsou malovány ručně, tudíž je každá malba jedinečná. Pokud jsou vzor či pozadí stříbrné, nejedná se o pravou chochlomu, i když to tak může na první pohled vypadat.\n\nMalba výrobku se 4krát až 5krát pokrývá speciálním lakem, přičemž se po každém nanesení průběžně suší, a nakonec se 3 až 4 hodiny kalí v peci při teplotě od 150 do 160 °C a to až do té doby, než se na povrchu vytvoří zlatavý povlak z laku a oleje. Tak vzniká věhlasná \"zlatá chochloma\".\n\n"}
{"id": "1017635", "url": "https://cs.wikipedia.org/wiki?curid=1017635", "title": "Centrotex", "text": "Centrotex\n\nCentrotex byl československý podnik zahraničního obchodu. Své sídlo měl na pražském náměstí Hrdinů. Zabýval se vývozem textilních výrobků, a to především textilních tkanin a tkanin z chemických nebo syntetických materiálů. Exportoval také výrobky pletené či stávkové, dále bytový textil, koberce, ale také konfekci, pokrývek hlavy a jiných výrobků vyráběných ze syntetických vláken. Ze zahraničí naopak dovážel suroviny pro textilní průmysl, tedy bavlnu, vlnu, vlákna přírodní či umělá, stejně tak živočišné srsti a další druhy příze. Importoval ale také hotové textilní výrobky jako byla konfekce, stávkové či pletené výrobky, také tkaniny textilní i umělé z chemických nebo syntetických materiálů, dále dovážel bytový textil, koberce a jiné textilní výrobky.\n\n\n"}
{"id": "1017636", "url": "https://cs.wikipedia.org/wiki?curid=1017636", "title": "Perín-Chym", "text": "Perín-Chym\n\nPerín-Chym (původně samostatné obce \"Perín\", \"Chym\" a \"Vyšný Lánec\", ) je obec na Slovensku v okrese Košice-okolí. Nachází se v bezprostřední blízkosti maďarské státní hranice a v roce 2013 zde žilo 1 430 obyvatel.\n\nObec je situována v jihozápadní části Košické kotliny asi 22 kilometrů jižně od Košic a 300 až 600 metrů od maďarské státní hranice. Jelikož obec vznikla spojením tří kdysi samostatných obcí, netvoří souvislý intravilán.\n\nPrvní písemná zmínka o spojené obci pochází z roku 1964 (rok spojení), ale historie jejích místních částí, které se vyvíjely až do roku 1964 samostatně je mnohem bohatší.\nV roce 1964 došlo ke spojení obcí Perín a Chym, v roce 1991 se k nim připojil i Vyšný Lánec.\n\nNa území dnešní městské části se našlo osídlení už z paleolitu, zejména pohřebiště nagyrévské kultury. První písemná zmínka o obci Perín pochází z roku 1220, kdy byla zapsána ve varadínském (dnešní Oradea) rejstříku jako \"villa Peruen\" a byla osídlena německými kolonisty. Ve druhé polovině 13. století byla obec již v rukou šlechty a začíná se zde i geneze rodu Peréniovců. Podle soupisu z roku 1427 bylo v obci 72 portů (usedlostí), z čehož se dá usuzovat, že měla minimálně 500 obyvatel, což byl na tu dobu poměrně velký počet. Později se počet usedlostí snižoval - v roce 1553 byl jejich počet už jen 24.\n\nNázev části Perín prošel poměrně složitým vývojem. V roce 1220 se vzpomíná jako \"villa Peruen\", později jako \"de Peruen\" nebo \"villa Perwen\". V 14. století se objevují názvy \"Puruin\", \"Purin\", \"Perwen\" nebo \"Purwen\", ale později se název ustaluje na formě \"Perenne\". V 18. století se uvádí název \"Perenne\", ale i slovenský ekvivalent \"Perina\", který se používal i v prvních letech existence První republiky. Od roku 1927 se oficiální název změnil na \"Perín\", přičemž se používal i maďarský ekvivalent \"Perenne\", který byl oficiálním název obce během okupace horthyovským Maďarskem v letech 1938 až 1945.\n\nMístní část Chym se nachází na místě starého slovanského hradiště, což potvrzují archeologické nálezy keramiky datované přibližně do 10. až 12. století. První písemná zmínka pochází z roku 1294, kdy byl držitelem vesnice Chym muž zvaný \"Tomáš, syn Beňadika z Chymu\" (\"de Heym\"). Další listiny ze 14. století vzpomínají chymského kněze Mikuláše, ale i majetkové spory mezi dvěma vlastníky, které řešil až Jasovský konvent v roce 1341. V tomto období se obec uváděla pod názvy \"Heym\", \"Hem\" nebo \"Heem\".\n\nPodle soupisu z roku 1427 bylo v Chym 10 portů (usedlostí), což dává předpoklady k počtu obyvatel kolem 70. V roce 1553 se zmiňují již jen 4 usedlosti, které patřily jistému Františkovi z Perína a název \"Hym\". Ve druhé polovině 16. století byl Chym již převážně maďarský, zeměpisné lexikony z let 1773 a 1786 ho také uvádějí jako maďarskou vesnici pod názvem \"Him\", přičemž se objevuje i slovenský ekvivalent \"Hima\" či \"Hyma\". Obec se úředně nazývala \"Him\" až do roku 1948, kdy byla přejmenována na \"Chym\".\n\nPočátky části Vyšný Lánec jsou spojeny se sousední obcí Nižný Lánec, která je samostatná. Archeologické nálezy středověké keramiky z okolí potvrzují původní slovanské osídlení. Obě obce se vyvíjely souběžně a mají i společnou první písemnou zmínku z roku 1267, v níž se zmiňuje pouze jedena obec \"Lánc\". Později nastaly majetkové spory mezi vlastníky obce a \"Lánec\" byl pravděpodobně rozdělen na \"Vyšný\" a \"Nižný\", od kterého se později oddělil i \"Stredný Lánec\". Tato část se však brzy vylidnila a postupně zanikla.\n\nSoupis z roku 1427 udává počet pěti usedlostí ve \"Vyšném Lánci\", takže zde žilo minimálně 35 obyvatel. Místní názvosloví podle historiků dokazuje původně slovanské obyvatelstvo, ale později, zřejmě po nájezdech Turků a Rákociho povstání, došlo ke kolonizaci obce převážně maďarským obyvatelstvem. To mělo za následek i pomaďarštění místních toponym, např. potok \"Kanatopta\" dostal postupem času maďarský název \"Kanyapta\". Slovo \"Kanatopta\" v staroslověnštině znamenalo místo, kde se topili koně, což souviselo s bažinatou zemí a bahnem, podle kterého dostal potok jméno.\n\nNázev této části obce se v průběhu historie příliš neměnil, historici zaznamenali jen drobné odchylky – \"Fels-Közép-Lancz\", \"Wissny Stredny Lancz\" v roce 1773, \"Felschő-Lanz\" v roce 1786 a od roku 1808 už jen maďarské názvy \"Felső-Lancz\", resp. \"Felsőlánc\". Po první světové válce připadla obec na základě Trianonské mírové smlouvy Československu. V meziválečném období nesla název \"Vyšný Lánc\", ale používal se i maďarský ekvivalent \"Felsőlánc\". V listopadu 1938 po Vídeňské arbitráži připadla obec Maďarsku, ale po druhé světové válce byla znovu přičleněna k ČSR. V roce 1948 došlo ke změně názvu doplněním hlásky \"e\" na \"Vyšný Lánec\".\n\nVyšný Lánec byl samostatný až do roku 1991, kdy se připojil ke obci Perín-Chym.\n\nPodle sčítání obyvatel z roku 2001 žilo v obci \"Perín-Chym\" 1506 obyvatel, z toho bylo 983 slovenské, 514 maďarské, 3 české, 22romské a 4 jiné národnosti.\n"}
{"id": "1017637", "url": "https://cs.wikipedia.org/wiki?curid=1017637", "title": "Dominique Mamberti", "text": "Dominique Mamberti\n\nDominique François Joseph kardinál Mamberti (* 7. března 1952, Marrakéš) je francouzský římskokatolický arcibiskup a kardinál.\n\nNarodil se 7. března 1952 v Marrakéši. Na kněze byl vysvěcen 20. září 1981 pro diecézi Ajaccio, biskupem Jean-Charles Thomasem. Má akademické tituly v oblasti občanského a kanonického práva. Vstoupil do diplomatických služeb Svatého stolce a působil na apoštolských nunciaturách v Alžírsku, Chile a Libanonu, v kanceláři Svatého stolce v ústředí Organizace spojených národů v New Yorku a v státním sekretariátu v sekci Pro vztahy se státy.\n\nArcibiskup Mamberti je považován za odborníka na Latinskou Ameriku, Organizaci spojených národů, Afriku, Střední východ a Islám.\n\nDne 18. května 2002 jej papež Jan Pavel II. jmenoval titulárním arcibiskupem sagonským a apoštolským nunciem v Súdánu a apoštolským delegátem v Somálsku. Biskupské svěcení přijal 3. července 2002 z rukou kardinála Angela Sodana a spolusvětiteli byli arcibiskup Robert Sarah a biskup André Jean René Lacrampe. Dne 19. února 2004 byl jmenován apoštolským nunciem v Eritreji a v lednu stejného roku byl odstraněn z působnosti v Somálsku.\n\nDne 15. září 2006 byl papežem Benediktem XVI. jmenován sekretářem pro vztahy se státy. Tento post je obecně vnímán jako ekvivalent ministra zahraničí Svatého stolce. Roku 2007 se arcibiskup Mamberti stal Rytířem velkokříže Řádu zásluh o Italskou republiku.\n\nDne 8. listopadu 2014 byl jmenován prefektem Prefekt Nejvyššího tribunálu apoštolské signatury a předsedou Nejvyššího soudu Vatikánského městského státu.\n\nDne 14. února 2015 jej papež František na konzistoři jmenoval kardinálem s titulem kardinál-jáhen ze Santo Spirito in Sassia.\n\n"}
{"id": "1017639", "url": "https://cs.wikipedia.org/wiki?curid=1017639", "title": "Mrchový kopec", "text": "Mrchový kopec\n\nMrchový kopec (211 m n. m.) je vrch v okrese Litoměřice Ústeckého kraje. Leží asi 1,5 km severozápadně od obce Libotenice na jejím katastrálním území. Je to nejvyšší vrchol Terezínské kotliny.\n\nVrch je součástí tzv. \"Travčického lesa\", největší lesní plochy v širokém okolí na levém břehu Labe.\n\nGeomorfologicky vrch náleží do celku Dolnooharská tabule, podcelku Terezínská kotlina a okrsku Budyňská pahorkatina.\n\nPodle podrobnějšího členění Balatky a Kalvody náleží vrch do okrsku Lovosická kotlina a podokrsku Olešská pahorkatina.\n\n"}
{"id": "1017643", "url": "https://cs.wikipedia.org/wiki?curid=1017643", "title": "Amíci", "text": "Amíci\n\nAmíci (v anglickém originále \"Yanks\") je koprodukční film z roku 1979 natočený britským režisérem Johnem Schlesingerem. Romantické válečné drama napsal Colin Welland spolu s Walterem Bernsteinem. Jde o příběh trojice amerických vojáků čekajících v Anglii před invazí do Normandie, kteří si začnou pletky s místními ženami. V hlavních rolích se představili krom jiných Richard Gere a Vanessa Redgrave.\n\nRežisér Schlesinger si mohl dovolit natočit \"Amíky\" díky předchozímu kasovnímu úspěchu \"Maratónce\" (1976). K realizaci filmu se ještě jednou a naposled spojil s producentem Josephem Jannim, s nímž už opakovaně spolupracoval v 60. letech. Natáčelo se v Británii. Do amerických kin jej uvedla společnost Universal Pictures od 19. září 1979.\n\nFilm získal několik nominací na cenu BAFTA, a to i za režii a scénář, ale uspěl jen v kategorii nejlepších kostýmů (pro Shirley Russellovou) a herečky ve vedlejší roli (pro Rachel Robertsovou). Lisa Eichhornová byla nominována na Zlatý glóbus za nejlepší ženský herecký výkon v dramatu a také v kategorii Objev roku. Britský deník \"Evening Standard\" v roce 1981 udělil snímku své britské filmové ocenění za nejlepší film.\n\n"}
{"id": "1017644", "url": "https://cs.wikipedia.org/wiki?curid=1017644", "title": "Jean-Baptiste Colbert, markýz de Seignelay", "text": "Jean-Baptiste Colbert, markýz de Seignelay\n\nJean-Baptiste Antoine Colbert, markýz de Seignelay (1. listopadu 1651 – 3. listopadu 1690) byl francouzský politik, ministr francouzského námořnictva v letech 1683-1690.\n\nJean-Baptiste Antoine se narodil do rodiny Jeana-Baptiste Colberta (osobního sekretáře kardinála Mazarina, následně ministra financí Ludvíka XIV.) jako jeho nejstarší syn. \n\nOženil se s Marií Margueritou d'Alegre, která roku 1678 zemřela. V roce 1679 se oženil podruhé, s Catherinou Thérèsou de Goyon de Matignon Thorigny (1662–1699, byla sestrou Françoise-Michela le Tellier, markýze de Louvois), s níž měl čtyři děti.\n\nV letech 1665-1683 zastával úřad \"Contrôleur général des finances\" (hlavní kontrolor financí). Po smrti svého otce v roce 1683, byl Jean-Baptiste jmenován státním sekretářem francouzského námořnictva krále Ludvíka XIV. Tento post zastával až do své smrti. Dokončil tzv. \"Code Noir\", který rozpracoval již jeho otec. Ministrem byl jmenován roku 1689.\n\nJean-Baptiste pokračoval také v rozšiřování francouzského námořnictva (co do počtu lodí, což také započal již jeho otec). Mezi lety 1660 a 1690 vzrostl počet plachetnic, které kontrolovalo Královské námořnictvo, z 18 na 125. Historici však Jeana-Baptista i jeho otce kritizují za to, že se prakticky věnovali pouze lodím, nikoli námořní infrastruktuře.\n\nRoku 1675 byl jmenován \"Grand Trésorier\" Řádu sv. Ducha. Jean-Baptiste zemřel 3. listopadu 1690. Ve funkci jej nahradil Louis Phélypeaux, hrabě de Pontchartrain.\n\n"}
{"id": "1017646", "url": "https://cs.wikipedia.org/wiki?curid=1017646", "title": "Hans Baltisberger", "text": "Hans Baltisberger\n\nHans Baltisberger (10. září 1922, Betzingen (Reutlingen), Německo – 26. srpna 1956, Brno) byl německý motocyklový závodník, dvojnásobný mistr Německa a účastník mistrovství světa, kde jeho největším úspěchem bylo celkové páté místo v kubatuře do 250 cm³ v sezoně 1954.\n\nHans Baltisberger se narodil do rodiny lékaře Dr. Wilhelma Baltisbergera. Měl tři sestry. Absolvoval gymnázium a poté se učil tiskařem. Odešel do Paříže studovat umění, odkud si odnesl dokonalou znalost francouzštiny a též přezdívku Jean. Založil kapelu, hrál velmi dobře na klavír, oblíbil si zejm. Gershwina. Vojenskou službu ve druhé světové válce přežil bez zranění. V r. 1946 začal podnikat jako grafik na volné noze a založil reklamní studio HABAL-Reklame. Vedle toho se však věnoval i své vášni – motocyklovým závodům.\n\nBaltisberger zahynul v roce 1956 po pádu na brněnském (dnes Masarykově) okruhu ve Velké ceně Československa, která tehdy ještě nebyla součástí mistrovství světa. Start závodu kubatury do 250 cm³ se konal na suchu, ale v jeho průběhu začalo pršet. Baltisberger vedl až do předposledního šestého kola, za ním jeli Hans Kasser a Bob Brown. Během závodu však začalo pršet a Baltisberger se v rychlém levotočivém oblouku v úseku mezi Žebětínem a Kohoutovicemi (před „Farinovou zatáčkou“) dostal v rychlosti takřka 200 km/h na vlhký okraj vozovky. Následoval pád, jeho motocykl NSU Sportmax trefil telefonní sloup, sám Baltisberger vlétl do lesa a na místě svým zraněním podlehl.\n\nVe stejném závodě a na tom samém místě havaroval i sovětský závodník Viktor Kulakov, jehož motocykl vlétl mezi diváky a jedenáct jich zranil. Později v ten samý den se jel ještě závod třídy do 500 cm³, kde po nárazu do stromu zahynul Francouz Michel Mouty.\n\nBaltisbergerův pohřeb se konal 1. září 1956 v jeho rodišti. Smutečnímu průvodů vzdaly hold tisíce lidí. Jako čestná stráž doprovázeli pohřební vůz známí jezdci, včetně prvního německého motocyklového mistra světa Wernera Haase.\n\nPo Baltisbergerově smrti nesla zatáčka, kde skonal, jeho jméno. Když byl v roce 1964 vypuštěn úsek trati vedoucí přes Žebětín, začalo se tak říkat pravotočivé zatáčce ve sjezdu ze „Staré dálnice“ před Farinovou zatáčkou („Farinkou“).\n\nNa místě nehody stojí od roku 1978 Baltisbergerův pomník (souřadnice ). Autor pomníku, Němec Adolf Söhnlein, sám v roce 2007 zahynul při dopravní nehodě. Na pomníku je uvedeno nesprávné datum narození (16. září).\n\nBohumil Hrabal napsal povídku \"Smrt pana Baltisbergera\", která byla v roce 1965 pod názvem \"Smrt pana Baltazara\" zfilmována Jiřím Menzelem v rámci povídkového filmu \"Perličky na dně\".\n\nV Betzingenu, Baltisbergerově rodišti, je po něm od roku 1976 pojmenována ulice (\"Hans-Baltisberger-Straße\").\n\nJeho syn Harald, který se stal lékárníkem, se narodil v roce 1948 a zemřel v roce 2004. Je pochován vedle svého otce.\n\n\n\n\n\n"}
{"id": "1017648", "url": "https://cs.wikipedia.org/wiki?curid=1017648", "title": "Paul Martin", "text": "Paul Martin\n\nJméno a příjmení Paul Martin nese více osobností:\n\n"}
{"id": "1017650", "url": "https://cs.wikipedia.org/wiki?curid=1017650", "title": "Brezovička", "text": "Brezovička\n\nBrezovička (nem. \"Hamburk\", někdy také \"Hamborg, Hamborek, Hamburek\"; maď. \"Hámbor\") je obec na Slovensku v okrese Sabinov v Prešovském kraji.\n\n"}
{"id": "1017651", "url": "https://cs.wikipedia.org/wiki?curid=1017651", "title": "Brukev černá", "text": "Brukev černá\n\nBrukev černá (\"Brassica nigra\") je jednoletá, obvykle okolo 1 m vysoká, rozvětvená bylina kvetoucí asi 1 cm velkými, světle žlutými květy. Je jedním z mnoha druhů rodu brukev, je významná hlavně svými ostře chutnajícími semeny.\n\nDruh pocházející z východního Středomoří byl v minulosti zavlečen na celé území Evropy (vyjma nejsevernějších částí) a do Afriky. Druhotně se vyskytuje téměř po celé Asii, v Americe i Austrálii, je považována za rostlinu kosmopolitně rozšířenou. Dříve se brukev černá ve Střední Evropě také pěstovala, v současnosti se zde (až na výjimky) již neseje. V České republice je vyhodnocena jako zdomácnělý archeofyt, v teplejších oblastech se příležitostně vyskytuje jen jako málo škodlivý plevel.\n\nBrukev černá dává přednost dobře osvětleným nebo jen mírně zastíněným místům s vlhkou a výživnou propustnou půdou s dostatkem humusu a dusíku. Nejčastějším místem výskytu jsou mokřady, břehy vodních toků či nádrží a obhospodařovaná vlhká pole. Vyskytuje se také na písčitých půdách a to obvykle při okrajích příkopů okolo cest, stejně jako na smetištích, rumištích či železničních náspech. Vzrůstnost rostliny je pak přímo úměrná dostatku živin.\n\nJednoletka s lodyhou 60 až 150 cm vysokou vyrůstající z tenkého kořene. Lodyha, která je ve spodní části porostlá štětinatými chlupy, se silně rozvětvuje do dlouhých, široce rozevřených prutnatých větví. Na humózních vlhkých půdách může vyrůst i do výše 250 cm.\n\nPřízemní listy jsou dlouze řapíkaté a jejich podlouhlé nebo vejčité čepele bývají průměrně 15 × 5 cm velké. Jsou lyrovitě peřenodílné nebo peřenosečné s jedním až třemi páry bočních segmentů, podstatně větší koncový segment je vejčitý a po obvodě hrubě zubatý. Výše postavené celokrajné, úzce vejčité až kopinaté lodyžní listy jsou přisedlé a směrem k vrcholu se zmenšují.\n\nPo odkvětu prodlužující se hroznovitá květenství jsou vrcholová nebo úžlabní a jsou tvořená světložlutými oboupohlavnými květy na stopkách. Čtyři kopinaté, vodorovně odstávající kališní lístky bývají 5 mm dlouhé. Čtyři světložluté korunní lístky s tmavými žilkami mají dlouhý nehtík, na konci jsou zaoblené a bývají dlouhé asi 9 mm. V květu je šest tyčinek, čtyři delší (5 mm) a dvě kratší (3 mm). Srostlé plodolisty tvoří jediný pestík s bliznou. Kvete od června do srpna, semena dozrávají od července do září. Ve květech je hodně pylu a nektaru, opylování se účastní spíše mouchy a včely než motýli a vosy.\n\nPlody jsou vzpřímeně rostoucí dvoudílné šešule které jsou přitisklé k ose plodenství. Jsou zploštělé, čtyřhranné, až 2 cm dlouhé a 2 mm široké, na vrcholu mají výrazný zploštělý zobáček a jejich chlopně jsou nad semeny vypuklé. Obsahují čtyři až osm 1 mm velkých kulovitých semen s hrubě mřížkovaným osemením červenohnědé až černé barvy. Semena jsou silně štiplavá.\n\nSemena mají okolo 40 % hořčičného oleje a obsahující dráždivý allylisothiokyanát, produkt rozkladu sirného glukosinolátu - sinigrinu. Na prášek rozemletá semena se používají k aromatizaci potravin. Tento olej má ale hodně kyseliny erukové a ze zdravotních důvodů jsou v potravinářství v zemích Evropské unie a ve Spojených státech amerických stanoveny maximální limity kyseliny erukové v tucích. Proto se šlechtí odrůdy se sníženým obsahem kyseliny erukové. Na indickém subkontinentu je hořčičný olej nedílnou součásti místních pokrmů, stejně jako semena v různé úpravě (vařená, smažená, pražená).\n\nV minulosti bývala drcená semena brukve černé neodmyslitelnou součásti \"ostřejších\" hořčic vyráběných v Evropě, v současnosti jsou ale nahrazována semeny brukve sítinovité která je plodnější a snáze se pěstuje i sklízí. V Asii i Africe místní obyvatelé z mladých rostlin hojně konzumují syrové listy nebo vařené lodyhy.\n\nOlej se mimo potravinářství používá také při výrobě kosmetiky nebo se upravuje na průmyslová maziva. Rostliny nejsou pro svou ostrou chuť vhodným krmivem pro býložravce, zkrmují se však vylisované pokrutiny.\n\nSušená a drcená semena smíchaná s vodou se používají k obkladům proti kašli, zánětům, svalovým bolestem, revmatismu a k prokrvení kůže, dlouhodobě přiložené obklady však vedou k podráždění kůže. Vnitřní užití zvyšuje chuť k jídlu a usnadňuje trávení, ve větších dávkách působí projímavě. Oleje se užívá také k podpoře růstu vlasů nebo bývá obsažen v přípravcích odpuzující psy a kočky.\n\n\n \n"}
{"id": "1017652", "url": "https://cs.wikipedia.org/wiki?curid=1017652", "title": "Miloslav Kukla", "text": "Miloslav Kukla\n\nMiloslav Kukla (* 29. listopadu 1946) je bývalý československý fotbalový útočník.\n\nČtrnácti vstřelenými brankami přispěl k postupu (1970/71) Zbrojovky do nejvyšší soutěže. Přitom dva roky předtím z něj chtěl trenér Reimann udělat pravého beka. V nejvyšší soutěži toho však ve zbrojováckém dresu mnoho neodehrál. Na konci postupové sezony se hrálo přátelské utkání na škvárovém hřišti Moravské Slavie, kde si poranil vazy a do své vrcholné formy se již nedostal. Ligu si však zahrál ještě v Jablonci, kam přestoupil v lednu 1973. V nejvyšší soutěži vstřelil 6 branek. Po ukončení hráčské kariéry působil jako trenér v nižších soutěžích, vedl muže Tuřan a Modřic, kde také bydlí. Od 18. února 2002 do roku 2006 byl předsedou oddílu TJ Sokol Modřice (později MFK Modřice). Jeho synovcem je bývalý vyhlášený útočník Marcel Cupák.\n\n\n"}
{"id": "1017654", "url": "https://cs.wikipedia.org/wiki?curid=1017654", "title": "Joël Bats", "text": "Joël Bats\n\nJoël Bats (* 4. ledna 1957, Mont-de-Marsan) je bývalý francouzský fotbalový brankář.\n\nJako brankářská jednička francouzské reprezentace se zúčastnil mistrovství Evropy ve fotbale 1984 (první místo) a mistrovství světa ve fotbale 1986 (třetí místo). Na mexickém šampionátu výrazně přispěl k postupu Francouzů ze čtvrtfinále s favorizovanou Brazílií, když chytil dvě penalty: Zicovu v normální hrací době a Sócratesovu v penaltovém rozstřelu. V roce 1986 se stal francouzským mistrem s týmem Paris Saint-Germain FC. Také získal Pohár Artemia Franchiho 1985.\n\nOd roku 2004 působí jako trenér brankářů v klubu Olympique Lyon. Vydal dvě básnické sbírky a desku, na které zpívá své autorské písně.\n\n"}
{"id": "1017655", "url": "https://cs.wikipedia.org/wiki?curid=1017655", "title": "Salah Hissou", "text": "Salah Hissou\n\nSalah Hisou (* 16. ledna 1972, Ait Taghia) je marocký sportovec, atlet, jenž se věnuje středním a dlouhým tratím. Je mistrem světa v běhu na 5000 metrů.\n\nDo světové vytrvalecké špičky se dostal na mistrovství světa v roce 1995, kde obsadil čtvrté místo v běhu na 10 000 metrů. Na olympiádě v Atlantě o rok později vybojoval na této trati bronzovou medaili. Dne 23. srpna 1996 vytvořil světový rekord v běhu na 10 000 metrů časem 26:38,08. Na světovém šampionátu v Athénách v roce 1997 získal další bronzovou medaili v běhu na 10 000 metrů. Při dalším mistrovství světa v Seville v roce 1999 se stal vítězem běhu v běhu na 5 000 metrů. Kvůli zranění nestartoval na olympiádě v Sydney v roce 2000.\n\n"}
{"id": "1017656", "url": "https://cs.wikipedia.org/wiki?curid=1017656", "title": "Antonín Šplíchal", "text": "Antonín Šplíchal\n\nAntonín Šplíchal (* 4. srpna 1947 v Olomouci) je český výtvarník, ilustrátor knížek pro děti. \n\nVyučil se aranžérem, poté vystudoval v Uherském Hradišti užitou grafiku. Jeho prvním samostatným dílem byl komiks Tři mušketýři v roce 1972. Po roce 1991 začal pracovat jako ilustrátor na volné noze. Dosud ilustroval přes sto knížek, převážně pro děti.\n\n"}
{"id": "1017657", "url": "https://cs.wikipedia.org/wiki?curid=1017657", "title": "Benjamin Limo", "text": "Benjamin Limo\n\nBenjamin Limo (* 23. srpna 1974) je bývalý keňský atlet, běžec, mistr světa v běhu na 5000 metrů.\nS běžeckým tréninkem začal teprve v 25 letech v roce 1997. O dva roky později už získal stříbrnou medaili v běhu na 5000 metrů na mistrovství světa v Seville. Mistrem světa v této disciplíně se stal na šampionátu v Helsinkách v roce 2005. Úspěšný byl rovněž na šampionátech v krosu, kde získal celkem osm medailí (v soutěži jednotlivců i družstev).\n\n"}
{"id": "1017659", "url": "https://cs.wikipedia.org/wiki?curid=1017659", "title": "Subpolární podnebí", "text": "Subpolární podnebí\n\nSubpolární podnebí (někdy subarktické podnebí, subpolární nebo boreální zóna) je typ podnebí charakteristický dlouhou, obvykle velmi mrazivou zimou a krátkým chladným nebo mírným létem. Nachází se na velké části pevniny, mezi 50. až 70. stupněm severní šířky v subarktickém pásu, daleko od působení teplých oceánských proudů. Toto podnebí představuje podle Köppenovy klasifikace podnebí Dfc, Dwc, Dsc, Dfd, Dwd a Dsd.\n\nNa severu leží hlavně na území Kanady, Skandinávie a Ruska, kde tvoří rozhraní lesotundry a tajgy. Na jihu ale více než z 90 % zabírá území Tichého, Indického a Atlantského oceánu. A na zbytku plochy leží na části Severní Ameriky a na několika souostrovích u Austrálie. Subpolární pás také lemuje obě polární oblasti v pruzích širokých kolem 1 000 km. Tyto oblasti jsou zóny, ve kterých se mísí vlastnosti mírného s polárním pásem. Lze jej také klasifikovat ve velmi malých oblastech, ve vysokých nadmořských výškách ve Středomoří, v Íránu, Tádžikistánu, Turecku, v severozápadní části USA (východní Washington, východní Oregon, a Idaho), kde je označováno jako Dsc se suchým teplým klimatem.\n\nTento typ podnebí nabízí některé z nejextrémnějších sezónních teplotních variací na planetě: v zimě můžou teploty klesnout až na -40 °C a v létě se může vyšplhat až na 30 °C. Má ovšem dlouhé a velmi studené zimy a většinou nepříliš teplá krátká léta. Léto (období s průměrnou měsíční teplotou minimálně 10 °C) trvá jeden až maximálně tři měsíce a zima (období s průměrnou měsíční teplotou pod 0 °C) trvá pět až sedm měsíců. Průměrná roční teplota je nižší než 0 °C a proto je zde trvale zmrzlá půda (permafrost), roztává jen vrchní vrstva půdy, a to do maximální hloubky 0,6 m až 4,2 m (záleží na typu půdy a zeměpisné šířce). Dnů bez mrazů je 45 až 100 a mrznout může kdykoliv v roce. Avšak minimálně jeden měsíc musí mít průměrnou denní teplotu 10 °C, aby se mohlo hovořit o subpolárním podnebí.\n\nSrážek za rok moc nenapadá, za rok jen do 380 mm, ale v horských typech subpolárního podnebí je to mnohem více, třeba na Mount Washington napadá přes 2 500 mm srážek ročně a v kanadské oblasti Labrador může být až 1,5 metru vysoká sněhová pokrývka (všechno roztaje až v červnu), přestože tam nejsou žádné hory, v tomto případě tolik sněhu přináší Islandská tlaková níže, která má v severním Atlantiku silný vliv. Ve vnitrozemí padá nejvíce srážek v létě a na pobřeží spíše na podzim.\n\nVegetace je obecně v subarktickém pásu málo rozmanitá, protože pouze vytrvalé druhy, mohou přežít dlouhé zimy a využít krátkého léta. Jsou tam převážně jehličnaté stromy, které dokáží přežít velice nízké teploty. Tento typ lesa je také známý jako tajga. I přes nízkou rozmanitost, patří tyto lesy mezi největší na planetě. Nachází se převážně v Rusku a v Kanadě, kde hraničí s lesotundrou. Lesotundra je krajina, kde jsou smíšené lesy (borovice, modřín, bříza) a přecházejí v křovinatou tundru (např. keříkové vrby a břízy…) a nakonec v tundru bylinnou (vlochyně, borůvky…), mechovou a lišejníkovou.\n\nVarianta se suchým létem a vlhčí zimou. Jinak je velmi podobné Dfc.\n\nSuché léto a vlhká zima. Oproti Dsc je chladnější. Jinak je velmi podobné Dfc.\n\nSuchá zima a vlhké léto. Drtivá většina srážek spadne v létě při bouřkách. Například v Irkutsku jsou nejvyšší letní teploty okolo 30 °C a největší mrazy dosahují až −35 °C.\n\nTaké suchá zima a deštivé léto. Ale je oproti Dwc studenější. Patří k vůbec nejstudenějšímu typu subpolárního podnebí. V létě je neustále zataženo a prší přibližně polovinu dní v měsíci, zatímco v zimě je většinou jasné počasí. Nejstudenějším místem tohoto podnebí je světově známý Ojmjakon, známý se svoji průměrnou lednovou teplotou −46,4 °C (průměrná teplota v červenci je 14,9 °C a největší letní horka dosahují 30 °C a i v červenci nejsou neobvyklé ranní slabé mrazy do −5 °C) jako nejstudenější místo mimo Antarktidu. Největší mrazy tam jsou pravidelně pod −50 °C a největší mráz tam byl −89,9 °C.\n\nNejrozšířenější typ. Nemá výrazná suchá období. Nejvíce srážek spadne samozřejmě v létě, ale ani zimy nejsou úplně suché. V létě většina srážek spadne při dešti a bouřky jsou spíše vzácné. Nejvyšší letní teploty nejčastěji dosahují 20 °C až 30 °C a nejsilnější mrazy jsou zhruba od −20 °C v nejmírnějších oblastech až po −50 °C v nejstudenějších místech.\n\nPodobné jako Dfc, ale studenější. Nejvíce srážek naprší v létě při bouřkách nebo slabém dešti. Například podnebí v Jakutsku: léto je oproti zbytku roku až neuvěřitelně teplé (průměrná teplota nejteplejšího měsíce 19 °C), tak po skončení léta začíná extrémní teplotní propad až na průměrnou měsíční teplotu −39 °C v prosinci. V létě nejvyšší teploty lehce přesahují 30 °C, zatímco v zimě klesají k −50 °C.\n"}
{"id": "1017660", "url": "https://cs.wikipedia.org/wiki?curid=1017660", "title": "Transakta", "text": "Transakta\n\nTransakta byl československý podnik zahraničního obchodu (PZO). Jeho sídlo se nacházelo v Praze vedle současného sídla ministerstva financí České republiky v Letenské ulici. Společnost zřizovala a současně též spravovala výrobní majetkové účasti v cizích zemích. Věnovala se také zprostředkování exportů a importů v rámci výrobních kooperací se zahraničními společnostmi. Koordinovala také v zakázkách, na nichž se podílelo více PZO, jejich součinnost. V rámci těchto koordinací se starala vedle jiného i o export a import zboží.\n\n"}
{"id": "1017661", "url": "https://cs.wikipedia.org/wiki?curid=1017661", "title": "Antoine Camilleri", "text": "Antoine Camilleri\n\nAntoine Camilleri (* 20. srpna 1965, Sliema) je maltský římskokatolický kněz, arcibiskup\na podsekretář pro vztahy se státy.\n\nNarodil se 20. srpna 1965 v Sliemě. Navštěvoval Školu Svatého Josefa ve svém rodném městě a vysokou škole Svatého Aloise v Birkirkaře. Roku 1988 na Maltské univerzitě získal doktorát z práv.\n\nNa kněze byl vysvěcen 5. července 1991 v konkatedrále Svatého Jana a byl inkardinován do maltské diecéze. Sloužil jako vikář farnosti v Gziře s kostelem Naší Paní z Hory Karmel (1991-1992). Roku 1992 byl poslán studovat kanonické právo na Papežskou lateránskou univerzitu v Římě. Získal doktorát, roku 1996 se vrátil na Maltu a byl v arcidiecézním církevním soudu jmenován obhájcem svazku (1996-1997).\n\nByl povolán, aby studoval Papežskou církevní akademii a v lednu 1999 vstoupil do diplomatických služeb Svatého stolce. Než byl přidělen do Státního sekretariátu, působil v různých apoštolských nunciaturách - Papua-Nová Guinea a Šalamounovy ostrovy (1999-2002), Uganda (2002-2005) a Kuba (2005-2006).\n\nDne 22. února 2013 byl ustanoven podsekretářem sekce pro vztahy se státy (Státní sekretariát). V této funkci nahradil Ettoreho Balestrera který byl jmenován apoštolským nunciem v Kolumbii.\n\nDne 3. září 2019 jej papež František ustanovil titulárním arcibiskupem ze Skálholtu a stejného dne rezignoval na funkci podsekretářě.\n\n"}
{"id": "1017664", "url": "https://cs.wikipedia.org/wiki?curid=1017664", "title": "Strojimport", "text": "Strojimport\n\nStrojimport je společnost obchodující se zahraničím v oblasti vývozu a dovozu kovoobráběcích a tvářecích strojů, včetně nářadí a potřebných měřidel. Do jejího portfolia, s nímž obchodovala, patřily ale i dřevoobráběcí stroje a zařízení určené k výrobě překližek, nábytku či třeba tužek. Firma obchodovala se stroji pro skláře, pro výrobu ložisek, kování, ale také i příborů a dodávala vybavení lisoven, šroubáren či specializovaných textilních, obuvnických nebo koželužských dílen. Sídlo společnosti bylo ve výškové budově u stanice pražského metra Želivského.\n\nJméno firmy se užívá i pro budovu na pražských Vinohradech, v níž společnost sídlila – Palác Vinohrady.\n"}
{"id": "1017665", "url": "https://cs.wikipedia.org/wiki?curid=1017665", "title": "Anna Wintourová", "text": "Anna Wintourová\n\nAnna Wintourová, nepřechýleně Anna Wintour (* 3. listopadu 1949 Londýn), je britská a americká novinářka. Již od roku 1988 vede americkou redakci modního magazínu \"Vogue\". Její kariéra začala roku 1970 v \"Harper's Bazaar\".\n\nChodila na Collegiate School v severním Londýně, kterou opustila ve věku 16 let. Její kariéra módní novinářky začala v roce 1970 pro Harper’s Bazaar.\n\nV roce 1986 se Wintour stala redaktorkou britské odnože časopisu Vogue a v následujícím roce i časopisu \"Dům a zahrada\". Pod jejím vedením se americký Vogue znovu zaměřil výhradně na módu. Pod jejím vedením vznikly další tři odnože časopisu: \"Teen Vogue\", \"Vogue Living\" a \"Men's Vogue\".\n\nAnna Wintour je často popisována jako nejvlivnější žena v módním průmyslu. Má významnou roli v úspěchu návrhářů, jako jsou John Galliano (Christian Dior), nebo Michael Kors. Je také kurátorkou Metropolitan Museum of Art v New Yorku. Založila také CFDA / Vogue fond na podporu neznámých návrhářů. Má dvě děti.\n\n\n"}
{"id": "1017666", "url": "https://cs.wikipedia.org/wiki?curid=1017666", "title": "František Poulík", "text": "František Poulík\n\nFrantišek Poulík (* 25. listopadu 1943 v Jiříkovicích) je bývalý český fotbalový brankář. Je předsedou TJ Sokol Jiříkovice (aktuální k 8. září 2016).\n\nV nejvyšší soutěži odchytal 1 utkání za Zbrojovku Brno, za kterou hrál i ve druhé lize.\n\n\n"}
{"id": "1017670", "url": "https://cs.wikipedia.org/wiki?curid=1017670", "title": "Slavnost Rudého práva", "text": "Slavnost Rudého práva\n\nSlavnost Rudého práva byla série kulturních a sportovních pořadů, které se konaly vždy každým rokem třetí zářijovou neděli u příležitosti připomínky dne prvního vydání Rudého práva v roce 1920. Prvně se akce pořádala v roce 1937 (tehdy 1. srpna) v Krči. Od roku 1950 byl součástí programu oslav také Mezinárodní běh Rudého práva. Společenské pořady slavnosti se konaly v Parku kultury a oddechu Julia Fučíka (PKOJF).\n"}
{"id": "1017673", "url": "https://cs.wikipedia.org/wiki?curid=1017673", "title": "Zábiedovo", "text": "Zábiedovo\n\nZábiedovo je obec na Slovensku v okrese Tvrdošín v údolí Skorušinských vrchů s přístupem směrem na jihovýchod od silnice mezi městy Trstenou a Tvrdošínem. V roce 2013 zde žilo 812 obyvatel. První písemná zmínka o obci pochází z roku 1567.\n\n\n"}
{"id": "1017675", "url": "https://cs.wikipedia.org/wiki?curid=1017675", "title": "Polární podnebí", "text": "Polární podnebí\n\nPolární podnebí (někdy arktické podnebí nebo antarktické podnebí) je typ podnebí v oblasti okolo nebo za polárním kruhem. Základními parametry jsou průměrná roční teplota pod 0°C a průměrná měsíční teplota nejteplejšího měsíce v rozmezí od 0 °C do 10 °C. Polární podnebí neumožňuje růst stromů. Typická krajina je zde tundra nebo zaledněná oblast. Pro oblast je typická trvale zmrzlá půda (odborně permafrost). V důsledku blízkosti oblasti k pólům je ovlivněna i délka dne a délka noci. Vzhledem k malému výparu je v těchto oblastech malý úhrn srážek, na mnoha místech i méně než 250 mm za rok. Nejvyšší letní teploty se pohybují v severní polární oblasti mezi −10 a 10 °C, výjimečně se v některých částech může vyšplhat ke 30 °C. Nejnižší zimní teploty jsou nejčastěji v rozmezí 0 °C až -40 °C, nezřídka teplota klesá až k -50 °C. V jižní polární oblasti je podnebí mnohem chladnější (jde o nejchladnější oblast planety) s letními teplotami nejčastěji pod 0 °C. Nejnižší teploty sahají hluboko pod bod mrazu, nejčastěji se pohybují v rozmezí -20 °C až -70 °C. Nejnižší naměřená teplota na Zemi, -89,2 °C, byla zaznamenána v roce 1983 na stanici Vostok v Antarktidě.\n\nV Koppenově klasifikaci podnebí svůj vlastní typ nakonec nedostalo, i když bylo původně plánováno ho zařadit jako Cfd. Je vzácný a vyskytuje se jen na jižní polokouli na Kerguelenách, Campbellově ostrově (klikni pro velmi přehledný popis podnebí na tomhle ostrově), Jižní Georgii a Sandwichových ostrovech, Crozetových ostrovech a dalších nepatrných ostrůvkách. Kritéria tohoto podnebí jsou, že ani jeden měsíc v roce nemá průměrnou měsíční teplotu 10 °C nebo vyšší a zároveň průměrná teplota nejstudenějšího měsíce není nižší než 0 °C. Přestože jsou teploty celoročně mírné a neklesají často pod bod mrazu, je tady jen tundra a výskyt stromů je znám jen na Campbellově ostrově., kde rostou Dracophyllum species a Dracophyllum longifolium. Srážky jsou velmi časté, většina spadne při každodenních lehkých deštích nebo přeháňkách a prší i více než 300 dnů v roce, za rok naprší okolo 1000 mm srážek nebo i výrazně více. V zimě sněží jen občas. Počasí je stále oblačné a slunečného počasí bývá velmi málo. Rozdíl průměrné teploty nejteplejšího a nejstudenějšího měsíce je často menší než 5 °C a stejně tak jsou velmi mílé rozdíly i v teplotách ráno a odpoledne. Nejsilnější mrazy dosahují nejčastěji 0 °C až -5 °C a v nejteplejších dnech se nejvyšší teploty obvykle dosahují 10 °C až 20 °C.\n"}
{"id": "1017676", "url": "https://cs.wikipedia.org/wiki?curid=1017676", "title": "Richard Rodney Bennett", "text": "Richard Rodney Bennett\n\nRichard Rodney Bennett (29. března 1936 Broadstairs, Kent, Anglie – 24. prosince 2012 New York) byl anglický hudební skladatel, od roku 1979 žijící v New Yorku, známý zejména z oblasti filmové hudby, ale také autor koncertních děl a jazzový umělec.\n\nBennett se narodil v Broadstairs, v hrabství Kent. Vyrůstal však během Druhé světová války v Devonu. Jeho matka, Joan Esther, roz. Spink, byla klavíristka. Studovala u Gustava Holsta a zpívala při prvním profesionálním uvedení jeho orchestrální suity \"Planety\". Otec, Rodney Bennett (1890-1948), byl autor dětských knih a básník.\n\nBennett byl žákem Leighton Park School v Readingu. Ve studiu pokračoval na Královské hudební akademii. Jeho učiteli byli Howard Ferguson, Lennox Berkeley a Cornelius Cardew. V roce 1955 se zúčastnil letního \"Kurzu nové hudby\" v Darmstadtu, kde poznal seriální hudbu. Strávil pak dva roky v Paříži jako žák Pierra Bouleze.\n\nV letech 1963–1965 vyučoval na Královské hudební akademii. V roce 1970 odešel do Spojených států a přednášel na \"Peabody Institute\" v Baltimoru. Vrátil se do Anglie a mezi roky 1994 a 2000 byl vedoucím katedry skladby na Královské akademii.\n\nBennett vystupoval pravidelně také jako jazzový klavírista se zpěváky jako byli Cleo Laine, Marion Montgomery, Mary Cleere Haran a Claire Martin. V pozdějších letech byl, vedle hudebních aktivit, znám také jako výtvarný umělec, autor koláží.\n\nRichard Rodney Bennett zemřel 24. prosince 2012 v New Yorku a je pohřben na hřbitově Green-wood Cemetery v Brooklynu\n\nV roce 1975 získal cenu BAFTA za nejlepší hudbu k filmu \"Vražda v Orient expresu\" a opakovaně byl na ni nominován (v roce 1970 za \"Tajný obřad\", 1971 za \"Postavy v krajině\", 1973 za \"Lady Caroline Lamb\", 1978 za \"Equus\", 1980 za \"Amíky\" a 1995 za \"Čtyři svatby a jeden pohřeb\"). Dále byl třikát nominován na cenu BAFTA v kategorii původní televizní hudby: v roce 1985 za TV film \"The Ebony Tower\", 1986 za seriál \"Tender Is The Night\" a 2001 za minisérii \"Gormenghast\"). Celkem třikrát byl také nominován na Oscara za původní hudbu: v roce 1967 za \"Daleko od hlučícího davu\", 1971 za \"Mikuláše a Alexandru\" a 1974 za \"Vraždu v Orient expresu\". Za dva posledně jmenované byl nominován i na Cenu Grammy a za televizní adaptaci klasické detektivky Agathy Christie \"Smysluplná vražda\" (\"Murder with Mirrors\", 1985) také na Cenu Emmy.\n\nTřikrát získal britskou skladatelskou cenu Ivor Novello: v roce 2001 za hudbu k minisérii BBC \"Gormenghast\", v roce 2004 za klasickou hudbu. Rovněž za své poslední zkomponované dílo \"A Colloquy with God\" byl nominován na Britskou skladatelskou cenu v kategorii sborové skladby.\n\nV roce 1977 byl jmenován komandérem a v roce 1998 rytířem Řádu britského impéria. Magazín \"Gay Times\" ho v roce 1995 nominoval jako jednoho z nejvlivnějších gayů v hudbě.\n\nBennett zkomponoval více než 200 koncertních skladeb a hudbu k 50 filmům a televizním inscenacím. Po 50 let byl rovněž skladatelem a interpretem jazzových písní. Ve svých koncertních skladbách vycházel z techniky evropské avantgardy. Byl silně ovlivněn svým učitelem Piere Boulezem. V posledních letech svého života se postupně vracel k tonální hudbě.\n\n\n\n\n\n\n"}
{"id": "1017678", "url": "https://cs.wikipedia.org/wiki?curid=1017678", "title": "Milan Sokol", "text": "Milan Sokol\n\nMilan Sokol (* 29. srpna 1947) je bývalý československý fotbalista slovenské národnosti, fotbalový záložník.\n\nV nejvyšší soutěži odehrál 5 utkání za Slovan Bratislava v sezoně 1968/69 a přestoupil do druholigové Zbrojovky Brno. Zde odehrál 2 druholigové sezony a v ročníku 1971/72 také 15 zápasů v nejvyšší soutěži. První ligu si zahrál ještě v období 1975-1979 za Jednotu Trenčín, celkem v ní vstřelil 9 branek - všechny v trenčínském dresu. V sezoně 1968/69 se stal se Slovanem vítězem Poháru vítězů pohárů, nastoupil v obou zápasech 1. kola proti jugoslávskému FK Bor.\n\n\n"}
{"id": "1017679", "url": "https://cs.wikipedia.org/wiki?curid=1017679", "title": "Adí ibn Musáfir", "text": "Adí ibn Musáfir\n\nŠejch ‘Adí ibn Musáfir al-Umawí (1073 nebo 1078, Bajt Fáar u Baalbeku – 1162, Láliš) byl nejvýznamnější náboženský vůdce jezídů a zakladatel jednoho z prvních súfijských řádů. Jezídové ho považují za vtělení Meleka Táúse, Anděla Páva, a pouť k jeho hrobu v Láliši je významným prvkem jezídského náboženství.\n\nZa svého života byl Adí – jak bylo v kruzích islámské mystiky obvyklé – nazýván uctivým arabským titulem šejch („stařešina“). U jezídů, kteří mluví převážně kurdsky, tento titul zcela splynul se jménem Adí, takže ho nazývají Şêx Adî (výslovnost \"šíchádí\" nebo \"šéchádí\") nebo Edîşêx (výslovnost \"adí-šéch\").\n\nNarodil se v Bajt Fáar u Baalbeku v dnešním Libanonu a z otcovy strany byl vzdáleným potomkem umajjovského chalífy Marvána I. Vydal se studovat islámské vědy do Bagdádu, kde se osobně poznal s věhlasnými učenci jako byl filosof Al-Ghazálí. Jeho spolužákem a blízkým přítelem byl také Abd al-Kádir al-Džílání, se kterým dokonce v roce 1116 vykonal pouť do Mekky. Později odešel do kurdských hor, kde před rokem 1111 shromáždil družinu stoupenců islámského mystického učení, jehož byl tvůrcem. \n\nJeho náboženská autorita byla pravděpodobně umocněna jeho příbuzenským poutem s dynastií Umajjovců. Adí údajně byl úplně první islámský mystik (súfí), který pěstoval duchovní disciplínu a výcvik. Centrem mystického kultu se stal Láliš, místo asi 50 kilometrů severovýchodně od Mosulu. Adí zemřel kolem roku 1162, ale na smrtelném loži vyslovil přání, aby ho ve vedení komunity nahradil jeho synovec Abu-l-Barakát. Byl pohřben v Láliši a jeho stoupenci v čele s jeho synovcem tam zformovali mystické společenství al-Adawíja („stoupenci Adího“, „Adíjovci“). Z něj se později vyvinul dnešní jezídismus. Jeho hrob je dodnes nejuctívanější jezídské poutní místo a svatyně.\n\n"}
{"id": "1017680", "url": "https://cs.wikipedia.org/wiki?curid=1017680", "title": "Popíračství", "text": "Popíračství\n\nJako popíračství, či denializmus je označováno takové lidské chování, při kterém jednotlivci popírají realitu, aby se vyhnuli řešení nepříjemné pravdy. Podle Paula O'Shea se jedná \"o iracionální chování, které odsouvá ověření historické zkušenosti, nebo akce.\"\n\nVe vědě, bylo popíračství definováno jako odmítnutí základních konceptů, které jsou nesporné a jsou součástí vědeckého konsensu na dané téma ve prospěch myšlenek, které jsou jak radikální, tak i kontroverzní. Podle různých autorů mají různé formy popíračství společný rys v odmítání drtivých důkazů a ve snahách popírání faktů, že na dané téma existuje vědecká shoda. Typickým příkladem jsou kreacionistické teorie o stvoření Země a jejich spor s evoluční teorií.\n\nNejčastěji se používají termíny Popírání holocaustu a popírání AIDS.. Termín je také používán v oblasti změny klimatu a globálního oteplování, pro lidi, kteří tvrdí, že neexistuje v této oblasti vědecký konsenzus o tom, že globální oteplování probíhá a že lidské aktivity jsou jeho hlavní příčinou. Proti používání termínu popíračství vystoupili někteří kritici a označili ho za propagandistický nástroj k potlačení netradičních pohledů.., či vyvolává obraz fanatiků, popírajících holocaust. Také v případě popírání AIDS existují výhrady, že nelze tyto názory srovnávat s nacistickými zločiny proti lidskosti. Jiní autoři však toto srovnání brání.\n\nV literatuře se uvádí různé příčiny a motivace popíračství - od náboženské víry, přes vlastní zájmy po psychologický obranný mechanismus proti rušivým myšlenkám.\n"}
{"id": "1017692", "url": "https://cs.wikipedia.org/wiki?curid=1017692", "title": "Popírání klimatické změny", "text": "Popírání klimatické změny\n\nPopírání klimatických změn nebo popírání globálního oteplování jsou součástí sporů o globálním oteplování. Za popírání je označováno jak přímé popírání, odmítání či neopodstatněné pochybnosti, která jsou v rozporu s vědeckým stanoviskem o změně klimatu; pod termín popírání jsou zahrnovány i popírání rozsahu, v němž jsou změny způsobeny lidmi, jejich dopady na přírodu a lidskou společnost nebo potenciál přizpůsobení se globálnímu oteplování lidskými činnostmi. Někteří představitelé popírání vědeckého konsenzu o změně klimatu souhlasí s termínem \"popírání klimatické změny\", jiní dávají přednost výrazu \"skepticismus změny klimatu\". Různí vědci označili \"klimatický skepticismus\" jako zavádějící termín pro označení popírání antropogenního globální oteplování. Odmítání změny klimatu může být také implicitní, když jednotlivci nebo sociální skupiny přijmou vědu, ale nedokáží se s ní vyrovnat nebo ji akceptovat. Několik společenskovědních studií analyzovalo tyto pozice jako formy popíračství a pseudovědy.\n\nRůzné studie ukázaly, jakým způsobem jsou vedeny kampaně, které podkopávají důvěru veřejnosti v klimatické vědy – literatura je popisuje jako \"popírací stroj\" organizovaný průmyslovými, politickými a ideologickými zájmy a podporovaný konzervativními médii a \"skeptickými\" blogery, kteří vyrábějí nejistotu ohledně globálního oteplování. Ve veřejné diskusi byly fráze jako \"klimatický skepticismus\" často používány se stejným významem jako \"klimatické popíračství\". Např. redakce deníku Guardian vydala závazné instrukce pro své redaktory, že napříště mají místo výrazu \"klimatický skeptik\" používat výraz \"popírač klimatických změn\".\n\nMísto, aby byl výraz skepse používán pro postupy, splňující společné standardy vědecké skepse je používán pro jakékoliv pochyby o globálního oteplování bez ohledu na jejich vědecký základ.\n\nAčkoliv se zjištěními IPCC souhlasí drtivá většina vědců v oboru, existuje část vědců mimo klimatologii, politiků a veřejnosti, kteří nesouhlasí s tezí IPCC, že by byla většina oteplení posledních 50 let způsobena lidskou činností. Vlivný průzkum, publikovaný v roce 2013, ukázal na vědeckém poli souhlas s tvrzením, že globální oteplování je způsobeno člověkem u drtivé většiny (97 %) vědců v oboru (k této studii existují kritické připomínky, které ukazují nižší shodu při zapojení nepublikujících a odborníků jiných oborů), studie z roku 2016 ukazuje, že pouze 4 ze 69 406 autorů vědeckých článků nesouhlasilo s antropogenními příčinami globálního oteplování a ve stejném roce vyšla studie, shrnující předešlé studie konsenzu, která došla také k podobným výsledkům.\n\nVelká část veřejnosti,je přesvědčena o tom, že názor vědců je nejednoznačný – např. v USA si to myslí 57 % lidí. Ovšem zmiňovaná studie z roku 2013 je kritizována za špatnou metodologii a některé studie mezi odborníky nedosahují ani 50 % konsenzu. Také označování za popírače je některými kritizováno pro nekorektnost ve srovnání s popíráním holokaustu.\n\nNázory veřejnosti a na antropogenní příčiny globálního oteplování a především klimatickou politiku se snaží ovlivňovat různé zájmové a lobbistické skupiny. Například A. Michaelowa identifikovala ve své studii následující hlavní zájmové skupiny:\n\nS ohledem na komplexnost problematiky a především díky nejistotám, především v odhadech makro- i mikroekonomických důsledků globálního oteplování dovoluje situace různým zájmovým skupinám zaujímat různé pozice, aniž by tím byly zásadně diskreditovány. Navíc tyto pozice mohou být různé od místní regionální po národní a nadnárodní úroveň.\n\nPolitici mají tendenci přijímat jednoduchá, viditelná opatření, která pochopí voliči bez další potřeby vysvětlování i když tato opatření mohou být nákladná a často i na úkor budoucnosti, či jiných států. Opatření jsou většinou dělána tak, že jsou financována co nejširším okruhem plátců, např. emisní daň dopadá v mnoha státech pouze na domácnosti. S ohledem na to, že viditelnost této daně je pro domácnosti nízká, také jejich odpor je malý.\n\nVoliči se začínají zajímat o problémy globálního oteplování, pokud jsou vyřešeny zásadní lokální environmentální problémy a pokud se dobře vyvíjí ekonomická situace. Existuje korelace mezi příjmy a zájmem o klimatickou politiku. Obecně mají voliči averzi k takovým opatřením, která jsou nákladná a přitom nemají jasný výsledek, což dává široké pole pro působení lobbistických skupin. Například lobby amerických znečišťovatelů věnovala 13 mil. USD na akce proti Kjótskému protokolu a hlavním argumentem bylo, že tento protokol ohrozí 1,5 mil. pracovních míst. Na druhou stranu například Greenpeace vykazuje každý meteorologický extrém jako indikátor nastupující klimatické změny.\n\nZnečišťovatelé, tedy ta část průmyslové lobby, která může mít ztráty z opatření proti globálnímu oteplování, se snaží snížit náklady na klimatická opatření na co nejnižší úroveň. Prosazují proto především dotace a administrativní povolení, vystupují naopak proti daním či obchodovatelným povolením. Lobby znečišťovatelů využívají hojně také internet, mají velmi často weby, které často nazývají zavádějícími jmény (např. Globální klimatická koalice) a vytváří vlastní výzkumné ústavy, často také kromě vlastních vědců financují i tzv. \"klimaskeptiky\". Důležitým spolupracovníkem této lobby jsou také odborové organizace, především z energetické oblasti. Podobnou roli, jako znečišťovatelé hrají také některé konzervativní think tanky, prosazujícími volný trh. Tyto lobbistické skupiny používají velmi často metodu popírání klimatické změny – sérii organizovaných pokusu o bagatelizaci, popření či zrušení vědeckého konsenzu o rozsahu globálního oteplování, o jeho významu a antropogenních příčinách těchto změn. Typicky mají tyto diskuse rétorickou formu řádné vědecké debaty, ačkoliv ve skutečnosti v nich nejsou dodržovány principy této debaty. Někteří komentátoři popisují popírání klimatické změny jako formu popíračství.\n\nPeter Christoff, napsal v roce 2007 ve své knize \"Věk\", že popírání klimatické změny se liší od vědeckého skepticismu, který je nezbytný pro dobrou vědu. Napsal: \"Téměř dvě desetiletí poté, co se téma globálního oteplování dostalo do centra globálního zájmu, je debata o změně klimatu u konce. V současnosti již nejsou žádní věrohodní vědečtí skeptici, kteří by napadali základní vědeckou teorii či obecné rámce změny klimatu\". Vztah mezi popíráním klimatické změny, financovaným průmyslem, a změnami skepse veřejnosti ke klimatickým změnám lze porovnat s předchozími snahami tabákového průmyslu podkopat vědecké důkazy o nebezpečí pasivního kouření. Kromě soukromých průmyslových skupin můžeme popírání klimatické změny také často pozorovat u volených zastupitelů.\n\nNěkteří komentátoři kritizovali použití označení \"popírání klimatické změny\" jako pokus o delegitimizaci skeptických názorů a označili ho za nemorální. Mnozí autoři, včetně některých vědců tvrdí, že různé konzervativní think tanky, korporace a obchodní skupiny se zabývají úmyslným popírání vědy o změně klimatu již od roku 1990 a někteří, včetně Národního centra pro vědecké vzdělání USA požadují, aby popírání klimatické změny bylo označeno jako pseudověda.\n\nSnižovatelé, tedy ta část průmyslové lobby, která zastupuje firmy, které mají prospěch z opatření na snižování emisí skleníkových plynů vidí naopak své šance v prosazování klimatických politik. Jejich lobbistické skupiny jsou zatím malé, ale mají často úspěch, mediálně velmi známá je kauza podpory výroby elektřiny z obnovitelných zdrojů v České republice. Ve prospěch klimatické politiky také lobují také zajišťovny, které dokonce koordinují své aktivity s nevládními organizacemi. Změny v chování lze ale také pozorovat u velkých evropských petrochemických firem jako jsou BP, Shell, nebo Elf, které začaly vidět svou budoucnost v oblasti obnovitelných zdrojů, opustili Globální klimatickou koalici a vstoupily naopak do asociací obnovitelných zdrojů.\n\nNevládní organizace (NGO) nejsou většinou zaměřeny výhradně na klimatickou politiku, ta je jen jedna z mnoha oblastí, kterými se zabývají. Pro zlepšení účinnosti často NGO tvoří koalice. V prvních obdobích byly kampaně NGO úspěšné, protože lobby znečišťovatelů nebyly doposud zkonsolidované a tak se NGO povedlo prosadit například \"Torontský\" cíl 20% snížení emisí do roku 2005. NGO často úzce spolupracují s vědci z oboru. V rámci mezinárodních jednání hrají skupiny NGO, spolu s lobbistickými skupinami znečišťovatelů důležitou roli, protože mají přímý přístup k jednáním.\n\nÚředníci dávají přednost takovým nástrojům, které umožňují oddělená rozhodnutí, mohou být vyjednávány a jsou založeny na speciálních informačních potřebách. To jim dovoluje zvedat rozpočty a hrát důležitou roli v implementaci.\n\nVědci ve státních univerzitách a vědeckých ústavech mohou mít podobné přístupy jako úředníci; nemají snahu zaujímat extrémní pozice, protože by to mohlo ohrozit jejich rozpočty. V privátně financovaných vědeckých systémech, jako v USA, jsou extrémní vědecké pozice atraktivnější, protože mohou pomoci získat financování od různých lobby. Mezinárodní panel IPCC lze považovat za dobře organizovanou mezinárodní skupinu vědců.\n\nPodle S. Goldbergové podpořily lobby znečišťovatelů prostřednictvím jediné organizace v letech 2002 a 2010 tajně částkou cca 120 miliónů USD více než 100 organizací, které podporují pochybnosti o vědeckých závěrech o příčinách klimatické změny.\n\nKritici antropogenních příčin globálního oteplování často poukazují na to, že lobby podporující klimatické politiky jsou bohatě podporovány z veřejných financí.\n\nFinancování vědeckého výzkumu je často kritizováno odpůrci antropogenního globálního oteplování, poukazují na to, že i když 3 % vědců v oboru s vědeckým konsenzem nesouhlasí, dostává tato skupina ve skutečnosti výrazně méně, než 3 % financí.\n\nNa studii dvou organizací, jedné podporující klimatické politiky a druhé bojující proti ní ukázali Knight a Greensberg, že obě strany sporu snaží zpochybňovat protistranu v 5 základních oblastech:\nStudie ukazuje, že obě strany sporu používají zpochybňování ve všech pěti oblastech, důraz na jednotlivé oblasti je však rozdílný.\n\nSlovo skepticismus pochází z řečtiny a znamená \"pochybuji\". Ve svém původním významu slovo skeptik naznačuje, že dotyčná osoba nedospěla dosud ke konečnému rozhodnutí, že stále pochybuje. Například Oxfordský anglický slovník definuje skeptika jako \"hledače pravdy; tazatele, který dosud nedospěl k definitivním závěrům.\" Čestní skeptici mají ve vědě nepostradatelnou úlohu, protože vědci musí s novými poznatky zacházet pečlivé a opatrně, než vyvodí nové závěry, musí zajistit, aby nové tvrzení bylo plně opodstatněné. Pokud jsou však důkazy dostatečné, skutečný skeptik je přijme. Toto ale není případ tzv. \"klimatických skeptiků - zde se nejedná o pochybovače, ale spíše dogmatiky, kteří už zastávají neměnný názor a jsou odhodláni za něj bojovat všemi prostředky.\n"}
{"id": "1017693", "url": "https://cs.wikipedia.org/wiki?curid=1017693", "title": "158 (číslo)", "text": "158 (číslo)\n\nSto padesát osm je přirozené číslo, které následuje po čísle sto padesát sedm a předchází číslu sto padesát devět. Římskými číslicemi se zapisuje CLVIII. Stopadesátým osmým dnem kalendářního roku je 7. červen (v přestupném roce 6. červen).\n\n\n\n\nSilnice II/158 je česká silnice II. třídy vedoucí na trase Kaplice – Malonty – Pohorská Ves\n\n158 Koronis je planetka hlavního pásu\n\n158 je číslo na Policii ČR.\n\n\nV Mezinárodní šachové federaci (FIDE) je 158 členských zemí\n\n"}
{"id": "1017694", "url": "https://cs.wikipedia.org/wiki?curid=1017694", "title": "Láliš", "text": "Láliš\n\nLáliš () je horské údolí, které se nachází v Šechanském distriktu guvernorátu Ninive v Iráku, asi 60 km severovýchodně od Mosulu. Nachází se zde svatyně a hrobka šejcha Adího ibn Musáfira, nejvýznamnějšího náboženského vůdce jezídů. Jezídové navštěvují svatyni během jejich nejvýznamnějšího svátku Slavnosti shromáždění, která se koná na podzim 6. až 13. října; ale i jindy. Každý jezíd by měl alespoň jednou za život vykonat pouť do této svatyně. U vstupu do údolí je most Pírá silát (Most přímé cesty), který tvoří hranici mezi světským a posvátným územím, za ním musí poutníci zout boty a chodit bosí. Nachází se zde dva prameny, Bílý pramen (Kányjá spí) a jeskynní pramen Zamzam (Zemzem), který je prý pod zemí propojen s pramenem stejného jména v Mekce. V nich by se každý jezíd měl nejen nechat pokřtít, ale i po smrti by v něm měl být namočen jeho pohřební rubáš, aby mohl vstoupit do ráje. Z Láliše si poutníci odnášejí posvátnou půdu, která je s pomocí vody ze Zamzamu vytvarována do kuliček (berát). Jsou považovány za \"posvátné kameny\" a hrají důležitou roli v mnoha náboženských obřadech.\n\nV románu Karla Maye Divokým Kurdistánem je Láliš (pod názvem \"Šejk Adí\") popsán jako místo, kde se odehraje bitva mezi jezídy a tureckým vojskem.\n\n"}
{"id": "1017696", "url": "https://cs.wikipedia.org/wiki?curid=1017696", "title": "BB&amp;T Atlanta Open 2014", "text": "BB&amp;T Atlanta Open 2014\n\nBB&T Atlanta Open 2014 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem areálu Atlantic Station. Konal se mezi 19. až 27. červencem 2014 v americké Atlantě jako 27. ročník turnaje.\n\nJednalo se o otevírací událost mužské části US Open Series 2014. Turnaj s rozpočtem 647 675 dolarů patřil do kategorie ATP World Tour 250. Nejvýše nasazeným hráčem ve dvouhře a obhájcem titulu byl dvanáctý tenista světa John Isner ze Spojených států, který potvrdil roli favorita, a po finálové výhře nad Izraelcem Dudim Selou, turnaj opět vyhrál.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1017698", "url": "https://cs.wikipedia.org/wiki?curid=1017698", "title": "Bet-at-home Cup Kitzbühel 2014", "text": "Bet-at-home Cup Kitzbühel 2014\n\nBet-at-home Cup Kitzbühel 2014 byl profesionální tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Tennis Stadium Kitzbühel. Konal se mezi 27. červencem až 2. srpnem 2014 v rakouském alpském letovisku Kitzbühel jako jubilejní 70. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře se stal jako v předchozím ročníku dvacátý pátý tenista světa Philipp Kohlschreiber z Německa, kterého ve druhém kole vyřadil pozdější belgický vítěz. Tím se stal David Goffin, hrající na divokou kartu, jenž ve finále zdolal Rakušana Dominica Thiema. Deblovou část ovládla finská dvojice Henri Kontinen a Jarkko Nieminen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1017700", "url": "https://cs.wikipedia.org/wiki?curid=1017700", "title": "BB&amp;T Atlanta Open 2014 – mužská dvouhra", "text": "BB&amp;T Atlanta Open 2014 – mužská dvouhra\n\nDo soutěže mužské dvouhry na tenisovém turnaji BB&T Atlanta Open 2014 nastoupilo dvacet osm hráčů. Obhájcem titulu byl americký tenista John Isner.\n\nSoutěž dvouhry opět vyhrál nejvýše nasazený John Isner, jenž ve finále zdolal izraelského hráče Dudiho Selu ve dvou sadách . Na okruhu ATP Tour si tak připsal devátý singlový titul a v probíhající sezóně pak, po lednovém triumfu na Heineken Open 2014, druhou turnajovou trofej.\n\nČtyři nejvýše nasazení hráči měli volný los do druhého kola.\n\n"}
{"id": "1017701", "url": "https://cs.wikipedia.org/wiki?curid=1017701", "title": "Magnetická prášková metoda", "text": "Magnetická prášková metoda\n\nMagnetická prášková metoda, nebo také Inkkar je způsob nedestruktivního testování kovových feromagnetických materiálů za účelem zjištění povrchových vad, nebo vad nacházejících se těsně pod povrchem. Touto metodou lze za dobrých podmínek zjišťovat i vady délky pod 1 mm a šířky od 10 μm.\n\nBěhem zkoušky je díl zmagnetován buď přímo (průchodem elektrického proudu), nebo nepřímo (vnějším zdrojem magnetického pole) například v cívce, nebo pomocí elektromagnetu. V místě, kde se nachází vada, nemůže být pole koncentrované v takové míře, jako v základním feromagnetickém materiálu. Magnetické pole proto vystupuje nad povrch. Tvoří takzvaný magnetický rozptylový tok. Místo, kde magnetické siločáry opouštějí základní materiál, a kde do něj opět vstupují, nazýváme magnetický pól. V místě vady se tak vytvoří malý magnet. Na povrch zkoušeného dílu se nanese detekční prostředek ve formě feromagnetického prášku. Zrnka detekčního prostředku jsou přitahována rozptylovým tokem nad vadami a tvoří viditelnou indikaci. Indikace je následně operátorem vyhodnocena dle kritérií přípustnosti.\n\nStřídavý proud se vyznačuje tak zvaným skin-efektem. Proud teče téměř výhradně v tenké svrchní povrchové vrstvě. Použitím střídavého proudu je tedy magnetován pouze povrch součásti. AC je tedy vhodný pro zjišťování vad otevřených k povrchu, nebo vad nacházejících se těsně pod povrchem. Hloubka magnetizace roste s klesající frekvencí.\n\nStejnosměrný proud se používá k hledání vad ležících hlouběji pod povrchem. Vliv skin-efektu je zanedbatelný a proto je materiál zmagnetiván téměř rovnoměrně v celém svém objemu. V závislosti na vlastnostech povrchu(čistota, členitost, drsnost, permeabilita... ) a velikosti vady, lze detekovat i vady v hloubce 10 mm. Citlivost zkoušky a ostrost indikace s hloubkou vady klesá.\n\nJednocestným (HWDC), nebo dvoucestným (FWDC) usměrněním střídavého proudu lze kombinovat vlastnosti, které má magnetizace střídavým a stejnosměrným proudem. Čím větší je stejnosměrná složka magnetizačního proudu, tím hlouběji je materiál zmagnetován. Mezery mezi pulzy v jednocestně usměrněném proudu zas zvětšují pohyblivost částeček detekčního prostředku po povrchu. Kombinace suchého prášku a jednocestně usměrněného proudu je nejvhodnější pro hledání podpovrchových (hlouběji položených) vad.\n\nPro řádné zmagnetování zkoušeného objektu je třeba zařízení, které v objektu vytvoří dostatečně silné magnetické pole. Magnetizační zařízení lze rozdělit dle typu na:\n\nJejich použití je obvykle povoleno pouze se souhlasem odběratele. Oproti ostatním magnetizérům nepotřebují žádný zdroj elektrické energie. Jejich výkon ale časem slábne, nedají se regulovat a v porovnání s ostatními zdroji jsou slabé.\n\nJho sestává z magnetického obvodu podkovovitého tvaru, který je buzený cívkou. Existují elektromagnety na střídavý i stejnosměrný proud a různá napětí od 12 do 240 V. Výhodou je snadná manipulace v nepřístupných místech, jako jsou velké svařence. S výhodou se také používají pro zkoušení hmotných předmětů, se kterými se těžko manipuluje, nebo je nelze upnout do stacionárního magnetizéru.\n\nProud ze zdroje teče buď přímo zkoušeným objektem a vytváří tak přímou cirkulární magnetizaci, nebo je veden v okolí magnetovaného objektu například cívkou, pomocným nebo příložným vodičem. Zkoušený objekt je tím nepřímo magnetován vnějším polem, které proud vytváří v okolí těchto vodičů. Zdroje magnetizačního proudu lze z uživatelského hlediska rozdělit zejména dle jejich výkonu, druhotně potom podle funkcí, které nabízejí (druh magnetizačního proudu, možnost demagnetizace... ). \n\nPoužívají se především na stavbách, montážích a při kontrolách ve výrobě materiálu, využití však nacházejí i v řadě dílenských kontrol. Jsou to v principu transformátory, které umožňují transformovat síťové napětí na hodnoty 4÷10 V. Zdroje běžně dodávají proud střídavý a/nebo jednocestně usměrněný, s intenzitou cca do 2 kA. K magnetizaci se využívají flexibilní kabely ve spojení s přiloženými elektrodami, proud se zapíná spínačem v rukojeti jedné elektrody po jejich přiložení na zkoušený materiál.\n\nPoužívají se obdobně jako přenosná zařízení s rozšířenou možností využití i proudů plně usměrněných nebo pulzních o podstatně vyšší intenzitě (až cca 10 kA). Tato zařízení se používají nejvíce ve výrobě tam, kde se vyrábějí velké neskladné součásti, které se nemohou, nebo je není vhodné transportovat k magnetizačnímu stacionárnímu zařízení.\nMobilní proudové zdroje bývají kromě různých magnetovacích proudů často vybaveny též odmagnetovacím zařízením.\n\nJsou určena pro sériovou provozní kontrolu. Jsou konstruována tak, aby se snížily co nejvíce ztrátové časy spojené s manipulací se zkoušeným výrobkem a vlastním provedením zkoušky a zároveň si zachovaly schopnosti zkoušet tvarově a rozměrově složité výrobky. Tato zařízení obyčejně umožňují cirkulární, podélnou, nebo kombinovanou magnetizaci. Zkoušený předmět je při zkoušce upnut mezi upínacími hlavicemi, které bývají zároveň elektrodami. Přístroje jsou dále doplněny čerpadlem pro cirkulaci detekční kapaliny, vanou zachycující přebytečnou stékající kapalinu, pneumatickým nebo elektromotorickým upínáním, otáčením předmětu při prohlížení indikací vad, regulací intenzity magnetování a odmagnetovacím zařízením. V automobilovém a leteckém průmyslu se používají převážně metody s fluorescenčním práškem. Nejčastěji se využívají stacionární přístroje s generátory AC/AC, kombinací AC/DC, nebo přepínaného třífázového FWDC proudu. Proudové hodnoty se pohybují přibližně v rozsahu 2÷20 kA.\n"}
{"id": "1017703", "url": "https://cs.wikipedia.org/wiki?curid=1017703", "title": "Link Access Procedure for Frame Relay", "text": "Link Access Procedure for Frame Relay\n\nLink Access Procedure for Frame Relay, LAPF () je síťový komunikační protokol linkové vrstvy pro rozlehlé sítě Frame Relay.\n\nLAPF je odvozeno od protokolu SDLC firmy IBM, který tvoří vrstvu 2 sady protokolů SNA (System Network Architecture) firmy IBM. Protokol SDLC vyvinutý kolem roku 1975 posloužil jako inspirace pro další protokoly linkové vrstvy, které zaručují bezchybný přenos rámců ve správném pořadí; kromě LAPF formálně definovaného v doporučení Q.922 Mezinárodní telekomunikační unie je to LAPB pro protokolový zásobník X.25, LAPM pro protokol V.42 pro modemy a LAPD pro protokolový zásobník ISDN. \n\nV sítích Frame Relay LMI (Local Management Interface) se zprávy dopravují ve variantách LAPF rámců.\n\nFormát LAPF rámce vychází z HDLC:\n\nFlag, bit stuffing a výpočet FCS jsou stejné jako u HDLC. Linková připojení jsou rozlišena pomocí hodnoty DLCI (Data link connection identifier), která je přenášena v adresním poli rámce.\n\nMechanismus rozšířených adres z HDLC umožňuje, aby LAPD používalo vícebytové adresní pole: nejnižší bit (EA) každého bytu v adresním poli signalizuje, zda následuje další oktet adresy; hodnota 0 znamená, že adresní pole pokračuje; hodnota 1 signalizuje, že se jedná o poslední oktet rozšířené adresy. Délka adresního pole u Frame Relay je 2 až 4 B; v nejčastějším případě má délku 2 byty s následující strukturou:\n\nVýznam jednotlivých polí je následující:\n\n\n"}
{"id": "1017704", "url": "https://cs.wikipedia.org/wiki?curid=1017704", "title": "EmDrive", "text": "EmDrive\n\nEmDrive (také Relativity Drive) je vesmírná pohonná jednotka, navržená a vyvíjená britským leteckým inženýrem Rogerem J. Shawyerem. New Scientist uveřejnil příběh EmDrive 8. září 2006. Jednotkou je magnetron se speciálně tvarovaným a plně uzavřeným pláštěm, který se postupně trychtýřovitě zužuje, takže na jednom konci rezonátoru je plocha větší než na konci druhém. Vynálezce prohlašuje, že jeho zařízení generuje tah, ačkoli žádná detekovatelná energie zařízení neopouští (to se děje např. v klasickém raketovém motoru nebo iontovém motoru). Vynálezce navrhuje využít EmDrive jako vesmírnou pohonnou jednotku, která nepotřebuje palivo (EmDrive potřebuje k provozu pouze elektrickou energii). Provoz jednotky porušuje několik základních zákonů fyziky. \n\nOd uvedení původního EmDrive byly sestrojeny a úspěšně otestovány podobné systémy čínskými vědci a americkým vědcem Guidem Fettou, který jej pojmenoval Cannae Drive. \n\nV roce 2014 různé verze této pohonné jednotky otestovali vědci z Eagleworks Laboratories NASA. Tým dospěl k průměrnému výslednému tahu 91,2 µN při vstupu 17 W. Vědci i veřejnost jsou funkčností této jednotky zmateni. Sám Shawyer ji vysvětluje pomocí Einsteinovy speciální teorie relativity, Číňané pomocí Maxwellových rovnic a NASA mluví o „kvantových vakuových virtuálních částicích“. Je ovšem také možné, že všechny vědecké týmy udělaly při měření chybu a jednotka ve skutečnosti nefunguje.\n\nV roce 2016 proběhly další testy jednotky EmDrive opět v laboratořích NASA. Nová měření jasně vyvrátila možnost existence mikrovlnného pohonu popsaného Rogerem Shawyerem a také jeho model. Pozorovaný tah je o dva až tři řády nižší. Pokud je tedy pozorovaná hodnota reálná, musí být spojena s úplně jinou fyzikální interpretací. I autoři článku o měřeních provedených v laboratoři NASA se tak obracejí k nestandardním a exotickým kvantovým hypotézám. V tomto případě se opírají o Bohmovu interpretaci kvantové fyziky (teorii pilotní vlny). \n\nV součtu Němci skutečně naměřili nenulový tah generovaný EM Drive, jeho síla byla však velmi malá – drážďanští díky tomu mají jako první skutečně vysvětlení, odkud se tah bere. Jelikož jejich kus EM Drive generoval při příkonu několika wattů stejný tah jako jiné kusy EM Drive při příkonu 50W, zdá se, že to není sám motor, co generuje titěrný pohyb.\n\nNamísto toho za vše může vliv magnetického pole Země na elektrické komponenty. Tomu napovídá právě identický naměřený \"tah\" i při různém příkonu a různém vektoru motoru (tj. různé orientaci EM Drive), stejně jako i dnes platné zákony fyziky. I když jsou elektrické součástky odstíněny, ochrana není stoprocentní. Jakmile budou s tímto závěrem budoucí studie elektroniku separovat ještě lépe, tah zřejmě poklesne zcela na nulu.\n\n"}
{"id": "1017705", "url": "https://cs.wikipedia.org/wiki?curid=1017705", "title": "ATP Vegeta Croatia Open Umag 2014 – mužská dvouhra", "text": "ATP Vegeta Croatia Open Umag 2014 – mužská dvouhra\n\nDo soutěže mužské dvouhry na tenisovém turnaji ATP Vegeta Croatia Open Umag 2014 nastoupilo dvacet osm hráčů. Obhájcem titulu byl španělský tenista Tommy Robredo, který z boje o vítězství odešel jako poražený finalista.\n\nSoutěž dvouhry vyhrál uruguayský kvalifikant Pablo Cuevas, jenž ve finále zdolal turnajovou dvojku Tommyho Robreda ve dvou sadách . Na okruhu ATP Tour si tak připsal druhý singlový titul, stejně jako v probíhající sezóně, když o čtrnáct dní dříve triumfoval na antukovém Swedish Open 2014. V následném vydání žebříčku ATP z 28. července 2014 se posunul na své kariérní maximum, kde mu patřila 40. příčka.\n\nČtyři nejvýše nasazení hráči měli volný los do druhého kola.\n\n"}
{"id": "1017706", "url": "https://cs.wikipedia.org/wiki?curid=1017706", "title": "Miloš Juhás", "text": "Miloš Juhás\n\nMiloš Juhás (* 11. září 1964) je bývalý slovenský fotbalový brankář.\n\nV československé lize hrál za ZVL Žilina. Nastoupil ve 12 ligových utkáních.\n\n"}
{"id": "1017708", "url": "https://cs.wikipedia.org/wiki?curid=1017708", "title": "Bohumil Ecker", "text": "Bohumil Ecker\n\nBohumil Ecker (* 25. února 1962) je bývalý slovenský fotbalový brankář.\n\nV československé lize hrál za TJ Spartak TAZ Trnava. Nastoupil ve 4 ligových utkáních.\n\n"}
{"id": "1017710", "url": "https://cs.wikipedia.org/wiki?curid=1017710", "title": "Citi Open 2014 – mužská dvouhra", "text": "Citi Open 2014 – mužská dvouhra\n\nDo soutěže mužské dvouhry na tenisovém turnaji Citi Open 2014 nastoupilo čtyřicet osm hráčů. Obhájcem titulu byl argentinský tenista Juan Martín del Potro, jenž se odhlásil pro protrahované poranění zápěstí.\n\nSoutěž dvouhry vyhrál druhý nasazený Kanaďan Milos Raonic, jenž ve finále zdolal turnajovou třináctku a svého krajana Vaska Pospisila ve dvou sadách . Na okruhu ATP Tour si tak připsal šestý singlový titul a premiérový v probíhající sezóně, když naposledy předtím triumfoval na zářijovém Thailand Open 2013.\n\nFinálový duel představoval historicky první utkání na okruhu ATP Tour, v němž se o titul utkali dva Kanaďané.\n\nVšichni nasazení hráči měli volný los do druhého kola.\n\n"}
{"id": "1017712", "url": "https://cs.wikipedia.org/wiki?curid=1017712", "title": "Roman Turček", "text": "Roman Turček\n\nRoman Turček (* 6. dubna 1967) je bývalý slovenský fotbalista.\n\nV československé lize hrál za ZVL Žilina a Duklu Banská Bystrica. Nastoupil ve 36 ligových utkáních. Ve druhé nejvyšší soutěži hrál i za Spoje Bratislava-Podunajské Biskupice, nastoupil v 15 utkáních a dal 2 góly.\n\n"}
{"id": "1017713", "url": "https://cs.wikipedia.org/wiki?curid=1017713", "title": "Bet-at-home Cup Kitzbühel 2014 – mužská dvouhra", "text": "Bet-at-home Cup Kitzbühel 2014 – mužská dvouhra\n\nDo soutěže mužské dvouhry na tenisovém turnaji Bet-at-home Cup Kitzbühel 2014 nastoupilo dvacet osm hráčů. Obhájcem titulu byl druhý nasazený španělský tenista Marcel Granollers, kterého ve čtvrtfinále vyřadil Thiem.\n\nSoutěž dvouhry vyhrál nenasazený belgický hráč David Goffin, jenž ve finále zdolal rakouskou turnajovou pětku Dominica Thiema ve třech sadách . Na okruhu ATP Tour si tak ve svém prvním finále připsal premiérový titul.\n\nČtyři nejvýše nasazení hráči měli volný los do druhého kola.\n\n"}
{"id": "1017716", "url": "https://cs.wikipedia.org/wiki?curid=1017716", "title": "1. česká hokejová liga 2014/2015", "text": "1. česká hokejová liga 2014/2015\n\n1. česká hokejová liga 2014/15 byla 22. ročníkem české druhé nejvyšší soutěže. Z extraligy do tohoto ročníku sestoupily kluby Rytíři Kladno a Piráti Chomutov, naopak z 2. ligy do tohoto ročníku postoupilo mužstvo LHK Jestřábi Prostějov a do 2. ligy sestoupili Medvědi Beroun.\n\nV 1. lize hrálo stejně jako v předešlé sezóně 14 klubů. V základní části se celky střetly každý s každým dvakrát na domácím hřišti a dvakrát na hřišti soupeře, celkem se tedy odehrálo 52 kol. Poté prvních 6 týmů postoupilo přímo do čtvrtfinále play off a 7. s 10. a 8. s 9 hráli předkolo play off na 3 vítězné zápasy. Čtvrtfinále a semifinále play off se hrálo na 4 vítězné zápasy. Vítězové semifinále hráli s posledními 2 kluby extraligy baráž o extraligu (čtyřikrát každý s každým, tj. 12 kol).\n\n11. až 14. tým základní části hrál skupinu o udržení každý s každým doma a venku (celkem 6 kol). Poslední tým této skupiny sestoupil do 2. ligy a byl nahrazen vítězem kvalifikace třech nejlepších klubů z obou skupin 2. ligy.\n\n\nÚdaje v tabulce jsou platné k začátku soutěže.\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\n\n"}
{"id": "1017717", "url": "https://cs.wikipedia.org/wiki?curid=1017717", "title": "Crédit Agricole Suisse Open Gstaad 2014 – mužská dvouhra", "text": "Crédit Agricole Suisse Open Gstaad 2014 – mužská dvouhra\n\nDo soutěže mužské dvouhry na tenisovém turnaji Crédit Agricole Suisse Open Gstaad 2014 nastoupilo dvacet osm hráčů. Obhájcem titulu byl nejvýše nasazený ruský tenista Michail Južnyj, kterého ve čtvrtfinále vyřadil Nizozemec Robin Haase.\n\nSoutěž dvouhry vyhrál nenasazený španělský hráč Pablo Andújar, jenž ve finále zdolal Argentince Juana Mónaca ve dvou sadách . Na okruhu ATP Tour si tak připsal třetí singlový titul a první v probíhající sezóně, když naposledy předtím triumfoval na dubnovém Grand Prix Hassan II 2012.\n\nČtyři nejvýše nasazení hráči měli volný los do druhého kola.\n\n"}
{"id": "1017719", "url": "https://cs.wikipedia.org/wiki?curid=1017719", "title": "Jaroslav Arnošt Trpák", "text": "Jaroslav Arnošt Trpák\n\nJaroslav Arnošt Trpák (15. července 1892, Jindřichův Hradec – 18. května 1968, Praha) byl pražský novinář, redaktor, prozaik, překladatel z angličtiny. Prostřednictvím svých novinových článků se věnoval propagaci aviatiky, automobilismu a celkově aktivního způsobu života. Nejvíce je dnes známý jako autor propagačního názvu Česká Kanada.\n\nJ. A. Trpák se narodil v Jindřichově Hradci, v rodině učitele Jana Trpáka st. (1849–1928) a manželky, rozené Zemanové (1860–1941). Ke svému rodišti se po celý život hlásil a propagoval ho jako příhodnou rekreační destinaci. Jeho otec, později místní ředitel národní školy, byl známý ve městě pro nezištnou osvětovou, kulturní a vzdělávací činnost. Od roku 1909 byla rodina Jana Trpáka st. (tehdy již ve výslužbě) policejně hlášena na Královských Vinohradech. Jan Trpák byl nejmladším ze tří synů Jana Trpáka st.\n\nV roce 1914 narukoval jako vojín do první světové války, v roce 1916 se jako invalida vrátil.\n\nZa okupace se krátce podílel na činnosti ilegální buňky v tiskárně, během Pražského povstání bojoval na barikádách. Po osvobození krátce pracoval v propagačním oddělení Rudého práva. Po obvinění z kolaborace a vysilující snahy o svou obhajobu se stáhl do ústraní.\n\nZemřel v Praze, místo posledního odpočinku se nepodařilo identifikovat.\n\nSvou novinářskou kariéru Trpák zahájil ve svých dvaceti letech jako dopisovatel pražských listů z Bulharska a následně z Ruska. Posléze byl spojen především s deníkem Národní politika. V polovině dvacátých let na několik let zakotvil v Národních listech, kde určitou dobu působil i jako hlavní redaktor.\n\nPříležitostně psal i pro Lidové noviny. Po odchodu z Národních listů působil v lounském listu Naše stráž, odkud přešel do listu Venkov, který vydávali pražští agrárníci. V jeho redakci působil i během války, než byl z redakce pro svou neochotu psát články v duchu okupační politiky vyštván.\n\nPočátkem 20. let odjel Trpák na asi roční pobyt do Ameriky. Vliv tohoto zaoceánského pobytu lze vystopovat jak v jeho pozdějších překladech s indiánskou tematikou, tak i v neobvyklém názvu, kterým začal označovat svůj rodný kraj.\n\nS rozmachem rekreace a turistiky došel k názoru, že sebekrásnější Jindřichohradecko se pro turisty nestane lákadlem samo od sebe. Pod vlivem amerického marketingu vymyslel název, kterým se snažil zdůraznit jedinečnost rodného kraje a zároveň uspokojit rekreanty, kteří pokukovali po zahraničních destinacích. Oficiálně název Česká Kanada poprvé použil v roce 1928. V dalších letech se také propagaci České Kanady aktivně věnoval. Promyšlený propagační název se pak brzy stal veřejným majetkem.\n\nKromě velkého množství novinových článků, které Trpák psal v rámci své novinářské profese, především v období svých vleklých nemocí napsal nebo přeložil několik knih. Jako první do češtiny převedl populární knihy spisovatelky Richmal Cromptonové o \"Williamovi\", resp. \"Jirkovi, postrachu rodiny\".\n\n\n\n"}
{"id": "1017720", "url": "https://cs.wikipedia.org/wiki?curid=1017720", "title": "Vzteklej pes a Glorie", "text": "Vzteklej pes a Glorie\n\nVzteklej pes a Glorie (v americkém originále: Mad Dog and Glory) je americká filmová komedie z roku 1993. Režisérem filmu je John McNaughton. Hlavní role ve filmu ztvárnili Robert De Niro, Uma Thurman, Bill Murray, David Caruso a Mike Starr. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1017721", "url": "https://cs.wikipedia.org/wiki?curid=1017721", "title": "Karla Štěpánová", "text": "Karla Štěpánová\n\nKarla Štěpánová (* 13. září 1991) je česká cyklistka, bikerka. Pochází ze Zlivi. Je členkou české reprezentace v cross country. \n\nCyklistice se začala věnovat až ve svých osmnácti letech, kdy k narozeninám dostala závodní kolo. Do té doby se často účastnila extrémních závodů v běhu (20 až 30 km s velkým převýšením), rekreačně zkoušela triatlon, má také ráda sjezdové lyžování. Klíčovou pro její další kariéru byla účast na Krakatit MTB maratonu v Dobříši v srpnu 2010, kde se seznámila s Liborem Opltem, šéfem týmu Kona Cycling Point a jejím nynějším partnerem.\n\nNaplno s cyklistikou začala v únoru 2011 právě jako členka týmu Kona Cycling Point. Od roku 2012 jezdí závody Světového poháru. V témže roce si také odbyla premiéru na mistrovství světa MTB v kategorii do 23 let. Na ME v cross country horských kol 2014 v St. Wendelu dojela na 27. místě. Na Mistrovství republiky v cross country horských kol 2014 v Praze skončila třetí za Havlíkovou a Veselou. \n\nV roce 2015 se stala nejlepší českou závodnicí v cross country: zvítězila v Českém poháru a stala se mistryní ČR. Jako čerstvá mistryně republiky se však vzápětí nezúčastnila Mistrovství Evropy v italském Chies D'Alpago, neboť se zřekla případné účasti už začátkem sezony, podobně jako účasti na Evropských hrách v Baku. Účastnila se i závodů světového poháru, přičemž svůj nejlepší výsledek si vyjela ve kanadském Mont-Sainte-Anne, kde skončila 19.\n\nV rámci tréninku se od roku 2012 v zimním období věnuje také cyklokrosu. Celou cyklokrosovou sezónu absolvovala poprvé ve 2014/15 kvůli účasti na mistrovství světa v Táboře, kterou se jí nakonec podařilo skutečně vybojovat. V závodě skončila na 43. místě.\n\n"}
{"id": "1017722", "url": "https://cs.wikipedia.org/wiki?curid=1017722", "title": "Příběh z Bronxu", "text": "Příběh z Bronxu\n\nPříběh z Bronxu (v americkém originále: A Bronx Tale) je americký kriminální film z roku 1993. Režisérem filmu je Robert De Niro. Hlavní role ve filmu ztvárnili Robert De Niro, Chazz Palminteri, Francis Capra, Lillo Brancato, Jr. a Kathrine Narducci. \n\n\nFilm získal mezi diváky na největších filmových databázích spíše velmi dobré hodnocení.\n\n\n"}
