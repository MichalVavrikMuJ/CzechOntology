{"id": "983891", "url": "https://cs.wikipedia.org/wiki?curid=983891", "title": "Jiří Pelcl", "text": "Jiří Pelcl\n\nJiří Pelcl (* 22. září 1950 Postřelmov, Československo) je český architekt, designér, profesor a bývalý rektor Vysoké školy uměleckoprůmyslové v Praze (VŠUP).\n\nNarodil se v září roku 1950 v obci Postřelmov v okrese Šumperk. Vystudoval Střední uměleckoprůmyslovou školu v Brně, architekturu na VŠUP a design nábytku na Royal College of Art v Londýně.\n\nZaložil uměleckou skupinu Atika a v roce 1990 svůj vlastní ateliér. V letech 2002–2005 působil jako rektor VŠUP.\n\nZabývá se průmyslovým designem skla, porcelánu a nábytku. Realizoval návrhy interiéru na pražském hradě pro Václava Havla, dále interiéry velvyslanectví v Římě a Pretórii.\n\n"}
{"id": "983892", "url": "https://cs.wikipedia.org/wiki?curid=983892", "title": "Jan Teplý mladší", "text": "Jan Teplý mladší\n\nJan Teplý ml. (* 4. června 1976 Praha) je český herec. Jeho otcem je herec Jan Teplý a maminkou herečka kladenského divadla Jana Jiskrová.\n\nV Praze vystudoval konzervatoř. První angažmá získal v Hradci Králové (z rolí: Valér v Molièrově Tartuffovi nebo Pan Hýžďala v Anouilhově hře Neapol nebo zemřít). V roce 1998 odešel do Divadla pod Palmovkou (z rolí: Werther od J. W. Goetha Utrpení mladého Werthera, Jaša v Čechově Višňovém sadu, Joe/Josephina v Sugar – Někdo to rád horké). Hostoval také v Divadle na Vinohradech, ve Švandově divadle a vystupoval i na scénách menších divadel. Hrál také v inscenaci Hamlet postavu Laerta (r. Lucie Bělohradská) na Letních shakespearovských slavnostech, dále postavu Birona (Marná lásky snaha) či Orlanda (Jak se vám líbí). Od roku 2012 je na volné noze.\n\nJeho partnerkou je Michaela Badinková, mají dvě dcery, Evelínu a Emílii..\n\n\n\n"}
{"id": "983896", "url": "https://cs.wikipedia.org/wiki?curid=983896", "title": "Elena Paparizou", "text": "Elena Paparizou\n\nEleni \"Elena\" Paparizou (řecky: Έλενα Παπαρίζου, narozena 31. ledna 1982 v Boråsu), v Evropě známější jako Helena Paparizou, je řecká populární zpěvačka a modelka narozená ve Švédsku.\n\nV letech 1999–2003 byla členkou popového dua Antique, které na Eurovision Song Contest 2001 v Kodani reprezentovalo Řecko. Od roku 2003 se Paparizou věnuje sólové kariéře. V březnu 2014 vydá své osmé studiové album.\n\nS písní \"\"My Number One\"\" zvítězila na Eurovision Song Contest 2005 se ziskem 230 bodů.\n\nPaparizou patří mezi nejpopulárnější řecké umělce. K roku 2014 prodala v Řecku a na Kypru přes 320 tisíc desek. Se 144 miliony zhlédnutí je nejsledovanější řeckou interpretkou na YouTube.\n\nVe švédském národním kole Eurovize Melodifestivalen obsadila v roce 2014 čtvrté místo po postupu z Druhé šance.\n\n"}
{"id": "983901", "url": "https://cs.wikipedia.org/wiki?curid=983901", "title": "Jednotlivé potvrzování", "text": "Jednotlivé potvrzování\n\nJednotlivé potvrzování ( ) je metoda používaná v telekomunikacích pro posílání informací mezi dvěma propojenými zařízeními. Zaručuje, že nebude docházet ke ztrátám informace kvůli ztraceným a zahozeným paketům, a že pakety budou doručeny ve správném pořadí. Jedná se o nejjednodušší metodu zpětné vazby s automatickým opakováním (ARQ). Při používání \"jednotlivého potvrzování\" odesilatel posílá rámce po jednom; je to speciální případ obecného protokolu s posuvným okénkem ( ) s vysílacím i přijímacím okénkem velikosti 1. Po odeslání každého rámce odesilatel čeká na přijetí potvrzení a další rámec neposílá. Příjemce po přijetí nepoškozeného rámce pošle potvrzení (ACK). Jestliže ACK nedojde odesilateli do uplynutí určitého času nazývaného prodleva ( ), odesilatel opakuje vysílání stejného rámce.\n\nVýše uvedené chování je nejjednodušší implementací jednotlivého potvrzování. I přesto se musí vypořádat s problémy, které mohou v reálném provozu nastat.\n\nOdesilatel typicky přidává na konec každého rámce kontrolní součet.\nPříjemce spočítá kontrolní součet z přijatého rámce a výsledek porovná s přijatým kontrolním součtem.\nPokud kontrolní součty souhlasí, příjemce přijetí rámce potvrdí odesláním kladného potvrzení (ACK).\nPokud je rámec poškozený, příjemce jej zahodí a potvrzení neposílá – chová se stejně, jako kdyby se rámec ztratil.\n\nOdesilatel se musí vyrovnat s tím, že potvrzení nemusí přijít včas. V tom případě musí vysílání rámce opakovat. Pokud se ztratilo pouze potvrzení, příjemce dostane dvě kopie téhož rámce a musí poznat, že se jedná o duplicitní rámec.\n\nDalším problémem je, když přenosové médium má tak dlouhé latence, že prodleva měřená odesilatelem vyprší dříve, než rámec dojde k příjemci. I v tomto případě odesilatel pošle stejný paket znovu. Příjemce dostane dvě kopie stejného rámce a pošle ACK pro každý z nich. Odesilatel čekající na jediný ACK přijme dvě potvrzení, což může způsobit problémy, jestliže předpokládá, že druhé potvrzení je pro další rámec v posloupnosti.\n\nAby se zamezilo těmto problémům, obvykle se v hlavičce rámce vyhradí jednobitové pole \"pořadové číslo\". Toto pořadové číslo se v po sobě jdoucích rámcích střídá (z 0 na 1). Když přijímač pošle potvrzení, použije pořadové číslo dalšího paketu, který očekává. Díky tomu příjemce rozpozná zdvojené rámce tak, že zkontroluje, jestli se pořadová čísla rámců střídají. Jestliže dva následující rámce mají stejné pořadové číslo, jsou duplicitní a druhý rámec bude zahozen. Podobně jestliže se dvě následující potvrzení odkazují na stejné pořadové číslo, potvrzují stejný rámec.\n\nJednotlivé potvrzování je v porovnání s jinými ARQs neefektivní, protože čas mezi pakety, jestliže jsou data i potvrzení přijaty úspěšně, bude dvojnásobkem doby přenosu rámce (pokud zanedbáme čas od přijetí rámce přijímačem po odeslání potvrzení). Výsledná propustnost kanálu je tak pouhým zlomkem teoretické propustnosti. Pro zrychlení je nutné posílat více než jeden paket bez čekání na potvrzení po jednom s větší pořadové číslo a používá jeden ACK pro množina. To je podstatou metod Opakování s návratem a Selektivní opakování.\n\n\n"}
{"id": "983902", "url": "https://cs.wikipedia.org/wiki?curid=983902", "title": "Scirtothrips aurantii", "text": "Scirtothrips aurantii\n\nScirtothrips aurantii Fauré, 1929 je druh třásněnky pocházející z jižní Afriky; druhotně rozšířený do Austrálie. \"S. aurantii\" škodí na plodech a listech citrusů a řady dalších rostlin sáním. Likviduje se biologicky nasazením přirozených predátorů, v tomto případě roztočů rodu Amblyseius. Dá se také likvidovat chemicky.\n\n"}
{"id": "983905", "url": "https://cs.wikipedia.org/wiki?curid=983905", "title": "Roupicovití", "text": "Roupicovití\n\nRoupicovití (Enchytraeidae Vejdovský, 1879) je čeleď červů z řádu Tubificida, v novější klasifikaci řazena do řádu Haplotaxida.\n\nEnchytraeidae zahrnují rody:\n\n\n"}
{"id": "983906", "url": "https://cs.wikipedia.org/wiki?curid=983906", "title": "Dakota Johnsonová", "text": "Dakota Johnsonová\n\nDakota Johnsonová, rodným jménem Dakota Mayi Johnson, (* 4. října 1989 Austin, Texas) je americká herečka a modelka, která se narodila do herecké rodiny Melanii Griffithové a Donu Johnsonovi. Její babička Tippi Hedrenová je také herečka.\n\nNa filmovém plátně debutovala v roce 1999 komediálním dramatem \"Léto v Alabamě\". Známou se stala titulní postavou Anastasie Steeleové ve filmové sérii \"Padesát odstínů\" (2015–2018). Za výkon v první adaptaci trilogie bestsellerů E L Jamesové, \"Padesát odstínů šedi\", obdržela Zlatou malinu za nejhorší ženský herecký výkon v hlavní roli. Vedlejší role si zahrála ve snímcích \"The Social Network\" (2010), \"Netvor\" (2011), \"21 Jump Street\" (2012) či \"Need for Speed\" (2014).\n\nDakota Johnsonová se narodila v texasském Austinu jako nejstarší potomek hereckého páru Melanie Griffithovové a Dona Johnsona. Dědem z matčiny strany je Peter Griffith a babičkou herečka Tippi Hedrenová, oceněná Zlatým glóbem. Tetami jsou herečka Tracy Griffithová a výtvarnice Clay A. Griffithová. Jejím nevlastním otcem se stal herec Antonio Banderas. Má šest nevlastních sourozenců; čtyři ze strany svého otce a dva ze strany matky.\n\nV mládí navštěvovala základní školu v Aspenu. Později studovala Santa Catalina School v kalifornském Monterey. V dětství se věnovala tanci. O modeling se začala zajímat již ve věku dvanácti let, při focení s dětmi jiných celebrit pro \"TeenVogue\".\n\nPo absolvování vysoké školy podepsala smlouvu s William Morris Agency a zahájila tak hereckou kariéru. Prorazila také ve světě modelingu. V roce 2006 podepsala smlouvu s modelingovou agenturou IMG Models. Od roku 2008 předváděla oděvy pro firmy Mango, Wish, sluneční brýle Oliver Peoples nebo legíny japonského módního řetězce Uniqlo.\n\nCelosvětově známou se stala účinkováním v hlavní roli trojdílné, eroticko-romantické filmové série \"Padesát odstínů\", složené z filmů: \"Padesát odstínů šedi\" (2015), \"Padesát odstínů temnoty\" (2017) a \"Padesát odstínů svobody\" (2018). Ačkoliv byly filmy kritikou přijaty spíše negativně, u diváků získaly převážně pozitivní ohlas a vydělaly celkem 1,32 miliardy dolarů.\n\nPartnerský vztah udržovala s hercem Jordanem Mastersonem. V roce 2014 se stal jejím přítelem zpěvák Matthew Hitt, člen velšské indie-rockové skupiny Drowners. Přerušovaný vztah skončil v červnu 2016. Od roku 2017 byl jejím přítelem britský zpěvák a frontman skupiny \"Coldplay\" Chris Martin. Podle některých zpráv se v červnu 2019 rozešli, podle jiných jsou spolu k říjnu 2019 (kdy Johnsonová oslavila své 30. narozeniny) stále. \n\n"}
{"id": "983907", "url": "https://cs.wikipedia.org/wiki?curid=983907", "title": "Zekarský průsmyk (Malý Kavkaz)", "text": "Zekarský průsmyk (Malý Kavkaz)\n\nZekarský průsmyk, též jen Zekari, ( \"Zekaris ugeltechili\", též jen \"Zekari\") je průsmyk v Malém Kavkazu. Název je odvozen z gruzínského \"mze karibche\" (), v překladu „sluneční brána“.\n\nProtíná Meschetský hřbet v nadmořské výšce 2 182 m. Spojuje kraje Imeretie (okres Bagdati) na severu a Samcche-Džavachetii (okres Adigeni) na jihu. Průsmykem prochází rozvodí řek Rioni a Kury a současně hlavní rozvodí mezi Černým mořem a Kaspickým mořem.\n\nPrůsmykem prochází horská silnice Kutaisi – Bagdati – Abastumani – Benara, která na jižní straně ústí do hlavní silnice Batumi – Achalciche. Na severní straně průsmyku byla původně vedena soutěskou řeky Chanisckali přes osadu Zekari.\n\nPo výstavbě nové asfaltové vozovky do Sairme v roce 2010 byla údržba původní cesty ukončena, takže její průjezdnost v Zekari končí. Nová horská silnice do Abastumani je vedena údolím řeky Cablarisckali ze Sairme přes sedlo 2283 m (souřadnice: ) mezi horami Kazatrenilo a Didimagala, kde pokračuje po jižním svahu k Zekarskému průsmyku. Tam se napojuje na původní silnici.\n\n"}
{"id": "983908", "url": "https://cs.wikipedia.org/wiki?curid=983908", "title": "Zekarský průsmyk", "text": "Zekarský průsmyk\n\nZekarský průsmyk může být:\n\n"}
{"id": "983913", "url": "https://cs.wikipedia.org/wiki?curid=983913", "title": "Sonny Rhodes", "text": "Sonny Rhodes\n\nSonny Rhodes (* 3. listopadu 1940 Smithville, Texas), rodným jménem Clarence Edward Smith, je americký bluesový zpěvák a hráč na lap steel kytaru. Celkem šestnáctkrát byl nominován na cenu Blues Music, kterou dvakrát získal.\n\nV mládí byl ovlivněn hudebníky, jako byli T-Bone Walker, L. C. Robinson, Percy Mayfield, Pee Wee Crayton a B. B. King. Na střední škole si založil skupinu Clarence Smith and the Daylighters, se kterou hrál po bluesových klubech v okolí Austinu. Svůj první singl „I'll Never Let You Go When Something Is Wrong“ nahrál ve vydavatelství Domino Records v roce 1958, v dalších letech hrál jako baskytarista s Freddiem Kingem a Albertem Collinsem. Další singly nahrál v 60. a 70. letech, v polovině 70. let hrál také na turné v Evropě, kde vydal také studiové album \"I Don't Want My Blues Colored Bright\" a koncertní desku \"In Europe\". K jeho dalším albům patří např. \"Just Blues\" (1985), \"Disciple of the Blues\" (1991), \"Living Too Close to the Edge\" (1992), \"Out of Control\" (1996) či \"A Good Day To Play The Blues\" (2001).\n\nPro televizní seriál \"Firefly\" nahrál úvodní píseň „The Ballad of Serenity“, kterou složil autor seriálu Joss Whedon.\n"}
{"id": "983916", "url": "https://cs.wikipedia.org/wiki?curid=983916", "title": "Gravon", "text": "Gravon\n\nGravon je česká videohra z roku 1995. Vytvořili ji bratři Marek a Ondřej Španělé. Jedná se o futuristický vojenský simulátor, který lze považovat za předchůdce hry Operace Flashpoint, za kterým stálo Bohemia Interactive Studio. Hra byla určená pro Atari Falcon a prodávala se i v zahraničí. Nebyla však komerčně úspěšná. Prodalo se přibližně 400 kusů.\n\nHra sleduje zkušeného pilota bojových vznášedel, který je vyslán do pásu kolonizovaných planetek, které však ovládla mafie.\n\nHráč ovládá obojživelné vznášedlo. V každé misi musí splnit nějaký úkol, jako například projet všemi brankami, nebo zničit rozestavěný kosmodrom. Herní prostředí je poměrně členité. Lze narazit na hory, nížiny, lesy či vesnice. Mise se odehrávají buď v mírném pásu, v tropech nebo polárním pásu. Při plnění misí bude bojovat proti nepřátelským strojům tvořeným například vznášedly, tanky a také vrtulníky. Hra nechává hráči v řadě věcí volný prostor k rozhodování. Někde může zvolit přímý boj, jinde utéct či zahrát si s nepřítelem na schovávanou v členitém terénu. Při boji je nutné vzít v potaz setrvačnost vozidla a zákon akce a reakce.\n\nPůvodně byla v plánu verze pro Atari Jaguar, ta však byla zrušena. Autoři se po finančním neúspěchu hry zaměřili na tvorbu střílečky \"Rio Grande\". Po dvou měsících vývoje bylo vydáno demo, ale hra byla nakonec zrušena. Teprve v roce 1997 začaly práce na novém projektu, \"Poseidon\" (nebo též \"Dawn of Flashpoint\"). Tento projekt se postupně změnil v Operaci Flashpoint. Ta již vznikala pod firmou Bohemia Interactive Studio a vyšla v roce 2001. Jednalo se o velmi úspěšný počin, který sklízel kladné recenze a dobře se prodával.\n\nV roce 2013 byla vydána early access verze hry Take on Mars. Do této hry byl zabudován Gravon, který si hráč může zahrát na automatu ve výzkumném středisku a nebo jej spustit v launcheru.\n\nMinimální požadavky Falcon verze:\n"}
{"id": "983918", "url": "https://cs.wikipedia.org/wiki?curid=983918", "title": "Showrunner", "text": "Showrunner\n\nShowrunner (nebo show runner) je osoba v televizním průmyslu, která je odpovědná za každodenní tvorbu televizních seriálů, v jejichž titulcích bývá označována jako jeden z výkonných producentů. Termín pochází ze Spojených států, kde showrunner vykonává u televizního seriálu tradičně funkci vedoucího scenáristy s producentskými kompetencemi, který zodpovídá za natáčení, funguje jako script editor a často je i hlavním tvůrcem nebo spolutvůrcem námětu tohoto seriálu. Oproti filmovému průmyslu, kde tvůrčí řízení produkce přebírá režisér, jsou v televizní produkci showrunneři postaveni nad režiséry.\n"}
{"id": "983921", "url": "https://cs.wikipedia.org/wiki?curid=983921", "title": "Ben Edlund", "text": "Ben Edlund\n\nBen Edlund (* 20. září 1968 Pembroke, Massachusetts) je americký komiksový výtvarník a scenárista.\n\nJe autorem satirického superhrdiny The Tick, kterého vymyslel na střední škole a který se na komiksových stránkách poprvé objevil v létě 1986 v časopisu \"NEC Newsletter\". Později se The Tick stal hlavní postavou také ve dvou stejnojmenných televizních seriálech: animovaném z roku 1994 a hraném z roku 2001.\n\nNa konci 90. letech 20. století spolupracoval s nezávislými filmaři Lisou a Docem Hammerovými, je také spoluautorem scénáře filmu \"Titan A.E.\" Po roce 2000 se stal zaměstnancem produkční společnosti Mutant Enemy, kde se podílel na seriálech Josse Whedona – nejprve na krátce vysílané \"Firefly\", později na závěrečné řadě \"Angela\" a také na minisérii \"Dr. Horrible's Sing-Along Blog\". Jako výkonný koproducent pracoval na seriálu \"Point Pleasant\", jako výkonný producent a scenárista na seriálu \"Lovci duchů\" a jako scenárista na seriálu \"Revoluce\".\n\n"}
{"id": "983922", "url": "https://cs.wikipedia.org/wiki?curid=983922", "title": "Vobezdud", "text": "Vobezdud\n\nVobezdud je česká hudební skupina. Vznikla v roce 2003 jako čistě ženské uskupení pod názvem „5 pičí bez dud“. Nyní hlavní trojici Tereza Benešová – Františka Lachmanová – Josefina Šimková doplňují mužští spoluhráči. Z původního názvu vznikl hříčkou s písmeny současný název Vobezdud.\n\nVýrazným prvkem písní skládaných převážně Františkou Lachmanovou a Terezou Benešovou je sebeironie.\n\nHudební publicista Pavel Klusák kapelu přirovnává k Dybbuku.\n\nVobezdud jsou či byli:\n\n"}
{"id": "983924", "url": "https://cs.wikipedia.org/wiki?curid=983924", "title": "Zdeněk Böhm", "text": "Zdeněk Böhm\n\nZdeněk Böhm (* 3. března 1957 v Ostravě) je bývalý československý basketbalista. Je zařazen na čestné listině zasloužilých mistrů sportu.\n\nV roce 1984 byl vyhlášen nejlepším basketbalistou Československa. Třikrát v letech 1983 až 1985 byl zařazen do nejlepší pětice hráčů československé 1. ligy basketbalu. Jako hráč československé basketbalové reprezentace byl účastníkem pěti světových a evropských basketbalových soutěží.\n\nStartoval na Mistrovství světa 1982 v Kolumbii (10. místo). Zúčastnil se čtyř Mistrovství Evropy mužů – 1979 v Turínu, Itálie, 1981 v Praze, 1983 v Nantes, Francie a 1985 ve Stuttgartu, Německo. S basketbalovou reprezentací Československa získal na Mistrovství Evropy jednu stříbrnou a jednu bronzovou medaili, jedno čtvrté a jedno desáté místo.\n\nZa reprezentační družstvo Československa v letech 1977-1987 odehrál 250 zápasů, z toho na Mistrovství světa a Mistrovství Evropy celkem 23 zápasů, v nichž zaznamenal 133 bodů.\n\nV 1. československé basketbalové lize, získal s týmem NH Ostrava třikrát titul vicemistra Československa (1984, 1986, 1987), má dvě třetí místa (1982, 1983) a jedno čtvrté místo (1985). V historické střelecké tabulce 1. basketbalové ligy Československa (od sezóny 1962/63 do 1992/93) je na devátém místě místě s počtem 6578 bodů.\n\nS týmem NH Ostrava se zúčastnil 4 ročníků evropských klubových pohárů v basketbale, dvakrát FIBA Poháru vítězů národních pohárů (1985, 1986) a dvakrát FIBA Poháru Korač (1982 a 1988). V letech 1989-1991 hrál za klub maďarské ligy Albacomp Szekesfehervar \n\n\nMistrovství světa\n\nMistrovství Evropy (účast celkem 4×)\n\n\n"}
{"id": "983925", "url": "https://cs.wikipedia.org/wiki?curid=983925", "title": "Dmitrij Sidor", "text": "Dmitrij Sidor\n\nDmitrij Sidor (* 29. březen 1955 obec Lecovica, Okres Mukačevo, Zakarpatská oblast) je protojerejem pravoslavného Ukrajinské pravoslavné církve Moskevského patriarchátu Chrámu Krista Spasitele, Užhorod.\n\nOd roku 2007 je předsedou Svazu podkarpatských Rusínů, který usiluje o ochranu jejich práv. Je poslancem Zakarpatského oblastního sovětu. V roce 2012 byl odsouzen za separatismus.\n\nNarodil se v rodině kněze. V roce 1971 dokončil střední školu v obci Činaďovo v Mukačevském okresu. Mezi lety 1971 - 1976 studoval na Užhorodské národní universitě. Dále v letech 1976 - 1981 studoval na Moskevské duchovní akademii, kterou absolvoval s titulem v teologii.\n\nOd roku 2002 je náměstkem Zakarpatské Regionální rady.\n\nOd roku je 1982 knězem v Perečíně v Zakarpatské oblasti. V letech 1990 - 1992 byl provostem Mukačevské řeckokatolické eparchie. Od roku 1991 je protojerejem Chrámu Krista Spasitele v Užhorodě. Chrám byl postaven v roce 1990 poté, co byla bývalá Katedrála Svatého Kříže v Užhorodě navrácena Mukačevské řeckokatolické eparchii. Dimitry Sidor byl v čele stavby nového chrámu, který byl vysvěcen v roce 2000 a má více než dva tisíce věřících.\n\nSidor získal nejvyšší církevní ocenění «Орден 2000 Рождества Иисуса Христа».\n\nOd roku 1996 - předseda Spolku Zakarpatské společnosti Podkarpatorusínského spolku Cyrila a Metoděje. President cyrilometodějské akademie pro vzdělání (rusínská pobočka).\n\nEditor magazínu «Християнська родина»\n\nV roce 1998 založil v katedrále Krista Spasitele v Užhorodu museum ikon a knih.\n\nOd roku 1999 - duchovní Zakarpatské společnosti pravoslavné mládeže Mojžíše Uherského.\n\nČlen Svazu novinářů Ukrajiny.\n\nAutor více než 200 článků z historie Podkarpatské (rusínské) autonomní pravoslavné církve srbského patriarchátu (1921-1945.), také svatořečení svatého Karpatorusína (Alexandr Ivanovič Kabaliuk), ekolog karpatských Rusínů, zastánce práv Zakarpatí na kulturní autonomii.\n\nSpoluautor Rusinsko-ukrajinsko-ruského slovníku, autor «Грамматика русинского языка» (Gramatika rusínského jazyka).\n\nČlen vědecké konference pod zaštítou Rady Evropy v Innsbrucku (Rakousko), konferencí a seminářů v Kodani (Dánsko) a Unie národnostních menšin v Evropě (Flensburg, Německo).\n\nJe jedním z iniciátorů zastupitelstva nevládních podkarpatorusínských organizací v Zakarpatí - Svazu podkarpatských Rusínů. Od roku 2007 je vedoucím svazu.\n\nOrganizátor více než tuctu vědeckých konferencí o Rusínech, V. Světového kongresu rusínů v Užhorodu (1999) a Všeslovanského sjezdu z května 2002.\n\nPodle ukrajinských médií Svaz Podkarpatských Rusínů obdržel finanční prostředky pro podporu a rozvoj rusínských a ruských nedělních škol na Zakarpatí, zřízených vládou Ruské federace v nadačním fondu \"Русский мир\"; v červnu 2011, na mimořádném zasedání vedoucích představitelů mládežnických organizací Rusínů z 10 zemí a kvalifikovaného svazu bylo naznačeno, že svaz je kvůli některým zrádcům v řadách členů zpolitizovaný a slouží pouze jako \"loutka v rukou imperialistických tajných služeb Ruské federace a Spojených států \".\n\n29. října 2008 byli Sidor a Eugene Župan vyslýcháni jako svědci tajnou službou Ukrajiny SBU v Zakarpatské oblasti, v souvislosti s otevřením případu kriminálního činu v červnu téhož roku pro kriminální čin porušení územní celistvosti Ukrajiny (část 2 článek. 110 trestního zákona Ukrajiny). Případ byl otevřen poté, co se 7. června 2008, v Mukačevu, na I. Evropském kongresu karpatských Rusínů bylo dojednáno a byl uznán zvláštní status obnovení Zakarpatí jako zvláštního samosprávného \"území Rusínů na jih od Karpat\" s ústavním názvem \"Podkarpatská Rus\".\n\nDne 05.12.2008 byl proti Sidorovi, na základě obvinění, zahájen u soudu pro Zakarpatskou oblast v Užhorodu soudní proces.\n\n19. března 2012 jej Odvolací soud Zakarpatské oblasti shledal vinným z porušení zachování územní celistvosti Ukrajiny (část 1 článek. 110 trestního zákoníku Ukrajiny) a byl odsouzen ke třem letům odnětí svobody s podmíněným trestem dvou let.\n\n"}
{"id": "983927", "url": "https://cs.wikipedia.org/wiki?curid=983927", "title": "Andrej Borisovič Zubov", "text": "Andrej Borisovič Zubov\n\nAndrej Borisovič Zubov (, * 16. ledna 1952 v Moskvě) je ruský historik, religionista a politolog. Je absolventem a bývalým profesorem Státního institutu mezinárodních vztahů v Moskvě a vedoucím katedry dějin náboženství na Ruské pravoslavné univerzitě.\n\nJe autorem několika monografií a zhruba 150 vědeckých článků. Převzal po Alexandru Solženicynovi úlohu hlavního redaktora přelomového díla Dějiny Ruska 20. století.\n\nV době Krymské krize v roce 2014 zveřejnil v deníku Vedomosti kritický článek, ve kterém vojenské obsazování Krymu Ruskem odsoudil a přirovnal k rozšiřování území nacistickým Německem, k anšlusu Rakouska, připojení Sudet k Říši a obsazení litevské Klaipėdy.\n\nNarozen 16. ledna 1952 v Moskvě. V roce 1973 absolvoval Moskevský státní institut mezinárodních vztahů. V roce 1978 obhájil svou disertační práci na téma \"Zkušenosti z parlamentní demokracie v Thajsku\". V roce 1989 obhájil svou doktorskou práci \"Parlamentní demokracie a politické tradice Východu\". Ve stejném roce na základě této práce jmenován doktorem historických věd. Od roku 1989 do roku 2001 působil v Institutu orientálních studií. Do roku 2014 pracoval ve Státním institutu mezinárodních vztahů v Moskvě.\n\nV roce 2014 probíhala ve východní Evropě tzv. Krymská krize, během které se Andrej Zubov kriticky vyjádřil k postupu ruských vládních činitelů a oficiální zahraniční politice své země. V liberálně orientovaném deníku \"Vedomosti\" publikoval 1. března 2014 článek \"To už tady bylo\", ve kterém přirovnal vojenskou intervenci Ruska na Krymském poloostrově k událostem z let 1938 až 1939 ve střední Evropě. Tehdy nacistické Německo připojilo Rakousko při anšlusu Rakouska, dále české pohraniční oblasti a nakonec také litevskou oblast Klaipėda (označovaná jako Memelland).\n\nDle jeho slov bylo cílem článku zjistit, jak bude ruská společnost, žijící v demokratickém, nesovětském a nekomunistickém Rusku, reagovat na prohlášení, které je v rozporu s oficiální politikou Ruské federace a v rozporu s politikou prezidenta Vladimíra Putina. Reakce na článek byla poměrně rychlá a profesor Zubov byl propuštěn ze svého místa ve Státním institutu mezinárodních vztahů v Moskvě do tří týdnů. Jako důvod propuštění uvedlo MGIMO na svých oficiálních stránkách „nemorální chování“. Ještě před tímto krokem MGIMO byl na osobu profesora Zubova vyvíjen nátlak, aby sám odešel z Institutu. On to však zcela odmítl.\n\nNa jeho podporu se vyjádřila část kolegů z MGIMO, a to ústně nebo písemně. Nejsilněji reagovala jeho kolegyně Ella Kolesniková, která podala sama výpověď, aby tak protestovala proti propuštění profesora Zubova. Mezinárodní akademická obec se většinou postavila za profesora Zubova a vyjádřila mu podporu. V České republice to byla např. Masarykova univerzita, která nabídla profesorovi Zubovovi místo na své fakultě sociálních studií.\n\nV jednom z rozhovorů pro Echo Moskvy v únoru 2017 prohlásil, že „náš úkol profesionálů je říkat pravdu tak, aby ji lidé pochopili“. Později v dialogu došlo i na církev v Německu:\n\n\n\n"}
{"id": "983929", "url": "https://cs.wikipedia.org/wiki?curid=983929", "title": "Kulturní relativismus", "text": "Kulturní relativismus\n\nKulturní relativismus je teoreticko-metodologický přístup v rámci výzkumu kulturních jevů, při kterém se vychází z předpokladu, že jednotlivé kultury jsou jedinečnými a neopakovatelnými sociokulturními systémy, které lze popsat a pochopit pouze v kontextu jejich vlastních hodnot, norem a idejí. Protipólem kulturního relativismu je etnocentrismus, přístup kriticky hodnotící ostatní kultury pouze dle svých vlastních měřítek. Pojmy kulturní relativismus a etnocentrismus spadají do oblasti kulturní a sociální antropologie.\n\nKulturní relativismus byl v antropologii nastolen jako dogma židovským antropologem Franzem Boasem v roce 1896, kdy tuto myšlenku poprvé otevřel ve svém článku „The limitations of the Comparative Method of Anthropology.“ V té době se mínění o světě a chování lidí lišilo od člověka k člověku. V každé kultuře se uznávají jiné hodnoty. Kulturní relativismus připouští, že jiné kultury jsou rovnocenné jako ta člověku vlastní a chápe, že pro hluboké pochopení jiných kultur je důležité nahlížet na ně objektivně, čili nezaujatě, a z pohledu nikoli svého, ale jejích vlastních příslušníků. Každá kultura je jedinečný fenomén a je potřeba ji studovat pouze v kontextu jejích vlastních norem, hodnot a idejí. Podstatou kulturního relativismu je respektování hodnot odlišné kultury, porozumění, tolerance a odpoutání se od předsudků.\n\nFranz Boas byl jednou z nejvlivnějších a nejdůležitějších postav v dějinách antropologie. Věnoval se především studiu kultur severoamerických indiánských kmenů. Byl jedním z prvních odpůrců tehdejších ve společnosti převažujících myšlenek o nadřazenosti západní civilizace a posuzování ostatních společností jako méně vyvinutých. Jeho spisy na toto téma byly dokonce páleny nacisty.\n\nPřístup kulturního relativismu přichází s mnohými morálními riziky. V mnohých případech totiž dochází k tomu, že na ostatní kultury nahlíží s takovou tolerancí, že jim promíjí až morálně nepřijatelné věci. Často se jedná o závažná témata ohrožující například lidské zdraví či životy či lidskou důstojnost a je tak sporné, zda zakročit či k problematice přihlížet co nejméně zaujatě a s tolerancí. Jako příklad může sloužit ženská obřízka, kterou uvádí i Anthony Giddens ve své knize Sociologie.\n\nV některých afrických zemích je ženská obřízka stále prováděným rituálem, který je tradicí a součástí života ženy. Problém ale nastává, pokud se střetnou dva pohledy na věc, dva rozdílné kulturní přístupy. To se děje například ve Francii, kde žije velká skupina afrických přistěhovalců. Ti chtějí své tradice dodržovat a ženskou obřízku provádí dále, ačkoliv se jedná o životu velmi nebezpečný rituál, při kterém jsou ženy často doživotně zmrzačeny. Kvůli jejich vykonávání již bylo tak mnoho z nich odsouzeno dle francouzského práva.\n\nJako další příklady střetu dvou rozdílných pohledů na sociokulturní normalitu, je možné uvést například kanibalismus (pojídání lidského masa) či infanticida (zabíjení dětí ze strachu, že je nebude možno uživit). V takových případech již vyvstává otázka, zda by k takovým jevům mělo být přistupováno s kulturně relativistickým a tolerantním přístupem, či zda by měly být odsouzeny jako nemorální a neetické. Ne vždy se ale musí jednat o takto extrémní příklady jiných kulturních zvyklostí – například otázka zákazu nošení muslimských šátků ve školách či podřízené postavení žen v islámských zemích.\n\nOpačným přístupem ke kulturnímu relativismus je etnocentrismus, který nadřazuje kulturu vlastní skupiny nad kultury jiných skupin a hodnotí ji jako jedinou správnou. Poměřuje jiné kultury dle vlastního měřítka. Odlišnosti jiných společenství hodnotí jako odchylky od optimálního stavu, tzn. vše, co je v rozporu s měřítky dané své vlastní kultury, je považováno za špatné.\n\nTento pojem poprvé v souvislosti s antropologií a sociologií uvedl William Graham Sumner, první profesor sociologie vůbec. Etnocentrismus je společně s rasismem, xenofobií či antisemitismem považován za jeden z příkladů negativních předsudků a je základní složkou všech forem nacionalistických ideologií jako například fašismu nebo nacismu.\n\nKromě etnocentrismu se kulturní relativismus vymezuje také proti evolucionismu. Evolucionismus je představa, že dějiny lidstva jsou pouze jedny. Tato představa stojí naproti pluralistické koncepci dějin, která říká, že jednotlivé kultury se vyvíjí odděleně a svým vlastním směrem a mohou tak nabývat nesrovnatelných podob. Evolucionismus ale vyzdvihuje euroamerickou kulturu jako tu nejvyšší, ke které všechny ostatní směřují a pokud jejího vývojového stádia ještě nedosáhly, pokládá je za nižší a opožděné.\n\n"}
{"id": "983930", "url": "https://cs.wikipedia.org/wiki?curid=983930", "title": "Kostel svatého Havla (Turany)", "text": "Kostel svatého Havla (Turany)\n\nKostel svatého Havla v Turanech je římskokatolický kostel a kulturní památka Slovenské republiky. Kostel stojí v centru obce na vyvýšeném místě. Před kostelem je zvonice, v níž se nacházejí dva zvony.\nKostel byl postaven na počátku 14. století (pravděpodobně rok 1300 - 1304) v gotickém stylu a později byl doplněn renesančními prvky. Kostel byl do současnosti mnohokrát přestavován a opravován. Kolem kostela je postavena zeď, která je z husitských dob. Na oltáři se nacházely vzácné staré malby a fresky, které však ztratily na hodnotě neboť je v minulosti někdo neodborně přemaloval. V roce 1636 při požáru shořel vzácný oltář sv. Kateřiny. V letech 1636 - 1639 byl kostel renovován. Koncem 20. století prošel kostel důkladnou rekonstrukcí.\n\n"}
{"id": "983932", "url": "https://cs.wikipedia.org/wiki?curid=983932", "title": "Kostel svatého Havla (Nižná)", "text": "Kostel svatého Havla (Nižná)\n\nKostel sv. Havla v Nižné je původně gotický kostel přestavěný v letech 1614 - 1620. Patří mezi nejvýznamnější kulturně - historické stavby v oblasti. Původně gotický kostel byl později přestavěn v barokním slohu a vícekrát renovován. V kostele se nacházejí vzácné umělecké památky jako je krakovská zlatnická práce - kalich (r. 1570), dále dva zvony z poloviny 17. století a lidové umělecké dílo, oltář \"Ukřižování\" pocházející z 19. století.\n\nV roce 1615 byla ke kostelu přistavěna věž. Později byl vícekrát přestavěn. Kostel měl ze začátku 5 zvonů, z toho nejstarší byly odlity v letech 1628 a 1629. V pozdějších válečných časech z původních pěti zvonů zůstaly pouze dva. V roce 1829 byl kostel rozšířen a v roce 1911 byl na věži upevněn kříž.\n\nNacházejí se v něm dva oltáře. Hlavní - Oltář ukřižování - lidová umělecká práce z 19. století a boční oltář. V oltářním nástavci je obraz sv. Havla. Kromě toho se zde nachází kamenná křtitelnice, varhany a vzácné sakrální památky jako zlatý kalich z roku 1570, monstrance, ciborium a paténa.\n\nFresky na stropě kostela byly renovovány v letech 1926 a 1970. Nejnovější rekonstrukce se uskutečnila v roce 1999.\n"}
{"id": "983935", "url": "https://cs.wikipedia.org/wiki?curid=983935", "title": "Kostel svatého Martina (Trstená)", "text": "Kostel svatého Martina (Trstená)\n\nKostel svatého Martina je římskokatolický kostel v Trstené.\n\nJe postaven na gotických základech pravděpodobně ze 14. a 15. století. Kostel byl v minulosti několikrát přestavěn. První přestavba byla provedena v letech 1710 až 1747. V okolí kostela byly do hradeb vbudovány kamenné zpovědnice na způsob výklenků a polygonální kaple Svatého kříže. Přestavba byla ukončena vytvořením barokní cibulovité věže. Během druhé světové války byl kostel značně poškozen. Rekonstrukce chrámu byla provedena v letech 1946 až 1948.\n\nV kostele se nachází několik významných historických památek. Mezi nejvýznamnější patří: barokní parlamentář z poloviny 18. století), patronátní lavice (polovina 18. století), volné plastiky (18. století), polorustikální socha Panny Marie (polovina 18. století), lidový betlém s velkými figurkami (začátek 19. století).\n\n"}
{"id": "983937", "url": "https://cs.wikipedia.org/wiki?curid=983937", "title": "Kostel Nejsvětější Trojice (Tvrdošín)", "text": "Kostel Nejsvětější Trojice (Tvrdošín)\n\nKostel Nejsvětější Trojice je římskokatolický kostel v Tvrdošíně na Slovensku.\n\nPůvodní dřevěný kostel byl postaven v první polovině 17. století. V roce 1638 kostel vyhořel. Zachovala se jen věž a část obvodních zdí. Stavba současného zděného začala dne 24. května 1766. Z původního kostela byla ponechána věž, kněžiště a oratoř. Kostel byl vysvěcen 2. června 1770 na den Svaté Trojice. Kostel je trojlodní s monumentálním pozdně barokním oltářem. Kostel byl vymalován místním malířem Karlem Mayerem. Kolem roku 1900 byla restaurována i věž kostela, která byla poškozena masivním požárem. Původní věž byla cibulovitého tvaru. Byla pokryta vrstvou měděného plechu, který byl zrekvirován během první světové války. Během druhé světové války byl kostel zasažen minou. Mina poškodila východní část střechy, klenbu kostela a oltář. Oltář obnovil akademický malíř Ctibor Belan společně se truhlářským mistrem Jánem Rakytou.\n\nV kostele se nachází několik významných historických památek. Mezi nejvýznamnější patří: mariánský sloup (z konce 18. století) umístěný před vchodem do kostela, socha svatého Jana Nepomuckého (z konce 18. století) umístěná na severní straně nádvoří, lidová plastika svatého Floriána (druhá polovina 18. století) umístěná ve výklenku nad vchodem do sakristie kostela.\n\nTento kostel byl modelován v 3D grafickém programu trueSpace.\n"}
{"id": "983938", "url": "https://cs.wikipedia.org/wiki?curid=983938", "title": "Jaroslav Skála (basketbalista)", "text": "Jaroslav Skála (basketbalista)\n\nJaroslav Skála (*27. května 1954) v Plzni je bývalý československý basketbalista. Je zařazen na čestné listině mistrů sportu.\n\nV československé basketbalové lize hrál za kluby Sparta Praha, Slavia VŠ Praha, RH Pardubice, Chemosvit Svit a Essox Lučenec. S týmem Slavia VŠ Praha získal dvakrát titul mistra Československa (1981, 1982), dále získal dvakrát titul vicemistra Československa (Pardubice 1983, Svit 1985), má dvě třetí místa (1976, 1978) a tři čtvrtá místa (1979, 1980, 1987). V historické střelecké tabulce střelců československé basketbalové ligy (od sezóny 1962/63 do 1992/93) je na sedmém místě s počtem 7742 bodů.\n\nS týmy VŠ Praha a Chemosvit Svit se zúčastnil celkem 4 ročníků evropských klubových pohárů v basketbale a to Poháru evropských mistrů 1982, FIBA Pohár vítězů národních pohárů 1985 a dvakrát FIBA Poháru Korač (1979 a 1981). \n\nV roce 1981 byl vyhlášen nejlepším basketbalistou Československa. Šestkrát v letech 1981 až 1986 byl zařazen do nejlepší pětky hráčů československé ligy basketbalu.\n\nJako hráč československé basketbalové reprezentace byl účastníkem deseti světových a evropských basketbalových soutěží. Zúčastnil se Olympijských her 1980 v Moskvě (Československo skončilo deváté), když předtím skončilo druhé v kvalifikaci v Ženevě před OH 1980 a vybojovalo si tak účast na Olympijských hrách. Startoval na dvou Mistrovství světa 1974 v Portoriku (10. místo) a 1982 v Kolumbii (10. místo).\n\nZúčastnil se šesti Mistrovství Evropy mužů - 1975 v Bělehradě, Jugoslávie, 1979 v Turínu, Itálie, 1981 v Praze, 1983 v Nantes, Francie, 1985 ve Stuttgartu, Německo a 1987 v Athénách, Řecko. S basketbalovou reprezentací Československa získal na Mistrovství Evropy jednu stříbrnou a jednu bronzovou medaili, dále jedno čtvrté, šesté, osmé a desáté místo.\n\nZa reprezentační družstvo Československa v letech 1973-1987 odehrál 333 zápasů, z toho na Olympijských hrách, Mistrovství světa a Mistrovství Evropy celkem 71 zápasů, v nichž zaznamenal 574 bodů.\n\núspěchy:\n\nZa reprezentační družstvo v letech 1974-1987 hrál 333 zápasů, z toho na OH, MS a ME celkem 574 bodů v 71 zápasech.\n\nPředolympijská kvalifikace - 1980 Ženeva, Švýcarsko (81 bodů, 10 zápasů) 2. místo a postup na OH\n\nOlympijské hry - 1980 Moskva (50 bodů, 7 zápasů) 9. místo\n\nMistrovství světa - 1974 Portoriko (8 bodů, 2 zápasy) 10. místo   • 1982 Kolumbie (65 bodů, 7 zápasů) 10. místo\n\nMistrovství Evropy (účast celkem 6×)\n\n\n"}
{"id": "983942", "url": "https://cs.wikipedia.org/wiki?curid=983942", "title": "Mistr Alexander", "text": "Mistr Alexander\n\nMistr Alexander byl středověký stavitel. V roce 1505 - 1508 stavěl radnici v Bardějově. Zčásti jeho dílem je pravděpodobně i současně stavěná radnice v Levoči - dispoziční varianta bardejovské radnice. Přišel z dílen, ve kterých si osvojil italské renesanční formy, ale spojoval je ještě do pozdněgotické výrazové skladby.\n\n"}
{"id": "983943", "url": "https://cs.wikipedia.org/wiki?curid=983943", "title": "Dřevěné kostely v jižním Malopolsku", "text": "Dřevěné kostely v jižním Malopolsku\n\nDřevěné kostely v jižním Malopolsku (polsky: Drewniane kościoły Południowej Małopolski) je skupina katolických kostelů postavených z horizontálně uložených kmenů.\n\nHistoricky cenné a architektonicky zajímavé dřevěné kostely se nacházejí v Malopolsku. Nejstarší z nich je ze 14. století. Dochovaly se v původním stavu a tím jsou po skandinávských stavkirken druhými nejstaršími kostely tohoto druhu. Architektonický styl zahrnuje gotiku, renesanci i baroko. V roce 2003 bylo šest kostelů ležících v jižním Malopolsku zapsaných do seznamu světového dědictví UNESCO.\n\n"}
{"id": "983945", "url": "https://cs.wikipedia.org/wiki?curid=983945", "title": "Fermentum (časopis)", "text": "Fermentum (časopis)\n\nFermentum je český časopis pro homiletiku a kněžskou spiritualitu, který vychází od roku 1994 jako náhrada dřívějšího Homiletického sborníku. Název upomíná na fermentum, tedy kousek eucharistického chleba, který papež posílal kněžím římských titulárních kostelů jako výraz jednoty církve. O jeho vydávání rozhodla Česká biskupská konference na svém zasedání konaném dne 22. září 1993. Vydává ho Matice cyrilometodějská v Olomouci sedmkrát ročně (sedm čísel během jednoho liturgického roku) a je distribuován i na Slovensku.\n\nŠéfredaktorem byl nejprve Mons. Miloslav Klisz a od roku 1998 Mgr. Karel Jakub Berka OPraem. Kromě nich patří či patřili k přispěvatelům především Vladimír Benedikt Holota, Mons. Ladislav Simajchl, Mons. Josef Hrdlička, ThDr. Jiří Skoblík, Mons. Alois Pekárek, Augustin Jarolímek, Ing. Jan Pečený, Mons. Antonín Kupka a Petr Prokop Siostrzonek OSB.\n"}
{"id": "983946", "url": "https://cs.wikipedia.org/wiki?curid=983946", "title": "Stanislavovo náměstí", "text": "Stanislavovo náměstí\n\nStanislavovo náměstí (francouzsky Place Stanislas, hovorově <nowiki>place Stan'</nowiki>), je obrovské pěší náměstí v Nancy, nacházející se v Lotrinsku, Francie. Od roku 1983 je tento architektonický celek, zahrnující Place Stanislas a prodloužení jeho osy, \"Place de la Carrière\" a \"Place d'Alliance\", na seznamu světového dědictví UNESCO.\n\nNáměstí bylo hlavním projektem městského plánu vytvořeného Stanislavem Leszczyńským, vévodou Lotrinska a bývalým králem Polska, jako spojka mezi středověkým starým městem Nancy a novým městem postaveným za vlády Karla III. v 17. století. Náměstí mohlo sloužit také jako \"place royale\" (královské náměstí) na počest jeho zetě, Ludvíka XV. Plán spojoval dvě již stojící vzhledné budovy, radnici, nyní umístěnou na svém vlastním velkém náměstí, a vládní budovu.\n\nNáměstí a okolní budovy byly navrženy královským architektem Emmanuelem Héré de Corny (1705–1763). Výstavba začala v březnu 1752 a skončila v listopadu 1755. Barthélémy Guibal a Paul-Louis Cyfflé vytvořili bronzovou sochu Ludvíka XV., která stála uprostřed náměstí, dokud nebyla během revoluce odstraněna a nahrazena jednoduchou okřídlenou figurou. Náměstí bylo poté přejmenováno na Place du Peuple (náměstí Lidu) a později na Place Napoléon. V roce 1831 byla do středu umístěna bronzová Stanislavova socha a od té doby je náměstí známé jako Place Stanislas.\n\nNáměstí odjakživa sloužilo pro veřejná shromáždění a slavnosti, během své historie ovšem podstoupilo několik významných úprav, dokonce sloužilo dlouhou dobu jako parkoviště (mezi lety 1958 až 1983). V letech 2004 a 2005 náměstí prošlo masivní restaurací, inspirovanou originálními plány z 18. století. Desetiměsíční projekt stál přibližně 9 milionů euro. Otevření nového Place Stanislas v květnu 2005 proběhlo u příležitosti oslavy 250. výročí vzniku náměstí.\n\n"}
{"id": "983947", "url": "https://cs.wikipedia.org/wiki?curid=983947", "title": "Willem Einthoven", "text": "Willem Einthoven\n\nWillem Einthoven (21. května 1860 Semarang – 29. září 1927 Leiden) byl nizozemský fyziolog, narozený v dnešní Indonésii. Byl také vynikajícím fyzikem: hlavní oblastí jeho zájmu se stala elektrofyziologie. Zabýval se záznamem akčních proudů činnosti srdce. Na základě vlastního bádání sestrojil v roce 1903 první elektrokardiogram (EKG) a v roce 1905 provedl první praktický telemedicínský přenos EKG na vzdálenost 1,5 km pomocí telefonní linky. V roce 1924 obdržel Nobelovu cenu za lékařství.\n\nWillem Einthoven se narodil v tehdejší Nizozemské východní Indii, což je dnešní Indonésie, na ostrově Jáva. Otec zde byl lékařem, po jeho smrti se matka s dětmi vrátila zpět do Nizozemska v roce 1870. Einthoven vystudoval medicínu na Univerzitě v Utrechtu a profesorem se stal již v 25 letech na Univerzitě v Leidenu. V nizozemském Leidenu také zemřel.\n\nPo Einthovenovi je pojmenována řada termínů v kardiologii, např. Einthovenův trojúhelník, Einthovenův zákon.\n\nCelkem publikoval 127 vědeckých příspěvků, především o EKG. V roce 1923 byl zvolen korespondujícím členem Akademie věd v Göttingenu, v roce 1925 členem Německé akademie věd Leopoldina a v roce 1927 American Academy of Arts and Sciences.\n\n"}
{"id": "983949", "url": "https://cs.wikipedia.org/wiki?curid=983949", "title": "James Francis Reilly", "text": "James Francis Reilly\n\nJames Francis Reilly (*18. března 1954 v Mountain Home Air Force Base, stát Idaho) je americký geolog a kosmonaut. Ve vesmíru byl třikrát.\n\nAbsolvoval střední školu Lake Highands High School v městě Dallas, po jejím ukončení v roce 1972 pokračoval ve studiu na texaské univerzitě University of Texas v Dallasu. Studium ukončil v roce 1981, doktorát zde získal v roce 1995.\n\nV letech 1977 až 1978 se zúčastnil vědecké expedice v Západní Antarktidě, pak pracoval jako geolog u dvou společností v Dallasu.\n\nV roce 1996 se zapojil do výcviku budoucích kosmonautů v Houstonu, o rok později byl členem jednotky kosmonautů v NASA. Zůstal zde do roku 2008. Poté odešel řídit společnost Photo Stencil Corp. v Colorado Springs.\n\nOženil se, jeho manželkou se stala Jo Ann, rozená Strangeová.\n\nNa oběžnou dráhu se v raketoplánu dostal třikrát ve funkci letový specialista, pracoval na orbitálních stanicích Mir i ISS, strávil ve vesmíru 35 dní, 10 hodin a 34 minut. Byl 371 člověkem ve vesmíru. Absolvoval pět výstupů do volného vesmíru (EVA), kde strávil v úhrnu 30 hodin a 43 minut.\n\n\n"}
{"id": "983950", "url": "https://cs.wikipedia.org/wiki?curid=983950", "title": "Pannonhalmské arciopatství", "text": "Pannonhalmské arciopatství\n\nPannonhalmské arciopatství (jiné názvy: \"Pannonhalmské územní opatství\", \"Pannonhalmský klášter\", aj.; maďarsky Pannonhalmi Bencés Főapátság, lat. \"Archiabbatia\" nebo \"abbate Territoriale Sancti Martini in Monte Pannoniae\") je benediktinské opatství nedaleko stejnojmenného města v Maďarsku na 282 m vysokém stejnojmenném vrchu. Jedná se o tzv. územní opatství, což znamená, že je podřízené přímo Svatému stolci namísto některé z maďarských arcidiecézí. Je to jedna z nejstarších historických památek v Maďarsku, založená přibližně v roce 996. V roce 1996 byla zapsána do seznamu světového dědictví UNESCO.\n\nAreál zahrnuje baziliku s kryptou (z 19. stol.), vlastní klášter, knihovnu (360 000 svazků), barokní refektář a další objekty. Při opatství se nachází chlapecká internátní škola.\n\nNázev Pannonhalma je novotvar z období maďarizace z roku 1823, původní název byly odvozeniny od tehdejšího názvu vrchu (Vrch svatého Martina; Původně latinsky Mons Sacer Pannoniae − Svatý vrch Panonie). Názvy odvozené od jména svatý Martin vznikly z přesvědčení, že se na úpatí vrchu narodil Martin z Tours.\n\nŠtěpánka Belgická (21. května 1864 Laeken u Bruselu — 23. srpna 1945 v Pannonhalma) z rodu Sasko-Coburg-Gotha, korunní princezna rakousko-uherská, manželka následníka trůnu Rudolfa se se svým druhým manželem, uherským knížetem Elemérem Lónyayem z Velké Lónye a Vasaros-Nameny na konci 2. světové války schovala v tomto klášteře, zde v srpnu 1945 zemřela a byla pochována v kryptě klášterního kostela.\n\n16. července 2011 večer byla v úzkém rodinném kruhu v kryptě na přání zesnulého uložena urna se srdcem korunního prince Otty von Habsburga (20. listopadu 1912 vila Wartholz u Reichenau an der Rax, Dolní Rakousy – 4. července 2011 Pöcking, Bavorsko), nejstaršího syna posledního rakouského císaře a uherského krále (1916-1918) Karla I. (1887-1922).\n\n"}
{"id": "983952", "url": "https://cs.wikipedia.org/wiki?curid=983952", "title": "Ananasová choroba", "text": "Ananasová choroba\n\nAnanasová choroba je houbové onemocnění cukrové třtiny (\"Saccharum officinarum\") způsobované houbou \"Ceratocystis paradoxa\". Napadené rostliny přecházejí z červené do černé barvy pletiva na stéblech. Cévní svazky houba nenapadá. Způsobuje ananasovou vůni na napadených rostlinách, odtud její jméno. Napadá, zejména sadbu a způsobuje zpomalení růstu. Proto se doporučuje množit vegetativně pouze ze zdravých rostlin nebo mořit fungicidy. Též se doporučuje používat odolné kultivary.\n\nŠíří se sporami v půdě, ale i vzduchem a vodou. Zvýšeně ohrožené je opožděné klíčení, ale i hluboké vlhké půdy. Je rozšířena všude, kde se pěstuje cukrová třtina.\n"}
{"id": "983962", "url": "https://cs.wikipedia.org/wiki?curid=983962", "title": "Francesco Maria Macchiavelli", "text": "Francesco Maria Macchiavelli\n\nFrancesco Maria Macchiavelli (1608 – 22. listopadu 1653) byl italský katolický kardinál. Narodil se ve Florencii a byl biskupem ve Ferraře v letech 1638–1653.\n\nDne 16. prosince 1641 byl papežem Urbanem VIII. kreován kardinálem. 21. ledna 1651 vysvětil na biskupa pozdějšího papeže Inocence XI. Byl synovcem kardinála Lorenza Magalottiho a bratrancem kardinálů Francesca Barberiniho staršího a Antonia Barberiniho mladšího.\n\nZemřel ve Ferraře roku 1653.\n\n"}
{"id": "983963", "url": "https://cs.wikipedia.org/wiki?curid=983963", "title": "Lee de Forest", "text": "Lee de Forest\n\nLee de Forest (26. srpna 1873, Council Bluffs – 30. června 1961, Hollywood) byl americký fyzik a vynálezce. Patentoval 180 vynálezů.\nRoku 1906 vynalezl elektronku se třemi elektrodami, kterou nazval \"audion\", první efektivní zesilovač elektrického signálu. Do vynálezu tranzistoru v roce 1947 byla součástí všech rozhlasových a televizních přijímačů, radarů a telefonů. Patent později prodal firmě AT&T and the Bell System, aby odvrátil svůj bankrot (byl v té době svými věřiteli dokonce obviněn ze zpronevěry a podvodu).\n\nVýznamně se také podílel na vzniku zvukového filmu, když roku 1919 patentoval tzv. phonofilm (podobné patenty ovšem podali i Eric Tigerstedt, Josef Engl, Hans Vogt a Joseph Massole). Jeho patent zakoupila společnost Fox Film Corporation, nakonec se ale pro rozšíření zvukového filmu stal klíčový systém Vitaphone společnosti Warner Brothers.\n\nBěhem svého života vedl nesčetně patentových sporů, za právní služby kvůli tomu utratil většinu toho, co jeho patenty vynesly. Velmi těžce nesl, že svět uznával za vynálezce rozhlasu Guglielma Marconiho, známá byla jejich soutěž na jachetních závodech v New Yorku roku 1901, kdy oba měli za pomoci vlastních přístrojů dokázat přenos na dálku. Nepovedlo se to však ani jednomu, neboť se jim navzájem pomíchaly frekvence. Forest pak ve vzteku hodil své přístroje do vody.\n\nPoliticky byl silně konzervativní, zejména v 50. letech prezentoval svůj silný antikomunismus. Franklina Roosevelta nazýval „prvním fašistickým prezidentem Spojených států“.\n\n"}
{"id": "983965", "url": "https://cs.wikipedia.org/wiki?curid=983965", "title": "Misie sui iuris v Tádžikistánu", "text": "Misie sui iuris v Tádžikistánu\n\nMisie sui iuris v Tádžikistánu je katolickou misií a její ritus je latinský.\n\nMisie byl založena 29. září 1997 papežem Janem Pavlem II. z apoštolské administratury Kazachstán. Podléhá Svatému stolci. Prvním superiorem se stal argentinský kněz Carlos Antonio Avila, I.V.E. Současným superiorem je otec Pedro Ramiro López, I.V.E. K roku 2010 měla misie 326 věřících, 4 řeholní kněze, 4 řeholníky, 8 řeholnic a 3 farnosti.\n\n\n"}
{"id": "983966", "url": "https://cs.wikipedia.org/wiki?curid=983966", "title": "Covox", "text": "Covox\n\nCovox je jednoduchá zvuková karta, která vznikla původně pro počítače IBM PC kompatibilní. Později začala být názvem Covox označována i další podobná zařízení pro jiné značky počítačů.\n\nCovox, plným označením Covox Speech Thing, je osmibitový D/A převodník připojovaný na paralelní port LPT, obvykle na první paralelní port přístupný na adrese 0×378. Původně ho vyráběla společnost Covox Tympanum Corporation, ovšem vzhledem k jeho jednoduché konstrukci je možné si ho vyrobit i doma. Covox se objevil v době, kdy pro počítače PC neexistovalo kvalitní zařízení pro přehrávání zvuku a počítače PCjr, plánovaný nástupce počítačů PC, vybavené zvukovým čipem Texas Instruments SN76496 se neujaly. Později se objevila i možnost přehrávání sterea, tyto karty ale vyžadovaly dva porty LPT. Existovala také stereo varianta, kdy na jeden port byly připojeny dva čtyřbitové D/A převodníky. Rozšířená byla stereo varianta, která měla připojeny dva D/A převodníky paralelně a dalším signálem (obvykle signálem Strobe) se přepínalo, pro který z nich jsou aktuální data určena. Při využití signálu Busy bylo možné zajistit autodetekci, zda připojený převodník je mono nebo stereo. Pro využití Covoxu byla požadována minimální konfigurace PC 286 – 386 SX.\n\nVylepšená varianta Covoxu Disney Sound Source obsahovala vlastní zdroj přerušení.\n\nCovox je možné emulovat v emulátoru DOSBox.\n\nU osmibitových počítačů Atari se stal standardem čtyřkánalový Covox. Přes Covox umožňuje na počítačích Atari přehrávat hudbu přehrávač Inertia.\n\nJednokanálový D/A převodník Covox je připojován na paralelní port počítačů MSX. Ovládání D/A převodníku je tak možné přes port 91 (šestnáctkově) procesoru Z80.\n\nPro počítače kompatibilní se ZX Spectrem vznikly D/A převodníky připojované na paralelní port těchto počítačů. Díky tomu, že jednotlivé počítače mají paralelní porty připojeny na různé porty procesoru Z80, jsou mezi sebou nekompatibilní. Počítač Pentagon má paralelní port připojen na portu FB (šestnáctkově) procesoru Z80, počítač Scorpion ZS-256 má paralelní port připojen na portu DD (šestnáctkově) procesoru Z80.\n\nU počítačů Profi a Sprinter se používá také stereo Covox připojený na porty 3F a 5F (šestnáctkově), resp. na porty FB a 4F.\n\nU počítačů vybavených obvodem AY-3-8910 nebo AY-3-8912 je možné pro připojení Covoxu využít jeho vstupně výstupní bránu. V případě obvodu AY-3-8910, který má dvě vstupně výstupní brány, je možné připojit dva nezávislé D/A převodníky a dosáhnout tak stereo Covoxu.\n\nExistuje také čtyřkanálová varianta Covoxu označovaná jako Soundrive. V ČR je nejrozšířenější připojení tří D/A převodníků na porty 1F, 3F a 5F prostřednictvím obvodu 8255.\n\nHudbu pro Covox je možné skládat v hudebních editorech Instrument v3.01, Sample Tracker v2.1 a DIGITAL-Studio.\n"}
{"id": "983967", "url": "https://cs.wikipedia.org/wiki?curid=983967", "title": "Larken Disk System", "text": "Larken Disk System\n\nLarken Disk System je řadič disketových jednotek pro počítače Timex Sinclair 2068 vyvinutý společností Larken Automation. K řadiči je možné připojit až čtyři disketové mechaniky a 256KiB ramdisk. Na disketách pro Larken Disk System byl publikován elektronický časopis Byte Power.\n\nOperačním systémem disketového řadiče je LKDOS, který je obsažen na kártridži. LKDOS existuje nejenom pro Larken Disk System, ale také pro řadič Oliger, Aerco FD-68 a Ramex Millenia K. Tyto řadiče mohou být připojeny současně, což zvyšuje počet možných současně připojených disketových mechanik ovládaných pomocí LKDOSu.\n\nPříkazy pro ovládání Larken Disk Systemu jsou standardní příkazy Basicu, kterým předchází příkaz RANDOMIZE USR 100 nebo PRINT #4. Kromě příkazů pro práci s disketovými mechanikami přidává i příkazy rozšířující možnosti Sinclair BASICu. Další příkazy jsou přidávány utilitou pro přístup k sekvenčním souborům.\n\n\nLKDOS nemá příkaz pro formátování diskety, toto je prováděno samostatným programem.\n\n\nPříkazy utility pro přístup k sekvenčním souborům mají stejnou strukturu jako příkazy LKDOSu, pouze místo RANDOMIZE USR 100 nebo PRINT #4 jim předchází RANDOMIZE USR 26800:\n\nV případě výsupního sekvenčního souboru mohou být data přidávána na konec souboru, příp. může být vytvořen soubor nový, ale data z něho nemohou být čtena. V případě vstupně výstupního souboru s náhodným přístupem mohou být data zapisována i čtena, ale nemůže být měněna délka souboru. Pozice pro zápis a pro čtení může být nastavena příkazem PRINT #\"n\"; TAB \"pořadí záznamu\";.\n\n"}
{"id": "983968", "url": "https://cs.wikipedia.org/wiki?curid=983968", "title": "Aerco FD-68", "text": "Aerco FD-68\n\nAerco FD-68 je řadič disketových jednotek pro počítače Timex Sinclair 2068 vyvinutý společností Aerco. K řadiči je možné připojit až čtyři disketové jednotky 5,25\" nebo 3,5\". Protože řadič ke svojí činnosti využívá RAM rezidentní kód počítačů TS2068, který se nenachází u počítačů Sinclair ZX Spectrum, není možné řadič u počítačů Sinclair ZX Spectrum použít. \n\nZákladem řadiče je integrovaný obvod WD1797. Řadič obsahuje 64 KiB paměti RAM stránkované jako DOCK RAM. Tuto paměť je možné rozšířit dvěma způsoby na 256 KiB. Jednodušší způsob vyžaduje doplnění menšího množství elektroniky, ale přináší omezení na možnost připojení pouze dvou disketových mechanik, složitější způsob zachovává možnost připojení čtyř disketových mechanik. Obě varianty využívají pro ovládání rozšířené paměti různé porty procesoru Z80, takže jsou vzájemně nekompatibilní.\n\nPro počítače Timex Sinclair 1000 a Timex Sinclair 1500 byl vyráběn podobný řadič Aerco FD-ZX, ovšem bez přídavné paměti RAM.\nŘadič je přístupný pomocí příkazů Basicu. Kromě toho byl pro řadič FD-68 k dispozici operační systém RP/M, což je varianta systému CP/M 2.2. Systém RP/M očekává, že mechaniky A: a B: jsou 40stopé a mechaniky C: a D: jsou 80stopé. Mechaniky A: a B: jsou navíc přístupné jako mechaniky E: a F:, ovšem v tomto případě jsou v mechanikách očekávány diskety ve formátu Marrow MD3. Řadič je možné provozovat také jako Larken Disk System a to i společně s originálním Larken Disk Systemem.\n\nHlavní příkazy pro ovládání řadiče jsou:\n\nPřípona názvu souboru (.\"ext\") může být:\n\n"}
{"id": "983969", "url": "https://cs.wikipedia.org/wiki?curid=983969", "title": "Baby Boom", "text": "Baby Boom\n\nBaby Boom ( \"Baby Boom\") je americký romantický film z roku 1987 režírovaný Charlesem Shyerem.\n\nJ.C. Wiatt žije s přítelem v New Yorku a má slibnou kariéru. Přestože nikdy nechtěla mít děti, jednoho dne dostane do péče Elizabeth, dceru svého vzdáleného bratrance, kterého viděla jednou kdysi dávno. Nejprve se rozhodne Elizabeth dát k adopci, ale nakonec si to rozmyslí. Protože péči o Elizabeth věnuje čas, není už tolik aktivní v zaměstnání. Díky tomu se neuskuteční nabídka, aby se stala společnicí firmy, ve které pracuje, a rozejde se s ní přítel. Když je J.C. přeřazena do programu propagace krmiva pro psy, rozhodne se ze společnosti odejít a koupí dům ve Vermontu.\n\nKdyž nastane zima, teprve zjistí, v jakém je dům stavu, a utrácí peníze za jeho opravy. Jednoho dne se z toho zhroutí a je převezena do ordinace doktora Coopera. Tomu se svěří, že dlouho žije sama, ale pak se rozzlobí, když zjistí, že doktor je veterinář. J.C. se rozhodne dům prodat a vrátit se do New Yorku, ale od makléřky v realitní kanceláři se dozví, že dům byl v nabídce pět let a během té doby byla jedinou zájemkyní. Protože nemá peníze, musí ve Vermontu zůstat. Během zimy se zabavuje výrobou dětských přesnídávek.\n\nProtože má dětských přesnídávek hodně, občas jich několik donese na prodej do místního obchodu. Jednou se v obchodě objeví turisté a o přesnídávky mají zájem, protože jsou plně přírodní. J.C. se rozhodne nabídnout přesnídávky dalším obchodům, ale ty o ně nejeví zájem, takže se J.C. rozhodne prodávat je sama. To se jí daří a její prodeje stoupají, takže založí značku Country Baby. Obliba přesnídávek je tak velká, že začne vyrábět několik druhů a vydává i katalog.\n\nJednoho dne dostane nabídku od velkoobchodu Food Chain, že by Country Baby koupili. To by umožnilo J.C. vrátit se zpět do New Yorku. Na setkání se zástupci Food Chainu ale J.C. nabídku odmítne a zůstane ve Vermontu.\n\nNásledující herci nejsou zmínění v titulcích:\n\n"}
{"id": "983970", "url": "https://cs.wikipedia.org/wiki?curid=983970", "title": "Lesní vzduch", "text": "Lesní vzduch\n\nLesní vzduch (v německém překladu \"Waldesluft\") je komická opera českého skladatele Josefa Nešvery na vlastní libreto, v původním znění o jednom dějství, v definitivním znění o třech dějstvích. Byla napsána roku 1896 a poprvé byla provedena 23. ledna 1897 v Národním divadle v Brně.\n\nJednoaktovou komickou operu napsal olomoucký dómský kapelník Josef Nešvera v roce 1896; vedle komické operety \"Bratránek\" měl za sebou již tříaktovou operu \"Perdita\", která však byla uvedena v pražském Národním divadle až po \"Lesním vzduchu\". Nešverovo vlastní libreto připomíná blízce vzor tohoto typu oper, Smetanovu \"Prodanou nevěstu\", i když s některými moderními prvky (motiv letního bytu na venkově, advokát místo dohazovače), a stejně tak i hudební zpracování se již od předehry nese silně ve Smetanově vzoru, jak si všimla i dobová kritika.\n\nPremiéra v brněnském Národním divadle měla velký úspěch u obecenstva i kritiky; Lidové noviny psaly, že „číslo za číslem jest samo o sobě i pro celek opravdovým klenotem“. Ještě téhož roku ji v úpravě a překladu Claudia Běhala a Roberta Gattingera (\"Waldesluft\") uvedlo německé městské divadlo v Olomouci (premiéra 2. dubna 1897). Opera se zde v Gattingerově režii hrála dvakrát a místní kritika ji přijala o poznání chladněji. 5. listopadu 1897 ji navíc poprvé uvedla i opera v Záhřebě v Devićově překladu jako \"Prevarem snubok\". Běhal a S. Pohl operu upravili a rozšířili na tři dějství. V Brně byl \"Lesní vzduch\" znovu inscenován roku 1901, v Záhřebu roku 1907, v německém znění se hrál i v Curychu (1899), Pešti (1899) a ve Vídni (1919). Byla dosažitelná i pro ochotnické soubory: již roku 1899 chystal nakonec neuskutečněné představení olomoucký spolek Žerotín, roku 1902 ji nastudovali amatéři v Kroměříži atd. Samostatně se hrála i předehra, kterou převzala do svého repertoáru Česká filharmonie (poprvé 19. ledna 1901) a dirigent H. J. Wood ji uvedl i v Londýně (3. října 1903).\n\n\"Lesní vzduch\" zůstal nejúspěšnější Nešverovou hudebně dramatickou prací.\n\nStarý, bohatý lichvář Krtek uchýlil se, by užil „čerstvý lesní vzduch“, z města do blízké, pohorské vesničky; zamiluje se tu v krátké době do děvčete venkovského, krásné Andulky, kterou za svou schovanku přijal bezdětný vdovec a bohatý starosta obce Záruba. Andulka srdce své však již zadala chudému čeledínovi Václavovi. Otec tohoto měl sice pěkný statek, ale Krtek před lety, odpřisáhnuv křivě neoprávněný požadavek v obnosu 5000 zlatých, statek ten mu dražbou prodal. Krtek zvěděl sice od Kosa, vesnického zpěváka a hudebníka, že Václav Andulku miluje, ale Krtek, osvěžen „lesním vzduchem“, věří pevně, že nad chudým Václavem zvítězí. Aby spíše dosáhl svého cíle a mohl slaviti co nejdříve zasnoubení s Andulkou, obrací se o prostřednictví k advokátovi, doktoru Chytrému, který, uchýliv se na léto do zátiší venkovského života, bydlí u Záruby. Doktor Chytrý diví se, když setká se náhodou, zdržen byv poslicí Annou Zárubovou, s Krtkem, a tento prosbu svou přednáší. Doktor Chytrý zastupoval totiž otce Václavova ve sporu s Krtkem, a prohrál tento následkem falešné přísahy Krtkovy. Doktor zanevřel naň proto, a nechce s ním vůbec nic míti, když však Krtek stále naň dotírá a vysvětluje mu, co vlastně chce, pojme úmysl pomstíti se trochu tomuto starému lakomci. Krtek totiž, jak doktor vyzví od něho, považuje Andulku, kterou tak zbožňuje, za dceru Zárubovu. V obci žije však Anna Zárubova, starší žena, která obstarává spojení s městem, přinášejíc odtamtud dopisy apod., s kterou se právě před chvílí doktor i Krtek byli sešli. Krtek zaslepen láskou k Anince, dělá jí pod okny s Kosem i zastaveníčko – slibuje doktorovi hory doly, jen aby už cíle svého dosáhl! Doktor, v jehož hlavě zatím uzrál celý plán proti Krtkovi, svolí konečně a zpraví o tom Zárubu. Krek jde vskutku na lep, podepíše úmluvu, v níž se zavazuje, že zaplatí velkou poutu, kdyby nevěstu svou opustil. Lid, k tomu všemu se naskytnuvší, – je právě den před svatou Annou a venkovští hoši s hudbou v čele dělají všem Aninkám zastaveníčko – reptá na Zárubu, že něco podobného dopustil. Krtek nemůže se dočkati, až bude moci obejmout svou nevěstu. Ale běda! V jeho objetí letí Anna Zárubova, obecní poslice, slavnostně ustrojená. Krtek myslí, že je to omyl, avšak kolemstojící přisvědčují, že to je „Anna Zárubova“, kterou pojmouti za manželku smlouvou Krtek se zavázal: Krtek chce dceru Záruby, starosty obce, ten však praví: „Nemám dcery, pane! Andulka – má jest schovanka“. Krtek si zoufá: vyhrožuje, prosí, naříká – ale nic platno! Bojí se procesu a zaplatí po dlouhém, smlouvání pokutu 7000 zlatých. Doktor chce dáti peníze ty Václavovi, ale Záruba to nedopustí. „Vždyť mnohá kletba na penězích těch lpí. Postavme raději chudobinec za ně, a ty, Václave, vezmi si Andulku i bez těch peněz!“ radostně objímá Václav svou Aninku; Krtek ovšem za výsměchu vesnického lidu opouští rychle „lesní vzduch“.\n"}
{"id": "983975", "url": "https://cs.wikipedia.org/wiki?curid=983975", "title": "Mark Ronson", "text": "Mark Ronson\n\nMark Ronson, rodným jménem Mark Daniel Ronson (* 4. září 1975), je anglický hudebník a hudební producent. Blízce spolupracoval se zpěvačkou Amy Winehouse; byl producentem jejího alba \"Back to Black\" z roku 2006. Dále spolupracoval s mnoha dalšími hudebníky, jako jsou například Christina Aguilera (\"Back to Basics\", 2006), Lily Allen (\"Alright, Still\", 2006), Adele (\"19\", 2008) nebo Bruno Mars (\"Unorthodox Jukebox\", 2012). V roce 2013 byl jedním z producentů alba Paula McCartneyho nazvaného \"New\" a v roce 2016 se stal hlavním producentem na desce Lady Gaga \"Joanne\". Rovněž vydal tři sólová alba \"Here Comes the Fuzz\" (2003), \"Version\" (2007) a \"Record Collection\" (2010).\n\n\n"}
{"id": "983976", "url": "https://cs.wikipedia.org/wiki?curid=983976", "title": "Renshaw (příjmení)", "text": "Renshaw (příjmení)\n\nRenshaw je příjmení více osob:\n"}
{"id": "983980", "url": "https://cs.wikipedia.org/wiki?curid=983980", "title": "Tošihiko Koga", "text": "Tošihiko Koga\n\nTošihiko Koga (: ), (* 21. listopad 1967 Mijaki, Japonsko) je bývalý reprezentant Japonska v judu. Je majitelem zlaté a stříbrné olympijské medaile.\n\nKoga byl fenoménem své doby a vzorem zápasníkům judo. Měl brilantní techniku, se kterou se při váze kolem 75 kg nebál nastupovat proti těžkým vahám. V roce 1990 se dostal do finále mistrovství Japonska kategorie bez rozdílu vah. Má na svém kontě desítky turnajových titulů.\n\n\nZakládal si na svém útočném stylu. Pokud nevyhrál na ippon, neměl z vítězství dobrý pocit. Na své straně měl i rozhodčí, kteří často neřešili, zdali soupeř dopadl na čistá záda nebo na bok - automaticky dostával ippon.\n\nV roce 1992 si během olympijských her v Barceloně při randori s Hidehiko Jošidou pochroumal levé koleno. Přes bolesti do turnaje nastoupil a s malou podporou rozhodčích, kteří ve finále neohodnotili soupeřovu techniku, získal zlatou medaili.\n\nV letech 1993 a 1994 se vrcholovému judu nevěnoval. Vrátil se v polostřední váze v roce 1995 a před domácím publikem získal po suverénním výkonu zlatou medaili na mistrovství světa. Při obhajobě zlaté medaile na olympijských hrách v Atlantě v roce 1996 však formu optimálně nevyladil. V semifinále svedl krásný, vyrovnaný souboj s Jihokorejcem Čoem, ale ve finále proti Bourasovi z Francie mu scházely síly. V druhé polovině zápasu si nechal vnutit Francouzův styl a tehdy snad poprvé v jeho kariéře ho při hantei rozhodčí nepodpořili.\n\nSe sportovní kariérou se rozloučil až na začátku nového tisíciletí.\n\n\n"}
{"id": "983983", "url": "https://cs.wikipedia.org/wiki?curid=983983", "title": "Jiří Valšuba", "text": "Jiří Valšuba\n\nJiří Valšuba (* 12. ledna 1963 Praha) je český herec a dabér.\n\nNarodil se v roce 1963. Absolvoval Divadelní fakultu Akademie múzických umění v Praze a roku 1985 vstoupil do angažmá v kladenském divadle. Hrál klasické role světového repertoáru včetně Salieriho v Amadeovi, Amfytriona, pana Tobiáše ve Večeru tříkrálovém. Mnoho let se také věnuje dabingu a především namlouvání dokumentárních filmů. Hrál také například ve filmech FEDA, Dole u splavů, Kvůli mně přestane, Putování za měsíční nitkou.\n"}
{"id": "983985", "url": "https://cs.wikipedia.org/wiki?curid=983985", "title": "Joaquín Vilanova Camallonga", "text": "Joaquín Vilanova Camallonga\n\nJoaquín Vilanova Camallonga (6. října 1888, Ontinyent – 29. července 1936, Ibi) byl španělský katolický kněz, mučedník a blahoslavený katolické církve.\n\nNarodil se 6. října 1888 v Ontinyent. Od dětství se chtěl stát knězem. Na kněze byl vysvěcen roku 1920. Byl přidělen do farnosti v Quatretondetě a poté do Ibi. Měl sestru která byla řeholnicí. Byl zabit za pronásledování církve za Španělské občanské války.\n\nPatří do skupiny José Aparicia Sanze a 73 společníků kteří byli blahořečeni spolu. Proces blahořečení této skupiny mučedníků byl otevřen 14. května 1957. Dekret o mučednictví byl vydán 18. prosince 2000. Byli blahořečeni papežem Janem Pavlem II. dne 11. března 2001 jako mučedníci kteří byli umučeni k nenávisti k víře.\n\n"}
{"id": "983986", "url": "https://cs.wikipedia.org/wiki?curid=983986", "title": "Lawrence (Kansas)", "text": "Lawrence (Kansas)\n\nLawrence je město v okrese Douglas County (jde o správní město tohoto okresu) ve státě Kansas ve Spojených státech amerických. Město vzniklo v roce 1854.\n\nK roku 2010 zde žilo 87 643 obyvatel. S celkovou rozlohou 88,73 km² byla hustota zalidnění 987,75 obyvatel na km².\n\n"}
{"id": "983988", "url": "https://cs.wikipedia.org/wiki?curid=983988", "title": "Kostel Nejsvětější Trojice (Bánovce nad Bebravou)", "text": "Kostel Nejsvětější Trojice (Bánovce nad Bebravou)\n\nKostel Nejsvětější Trojice na dnešním náměstí Ľudovíta Štúra v Bánovcích nad Bebravou vznikl v pozdějším období po postavení kostela sv. Mikuláše Biskupa, v souvislosti s postupným rozšiřováním města směrem k řece Bebravě. Původní kostel byl zbořen v roce 1799. Byl patronátní kostelem Ilešháziů.\n\nKostel Nejsvětější Trojice v minulosti utrpěl několikrát škody způsobené požáry, ale pokaždé byl obnoven. To by svědčilo o tom, že stál již v 17. století, možná i dříve.\n\nOrientace původního kostela je nejasná. Hlavní přední dveře totiž vedly zepředu ze severní strany, dokud boční dveře byly umístěny na západní straně. To by naznačovalo severojižní orientaci, v baroku celkem běžnou. Kostel byl poměrně úzký, postavený byl z kamene a zaklenut. Nad hlavním vchodem byl umístěn zděný chór s varhanami. Byly zde také kovové tympány (bubny), tři klarinety, tři waldhorny (trubky) a troje housle. Po bocích lodě byly dva boční zděné chóry. Pod kostelem byly dvě krypty a uvnitř měl kostel tři oltáře. Nejstarší byl oltář Blahoslavené Panny Marie na evangelické straně kostela. Inventář bohoslužebného náčiní byl bohatý.\n\nNový kostel Nejsvětější Trojice byl postaven v roce 1803 v klasicistním slohu na místě staršího svatostánku, zasvěceného také Nejsvětější trojici. Byl vysvěcen 1. října 1803 kanovníkem Antonem Ďatelem a konsekrovaný 8. července 1804 nitranským biskupem F X. Fuchsem.\n\nPotvrzuje to latinský nápis DEO VNITRINO HABITACVLVM ISTHOC EX STRVXIT VNITA PIETAS (\"Jednotná zbožnost postavila tento příbytek Trojjedinému Bohu\") na průčelí, objevený při rekonstrukci v 70. letech 20. století, oznamující zasvěcení kostela a sloužící také jako chronogram), udávající začátek stavby kostela. Při poslední opravě kostela v polovině 90. let 20. století byl nahrazen dalším latinským nápisem v podobě DEO VNITRINO HABITACVLVM ST. HOC EXSTRVXERVNT EX PIETATE (\"Trojjedinému Bohu tento svatý příbytek postavili ze zbožnosti\").\n\nNový kostel Nejsvětější Trojice byl postaven především z příspěvků župních a církevních hodnostářů. V roce 1929 byl pro kostel získán dřevěný Betlém, dílo řezbáře B. Reka z Kutné Hory. Před hlavním vstupem do kostela stojí kamenný kříž s ukřižovaným Kristem na čtyřbokém podstavci umístěném na třístupňové podnoži.\n"}
{"id": "983992", "url": "https://cs.wikipedia.org/wiki?curid=983992", "title": "Kostel svatého Mikuláše (Bánovce nad Bebravou)", "text": "Kostel svatého Mikuláše (Bánovce nad Bebravou)\n\nKostel svatého Mikuláše Biskupa je gotický kostel v Bánovcích nad Bebravou.\n\nKostel je situován na návrší v severovýchodní části města a traduje se, že jej začal stavět už v roce 1149 nitranský biskup Mikuláš a práce dokončil biskup Eduard s pomocí arcibiskupa Joba. Ti jej však s největší pravděpodobností nepostavili.\n\nStavbu kostela můžeme zařadit do první třetiny 15. století. Tento kostelík je velmi starobylý a pevný. Během neklidné rákociovské doby v Uhersku byl odňat katolíkům, aby jim byl opět v roce 1709 navrácen. Začátky nejsou blíže známy a objasněny. Předpokládá se, že jeho předchůdcem byl starší románský sakrální objekt.\n\nV. Kurth kladl jeho začátky už do roku 1198, což však ničím nepodložil. V souvislosti s tím se připomíná bánovský farář Jan, který zaplatil 14 grošů poplatku, nejvíce ze všech okolních far. Z toho vyplývá, že v Bánovcích existoval již před uvedenými lety kostel, který sloužil pod ním postavené vesnici, doložený v písemných pramenech v roce 1232. V době rozšíření reformace od poloviny 16. do 2. poloviny 17. století ho užívali protestanti.\n\nKostel je ve svatyni klenutý. V roce 1808 byla loď kostela nově obložena. Osvětlená je šesti okny. Na gotickou dispozici upozorňuje hlavní loď, přestavěná věž, vstupní portál, sedile a další doprovodné prvky. Z období renesance (konce 17. století) pochází zděná kazatelna a z baroka přístavba sakristie. Ve vnitřním vybavení je pozoruhodný klasicistní oltář sv. Mikuláše z konce 18. století, dále barokní polychromovaná dřevěná plastika ukřižovaného Krista z 18. století a na chóru se nachází malé čtyřregistrové varhany.\n\nSklepní prostory kostela vyplňují dobové krypty. Pod jednou má údajně odpočívat i první rektor místního evangelického gymnázia Tobiáš Baticius, který zemřel v roce 1527. Před vstupem do kostela má svůj hrob pravotický farář Ján Crispich, který se pokusil útěkem zachránit před Turky procházejícími v roce 1663 přes Bánovskou kotlinu na Pováží. Údajně ho zabili před kostelními dveřmi a tam byl i pohřben. Kostel se nachází na hřbitově, obklopený částí kamenné ohrady staršího původu. Z pozdějších náhrobních kamenů stojí za povšimnutí pískovcové lidové náhrobní kameny z 18. a 19. století, zřejmě je vyrobili místní kameníci. V roce 1920 byly vyrobeny 3 zvony, které byly pak umístěny na kostelíku pod názvy: Ondřej-Benedikt (největší), Cyril-Metoděj (střední) a sv. Josef (malý, tzv. umíráček).\n\nPo dlouhém období zanedbávání sakrálních památek se dočkal i kostel sv. Mikuláše celkové opravy. Z iniciativy místního děkana mons. ThDr. Kapusty byl v roce 1989 vyměněn šindel na střeše kostela i věže, konzervovaná dřevěná konstrukce a krovy věže. O rok na to byl zrestaurován oltář.\n\n"}
{"id": "983994", "url": "https://cs.wikipedia.org/wiki?curid=983994", "title": "Princip neagrese", "text": "Princip neagrese\n\nPrincip neagrese (někdy též axiom neagrese, anglicky Non-aggression principle, zkráceně NAP) je morální postoj, který agresi prohlašuje za nelegitimní už z její podstaty. Agresi definuje jako iniciaci nebo hrozbu násilí proti osobě nebo legitimně vlastněnému majetku druhých. Konkrétně jakékoli nevyžádané jednání, které fyzicky ovlivňuje cizí majetek nebo osobu (bez ohledu na to, zda jde o jednání pro vlastníka negativní, pozitivní, či neutrální), je agresivní, pokud je proti vlastníkově svobodné vůli a narušuje-li jeho právo rozhodovat za sebe a princip sebevlastnictví.\n\nStoupenci NAP z toho odvozují nemorálnost krádeže, vandalismu, útoku a podvodu. Na rozdíl od principu nenásilí zastávaného pacifisty nebrání princip neagrese využití násilí v sebeobraně nebo obraně ostatních. Jeho stoupenci argumentují, že NAP odporuje politice zákonů trestajících zločiny bez oběti, vynucování daní a branné povinnosti. NAP je základem většiny současných libertariánských filosofií.\n\nU některých témat není zcela zřejmé, zda jsou v rozporu s principem neagrese, či nikoliv:\n\n\n\n"}
{"id": "984003", "url": "https://cs.wikipedia.org/wiki?curid=984003", "title": "Kostel Seslání Ducha svatého (Brno)", "text": "Kostel Seslání Ducha svatého (Brno)\n\nPlánovaný římskokatolický kostel Seslání Ducha svatého by se měl nacházet v brněnské městské části Líšeň, v Horníkově ulici. Vyhlašovatelem soutěže, z níž vzejde architektonická podoba stavby, je Salesiánská provincie Praha a brněnská Nadace pro radost. Vlastníkem pozemků, na kterých má vzniknout, je místní Římskokatolická farnost u kostela sv. Jiljí.\n\nNáklady na kostel, o jehož výstavbě se začalo uvažovat již v polovině 80. let, by měly dosáhnout maximálně 70 mil. Kč.\n\nArchitektonická soutěž, v níž se sešlo 74 návrhů, byla uzavřena v dubnu 2014. Porota neudělila 1. cenu, protože žádný návrh podle ní nenaplnil požadavky soutěže v plném rozsahu. Nejvyšší počet bodů a 2. cenu tak získal Ing. arch. Tomáš Kodet, který byl vyzván k rozpracování a úpravě svého návrhu.\n\nKostel by měl stát v blízkosti Salesiánského střediska mládeže, které zde vzniklo v letech 1994–2010. Bude k němu navíc náležet farní část a dům komunity, všechny tyto části budou vzájemně propojené. Dům komunity by ale mělo být v případě nutnosti možné provozně oddělit.\n\nVýška kostela by dle zadání neměla s výjimkou věže přesáhnout 16 metrů. Jelikož má být zasvěcen Seslání Ducha svatého, měl by se tento výjev objevit na čelní stěně chrámového prostoru. Kostel by měl dostačovat pro 300 sedících a 100 stojících osob. Bude k němu patřit i místnost pro rodiče s dětmi.\n\nSoučástí farní části by měly být dvě kanceláře, místnost pro výuku náboženství a katecheze, dva pokoje pro návštěvy, farní sál s kapacitou kolem 100 lidí a kuchyňka.\n\nDům komunity bude sloužit k ubytování salesiánů, měl by proto obsahovat pokoje s příslušenstvím, místnost pro setkávání a kapli pro 10 osob.\n\n"}
{"id": "984004", "url": "https://cs.wikipedia.org/wiki?curid=984004", "title": "Kostel Seslání Ducha svatého", "text": "Kostel Seslání Ducha svatého\n\nKostelů zasvěcených Seslání Ducha svatého je více:\n\nv České republice:\n\n"}
{"id": "984005", "url": "https://cs.wikipedia.org/wiki?curid=984005", "title": "Dmitrij Ivanovič Popov", "text": "Dmitrij Ivanovič Popov\n\nDmitrij Ivanovič Popov (rusky: ; 1892–1921) byl ruský anarchista, člen levicové Strany socialistů-revolucionářů a hlavní představitel povstání v červenci 1918. Později se stal členem Ukrajinské povstalecké armády, vedené Nestorem Machnem.\n\n"}
{"id": "984007", "url": "https://cs.wikipedia.org/wiki?curid=984007", "title": "New Element", "text": "New Element\n\nNew Element je česká chlapecká hudební skupina založená na jaře 2013. Skupinu tvoří herec a moderátor Ondřej Havel. Původního člena skupiny, sportovce Petra Šimůnka, nahradil v prosinci 2013 Lukáš Cestr. V dubnu 2014 původního člena skupiny, zpěváka a herce Jana Bendiga, nahradili Vojtěch Drahokoupil a Christopher Mumba.\n\nHudebním producentem skupiny je Jan Gajdoš, který spolupracoval s Terezou Kerndlovou, Helenou Vondráčkovou, Laďou Kerndlem, Monikou Absolonovou a dalšími. Skupina natočila v létě 2013 svůj první videoklip k singlu „Já vím, že chceš“ (hudba: Jimi Cimbala a Zoli Tóth, text: Rudolf Kubík). Počátkem roku 2014 následoval další klip k písni „Svědomí“ (hudba: Jan Bendig a Jan Gajdoš, text: Rudolf Kubík).\n\nUž na jaro 2014 bylo původně ohlášeno debutové album skupiny. To pak bylo vydáno 20. listopadu téhož roku pod názvem \"Znamení\".\n\nZačátkem roku 2016 vydali videoklip k singlu \"Přízrak','. 25. 5. 2016 pokřtili nové album skupiny s názvem \"Jdeme dál\".\n\n"}
{"id": "984008", "url": "https://cs.wikipedia.org/wiki?curid=984008", "title": "Jean-Louis Bertuccelli", "text": "Jean-Louis Bertuccelli\n\nJean-Louis Bertuccelli (3. června 1942 − 6. března 2014) byl francouzský filmový režisér. Narodil se v Paříži a studoval na hudební konzervatoři v Nice. V roce 1971 natočil film \"Paulina 1880\", což je zfilmovaný román spisovatele Pierra Jean Jouvea. Později natočil řadu dalších filmů, jako jsou například \"Docteur Françoise Gailland\" (1975), \"Nejcennější co mám\" (1976) nebo \"Aujourd'hui peut-être...\" (1991). Jeho dcera Julie Bertuccelli je rovněž režisérka. Zemřel v roce 2014 ve věku jedenasedmdesáti let.\n\n"}
{"id": "984009", "url": "https://cs.wikipedia.org/wiki?curid=984009", "title": "Hotel Palace (Košice)", "text": "Hotel Palace (Košice)\n\nBývalý Hotel Palace ( ) je funkcionalistická budova v Košicích, stojící na Štefánikově ulici. \n\nBudova byla vyprojektována a vystavěna pod dohledem architekta Ondreje Resatka v letech 1936 a 1937. Prvním majitelem budovy byl autorův zeť, hoteliér Robert Schmiedl.\n\nPo druhé světové válce byl hotel znárodněn, ale sloužil návštěvníkům Košic jako ubytovací kapacita až do 70. let. Poté sem byly nastěhovány kanceláře národního podniku Prefa. Kanceláře jsou v budově dodnes, v letech 2006 až 2008 prošla rekonstrukcí a její zadní trakty byly rozšířeny o obytné prostory.\n\nV roce 1982 byla budova prohlášena za kulturní památku a později překlasifikována na národní kulturní památku SR.\n\nArchitekt Ondrej Resatkó tuto budovu navrhl jako pětipodlažní, s výraznými funkcionalistickými znaky, z nichž nejzřejmější je částečně vysunutá hmota nad vchodem a na ní okenní otvory řazené do tří vertikálních pásů. Hotel měl komfortní vybavení, byl dokonce prvním hotelem ve městě, který měl výtah. V každé z pokojů byl zaveden telefon. Mimo hotelové části byla v prostorách nynějšího polyfunkčního centra jídelna s uznávanou kuchyní, pivnice a v letním období zahradní restaurace.\n"}
{"id": "984012", "url": "https://cs.wikipedia.org/wiki?curid=984012", "title": "Proměnamě", "text": "Proměnamě\n\nProměnamě je čtvrté studiové album českého písničkáře Tomáše Kluse, které vydal se svou kapelou pod názvem Tomáš Klus a jeho cílová skupina. Album bylo vydáno 24. března 2014 vlastním nákladem.\n\nV roce 2012 Tomáš Klus navštívil Indii; tato zkušenost ovlivnila první práce na novém albu. Stěžejním tématem alba je osobní proměna Tomáše Kluse.\n\nAlbum nahrál ve spolupráci se svou novou skupinou s názvem Cílová skupina, kterou tvoří Jiří Kučerovský, Jan Lstibůrek a Petr Škoda. K albu byly přibaleny i barevné pastelky, kterými si fanoušci mohli vybarvit přiložený černobílý plakát.\n\nPrvním singlem byla zvolena píseň „Napojen“. Ta se umístila na 30. příčce v žebříčku TOP 100 ČNS IFPI.\n\nPrvní týden po vydání byla deska k dostání exkluzivně pouze v síti prodejen Bontonland. Album \"Proměnamě\" debutovalo na první příčce žebříčku ČNS IFPI TOP50 prodejní.\n\nAlbum bylo v dubnu 2015 na cenách Anděl vyhlášeno jako nejprodávanější album roku 2014. Prodalo se ho přes dvacet tisíc kusů.\n\n\nK vydání desky byla naplánovaná česká tour - tzv. jarní turné probíhalo od dubna do konce května 2014. Mělo celkem dvacet čtyři zastavení v různých klubech a kulturních centrech. Podzimní turné (říjen až listopad) mělo jedenáct zastavení v Česku, pět na Slovensku a dvě ve Spojeném království.\n\nNa jaře 2015 (duben až květen) probíhalo české klubové turné Přeju Ti. Mělo devět zastavení.\n\n"}
{"id": "984015", "url": "https://cs.wikipedia.org/wiki?curid=984015", "title": "Petr Lepša", "text": "Petr Lepša\n\nPetr Lepša (narozen 10. června 1958 Praha ) je český herec, překladatel a malíř.\n\n\n\n"}
{"id": "984017", "url": "https://cs.wikipedia.org/wiki?curid=984017", "title": "Hůra (Ještědsko-kozákovský hřbet)", "text": "Hůra (Ještědsko-kozákovský hřbet)\n\nHůra (519 m n. m.), někdy označována jako \"Cidlinská Hůra\", je vrch v okrese Jičín Královéhradeckého kraje. Leží asi 1 km ssv. od vsi Cidlina na jejím katastrálním území.\n\nJe to úzký strukturní hřbet směru ZSZ–VJV na jihozápadním úpatí hory Tábor. Geologický podklad území tvoří vyvřelá hornina melafyrového typu bazaltandezit, spolu se sopečnými usazeninami – tufy a aglomeráty. Na svazích a jejich úpatích leží kvartérní deluviální kamenitohlinité a kamenitopísčité sedimenty. V erozních zářezech jsou odkryty permské sedimenty, zejména červenohnědé pískovce a slepence, případně svrchnokřídové (cenomanské) pískovce. Na vrcholu hřbetu (v západní části) můžeme pozorovat učebnicový příklad rozdílu mezi strmou severní stranou porostlou buky (níže ve svahu kulturní smrčinou) a mírnějším jižním svahem s doubravou s převažujícím dubem zimním a přimíšenými javory, buky, borovicí, jasany, habry a místy i nepůvodním akátem.\n\nVrch je součástí přírodní památky Cidlinský hřeben, jež se skládá ze dvou nestejně velkých částí, oddělených průlomovým údolím Cidliny (na západě Hůry). Za údolím totiž navazuje ssz. směrem dílčí hřbet Kozlov (606 m n. m.).\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Táborský hřbet, podokrsku Ploužnický hřbet a části Bradlecký hřbet.\n\nPo severní hranici přírodní památky vede modrá turistická trasa ze železniční zastávky \"Cidlina\" (trať vede při jižní hranici přírodní památky) na Tábor. U rozcestí \"Pod Allainovou věží\" se připojuje žlutá trasa, která pokračuje do Kyjů. Nejblíže automobilem lze přijet do Cidliny, Peklovsi či Kyjů.\n"}
{"id": "984018", "url": "https://cs.wikipedia.org/wiki?curid=984018", "title": "T.S.Bohemia", "text": "T.S.Bohemia\n\nT.S.BOHEMIA a.s. je česká firma provozující e-shop. E-shop se zaměřuje na elektroniku, kancelářské prostředí a příslušenství pro dům a zahradu. Společnost vznikla v roce 1994. V posledních letech firma prudce roste. V roce 2013 koupila T.S.BOHEMIA a.s. ostravskou firmu Alfa Computer, která měla roční obrat 830 milionu korun. V tomto roce dosáhla společnost obratu 2 miliardy korun a tržby se dostaly na 2,5 mld. Tím se zařadila na 3. místo českých e-shopů za Alzu.cz a Mall.cz.\n\n"}
{"id": "984020", "url": "https://cs.wikipedia.org/wiki?curid=984020", "title": "Čon Ki-jong", "text": "Čon Ki-jong\n\nČon Ki-jong (: ), (* 11. červenec 1973 Čchongdžu, Jižní Korea) je bývalý reprezentant Jižní Koreje v judu. Je majitelem zlaté olympijské medaile.\n\nČon byl fenomenální zápasník v judu. Byl kandidátem na zlatou medaili v každém turnaji, do kterého nastoupil. Má na svém kontě desítky turnajových titulů.\n\n\nJeho judo se vyznačovalo strojově přesnou technikou seoi-nage. Z důvodu ztráty motivace, ukončení vysoké školy a chronickým zdravotním problémům vydržel na vrcholové úrovni bojovat pouze pět let.\n\nV roce 1994 měl problémy s váhou, proto přišel o účast na Asijských hrách - pro asiaty prestižní podnik. V roce 1995 zlomil zápas s Kanaďanem Gillem až v posledních sekundách, když 30s před koncem prohrával na wazari.\n\n\n"}
{"id": "984021", "url": "https://cs.wikipedia.org/wiki?curid=984021", "title": "Asleep in the Back", "text": "Asleep in the Back\n\nAsleep in the Back je první studiové album britské alternativní rockové skupiny Elbow, vydané v květnu 2001 u vydavatelství V2 Records. Ve Spojených státech amerických album vyšlo až v lednu 2002. Na albu skupina spolupracovala se třemi producenty; jsou to Steve Osborne, Ben Hillier a Danny Evans. V roce 2009 vyšlo album v reedici doplněné o jeden disk obsahující různé alternativní a koncertní verze písní z původního alba a dále pak o bonusové DVD s filmem.\n\nAutory veškeré hudby jsou členové skupiny Elbow; texty napsal zpěvák Guy Garvey.\n\n"}
{"id": "984026", "url": "https://cs.wikipedia.org/wiki?curid=984026", "title": "Roberto Giorgio", "text": "Roberto Giorgio\n\nRoberto Giorgio (* 24. ledna 1978, Budapešť, Maďarsko) je umělecké jméno maďarského modelu a pornoherce účinkujícího v gay pornografii.\n\nZprvu si získal pozornost jako Filip Oliver u studia Bel Ami, pro něž pracoval na přelomu tisíciletí ještě jako dvacetiletý mladíček. Později, když více zmužněl a nabyl na svalové hmotě, změnil si jméno a navázal spolupráci s dalšími značkami, zejména s Diamond Prictures a Pacific Sun Entertainment. Mezi nejúspěšnější v jeho kariéře řadí J. C. Adams spolupráci s režisérem Lucasem Kazanem.\n\nJako fotomodel pózoval v průběhu nultých let pro mnoho gay magazínů, včetně \"Honcho\", \"Mandate\", \"BlueBoy\", \"Dude\", \"Jock\", \"Torso\" a dalších. Objevil se také v kalendářích a fotopublikacích \"Bel Ami Summertime\" (2000), \"Bel Ami 2002 Calendar\" (2001), \"Bel Ami Fantasy Island\" (2001), \"Kristen Bjorn: Stallions\" (2005) a dalších.\n\nBel Ami (jako Filip Olivier):\n\nDiamond Pictures a Pacific Sun Entertainment:\n\nUž v roce 2003 si vysloužil vlastní výběrovou kolekci \"The Roberto Giorgio Collection 1\" a roku 2011 následovala dvoudílná výběrová kolekce \"Roberto Giorgio 1 & 2: Diamond Picture Stars\".\n\nKristen Bjorn, Sarava Productions a Blue Dolphin Film:\n\nLucas Kazan Productions:\n\nTom Bradford Film:\n\n"}
{"id": "984028", "url": "https://cs.wikipedia.org/wiki?curid=984028", "title": "Fulton Sheen", "text": "Fulton Sheen\n\nFulton John Sheen (narozen jako Peter John Sheen, 8. května 1895 El Paso, USA – 9. prosince 1979 New York, USA) byl americký římskokatolický arcibiskup a známý televizní a rozhlasový kazatel. Jeho nejsledovanější program se jmenoval \"Life is Worth Living\" (Život stojí za to žít). Byl vysílán v 50. letech a sledovalo ho přes 30 miliónů diváků. Za svou činnost dvakrát získal televizní cenu Emmy.\n\nV roce 2002 byl zahájen jeho kanonizační proces. O deset let později papež Benedikt XVI. potvrdil dekret o jeho hrdinských ctnostech, a Sheen je tak nyní označován jako „ctihodný“.\n\nPeter J. Sheen se narodil jako nejstarší ze čtyř synů v El Passu, ale po několika letech se rodina přestěhovala do Peorie. V roce 1919 byl vysvěcen na kněze. Potom dál studoval katolickou univerzitu ve Washingtonu a dále na univerzitách v Lovani a Římě, kde získal doktorát z filosofie a theologie. V letech 1951–1966 byl pomocným biskupem v New Yorku. Poté se na tři roky stal biskupem Rochesteru. Krátce nato byl jmenován titulárním arcibiskupem Newportu.\n\nFulton Sheen zemřel v roce 1979 ve věku 84 let, pochován je v katedrále sv. Patrika v New Yorku.\n\nV rozhlase začal vystupovat v roce 1930 na stanici NBC v nedělním večerním pořadu Katolická hodina (\"The Catholic Hour\"). Představoval katolické články víry dosud neobvyklou formou, ve vysílání se věnoval také tématům z psychologie nebo upozorňoval na nebezpečí komunismu. Od roku 1952 vedl televizní pořad Stojí za to žít (\"Life is Worth Living\").\n\nBěhem 23 let svého působení na katolické univerzitě ve Washingtonu publikoval 34 knih a pak ještě dalších 32. Kromě toho byly vydávány přepisy jeho promluv v rádiu a televizi.\n\nVybraná díla:\n\n"}
{"id": "984031", "url": "https://cs.wikipedia.org/wiki?curid=984031", "title": "Cast of Thousands", "text": "Cast of Thousands\n\nCast of Thousands je druhé studiové album britské alternativní rockové skupiny Elbow, vydané v srpnu 2003 u vydavatelství V2 Records. Ve Spojených státech amerických album vyšlo až v lednu 2004. Vedle klasické verze vyšlo album také ve speciální verzi doplněné o DVD s videoklipy k jednotlivým písním. Píseň „Snooks (Progress Report)“ byla pojmenována podle bluesového hudebníka Snookse Eaglina.\n\nAutory veškeré hudby jsou členové skupiny Elbow; texty napsal zpěvák Guy Garvey.\n"}
{"id": "984035", "url": "https://cs.wikipedia.org/wiki?curid=984035", "title": "Simon Karetnik", "text": "Simon Karetnik\n\nSimon Mikytovič Karetnik (ukrajinsky: Семен Мики́тович Каретник, zemřel 26. listopadu 1920) byl jeden z nejchudších rolníků v Huljajpoli a od roku 1907 anarchista. Byl velitel Ukrajinské revoluční povstalecké armády a v roce 1920 často nahrazoval Nestora Machna v pozici vrchního elitele Černé armády. \n\nVedl jednotky, které porazily Bílou armádu generála Pyotra Wrangela na Krymu 13. a 14. listopadu 1920, díky čemuž se armáda mohla přesunout do Simferopoli. \n26. listopadu 1920 byl společně s Petrem Gavrilenkem uvězněn v Melitopoli bolševickými jednotkami Michaila Frunzeho a následně popraven.\n"}
{"id": "984036", "url": "https://cs.wikipedia.org/wiki?curid=984036", "title": "Urban (papež)", "text": "Urban (papež)\n\nJméno Urban nosilo osm papežů římskokatolické církve. Původ je odvozen z latinského slova „urbanus“ a vykládá se jako „městský, měšťan“ nebo přeneseně jako „způsobný“.\n\n\n"}
{"id": "984038", "url": "https://cs.wikipedia.org/wiki?curid=984038", "title": "Da Doo Ron Ron", "text": "Da Doo Ron Ron\n\n„Da Doo Ron Ron“ je píseň americké dívčí skupiny The Crystals, poprvé vydaná v dubnu 1963 u vydavatelství Philles Records. Jejími autory jsou producent Phil Spector, zpěvačka Ellie Greenwich a zpěvák Jeff Barry. V žebříčku Billboard Hot 100 se píseň umístila na třetím místě. Později píseň nahráli například Dave Edmunds, Shaun Cassidy, Iain Matthews nebo americká hudebnice Maureen Tuckerová, která ji vydala na svém EP s názvem \"GRL-GRUP\".\n"}
{"id": "984039", "url": "https://cs.wikipedia.org/wiki?curid=984039", "title": "Jiří Bouda", "text": "Jiří Bouda\n\nJiří Bouda (5. května 1934, Praha – 23. srpna 2015, Praha) byl český grafik, malíř a ilustrátor, syn akademického malíře Cyrila Boudy.\n\nNarodil se do umělecké rodiny malíře a ilustrátora Cyrila Boudy a již od mládí projevoval talent ke kreslení. Vystudoval Státní grafickou školu a po jejím ukončení byl přijat na Vysokou školu uměleckoprůmyslovou, do ateliéru prof. Karla Svolinského. Již tehdy se začalo projevovat jeho zaujetí pro technická témata, což prokázala i závěrečná práce při ukončení studia v roce 1959, kterou byl kalendář s pražskými motivy, kde však převládalo téma dopravy. Po ukončení školy, pro svoji zálibu v dopravě, zejména železniční, nastoupil na místo signalisty na stavědle nádraží v Praze – Bubenči. Po odchodu na vojnu byl přijat do Armádního výtvarného studia a díky tomu se mohl dále věnovat výtvarné práci.\n\nPo návratu z vojny mu byla nabídnuta práce na restaurování velmi poničeného papírového Langweilova modelu Prahy v městském muzeu (Muzeum hlavního města Prahy). Této náročné práce se zhostil spolu se svou ženou Janou, též výtvarnicí, se kterou společně studovali a v roce 1962 se vzali; o tři roky později se jim narodil syn Martin. \n\nPráce na záchraně modelu trvaly šest let. Přitom jim velmi pomohlo důkladné studium díla českého malíře a kreslíře Vincence Morstadta, zejména jeho vedut. S jejich pomocí se podařilo při rekonstrukci zachovat původní podobu zničených částí modelu.\n\nOd roku 1968 se stal předsedou skupiny pro studium a dokumentaci železniční historie. Významným způsobem se podílel na spolupráci s technickými muzei v Praze, Brně i dalších městech při přípravě rozsáhlých výstav o dopravě např. \"100 let veřejné dopravy v Praze\" (Praha, 1975), \"100 let hromadné dopravy v českých zemích\" (Brno), \"Jak se kdysi cestovalo\" (Praha) a dalších.\n\nJiří Bouda byl dlouholetým členem SČUG Hollar a patřil k předním českých grafikům. Žil a tvořil v Praze.\n\nTechnika a hromadná doprava, zejména železniční, se staly hlavním námětem jeho obrazů, ilustrací, grafik a exlibris. Svým cyklem šesti panoramatických pohledů na dnes již zaniklé nádraží Praha-Těšnov zdokumentoval podobu této novorenesanční stavby pro příští generace. Na svých obrazech a kresbách zachytil také mnoho vedut českých i moravských měst. Další uměleckou oblastí jeho díla je tvorba poštovních známek a barevných litografií z cest po českých zemích i v zahraniční (Francie, Itálie a další). Připravil také řadu katalogů svých početných výstav. V závěru svého života ilustroval úspěšnou trilogii železničních pohádek spisovatele Roberta Drozdy, v níž coby hlavní postava vystupuje přednosta Drahorád (Pohádky pana přednosty, Praha 2012; Pohádky přednosty Drahoráda, Praha 2013 a Pohádkové prázdniny u přednosty Drahoráda, Praha 2015) a která se posléze dočkala i své audiopodoby namluvené předním českým hercem Josefem Somrem. \n\n\n\n\n\n\n\n\n"}
{"id": "984041", "url": "https://cs.wikipedia.org/wiki?curid=984041", "title": "Sixtus", "text": "Sixtus\n\nJméno Sixtus nosilo pět papežů římskokatolické církve. Původ je odvozen z řeckého slova „Ξυστος“ objevující v latinské formě „Xystus“. Z důvodu řeckého původu ho nelze ho zaměňovat s latinským slovem „Sixtus“ znamenající „Šestý“. Proto také italština dodnes používá výraz „Sisto“ nikoliv „Sesto“, což by znamenalo „Šestý“.\n\n\n\n"}
{"id": "984043", "url": "https://cs.wikipedia.org/wiki?curid=984043", "title": "Lída Baarová (film)", "text": "Lída Baarová (film)\n\nLída Baarová je český film režiséra Filipa Renče o české herečce Lídě Baarové, který měl premiéru v lednu 2016. Stal se prvním snímkem české kinematografie zařazeným do celosvětové databáze Netflix a nejsledovanějším distribučním filmem v České televizi od roku 2004.\n\nV březnu 2014 byly zahájeny castingy na hlavní roli. Mj. se jich zúčastnily Tereza Voříšková, Petra Hřebíčková, Eva Josefíková, Zuzana Porubjaková, Tereza Vítů, Marta Dancingerová či Marika Šoposká. Roli Adolfa Hitlera získal Pavel Kříž. Natáčení bylo původně plánováno na září a říjen 2014, ale bylo odloženo a natáčení započalo v dubnu 2015. Snímek byl natočen v mezinárodním obsazení v Česku, Francii a v Berlíně. Scény z německého studia Babelsberg byly nasnímány na Barrandově.\n\nDrama získalo podporu 15 milionů Kč od Státního fondu kinematografie, pět členů Rady fondu se ale poté od výsledků hlasování distancovalo s tím, že hlasování bylo anonymní, což mohlo vést k lobbingu či korupčnímu jednání. Filmový publicista Kamil Fila upozornil, že se ještě nikdy nestalo, aby jeden film získal 60 % z celkového ročního rozpočtu fondu, a že byl možná film některými hlasujícími uměle nadhodnocen (zatímco jiné filmy podhodnoceny). Filip Renč se o grant ucházel již v březnu 2014, ale nebyl úspěšný.\n\nObsazení hlavních rolí představili tvůrci filmu 8. ledna 2015.\n\nPrvní natáčecí den byl 3. duben 2015, v němž proběhla zimní předtáčka v Krkonoších na vrcholu sjezdovky Pláň u Špindlerova Mlýna. Hlavní natáčení začalo 13. dubna 2015 scénou na Olšanských hřbitovech. Posledním dnem se stal 7. červen 2015.\n\nKontroverzním činem produkce bylo angažování neonacisty Jaromíra Pytla a jeho známých ze skupiny W.P.E.P. (White Power European Patriots) pro malé role nacistů.\n\nPracovní název zněl \"Hodina pokušení\".\n\n\nAutomobily z filmu vystavované na Automobilové klenoty 2019.\n"}
{"id": "984044", "url": "https://cs.wikipedia.org/wiki?curid=984044", "title": "Seznam prezidentských vet", "text": "Seznam prezidentských vet\n\nSeznam prezidentských vet uvádí přehled právních předpisů, které daní prezidenti vetovali. Řazen je podle jednotlivých hlav státu:\n\n"}
{"id": "984045", "url": "https://cs.wikipedia.org/wiki?curid=984045", "title": "Vratislav Šotola", "text": "Vratislav Šotola\n\nVratislav Šotola (9. května 1931 Heřmanův Městec, Československo – 12. ledna 2010) byl český sklářský návrhář.\n\nVystudoval Vyšší průmyslovou školu sklářskou v Novém Boru a poté pokačoval na Vysoké škole uměleckoprůmyslové v Praze v ateliéru užité malby a skla profesora Josefa Kaplického. Vratislav Šotola postupně pracoval jako návrhář v národním podnice Borské sklo, Ústavu bytové a oděvní kultury a Sklo Union k.p. OBAS. \n\nŠotola se zabýval návrhy broušeného, barevného, barevného vrstveného, tenkostěnného a užitkového lisovaného skla. Jeho výrobky vyráběly firmy Crystalex, Moser, Sklo Union Rosice. Jeho sklo bylo prezentováno na Expu 58 v belgickém Bruselu a Expu 67 v kanadském Montrealu.\n\n\n"}
{"id": "984051", "url": "https://cs.wikipedia.org/wiki?curid=984051", "title": "Eagulls", "text": "Eagulls\n\nEagulls je britská rocková hudební skupina, založená v roce 2010 ve městě Leeds. Založili ji kytarista Mark Goldsworthy a bubeník Henry Ruddel. K duu se později přidali Liam Matthews (kytara), Tom Kelly (baskytara) a George Mitchell (zpěv). Svou první nahrávku v podobě singlu „Council Flat Blues“ skupina vydala v roce 2011 na značce Not Even Records. V roce 2012 skupina vydala u vydavatelství Deranged Records nové EP s názvem \"Eagulls\" a v březnu 2014 vyšlo první eponymní studiové album u vydavatelství Partisan Records.\n\n"}
{"id": "984053", "url": "https://cs.wikipedia.org/wiki?curid=984053", "title": "Nik Turner", "text": "Nik Turner\n\nNik Turner (* 26. srpna 1940, Oxford) je anglický saxofonista, flétnista a zpěvák. V letech 1969 až 1976 a znovu 1982 až 1984 byl členem skupiny Hawkwind. V roce 1978 založil skupinu Nik Turner's Sphynx, ve které spolu s ním hráli například Steve Hillage, Mike Howlett a Morris Pert. Skupiny se brzy rozpadla a Turner založil soubor Inner City Unit. Později se věnoval převážně sólové kariéře a různým dalším projektům, jako byla například skupina Space Ritual. Jeho album nazvané \"Space Gypsy\" vyšlo v září 2013 u vydavatelství Cleopatra Records.\n\n"}
{"id": "984054", "url": "https://cs.wikipedia.org/wiki?curid=984054", "title": "Kostel Narození Páně (Praha)", "text": "Kostel Narození Páně (Praha)\n\nKostel Narození Páně v Praze-Hradčanech je barokní kostel v areálu Pražské Lorety. Nachází se uvnitř nádvoří Lorety v sousedství ústředního objektu - Loretánská kaple Panny Marie.\n\nKostel Narození Páně je budova, která vznikla jako poslední z celého areálu Pražské Lorety, v letech 1722–1737. Vznikl rozšířením původní kaple sv. Anny. Autorem stavebního návrhu je Kilián Ignác Dientzenhofer, na stavbě se kromě něho podílel také Jan Jiří Achbauer. Na hlavním oltáři je starobylý obraz Adorace Páně.\n\nAreál je krytou chodbou spojen s klášterem kapucínů při kostele Panny Marie Andělské, který je správcem Lorety.\n\nAutorem cenné fresky nad kůrem uvnitř kostel je Václav Vavřinec Reiner. Rokokové malby jsou dílem A. Kerna, a plastiky andílků na bočních oltářích od Richarda Jiřího Prachnera.\n\n"}
{"id": "984061", "url": "https://cs.wikipedia.org/wiki?curid=984061", "title": "Kostel Narození Páně", "text": "Kostel Narození Páně\n\nKostelů zasvěcených Narození Páně je více:\n\nv České republice:\n\nv zahraničí:\n"}
{"id": "984063", "url": "https://cs.wikipedia.org/wiki?curid=984063", "title": "Space Gypsy", "text": "Space Gypsy\n\nSpace Gypsy je studiové album britského hudebníka Nika Turnera, vydané v září 2013 u vydavatelství Cleopatra Records. Album vyšlo ve třech verzích; na gramofonové LP desce, CD a také jako deluxe edice doplněná o druhý disk obsahující alternativní verze písní a několik dalších písní. Před vydáním alba samotného vyšel singl „Fallen Angel STS-51-L“ (na B-straně byla píseň „Eternity“). Vedle dalších hudebníků se na albu podílel také kytarista Steve Hillage, který s Turnerem spolupracoval v sedmdesátých letech; zde hraje v písni „Anti-Matter“. Dále zde hraje například houslista Simon House, který − stejně jako Turner − dříve působil ve skupině Hawkwind. Dále jsou to například kytarista Nicky Garratt ze skupiny UK Subs nebo kytarista Jürgen Engler z kapely Die Krupps. Album produkoval Jürgen Engler.\n\n"}
{"id": "984072", "url": "https://cs.wikipedia.org/wiki?curid=984072", "title": "Světák Bob", "text": "Světák Bob\n\nSvěták Bob je česká adventura pro systém Amiga z roku 1993. Jedná se o první českou oficiálně distribuovanou počítačovou hru. Vydala ji firma Vochozka Trading. \n\nHlavní hrdina, Bob, ztroskotá po kruté bouři a ocitá se sám na pustém ostrově. Nyní se musí odtud dostat a pokračovat ve svém dobrodružství. \n\nHra nabízí podobnou hratelnost jako textové hry, ale na rozdíl od textových her má grafiku a hudbu. Hra se od většiny adventur své doby liší tím, že je viděna z vlastního pohledu. Hráč se přesouvá mezi lokacemi pomocí šipek, které zabírají dolní polovinu obrazovky. Celá hra se ovládá myší. \n"}
{"id": "984108", "url": "https://cs.wikipedia.org/wiki?curid=984108", "title": "Noční orel", "text": "Noční orel\n\nNoční orel (Ночной Орел) je rusky napsaný vědeckofantastický román pro mládež českého spisovatele Václava Kličky, který vytvořil pod pseudonymem Alexandr Lomm (Александр Ломм). První vydání románu vyšlo roku 1965 časopisecky v Sovětském svazu, protože autor psal v letech 1959-1974 jen rusky. \n\nRoku 1973 vyšla rusky pod stejným názvem sbírka sci-fi příběhů. Ta kromě titulního románu \"Ночной Орел\" (Noční orel) obsahuje povídky \"В темном городе\" (V temném městě), \"Удивительные превращения Дика Мюррея\" (Pozoruhodná přeměna Dicka Murrayho), \"Черти в кузнице\" (Čerti v kovárně), \"Последней умирает собака(( (Poslední umírá pes), \"Конец короля крокодилов\" (Konec krále krokodýlů) a \"Скафандр Агасфера\" (Ahasvérův skafandr), \n\nRomán se odehrává v beskydských lesích na Ostravsku během druhé světové války. Začíná v září roku 1944, kdy sovětský vojenský letoun svrhne do lesů výsadek pod vedením majora Loktěva, který má pomoci místním partyzánům v jejich boji s německými vojáky a gestapem. Členem výsadku je také četař Ivan Kožin, kterému se při seskoku porouchá padák. Podaří se mu pád změnit v klouzavý let a zachránit si tak život. Díky tomu zjistí, že umí levitovat, a této své schopnosti využívá v boji s nacisty. Proto také může ze spárů gestapa zachránit mladou zdravotní sestru Ivetu Satranovou, kterou udal zrádce z řad odbojářů doktor Majer. Kožin zrádce zastřelí a na jeho mrtvolu připevní papír se vzkazem: „\"To udělal Noční orel. Smrt fašistům a zrádcům\"“. Iveta se do Kožina zamiluje. Major Loktěv se rozhodne, že úžasná Kožinova schopnost musí být vědecky prozkoumána v Moskvě a zakáže mu zúčastnit se dalších bojů. Kožin rozkazu neuposlechne, opustí oddíl a brzy se pod jménem Noční orel stane postrachem celé oblasti. Svrhne z náspu německý vojenský vlak, podpálí několik skladů, zničí deset letounů a půl stovky vozů a vysvobodí zajaté sovětské důstojníky. Při jedné akci je však zraněn a zajat a zkoumán v německé laboratoři, odkud se mu opět podaří uprchnout. Po válce si vezme za ženu Ivetu a zjistí, že jejich syn jeho úžasnou schopnost zdědil.\n\n\n \n"}
{"id": "984111", "url": "https://cs.wikipedia.org/wiki?curid=984111", "title": "Tobias Picker", "text": "Tobias Picker\n\nTobias Picker (* 18. července 1954) je americký hudební skladatel. Narodil se v New Yorku do židovské rodiny. Hudbě se věnoval již od dětství a svou první skladbu složil v osmi letech. Studoval na Manhattan School of Music a Juilliard School. Je autorem několika oper, jako například dvouaktová \"Emmeline\" či tříaktová \"Fantastic Mr. Fox\". Rovněž se věnuje skládání baletů, komorní hudby a je autorem skladeb pro violoncello, klavír a violu. V roce 1981 získal grant Guggenheim Fellowship udělovaný aktivním umělcům. V březnu 2014 vydal u vydavatelství Tzadik Records album nazvané \"Invisible Lilacs\"; obsahuje čtyři komorní skladby.\n\nPo třicátém roku věku mu byl diagnostikován Touretteův syndrom. Již od dětství trpěl tiky, ale nikdo nevěděl, co je jejich příčinou.\n\n\n"}
{"id": "984112", "url": "https://cs.wikipedia.org/wiki?curid=984112", "title": "Síť mlýnů v Kinderdijk-Elshout", "text": "Síť mlýnů v Kinderdijk-Elshout\n\nSíť mlýnů v Kinderdijk-Elshout je název jedné z nizozemských památek figurujících na seznamu světového kulturního dědictví UNESCO. Jedná se soustavu 19 větrných mlýnů (přečerpávacích stanic), ale i administrativních budov a kulturní krajiny hrází, kanálů, vysušeného odvodněného území a vodních ploch. Chráněné území se rozprostírá v obcích Molenward a Alblasserdam v provincii Jižní Holandsko, zhruba 20 km východně od Rotterdamu. \n\nZdejší krajina s větrnými mlýny je velmi vyhledávaná nizozemská turistická atrakce. \n"}
{"id": "984113", "url": "https://cs.wikipedia.org/wiki?curid=984113", "title": "Vinohradské vodojemy", "text": "Vinohradské vodojemy\n\nKomplex vodárenských vodojemů a doprovodných zařízení stojí v Praze-Vinohradech od roku 1913. Vodojemy stojí mezi ulicemi Šrobárova a Slezská.\n\nZásobují pravobřežní část Prahy pitnou vodou z Káraného i z Podolské vodárny. Voda se tu mísí, chloruje a akumuluje. K vodojemům patří i několik provozních budov, včetně chlorovací stanice. Vlastní vodojemy jsou betonové nádrže částečně zapuštěné pod terén, zasypané ze stran a shora ochranným překryvem zeminy. Zásyp zeminou není samoúčelný, tvoří velmi efektivní ochranu vodojemů proti poškození. Po celou dobu své existence je celý komplex tvořící 2,5 ha zelené plochy chráněn oplocením a ochranným vodárenským pásmem se zákazem vstupu.\n\nVodojemy (s obsahem 37 440 kubických metrů vody) jsou jedním z prioritních objektů civilní ochrany a v krizových situacích jsou střeženy armádou a policií.\n"}
{"id": "984114", "url": "https://cs.wikipedia.org/wiki?curid=984114", "title": "Protivzdušná obrana", "text": "Protivzdušná obrana\n\nProtivzdušná obrana zahrnuje podle definice NATO \"veškerá opatření určená k zamezení či snížení účinnosti nepřátelského vzdušného útoku.\" Mezi prostředky protivzdušné obrany patří pozemní či letecké zbraňové systémy, příslušné senzory, řídící a kontrolní mechanismy a pasivní opatření (např. barážové balony). Úkolem protivzdušné obrany (PVO) je ochrana námořních, pozemních a vzdušných sil na libovolném místě. Většina států vyvíjela hlavní úsilí o obranu vlastního území, čemuž odpovídá český termín protivzdušná obrana státu (PVOS). NATO označuje leteckou PVO jako counter-air (protivzdušnou) a námořní PVO jako anti-aircraft warfare (protiletadlový boj). Protiraketová obrana je rozšířením protivzdušné obrany ve smyslu přizpůsobení se úkolům zachycení a zničení jakéhokoli letícího objektu (střely, rakety).\n\nV některých zemích, například v Británii a Německu během druhé světové války nebo v rámci SSSR či NATO, spadaly pozemní prostředky i letouny plnící úkoly PVO pod jednotné velení protivzdušné obrany. Zatímco úkolem celého systému protivzdušné obrany může být protivzdušná obrana státu (včetně ochrany vojenských zařízení), polní jednotky disponují v případě ohrožení ze strany nepřátelského letectva vlastními protivzdušnými prostředky. Pozemní protivzdušná obrana může být rovněž využita ofenzivním způsobem s cílem zamezit využití vzdušného prostoru protivníkem.\n\n\n"}
{"id": "984116", "url": "https://cs.wikipedia.org/wiki?curid=984116", "title": "Pono", "text": "Pono\n\nPono je internetová služba a přehrávač hudby v digitálním formátu vysoké kvality, vyvíjený lidmi okolo hudebníka Neila Younga.\n\nPono je internetová služba a přehrávač vyvíjený lidmi okolo Neila Younga. Podle tiskových vyjádření i Youngovy autobiografie \"Hipíkovy sny\" je hlavním cílem „nabídnout posluchači digitální formát studiové kvality s co nejnižší možnou kompresí a překonat tak dnešní komprimovaný standard v podobě formátu mp3“, dále pak „přinést posluchači písně přesně jak znějí při prvním poslechu ve studiu při nahrávání“. Služba by se měla objevit na počátku roku 2014.\n\nV září roku 2012 se Neil Young objevil v pořadu Late Show Davida Lettermana s prototypem Pono přehrávače. Velká Trojka hudebních společností Warner Music Group, Universal Music Group a Sony Music Entertainment potvrdily spolupráci a remaster svých současných hudebních katalogů pro toto zařízení. \n\nNázev Pono vychází z havajského slova pono, které je v knize Hipíkovy Sny definované jako \"poctivý, dobrý\".\n\nNeil Young si nejen v knize Hipíkovy Sny stěžuje na dnešní kvalitu digitální hudby. Nejčastěji uvádí jako příklad iTunes, Spotifi a různé streamovací služby, o kterých tvrdí, že nabízí pouhých 5% kvalitu původního zvuku. Kvalita CD je pak na tom o něco lépe, ale i tu Neil označil za hodně komprimovanou, s tím, že poslech hudby na člověka nepůsobí tolik jako kdysi poslech z vinylových desek a dnešní posluchači tak přichází o podstatnou část poslechu a kus umění. A právě to by měl řešit jeho produkt Pono, který nabídne digitální zvuk studiové kvality, jak zmínil v knize Hipíkovy Sny \"zvuk 21. století\" a dále dodává \"Chci zachránit umění, jehož jsem po 50 let součástí\". Ve zmíněné knize dodává, že Pono pustil několika hudebníkům a hudebním nadšenců a všichni do jednoho téměř okamžitě poznali markantní rozdíl mezi dnešní běžnou kvalitou hudby a systémem Pono. \"Pono měli možnost slyšet hudebníci jako Tom Petty, Mike D z Beastie Boys, Flea z Red Hot Chili Peppers, Kid Rock a taky Mumford & Sons a My Morning Jacket. Všichni se s myšlenkou Pono ztotožňují a jsou nadšeni z představy, že by jejich posluchači mohli dostat stejně kvalitní nahrávky, jaké člověk slyší ve studiu.\"\n\nPro uložení hudby Pono používá bezeztrátovou kompresi FLAC.\n\nPono přehrávač nese název PonoPlayer a byl vyvíjen za pomoci společnosti Ayre Acoustics. Dle oficiálních zpráv by měl mít paměť 128 GB, což umožní v závislosti na zvoleném rozlišení uložit 800 až 5000 písní ve vysoké kvalitě. PonoPlayer bude komunikovat s media manažerem v počítači, který umožní stahování a synchronizaci hudby. Zařízení bude stát 399$. Předobjednávky budou možné od 15. března. \n\n"}
{"id": "984117", "url": "https://cs.wikipedia.org/wiki?curid=984117", "title": "By:Larm", "text": "By:Larm\n\nBy:Larm je hudební festival, jehož první ročník se konal v roce 1998 v Trondheimu. Ve stejném městě byl festival konán znovu v letech 2003 a 2007; v následujících letech se konal v dalších městech: Stavanger (1999 a 2005), Bergen (2000 a 2004), Tromsø (2001 a 2006), Kristiansand (2002) a od roku 2008 se pravidelně koná v Oslu. Na festivalu v roce 2014, který se konal na přelomu února a března, vystoupili například James Murphy a John Cale, který zde za přítomnosti publika provedl rozhovor s britským novinářem Barneyem Hoskynsem. Mezi dalšími, kteří zde vystoupili, jsou například Jenny Hval, Sea Change nebo Serena Maneesh.\n"}
{"id": "984119", "url": "https://cs.wikipedia.org/wiki?curid=984119", "title": "Teritorialita soudních exekutorů", "text": "Teritorialita soudních exekutorů\n\nTeritorialita soudních exekutorů je populární název pro stanovení místní příslušnosti exekutorů a jejich úřadů při výkonu exekucí. Soudní exekutoři, jako úřední osoby, na které stát převedl část své pravomoci v oblasti výkonu soudních a dalších rozhodnutí, jsou rovnoměrně pověřováni provedením exekuce v určitém obvodu, ve kterém sídlí jejich úřad.\n\nVe většině evropských států je místní příslušnost soudních exekutorů zavedena. Výjimkami jsou Albánie, Česko a Nizozemsko. V České republice exekuci provede ten exekutor, kterého označí v exekučním návrhu oprávněný. To znamená, že každý soudní exekutor je místně příslušný pro celé území České republiky (na rozdíl od exekučního soudu). Věřitel si tak může vybrat kteréhokoli ze všech soudních exekutorů, mezi nimiž panuje hospodářská soutěž.\n\nExekuce, jakožto nucený výkon rozhodnutí, mohou provádět především buď přímo soudy (v případě výkonu rozhodnutí prodejem movitých věcí svými soudními vykonavateli) nebo soudní exekutoři, kteří jsou i přes svůj název svobodným povoláním. Některé zvláštní exekuce svých vlastních rozhodnutí mohou provádět také finanční nebo jiné správní orgány. Soudní exekutoři byli zvláštním zákonem zavedeni v roce 2001 a na počátku roku 2015 bylo celkem 159 aktivních exekutorských úřadů. Už od počátku svou činnost vyvíjí podnikatelským způsobem, přičemž nejsou, na rozdíl od např. notářů, kteří jsou jako tzv. soudní komisaři pověřováni provedením úkonů v pozůstalostním řízení (v roce 2019 jich působilo celkem 434), nijak územně omezeni. Exekuce tak mohou provádět na celém území státu. Tato skutečnost spolu s tím, že příslušného exekutora si vybírá sám oprávněný (věřitel), vedla postupem času k tomu, že některé exekutorské úřady se staly velkými s desítkami vlastních zaměstnanců a vyřizující desetitisíce exekucí ročně, zatímco jiné malými, které jsou pověřovány provedením jen několika set exekucí za rok.\n\nJedním z argumentů pro zavedení teritoriality byla také potřeba eliminovat zatížení povinného cestovními náklady, které musel hradit v případě, že exekuci měl provádět exekutor z druhého konce republiky. Novelou provedenou zákonem č. 396/2012 Sb. s účinností od 1. ledna 2013 nicméně došlo k zastropování cestovních nákladů a náhrady za ztrátu času, které hradí povinný (nejvýše 1500 Kč na jednu cestu na jízdném a 500 Kč na ztrátě času), a to tak, aby odpovídaly nejvýše nákladům na cestu v rámci kraje. Zbylé přesahující náklady nově hradí věřitel. Zavedení teritoriality (pro případy, kdy je exekuci nutno provádět osobně na místě a nikoli třeba srážkami ze mzdy či přikázáním pohledávky z účtu) také naráží na faktické problémy, když není známo skutečné bydliště povinného, protože trvalý pobyt na obecním úřadě má hlášeno zhruba 35 procent dlužníků a dalších 46 procent se na adrese svého trvalého pobytu fakticky nezdržuje.\n\nO zavedení teritoriality v České republice usiluje dlouhodobě Exekutorská komora, protože by podle ní pomohl stabilitě vymáhání práva. Mezi samotnými soudními exekutory myšlenka na určení jejich místní příslušnosti podle toho soudního obvodu (okresního nebo krajského soudu), v němž sídlí jejich úřad, přitom postupně sílila. Zatímco na sněmu Exekutorské komory v roce 2010 bylo pro zavedení teritoriality 47 soudních exekutorů, 14 proti a většina byla nerozhodnuta, v roce 2013 už pro hlasovalo 87 a proti jen 15. Pro podporu myšlenky teritoriality vznikla \"Platforma za teritorialitu soudních exekutorů\", zachování celostátní působnosti naopak prosazovalo sdružení \"Exekutoři za spravedlivé exekuce\". To později ukončilo činnost, aby bylo vzápětí nahrazeno názorovou skupinou \"Exekutoři proti teritorialitě\".\n\nNa parlamentní úrovni první pokus o zavedení místní příslušnosti učinil v roce 2012 senátor Jiří Dienstbier, a to formou senátních pozměňovacích návrhů k návrhu zákona, který již přijala Poslanecká sněmovna. Příslušnost měla být odvozována od obvodu exekučního soudu, tedy od okresní úrovně. Sněmovna je však nepřijala, neboť v některých okresech působí jen jeden nebo žádný exekutor a exekuční služba by se stala pro věřitele nedostupná. V Senátu poté roku 2014 vznikl samostatný návrh zákona, který však již místní příslušnost navazoval na obvody krajských soudů, přičemž kritériem pro určení místní příslušnosti exekutora měl být trvalý pobyt povinného. Ten ovšem také nebyl nakonec přijat. V roce 2018 se pak část senátorů v čele s Miroslavem Nenutilem obrátila na Ústavní soud s návrhem na zrušení části exekučního řádu, protože podle nich je tržní soutěžení soudních exekutorů v rozporu s Ústavou i Listinou základních práv a svobod. Ústavní soud nicméně už v roce 2008 označil exekutory za podnikatele, kteří mají z úspěšné exekuce zisk a ztrátu z neúspěšné exekuce mají nést jako podnikatelské riziko, jenž nelze bezdůvodně přenášet na osobu oprávněnou. Ústavní soud také označil právo oprávněného na volbu exekutora a soutěž za základní principy exekučního řádu.\n\nPrincip teritoriality v roce 2014 odmítl Úřad pro ochranu hospodářské soutěže, neboť vyloučení soutěže podle něj povede ke zdražení a omezení dostupnosti exekuční služby. Z důvodu popírání zdravé konkurence a omezování věřitelů zavedení teritoriality exekutorů v roce 2017 také odmítla Asociace malých a středních podniků a živnostníků ČR a z těchto důvodů jako zbytečný též Česká asociace věřitelů. Také podle uherskohradišťského advokáta Antonína Blažka by z teritoriality těžili jen exekutoři, ne účastníci řízení. Systém nechce z důvodu stability právního prostředí měnit např. soudce Roman Fiala, naopak podle Daniela Hůleho z organizace Člověk v tísni je třeba české exekuce změnit, protože existuje problém klientelismu mezi věřiteli a exekutory.\n\nMinisterstvo spravedlnosti pod vedením Roberta Pelikána si v roce 2015 nechalo zpracovat analýzu VŠE hodnotící dopady zavedení teritoriality, která vedla k negativním závěrům o možnosti jejího okamžitého zavedení, a vláda Andreje Babiše, ačkoli ve svém programovém prohlášení přislíbila zvážení zavedení teritoriality, v roce 2018 odmítla návrh Pirátské strany na její zavedení odůvodněný nezávislostí a nestranností soudních exekutorů, neboť by to podle ní justici zatížilo nejen finančně, ale odčerpalo by to i jejich rozhodovací kapacitu.\n\nČeská pirátská strana v roce 2018 přesto předložila Poslanecké sněmovně další novelu exekučního řádu, která zavádí princip „jeden dlužník rovná se jeden exekutor v místě bydliště“ – systém krajské místní příslušnosti (sněmovní tisk č. 295). Dne 28. května 2019 bylo v rámci rozpravy prvního čtení tohoto tisku na návrh poslance Dominika Feriho (TOP 09) hlasování přerušeno do té doby, než ministerstvo spravedlnosti předloží svůj vlastní návrh s tím, aby rozprava o obou návrzích byla sloučena. Návrh byl dle sdělení ministryně Benešové předložen v pondělí 3. června do vlády. Vláda ovšem předložila novelu, která je přijímána některými odborníky s rozpaky. Návrhu se říká „Sněhulák“, protože je podle jejich názoru vytvářen nabalováním sněhu a na jaře obvykle roztaje. Model Sněhulák by přiděloval další exekuce povinného podle prvního nejbližšího exekutora, který je současně od 1. 1. 2013 veden v Rejstříku zahájených exekucí. Způsob výběru je podle jeho kritiků složitý a neprůhledný a má obsahovat technické chyby. Pro nové povinné (cca 5 %) by se navíc zakonzervovala celostátní soutěž. Tento systém by tak mohl zachovat současné rozdělení trhu, kdy několik největších úřadů ovládá exekuční trh.\n\nZ 28 států Evropské unie jsou v devíti zemích exekutoři státní zaměstnanci, v 17 zemích jsou exekutoři soukromí podnikatelé. Přibližně v polovině zemí je místní příslušnost omezena na úroveň kraje či okresu. Na vzestupu je rozšiřování územní působnosti exekutorů (Belgie, Nizozemsko, Anglie a Wales, Portugalsko a v neposlední řadě Francie, kde ve velmi krátkém sledu dochází k rozšíření působnosti z okresu na kraj a od roku 2022 dokonce na celostátní působnost). Ze 17 států se soukromými exekutory je soutěž exekutorů v 15 zemích. Jen ve dvou zemích je exekutor současně podnikatelem s vyloučením soutěže (od roku 2015 v Maďarsku a od roku 2017 na Slovensku). \n\nSlovensko místní příslušnost soudních exekutorů zavedlo od 1. dubna 2017 (jediným exekučním soudem je zde Okresní soud v Banské Bystrici, jenž pověřuje exekutory náhodně v rámci jednotlivých krajských soudů, v jejichž obvodu sídlí). Přínosy zrušení soutěže na Slovensku však podle přerovského exekutora Lukáše Jíchy ze skupiny Exekutoři proti teritorialitě nenastaly. Počet exekucí se sice na Slovensku snižuje, ale to kvůli tomu, že někteří oprávnění v čele se Sociálnou pojisťovnou Dóvera po zavedení teritoriality nechtějí podávat exekuční návrhy a své pohledávky raději vymáhají soukromou cestou. Celkové počty exekucí jsou ve srovnání s větší Českou republikou zhruba stejné, ale zatímco na na Slovensku působí 284 exekutorů, českých je necelých 160. Podle libereckého exekutora Petra Polanského slovenskou situaci také ovlivnila současně zavedená elektronizace celého řízení. Prezident slovenské exekutorské komory Miroslav Paller změnu naopak zhodnotil velmi kladně.\n\n"}
{"id": "984123", "url": "https://cs.wikipedia.org/wiki?curid=984123", "title": "Jaroslav Pelikan", "text": "Jaroslav Pelikan\n\nJaroslav Pelikan (17. prosince 1923, Akron, Ohio − 13. května 2006, Hamden, Connecticut) byl americký teolog a historik, profesor Yaleovy univerzity, který se věnoval hlavně dějinám křesťanské tradice a křesťanských církví.\n\nPocházel ze slovenské rodiny luteránských pastorů, vystudoval teologii a roku 1946 promoval na University of Chicago. Téhož roku se oženil s P. S. Buricovou a měli pak spolu tři děti. V letech 1949–1953 přednášel na univerzitě v Indianě, od roku 1953 v Chicagu a od roku 1962 na Yaleově univerzitě. V letech 1973–1978 byl děkanem historické fakulty, Roku 1998 konvertoval k Americké pravoslavné církvi a v dopise svému sboru vysvětlitl, že je to přirozené vyústění jeho celoživotní práce a zájmu o křesťanské tradice.\n\nPelikan se podílel na vydávání patristických spisů (Jan Chrysostomos, Aurelius Augustinus), spisů Erasma Rotterdamského, na novém překladu spisů Martina Luthera (55 svazků, 1955–1971) a byl redaktorem náboženské části Encyclopædia Britannica.\n\nJako historik se zabýval křesťanskou tradicí a kladl důraz na její souvislost. Jeho první kniha, \"Od Luthera po Kierkegaarda\", je věnována vývoji protestantismu a v letech 1971–1989 vydal monumentální pětisvazkové dílo \"Křesťanská tradice. Dějiny a vývoj učení\" – moderní protějšek k Dějinám dogmatu německého historika Adolfa Harnacka, který byl jeho vědeckým vzorem. Od Harnacka se však liší tím, že křesťanské učení (\"lex credendi\") vzniká podle něho z modlitby a bohoslužby (\"lex orandi\") a ne naopak. Tím je daleko bližší východní, pravoslavné tradici, které také připisuje mnohem větší význam. Zatímco Harnack vysvětluje vývoj učení hlavně filosofickými a politickými vlivy, Pelikan zdůrazňuje význam výkladu Bible. Věnoval se také posvátným knihám jiných náboženství – Koránu, Rgvédu a Dhammapadě. Jeho dílo je tak výrazně ekumenické a oceňují je nejen protestanti, ale také katolíci (například papež Benedikt XVI.) a pravoslavní. Druhý svazek jeho \"Křesťanské tradice\" je považován za nejobsáhlejší dějiny východního křesťanství.\n\nJaroslav Pelikan získal více než 40 univerzitních ocenění a čestných doktorátů, byl členem a presidentem American Academy of Arts and Sciences, členem poradního sboru presidenta Clintona a roku 2004 obdržel společně s Paulem Ricoeurem Klugeho cenu za celoživotní dílo v humanitních vědách. Svůj podíl, půl milionu dolarů, věnoval pravoslavnému semináři sv. Vladimíra.\n\n\n\n\n"}
{"id": "984125", "url": "https://cs.wikipedia.org/wiki?curid=984125", "title": "Ivan Mozžuchin", "text": "Ivan Mozžuchin\n\nIvan Mozžuchin (Иван Ильич Мозжухин, Ivan Mosjoukine; , Penza – 18. ledna 1939, Neuilly-sur-Seine) byl ruský filmový herec.\n\nOpustil studia práv a dal se k divadlu, v roce 1911 debutoval ve filmové adaptaci \"Kreutzerovy sonáty\". Hrál ve filmech režisérů Chanžonkova a Protazanova. Od roku 1919 žil v exilu ve Francii. Pro svůj uhrančivý pohled byl nazývaný „Ruský Rudolph Valentino“. Jeho manželkou byla herečka Natalia Lisenková.\n\n\n"}
{"id": "984126", "url": "https://cs.wikipedia.org/wiki?curid=984126", "title": "Ferda Mravenec (opera)", "text": "Ferda Mravenec (opera)\n\nFerda Mravenec je dětská opera (autor ji označuje jako „hra na operu pro velké i malé“ nebo též „dětská opera buffa“) českého skladatele Evžena Zámečníka na libreto Rudolfa Žáka o dvou dílech a osmi obrazech. Námětem byla první kniha Ondřeje Sekory o příhodách Ferdy Mravence. Opera byla napsána roku 1971 a inscenována byla velmi úspěšně v brněnském divadle v letech 1977–1986.\n\nNedlouho po úspěšné premiéře Zámečníkovy první opery, absolventské práce \"Fraška o kádi\" (1968), která se rychle dostala i na další jeviště, získal skladatel nabídku na celovečerní jevištní práci od brněnské Janáčkovy opery. Zámečník vznik popsal takto: „Nápad napsat dětskou operu o Ferdovi Mravencovi vznikl pozměněním nabídky dramaturga brněnské Janáčkovy opery Václava Noska, abych tuto látku zpracoval jako balet. Když jsem si ovšem Sekorovu knížku znovu přečetl, bylo mi líto nechat postavičky němé. A tak jsem se rozhodl pro operu. Četnými vstupy se nakonec dostal do opery i balet.“\n\nText k opeře napsal Rudolf Žák; libreto vychází dosti věrně z předlohy (i když například cvrčkův rozhlas byl modernizován na televizi), autorským doplňkem je pouze vstupní scéna, v níž se děti seznamují s podstatou a fungováním operního divadla. Opera je psána s ohledem na dětského diváka, tedy se snahou o hudební srozumitelnost, i když s využitím moderních skladebných postupů; celkově ji lze zařadit k hudebnímu neoklasicismu. Jako citáty až parodie – ale současně s didaktickým záměrem – se objevují i jiné hudební styly, od dechovky a westernové hudby (ve scéně krocení Koníka, s doprovodem foukací harmoniky a kytary) po belcantový koloraturní, typicky „operní“ zpěv Berušky. (Tuto zápornou postavu obdařil skladatel koloraturním sopránem – navíc s doprovodem flétny – právě proto, že vysoký „ječivý“ hlas vyvolává u dětských diváků antipatie.). Některé pasáže – zejména ty se zapojením dětského sboru, jako je scéna s ploštičkami – mají jednoduchý, až popěvkovitý charakter.\n\nV roce 1971, kdy byla opera dokončena, měla premiéru prozatím jen hudební suitaz ní pro fagot, trombón a klavír. První představení opery se nakonec konalo až se šestiletým odstupem, a to 3. června 1977 na scéně Státního divadla v Brně. Protože libretista Rudolf Žák měl v té době z politických důvodů zákaz činnosti, nesmělo být jeho jméno uváděno. Na soudobou operu přitom \"Ferda Mravenec\" dosáhl neobyčejného úspěchu – hrálo se 80 repríz a derniéra se konala až 16. dubna 1986. V roce 1979 navíc získala cenu SČSKU, Cenu města Brna a Českého hudebního fondu. Přesto ji dosud žádné jiné divadlo neuvedlo.\n\nCelá opera trvá asi 120 minut. V roce 1977 vyšel tiskem její klavírní výtah. 8. listopadu 1980 pořídil brněnský rozhlas zvukový záznam opery.\n\nNa námět Sekorovy knihy napsal stejnojmennou, neprovedenou operu rovněž Pavel Hanousek (1968). Stejná látka posloužila skladateli Jiřímu Pauerovi k rovněž úspěšnému baletu \"Ferda Mravenec\" (1976).\n\n3 flétny, 2 hoboje, 3 klarinety, 3 fagoty, 4 lesní rohy, 2 trubky, 2 pozouny, tuba, tympány, bicí souprava, xylofon, celesta, elektrická kytara, foukací harmonika, klavír, smyčcové nástroje.\n\nOpona se zjevně otevřela předčasně. Technický personál divadla stále připravuje dekorace, na jevišti panuje čilý ruch, sólisté se upravují a rozezpívávají. Teprve po chvíli si všimnou, že je diváci už sledují – to Ferda Mravenec vyhrnul oponu, aby dětem ukázal, jak se dělá opera. A i ostatní se zapojují: Beruška předvede koloraturní árii, přijde i ukázka duetu a kvartetu. Brouk Pytlík se cítí zvláště povolán udělit teoretickou přednášku o tom, co je to opera. Jeho výklad přeruší různá brouci ukazující, jak na jevišti udělat různé zvuky od větru a hromu přes zurčení potůčku až po pohlazení. A teď už „hra na operu“ může začít.\n\nJsme v lese, je noc, hřmí a prudce prší. Ferda Mravenec hledá přístřeší a nalezne hlemýždí budku, v níž se chce schovat. Nerudný Hlemýžď ho však s nadávkami vyžene. Uondaný Ferda musí vzít zavděk nehostinným úkrytem pod kamenem.\n\nPo bouřce nastalo na louce zářivé ráno. Všichni se probouzejí, zejména však proto, že je budí svým heligonem opilý čmelák. Ten se s broučky sází, že dokáže vylézt po stonku květiny až nahoru pozpátku. Mezitím přichází Ferda: všem se zdvořile představuje a ihned se nabízí, že čmelákovu sázku přijme. Čmelák leze za hlasitého povzbuzování, avšak brzy spadne, a Ferda tak sázku vyhraje. Nyní jsou už všichni náležitě vzhůru a vesele se dají do rozcvičky, kterou Ferda zorganizuje- Jediný, kdo se cvičení vyhýbá a stále podřimuje, je Hlemýžď. Ferda jej ztrestá – Hlemýžď má u něho ostatně od noci vroubek – a zapřáhne jej do vozíku. Pak jej probudí a bičem popohání po jevišti. Na vozíku je nastoupena broučí dechovka, která vyhrává, a ostatní broučci je vesele provázejí.\n\nFerda se na louce zabydlel a otevřel si dílnu s velikým nápisem „Ferda Mravenec, práce všeho druhu“. Prvním zákazníkem je Cvrček, který za ním přichází s rozbitým televizorem – a přitom se zrovna dnes hraje důležitý hokejový zápas. Ferda přístroj spraví a umístí anténu tak dobře, že obraz je vynikající. Všichni sledují napínavé utkání a Ferda má výbornou reklamu. Broučci po něm chtějí všechno možné. Ploštice Růměnice si u něj objednává sadu hraček pro své početné potomstvo. S nejobtížnějším přáním přichází sličná slečna Beruška Sedmitečná: přála by si živého koně- Ale Ferda je její krásou tak uchvácen, že i toto přání slíbí splnit\n\nFerda přenechal práci na hračkách pro malé ploštičky svým zdatným pomocníkům, broukům Kovaříkům, a sám se chystá na lov divokých koní, Cvičí proto na louce s lasem. Brouk Pytlík jeho pokusy označuje za amatérské – sám viděl v kině (v jehož zábradlí se narodil) mnoho kovbojek a ví nejlépe, jak se s lasem zachází. Je i ochoten to ihned předvést. Ve smyčce mu však končí nejrůznější nezamýšlené předměty, ba dokonce jí shodí i Ferdův komín. Na poslední pokus však pytlík – zcela náhodně – skutečně uloví Koníka. Ten se však ukáže silnějším než lovec a Brouka Pytlíka, který se pevně drží svého konce provazu, odtáhne přes drny a výmoly pryč.\n\nJe krásný den a na plovárně je živo. Část broučků hraje na břehu volejbal, část se koupe. Je zde i Brouk Pytlík, od své příhody s Koníkem uvězněný v obkladech a obvazech, ale to mu nebrání v tom, aby s vervou organizovat tělovýchovné vystoupení. Vstupuje Beruška v nových zvláště elegantních plavkách, ale oproti jejímu očekávání jí nikdo nevěnuje zaslouženou pozornost. Jen Ferda na ni okouzleně hledí a využívá příležitosti, aby jí předal slíbeného Koníka. Beruška ho přijme jako samozřejmost, ani nepoděkuje a především neposlouchá Ferdovy rady. S Koníkem zachází tak necitlivě a neuměle, že se brzy splaší a shodí ji. Potlučená, rozbrečená a rozzlobená Beruška volá na Ferdu policii a obviňuje ho z ublížení za zdraví. Škvoří policisté Ferdu zatýkají a odvádějí.\n\nFerda Mravenec stojí před soudem. Beruška vypočítává všechny Ferdovy smyšlené prohřešky a přitom dovedně koketuje se soudci, aby si je naklonila. K mravencově tíži vypovídá o další svědek, Hlemýžď, který si rovněž stěžuje na jemu učiněná příkoří. Soud dává žalobcům za pravdu a odsuzuje Ferdu k veřejnému trestu pětadvaceti ran holí.\n\nVýprask se má konat za velkého zájmu veřejnosti. Okolo trestné lavice je hlava na hlavě, a na koho se nedostalo místo, ten může vše sledovat v přímém televizním přenosu, který komentuje brouk Zlatohlávek. Katem je brouk Roháč. Už se napřahuje k první ráně, ale vtom e lavice i s připoutaným Ferdou zvedne a odskáče – je to totiž koník, kvůli kterému měl být Ferda potrestán. Překvapený Roháč se zapotácí a jeho rána dopadne na Berušku (které chtěla Ferdovu ponížení přihlížet z co největší blízkosti). Mezi přihlížejícími vypukne velký zmatek, exekuce musí být zastavena a i televizní přenos musí být předčasně ukončen.\n\nBroučkové na louce pořádají na počest Ferdy a jeho osvobození velkou veselici. Jenže když je zábava v nejlepším, dorazí zpráva, že se blíží policie, aby se uprchlého hrdiny znovu zmocnila. Z nouze pomůže Ferdovi pavouček, který v mžiku utká ze svých vláken vzducholoď, na níž může Ferda uniknout. A Ferda Mravenec odlétá do svého domovského mraveniště a mává na rozloučenou svým kamarádům i polepšené Berušce.\n"}
{"id": "984130", "url": "https://cs.wikipedia.org/wiki?curid=984130", "title": "Dajan-chán", "text": "Dajan-chán\n\nDajan-chán (; asi 1464/1475 – 1517/1543) byl titul mongolského chána z rodu Bordžiginů, jeho vlastní jméno bylo Bátú Möngke. Vládl od roku 1479 či 1480, postupně sjednotil Mongoly pod svou vládou a prohlásil se Dajan-chánem.\n\nByl jedním z největších mongolských chánů. Se svou mimořádně vlivnou manželkou Manduchaj eliminoval vliv Ojratů v Mongolsku a moc lokálních náčelníků. Dosáhl sjednocení Mongolů a upevnil jejich loajalitu vůči Čingisovcům. Pro své syny rozdělil Mongolsko do šesti tümenů, čímž vznikl decentralizovaný, leč stabilní systém vlády, který se udržel až do třicátých let 17. století.\n\nKolem roku 1480 Manduchaj-chatun, vdova po chánovi Manduulovi (vládl asi 1473 – 1479), představila lidu asi sedmiletého chlapce, Bátú Möngkeho, s tím, že je synem Bajan Möngkeho, v letech 1470–1479 \"bolchu-džinonga\" (vysoký hodnostář na úrovni korunního prince), který zahynul ve válce s Manduulem. Jeden z \"tajšiů\" Manduula, Ismaíl (Isama), zabral jeho jmění a ženu Šicher. Podle Manduchaj proto Šicher své jediné dítě, Bátú Möngkeho, schovala u chůvy, odkud bylo nyní vráceno k chánskému dvoru. Manduchaj chlapce prohlásila za chána Mongolů a vdala se za něho. Jeho titul, Dajan-chán, byl odvozen od slova \"dajan\", „celek, vše [pod nebem]“, nebo od dynastie Ta Jüan, Velká Jüan.\n\nManduchaj roku 1483 porazila Ismaíla-tajšiho, který uprchl do Chami, kde byl roku 1486 zabit. Tou dobou porazila i východomongolské Ojraty. Třebaže Dajan-chán začínal jako jeden z mnoha slabých mongolských chánů, s pomocí Manduchaj zlikvidoval mocné \"tajšie\", zlomil moc Ojratů a stal se tak velkým a silným panovníkem. Roku 1495 si podrobil i Urianchajce na jihovýchodě vnitřního Mongolska.\n\nV 80. letech Mongolové obnovili nájezdy na mingskou Čínu, v letech 1488–1498 se vztahy uklidnily a Mongolové posílali do čínské říše Ming tributární mise. Roku 1500 Dajan-chán zaútočil na Mingy v Ordosu, ale pod dojmem rázné mingské obrany další útoky zastavil až do roku 1507. Poté, letech 1508–1510, bojoval s Mongoly na západě vnitřního Mongolska, tzv. třemi západními tümeny (Ordos, Tümed a Jöngšiebü), roku 1510 je porazil a poté dosadil za jejich vládce svého třetího syna Barsu-Boloda.\n\nRoku 1513 obnovil útoky na říši Ming, postavil pevnosti v okolí mingských pohraničních měst Süan-fu a Ta-tchungu a roku 1514 a 1517 útočil už se 70 tisíci (nebo 50 tisíci roku 1517) jezdci. Nájezd z roku 1517 skončil třídenní bitvou s čínskou armádou, kterou osobně vedl císař Čeng-te. Přes velké ztráty Číňané zvítězili a Mongoly ze svého území vyhnali. Byl to jediný případ za celé 16. století, kdy armáda říše Ming porazila velké mongolské vojsko.\n"}
{"id": "984133", "url": "https://cs.wikipedia.org/wiki?curid=984133", "title": "Jaroslav Kerles", "text": "Jaroslav Kerles\n\nJaroslav Kerles (3. listopadu 1939 Praha – 8. března 2014 České Budějovice) byl český výtvarník a karikaturista. Narodil se sice v hlavním městě, avšak celý život strávil v metropoli Jihočeského kraje, v němž vystudoval stavební střední školu. Po jejím absolvování nastoupil jako konstruktér do místního Hydroprojektu a pracoval též jako propagační výtvarník (například pro podniky Klenoty a Česká pojišťovna). Vedle ilustrací knih pro děti i dospělé vytvořil za svůj život více než tisíc vtipů a karikatur. Těm se naplno věnoval od roku 1970. Jeho výtvory otiskoval například časopis Dikobraz a vystavoval je na výstavách ve své vlasti i v zahraničí. Kerles je též autorem kapra Jakuba, jenž se stal jedním ze symbolů Jihočeského kraje.\n\nInspiraci ke své tvorbě získával během pěších výletů nebo při cykloturistice. S manželkou Věrou měl tři děti (syny Marka a Petra spolu s dcerou Evou) a byl dědečkem a také pradědečkem.\n\n\n\n\n"}
{"id": "984135", "url": "https://cs.wikipedia.org/wiki?curid=984135", "title": "Kathryn Patricia Hireová", "text": "Kathryn Patricia Hireová\n\nKathryn Patricia Hireová (*26. srpna 1959 v Mobile, stát Alabama) je americká námořní kapitánka, letkyně a kosmonautka. Ve vesmíru byla dvakrát.\n\nAbsolvovala střední školu Murphy High School v rodném městě, po jejím ukončení v roce 1977 pokračovala ve studiu na námořní akademii US Naval Academy v Annapolis. Ukončila jej v roce 1981. Později si doplnila vzdělání na Florida Institute of Technology. Zde skončila studium v roce 1991.\n\nŘadu let pracovala v armádě v námořnictvu i jako pilot.\n\nV roce 1995 se zapojila do výcviku budoucích kosmonautů v Houstonu, o rok později byla členkou jednotky kosmonautů v NASA.\n\nMá přezdívku Kay a zůstala svobodná.\n\nNa oběžnou dráhu se v raketoplánu dostala s funkcí letová specialistka, pracovala na orbitální stanici ISS a strávila ve vesmíru 29 dní, 15 hodin a 59 minut. Byla 376 člověkem ve vesmíru, 34 ženou.\n\n\n"}
{"id": "984137", "url": "https://cs.wikipedia.org/wiki?curid=984137", "title": "Oko za oko", "text": "Oko za oko\n\nFráze oko za oko může mít více významů:\n\n\n"}
{"id": "984140", "url": "https://cs.wikipedia.org/wiki?curid=984140", "title": "Kaštan v Markvarci", "text": "Kaštan v Markvarci\n\n"}
{"id": "984141", "url": "https://cs.wikipedia.org/wiki?curid=984141", "title": "Magic Bus: The Who on Tour", "text": "Magic Bus: The Who on Tour\n\nMagic Bus: The Who on Tour je čtvrté americké album britské rockové kapely The Who. Bylo vydané ve Spojených státech v září 1968, aby vydělalo na úspěchu stejnojmenného singlu. Jedná se o kompilační album už dříve vydaného materiálu. Ačkoliv v přibližně stejnou dobu vyšlo i v Kanadě, ve Spojeném království vydáno nebylo. Obsadilo 39. místo v hitparádě Billboard 200.\n\nAutorem všech skladeb je Pete Townshend, kromě uvedených výjimek.\n\n\n"}
{"id": "984143", "url": "https://cs.wikipedia.org/wiki?curid=984143", "title": "Chrpa žlutá", "text": "Chrpa žlutá\n\nChrpa žlutá (\"Centaurea solstitialis\") je téměř metr vysoká, žlutě kvetoucí bylina, která svými ostny vespod květního úboru vzdáleně připomíná bodlák. Je jedním z mnoha druhů rodu chrpa.\n\nDruh pocházející z jižní a jihovýchodní Evropy, z oblasti Kavkazu, Malé a Střední Asie a severní Afriky, jenž byl zavlečen téměř do celé Evropy, Severní a Jižní Ameriky, Austrálie i na Nový Zéland; v některých nových krajích je pokládán přímo za invazní druh. Jeho šíření úzce souvisí s rozvojem cestování a převážení semen obilnin nebo travin.\n\nNejčastěji roste na plně osvětleném místě v hluboké a dobře odvodněné půdě, dlouhý kořen dokáže zajistit dostatek vláhy i přes suché letní období. Může růst až do nadmořské výšky 2400 m, obvykle se však nachází na místech do 1500 m. Vyskytuje se hlavně na úrodných sušších půdách, na pastvinách, loukách, okolo silnic, potoků a železničních tratí i na narušených půdách poblíž lidských obydlí. Velmi často se objevuje mezi prvními novými rostlinami na vypálených plochách.\n\nDo České republiky je tento neofyt zanášen příležitostně, prvně byl zaznamenán roku 1823. V současnosti se krátkodobě vyskytuje v teplejších oblastech republiky.\n\nŠedozelená až modrozelená, obvykle dvouletá rostlina dorůstající do výše 40 až 90 cm. V prvém roce vyrůstá z vřetenovitého kořene, který roste do hloubky až 1 metr, listová růžice tvořená řapíkatými, namnoze lyrovitě peřenodílnými listy dlouhými až 15 cm a širokými do 4 cm. V druhém roce z růžice vyrůstá přímá, tuhá, pavučinatě chlupatá lodyha která je od báze rozkladitě větvená do dlouhých větví. Lodyžní listy jsou mnohem kratší, kopinaté až čárkovité, po obvodě celistvé nebo zubaté a bývají plstnatě pavučinaté, směrem vzhůru se zmenšují, mívají voskový povlak. Lodyhy po odkvětu s příchodem podzimu usychají, ale zůstávají obvykle přes zimu stát.\n\nNa koncích větví jednotlivě vyrůstají vejčité květní úbory s asi 50 kvítky, které mají citrónově žluté trubkovité koruny 13 až 20 mm dlouhé, přičemž okrajové kvítky jsou někdy sterilní. Statným jedincům mohou vyrůstat úbory ještě na dlouhých stopkách v úžlabí listů. Zákrov 12 až 18 mm vysoký je tvořen pavučinatě chlupatými a postupně olysávajícími střechovitě uspořádanými zákrovní listeny. Ty jsou protaženy v dlouhé ostny (10 až 25 mm) a na jejich spodině ještě bývají 2 až 3 páry krátkých postranních osténků. Rostlina tak někdy působí dojmem bodláku.\n\nSemena jsou soudkovité, 2 až 3 mm dlouhé nažky dvojího typu, s chmýrem a bez chmýru. Ve středu květního terče jsou nažky s bílým chmýrem stejně dlouhým jako jsou samy, bývá jich asi 75 až 90 %. Zbytek nažek bez chmýru vyrůstá po obvodě květního lůžka, jsou tmavší a vytvářejí tmavší kroužek, v suchém úboru zůstávají až do pozdního podzimu neb až do zimy. Opylení zajišťují převážně včely a čmeláci, po samoopylení se nevytvoří plodná semena; z jednoho úboru může být okolo 50 semen. Kvete od května do září.\n\nChrpa žlutá se rozmnožuje semeny, která vítr roznáší pouze do vzdálenosti několika metrů od mateřské rostliny. Štětinky chmýru jsou ale tuhé, ostré a lehce ulpívají na srsti zvířat nebo oblečení lidí, takto jsou snáze zanášeny na větší vzdálenosti. Také se přichycují na zemědělskou a jinou dopravní techniku. Na největší vzdálenosti se dostávají se špatně čištěným osivem.\n\nVelká rostlina může vyprodukovat desítky tisíc semen. Téměř 90 % semen je schopno po vysemenění do jednoho týdne vyklíčit za dostatku vlhkosti, světla a při teplotě 10 až 20 °C, v půdě mohou přežívat i 10 let. Převážná část semen vyklíčí ještě na podzim, ale hodně mladých rostlinek zimu nepřežije; za příhodných podmínek však na jaře vytváří rozsáhlé kolonie.\n\nJakkoliv se chrpa žlutá v ČR nepovažuje za obtížný plevel (v Maďarku je dokonce chráněna), na mnohá místech, kde byla zavlečena a nemá přirozených nepřátel, se stává velmi škodící rostlinou. Ve Spojených státech amerických, kam se dostala okolo roku 1800, vytváří v Kalifornii na mnoha pastvinách neproniknutelné porosty, hovězí dobytek starší rostliny s ostny nespásá. Její monokultura pak vytlačuje jak původní rostlinstvo, tak i drobné živočichy. Pro jejich likvidaci se mimo herbicidů zkoušejí také biologičtí pomocníci, nosatci a vrtule, které mají napadat semena rostlin a tak snižovat velkou plodnost rostlin. Zkouší se také některé druhy rzí, jež mají likvidovat celé rostliny.\n\n \n"}
{"id": "984145", "url": "https://cs.wikipedia.org/wiki?curid=984145", "title": "Pax Sinica", "text": "Pax Sinica\n\nPax Sinica, česky „čínský mír“, je latinská fráze používaná pro označení období míru ve východní Asii zaručené čínskou hegemonií. Termín je vytvořen analogicky k \"pax Romana\", „římskému míru“ uvnitř římské říše v prvních dvou staletích n. l. Za dobu \"pax Sinica\" jsou považována období vlády dynastií Chan, Tchang a Ming. V těchto obdobích byla Čína díky své politické, hospodářské, vojenské a kulturní moci dominantní civilizací v regionu.\n\nChanské období \"pax Sinica\" se časově shodovalo s dobou „římského míru“ na západním okraji euroasijského kontinentu, což podpořilo dálkový obchod a cestování. Jak \"pax Sinica\", tak \"pax Romana\" se zhroutily kolem roku 200. \n\nTchangská Čína (618–907) ustavila další \"pax Sinica\", jeden ze zlatých věků Číny. Hospodářství, obchod, kultura a věda kvetly a dosáhly nových výšin. V počátcích říše Tchang, především za vlády císaře Tchaj-cunga, si Číňané podřídili turkické kmeny ve stepích na severu od Číny, což zajistilo mír a bezpečnost obchodních cest. Tchangské hlavní město Čchang-an se proměnilo v kosmopolitní metropoli, v níž žili klerici a mniši, obchodníci a poslové z Indie, Persie, Arábie, Sýrie, Koreje a Japonska.\n\nV případě říše Ming je pojem \"pax Sinica\", resp. \"pax Ming\", používán při popisu mingské námořní expanze a politické kontroly moří jihovýchodní Asie a Indického oceánu v první polovině 15. století.\n\nV souvislosti s růstem významu a síly Číny koncem 20. a v 21. století a následnými geopolitickými změnami se pojem \"pax Sinica\" objevil i v diskuzích o budoucím uspořádání čínského okolí.\n\n"}
{"id": "984149", "url": "https://cs.wikipedia.org/wiki?curid=984149", "title": "Fit-box", "text": "Fit-box\n\nFit-box (fitbox) je bojový nekontaktní sport, který zvyšuje kondici, pomáhá redukci nadváhy a zároveň komplexně posiluje celé tělo. Používají se při něm boxerské údery a kopy z kick-boxu a thajského boxu.\n\nTento nekontaktní sport lidé provozují nejčastěji v posilovnách. Nutným vybavením pro toto cvičení jsou: boxerské rukavice, boxerský pytel a omotávky rukou (bandáže). Při lekcích se často využívá kombinací kopů a úderů vycházejících z boxerských či kickboxerských technik, spolu s posilováním celého pohybového aparátu. Dále se obvykle využívá rytmu hudby pro větší motivaci jedince při sportovním vytížení, podobně jako v aerobiku. Často se tedy můžeme setkat se spojením fitboxu a aerobiku. Toto spojení dvou odlišných sportů se stalo velice oblíbenou součástí tréninkových lekcí ve fitness. Je oblíbené hlavně pro svoji vysokou účinnost při redukování nadváhy.\n\nTrénink začíná zahřátím a protažením svalů. Na počátku je vykonáván středně vysokou intenzitou, bez vzniku kyslíkového dluhu poté následuje větší zatížení – sprint.\n\nÚčelem cvičení je prevence kardiovaskulárních onemocnění celé cvičení pomáhá životosprávě člověka. Dalším důležitým faktorem fitboxu je uvolnění nahromaděného stresu z práce či studia. Dalším a neméně důležitým faktorem i naučení základů sebeobrany, kterou mohou účinně provádět muži i ženy všech věkových kategorií.\n\nCvičenci, kteří mají problémy s koleny či šlachami by měli zvážit zdali rotační pohyby prováděné při tomto druhu cvičení jsou vhodné a nebudou způsobovat zdravotní obtíže.\n\nhttp://www.zenaafitness.cz/fitbox/\n"}
{"id": "984154", "url": "https://cs.wikipedia.org/wiki?curid=984154", "title": "Carathéodoryho existenční věta", "text": "Carathéodoryho existenční věta\n\nCarathéodoryho existenční věta nebo Carathéodoryho podmínka existence je matematická věta, která říká, že obyčejná diferenciální rovnice má za relativně mírných podmínek řešení. Věta je zobecněním Peanovy existenční věty. Zatímco Peanova věta vyžaduje, aby pravá strana diferenciální rovnice byla spojitá, Carathéodoryho věta zaručuje existenci řešení (v obecnějším smyslu) i pro některé nespojité funkce. Věta je pojmenovaná po Constantinu Carathéodorym.\n\nUvažujme diferenciální rovnici\ns počáteční podmínkou\nkde funkce ƒ je definovaná na obdélníku\nPeanova existenční věta tvrdí, že jestliže ƒ je spojitá, pak diferenciální rovnice má v okolí počáteční podmínky alespoň jedno řešení.\n\nJe však možné uvažovat i diferenciální rovnice s nespojitou pravou stranou, jako je rovnice\nkde \"H\" je Heavisideova funkce definovaná vztahem\nPak dává smysl považovat náběhovou funkci\nza řešení této diferenciální rovnice. I když, přesně řečeno, tato funkce nevyhovuje diferenciální rovnici v bodě formula_7, protože náběhová funkce tam není derivovatelná. Nabízí se možnost rozšířit podmínky, aby dovolovaly i řešení, která nejsou všude derivovatelná, což vede k definici:\n\nFunkce \"y\" se nazývá \"řešením\" diferenciální rovnice formula_8 s počáteční podmínkou formula_9 \"v rozšířeném smyslu\", jestliže\n\nZ absolutní spojitosti \"y\" vyplývá, že má derivaci skoro všude.\n\nUvažujme diferenciální rovnici\ns funkcí formula_11 definovanou na obdélníku formula_12. Jestliže funkce formula_11 vyhovuje následujícím třem podmínkám:\npak diferenciální rovnice má řešení v rozšířeném smyslu v okolí počáteční podmínky.\n\n\n"}
{"id": "984155", "url": "https://cs.wikipedia.org/wiki?curid=984155", "title": "Kozlov (Ještědsko-kozákovský hřbet)", "text": "Kozlov (Ještědsko-kozákovský hřbet)\n\nKozlov (606 m n. m.) je vrch v na rozhraní okresů Semily (Liberecký kraj) a Jičín (Královéhradecký kraj). Leží asi 1 km jjz. od Košova, na katastrálním území Košov a Kněžnice. Na vrcholu leží stejnojmenný hrad.\n\nKozlov tvoří výrazný jihovýchodní okraj mohutné plošiny s vrcholem Ředice. Je součástí Cidlinského hřebene (přírodní památka), jenž na jjv. konci oddělen průlomovým údolím Cidliny na druhé straně údolí pokračuje hřbetním vrchem Hůra (519 m n. m).\n\nVe výchozech čedičového tělesa a v sutích na úbočí Kozlova se v dutinách nacházejí nerosty podkrkonošské melafyrové asociace. Především se zde vyskytují geody s ametystem, acháty a chalcedony. Výskyt jaspisu je vzácnější.\n\nNa vrcholu Kozlova podle historických záznamů stával středověký hrad (postaven ve 14. století). Roku 1442 byl prý dobyt husitským vojskem a od roku 1462 je již připomínán jako pustý. Zachovalo se nepravidelné oválné hradiště se zbytky hradby po obvodu a vstupem do podzemní chodby. Hrad byl na západní straně opevněn příkrým srázem, na ostatních stranách mohutným příkopem a valem, na jihu zdvojeným.\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Táborský hřbet, podokrsku Rváčovský hřbet a části Košovský hřbet.\n\nPo hřbetnici Kozlova vede zelená turistická trasa z Morcinova do železniční zastávky \"Cidlina\" a dále do Kněžnice. Nejblíže automobilem lze přijet k rozcestí \"U Peklovsi\", kde se zelená trasa kříží s modrou a poblíž vede železniční trať 064.\n"}
{"id": "984164", "url": "https://cs.wikipedia.org/wiki?curid=984164", "title": "Kniha roku Lidových novin 2005", "text": "Kniha roku Lidových novin 2005\n\nKniha roku Lidových novin 2005 je anketa \"Lidových novin\" o nejzajímavější knihu roku 2005 (do ankety jsou také započítány hlasy pro knihy vydané koncem roku 2004). V anketě hlasovalo 187 z celkových zhruba 450 oslovených osobností a se 13 hlasy zvítězil román \"Kloktat dehet\" Jáchyma Topola. Hlasování se uzavřelo 11. prosince 2005.\n"}
{"id": "984167", "url": "https://cs.wikipedia.org/wiki?curid=984167", "title": "Jaroslav Lisý", "text": "Jaroslav Lisý\n\nBrigádní generál Jaroslav Lisý (28. dubna 1895, Jičín – 20. ledna 1943 Berlín Plötzensee) byl československý voják, brigádní generál in memoriam, legionář a náčelník štábu druhé garnitury Obrany národa v období nacistické okupace Čech a Moravy.\n\nNarodil se 28. dubna 1895 v Jičíně jako prvorozený syn obchodníka s textilem Karla Lisého a jeho manželky Marie, rozené Crnkovičové. Po složení maturitní zkoušky na českém vyšším gymnáziu nastoupil na Právnickou fakultu UK v Praze. Zde stačil absolvovat pouze dva semestry. Dne 11. března 1915 byl odveden a po absolvování školy na důstojníky pěchoty v Jablonci nad Nisou odešel jako velitel čety na frontu.\n\nPo prodělaném zranění padl do ruského zajetí, ve kterém se 1. dubna 1917 přihlásil do českých legií. Zařazen byl k 7. čs. střeleckému pluku a současně nastoupil jako frekventant do české důstojnické školy v Borispolu, kterou dokončil 8. listopadu 1917. Poté se vrátil ke svému útvaru. Později byl přidělen k 2. čs. záložního pluku v Borispolu jako velitel čety, později velitel roty. Účastnil se obsazení města Kurgan, kde pak působil jako velitel posádky. Poté, co se 2. čs. záložní pluk změnil na 10. čs. střelecký pluk, zúčastnil se společně s ním ve funkci velitele roty bojů na Simbirském úseku, Belebejském úseku Samarské fronty (to však již jako velitel samostatného oddílu složeného ze dvou rot pěchoty, kulometné roty a půl eskadrony jízdy). Od února do září 1919 se podílel na ochraně sibiřské magistrály v prostoru Ančisk - Kansk a zapojil se do bojů na Manské frontě. Ve dnech 17. února až 12. března 1920 byl velitelem stálé ochrany u zlatého pokladu ruského státu a členem státní komise pro převzetí, přeložení a přepočítání zlatého pokladu v Irkutsku. Poté se přesunul do Vladivostoku, odkud plul přes Pacifik, Panamský průplav, Atlantik až do Středozemního moře. Z Terstu pak dorazil vlakem do vlasti v hodnosti kapitána ruských legií.\n\nPo návratu z repatriační dovolené absolvoval III. kurs školy generálního štábu v Praze a byl přijat do československé armády jako důstojník z povolání. Působil jako přidělený důstojník operačního oddělení u ZVV Brno, kde absolvoval zkušené u tamních dislokovaných útvarů. Sloužil jako velitel různých oddělení v Banské Bystrici, Olomouci a nakonec v Praze, kde byl dnem 26. března 1931 povýšen na podplukovníka a stal se velitelem praporu polního pluku 5. Dnem 16. září 1935 byl jmenován náčelníkem štábu 1. divize v Praze, kde působil do roku 1937, později již jako plukovník. Za branné pohotovosti státu na podzim 1938 byl náčelníkem štábu IV. sboru v Litovli.\n\nPo likvidaci čs. branné moci po německé okupaci byl převeden do oboru zemské samosprávy v Praze a nastoupil jako úředník u Zemského úřadu v Praze. Tou dobou byl již od jara 1939 napojen na nově vznikající struktury Obrany národa v Praze jako velitel jednoho z pražských krajů. Poté, co v roce 1940 převzal div.gen. Bedřich Homola po zatčeném a později popraveném arm.gen. Josefu Bílém funkci vrchního velitele ON, stal se Jaroslav Lisý velitelem v Praze a náčelníkem štábu nového Ústředního vedení (tzv. druhé garnitury) Obrany národa.\n\nDne 10. července 1941 byl zatčen gestapem ve svém pražském bytě. Až do počátku roku 1942 byl vězněn a mučen v Praze na Pankráci, od 2. června do 2. října 1942 v Drážďanech a od 3. do 9. října 1942 v berlínské věznici Alt Moabit. Při soudním přelíčení konaném před berlínským Volksgerichtem byl dne 8.10.1942 odsouzen za zločin velezrady a zemězrady k trestu smrti. Následujícího dne byl převezen do věznice v Berlíně - Plötzensee, kde byl dne 20. ledna 1943 ve 20:09 popraven gilotinou. V den popravy vážil generál Lisý 35 kilogramů.\n\nDne 19. února 1947 byl posmrtně povýšen do hodnosti brigádního generála s účinností s pořadím od 28. října 1942. Jeho jméno je uvedeno na památníku padlým a popraveným absolventům Vysoké školy vojenské před sídlem MO ČR.\n\n\n\n\n"}
{"id": "984168", "url": "https://cs.wikipedia.org/wiki?curid=984168", "title": "Kniha roku Lidových novin 2009", "text": "Kniha roku Lidových novin 2009\n\nKniha roku Lidových novin 2009 je anketa \"Lidových novin\" o nejzajímavější knihu roku 2009 (do ankety jsou také započítány hlasy pro knihy vydané koncem roku 2008). V anketě hlasovalo 216 osobností a s 11 hlasy zvítězily knihy \"Básně\" a \"Povídky a jiné prózy\" Josefa Kostohryze.\n"}
{"id": "984169", "url": "https://cs.wikipedia.org/wiki?curid=984169", "title": "Peanova existenční věta", "text": "Peanova existenční věta\n\nPeanova existenční věta, Peanova věta nebo Cauchyho-Peanova věta je stěžejní matematická věta, která při řešení obyčejných diferenciálních rovnic zaručuje existenci řešení určitých počátečních úloh. Je pojmenovaná po Giuseppe Peanovi a Augustinu Louisovi Cauchym.\n\nPeano publikoval tuto větu poprvé v roce 1886 s nesprávným důkazem. V roce 1890 publikoval její správný důkaz pomocí metody postupných aproximací.\n\nNechť \"D\" je otevřená podmnožina R × R,\nje spojitá funkce a\nje spojitá explicitní obyčejná diferenciální rovnice prvního řádu definovaná na \"D\".\n\nPak každá počáteční úloha\npro \"f\" s formula_4\nmá lokální řešení\nkde formula_6 je okolí bodu formula_7 v formula_8,\ntakové, že formula_9 pro všechna formula_10.\n\nVšimněte si, že řešení nemusí být jednoznačné: jedna a tatáž počáteční hodnota (\"x\",\"y\") může vést k mnoha různým řešením \"z\".\n\nPeanovu věta můžeme porovnávat s jinou existenční větou ve stejném kontextu, s větou Picardovou–Lindelöfovou. Picardova–Lindelöfova věta má silnější předpoklády, ale i silnější tvrzení; vyžaduje Lipschitzovskou spojitost, zatímco Peanova věta vyžaduje pouze obyčejnou spojitost. Picardova–Lindelöfova věta ale zaručuje jak existenci tak jednoznačnost řešení, zatímco Peanova věta zaručuje pouze existenci řešení. Pro ilustraci uvažujme obyčejnou diferenciální rovnici\n\nPodle Peanovy věty má tato rovnice řešení, ale Picardovu-Lindelöfovu větu nelze použít, protože pravá strana rovnice není Lipschitzovsky spojitá v žádném okolí obsahujícím 0. Z toho můžeme vyvodit existenci řešení, ale ne jeho jednoznačnost. Ukazuje se, že tato obyčejná diferenciální rovnice má pro počáteční podmínku formula_13 dva typy řešení: buď formula_14 nebo formula_15. Přechod mezi formula_16 a formula_17 může nastat v libovolném C.\n\nCarathéodoryho existenční věta je zobecněním Peanovy existenční věty se slabší podmínkou než je spojitost.\n\n\n"}
{"id": "984170", "url": "https://cs.wikipedia.org/wiki?curid=984170", "title": "Counani", "text": "Counani\n\nCounani nebo Republika nezávislé Guyany (\"La République indépendante de Guyane\") byl mezinárodně neuznaný stát na území mezi řekami Amazonka a Oyapock. Hlavním městem bylo Counani. Stát vyhlásil v roce 1886 pařížský novinář Jules Gros a jeho cílem bylo podpořit francouzský nárok na sporné území na levém břehu Amazonky, kde byla nalezena ložiska zlata. Gros jako hlava státu ovšem kontroloval pouze hlavní město s okolím, zbytek území tvořil prales. V roce 1900 rozhodla švýcarská arbitráž, že území Counani je součástí Brazílie.\n\n"}
{"id": "984174", "url": "https://cs.wikipedia.org/wiki?curid=984174", "title": "Tavrická gubernie", "text": "Tavrická gubernie\n\nTavrická gubernie (rusky ' – \"Tavričeskaja gubernija\"; ukrajinsky ' – \"Tavrijska hubernija\"; krymskotatarsky \"\") byla v letech 1802–1917 gubernie na jihu Ruského impéria, která se nacházela na území moderní Ukrajiny, na Krymu a pevnině severně od něj až k Dněpru. Její rozloha byla zhruba 63 tisíc čtverečních kilometrů a sousedila na jihu a západě s Černým mořem, na východě s Azovským mořem, na severozápadě s Chersonskou gubernií a na severovýchodě s Jekatěrinoslavskou gubernií. Hlavním městem byl Simferopol. Celkem zde žilo (v roce 1897) půldruhého milionu obyvatel.\n\nV roce 1917 byla Tavrická gubernie rozdělená a její oblasti kromě poloostrovu Krym byly prohlášené za území Ukrajinské lidové republiky.\n\nTavrická gubernie se na začátku dvacátého století členila na osm ujezdů a dvě samostatná gradonačalstva (městské okresy), na pevnině to byly berďanský ujezd, melitopolský ujezd a dněperský ujezd a na Krymu perekopský ujezd, jevpatorijský ujezd, simferopolský ujezd, feodosijský ujezd a jaltský ujezd a městské okresy Sevastopol a Kerč.\n\nPodle sčítání v roce 1897 žilo v Tavrické gubernii 1.447.790 obyvatel, přičemž žádné etnikum nemělo v rámci celé gubernie většinu. Nejvíce bylo Ukrajinců, 611.121 (42,21 %), kteří tvořili většinu ve všech třech „pevninských“ ujezdech, naopak na Krymu byli až třetí v pořadí po Rusech a Krymských Tatarech, kteří měli obojí v rámci Krymu zhruba třetinu obyvatel. Rusů bylo celkově 404 463 (27,94 %) a Krymských Tatarů 196,854 (13,6 %). Dalšími významný menšinami byli Němci s 78 305 (5,41 %) obyvateli, Židé (mluvící jidišem) s 55,418 (3,83 %) a Bulhaři s 41,260 obyvateli (2,85 %).\n\n"}
{"id": "984179", "url": "https://cs.wikipedia.org/wiki?curid=984179", "title": "Arbroath FC", "text": "Arbroath FC\n\nArbroath FC je fotbalový klub ze skotského města Arbroath. V sezoně 2013/14 hraje Scottish League One, třetí nejvyšší soutěž v zemi. Klub má rudé dresy a přezdívku \"Red Lichties\" (\"Rudá světla\") podle luceren, které ukazovaly lodím cestu do místního přístavu. Arbroath FC dosáhl 12. září 1885 nejvyššího vítězství v dějinách fotbalu, když porazil v zápase Skotského poháru aberdeenský tým Bon Accord 36:0 (soupeř byl ovšem ve skutečnosti kriketový klub, který byl do fotbalového poháru pozván omylem). Arbroath FC hrál v nejvyšší skotské soutěži v letech 1935 až 1939 (pak byla liga zrušena kvůli válce), 1968/69 a 1971 až 1975. Největším pohárovým úspěchem byla účast v semifinále v roce 1947. Nejznámějším odchovancem je Ned Doig, který chytal v roce 1887 za skotský národní tým a později přestoupil do Blackburn Rovers.\n"}
{"id": "984183", "url": "https://cs.wikipedia.org/wiki?curid=984183", "title": "Victoria Zdrok", "text": "Victoria Zdrok\n\nVictoria Zdrok, Ph.D., : (* 3. března 1973 Kyjev) je americká herečka, spisovatelka a modelka ukrajinského původu, která se v říjnu 1994 stala Playmate \"Playboye\". V červnu 2002 pak byla vybrána za dívku měsíce magazínu \"Penthouse\", v němž byla zvolena dívkou roku 2004. Účinkovala také jako pornoherečka.\n\nPůvodním vzděláním je právnička. Profesně působí na pozici klinické psycholožky se zaměřením na sexuální terapii.\n\nNarodila se roku 1973 v Kyjevě, tehdejší metropoli Ukrajinské sovětské socialistické republiky jako Viktorija Nika Zeleneckaja (: ).\n\nPo odjezdu do Spojených států roku 1989 dokončila v sedmnácti letech floridskou veřejnou školu Pensacola Junior College a následně vystudovala bakalářský program na West Chester University v Pensylvánii (B.A.). Právnické vzdělání dosáhla na filadelfské Villanově univerzitě (doktorka práv, J.D.).\n\nPostgraduální stupeň vzdělání absolvovala v oboru klinická psychologie na Drexelově univerzitě (Ph.D.). Cílem bylo získat odborné specializace „v oblastech, kde se protíná právo a psychologie“. Postdoktorální kvalifikaci se zaměřením v sexuální terapii získala na lékařské fakultě New Jersey School of Medicine.\n\nManželství s Alexandrem Zdrokem, které uzavřela 26. října 1990 v Las Vegas, skončilo rozvodem. V prosinci 2009 připustila, že primárním důvodem sňatku bylo získání zelené karty k trvalému pobytu ve Spojených státech. Sestra Teťana (nar. 1972) je bývalá pornohorečka vystupující pod jménem \"Lara Buenfil\".\n\nZe vztahu s Johnem Wilsonem se narodila dcera Silvana Maria.\n\nNapsala několik knih o sexuální tematice:\n4\n\n\n"}
{"id": "984184", "url": "https://cs.wikipedia.org/wiki?curid=984184", "title": "Meschetie", "text": "Meschetie\n\nMeschetie, též Samcche ( , též ) je gruzínská horská historická provincie, která se rozkládala na jihozápadě Gruzie při hranici s Tureckem. Dnes tvoří součást gruzínského regionu Samcche-Džavachetie.\n\nHistorická oblast Meschetie odpovídá současným okresům\nHlavním městem Meschetie bylo Achalciche.\n\nStarověké gruzínské kmeny Mescchetů (či Moschů) a Mosinoiků byly domorodými obyvateli této oblasti. Většina soudobého obyvatelstva Meschetie jsou potomky těchto původních kmenů. Mosynoikové patřili mezi objevitele metalurgie železa. V období od 2. tisíciletí př. n. l. až 4. století př. n. l. byli Meschetové součástí Gruzínského království Diaochie, v období od 4. století př. n. l. do 6. století n.l. pak součástí Království Kavkazské Ibérie. Od 10. století do 15. století byla Meschetie součástí Gruzínského království, od 16. století pak byla připojena a okupována Osmanské (Otomanské) říše. V letech 1829 až 1917 k Ruskému impériu patřila k Tbiliské gubernii jako součásti Ruského impéria, 1918 až 1921 ke Gruzínské demokratické republice a 1921 až 1990 ke Gruzínské SSR. Nyní je součástí kraje Samcche-Džavachetie spolu s Džavachetií a Tori.\n\nMeschetští Turci jsou bývalými tureckými obyvateli gruzínské oblasti Meschetie podél hranice s Tureckem, kteří byli deportováni do střední Asie ve dnech 15. až 25. listopadu 1944 Stalinem a rozptýleni na území Kazachstánu, Kyrgyzstánu, and Uzbekistánu. Z celkového počtu 120 tisíc násilně deportovaných v dobytčích vozech jich 10 tisíc zahynulo. Dnes jsou rozptýleni po celém území bývalého Sovětského svazu.\n\n\n"}
{"id": "984185", "url": "https://cs.wikipedia.org/wiki?curid=984185", "title": "Spet/Round and Round", "text": "Spet/Round and Round\n\n\"Spet/Round and Round\" je píseň slovinské zpěvačky Tinkary Kovač, se kterou bude reprezentovat Slovinsko na Eurovision Song Contest 2014.\n\nPíseň byla vybrána 8. března 2014 ve slovinském národním výběru \"EMA 2014\", a proto bude reprezentovat svou zemi na mezinárodní pěvecké soutěži Eurovision Song Contest 2014, která se bude konat v dánské Kodani. V názvu písně se objevuje slovinské slovo \"Spet\", což v překladu znamená \"Znovu\".\n\nHudbu napsal slovinský zpěvák, skladatel a producent Raay. Text sloužili Tinkara Kovač, Hannah Mancini a Tina Piš. Slova k písni lze najít zde.\n\nHannah Mancini se již v minulosti Eurovision Song Contest účastnila, když na Eurovision Song Contest 2013 reprezentovala Slovinsko s písní \"\"Straight Into Love\"\".\n\nVideoklip byl natočen v přístavu Koper, na pobřeží Jaderského moře ve Slovinsku.\n"}
{"id": "984194", "url": "https://cs.wikipedia.org/wiki?curid=984194", "title": "Jiří Okáč", "text": "Jiří Okáč\n\nJiří Okáč (* 3. listopadu 1963 Brno) je bývalý československý a český basketbalista a trenér.\n\nPatřil mezi nejvýznamnější basketbalisty a mezi vůdčí osobnosti československé a české basketbalové reprezentace. Jako hráč byl účastníkem 10 světových a evropských basketbalových soutěží.\n\nV roce 1992 hrál ve Španělsku kvalifikaci na Olympijské hry 1992. Československo skončilo šesté a z kvalifikace na OH nepostoupilo. V roce 1998 byl vyhlášen nejlepším basketbalistou České republiky. Třikrát v letech 1987, 1997, 1998 byl zařazen do nejlepší pětky hráčů československé resp. české 1. ligy basketbalu a hrál čtyřikrát All-Star zápasy ligy.\n\nZúčastnil se devíti evropských soutěží, pětkrát finálové části Mistrovství Evropy mužů: 1983 v Nantes, Francie, 1985 ve Stuttgartu, Německo, 1987 v Athénách, Řecko, 1991 v Římě, Itálie a 1999 v Paříži, Francie, dále čtyřikrát kvalifikační a semifinálové části v letech 1995, 1997, 1999 a 2003. S basketbalovou reprezentací Československa získal na Mistrovství Evropy jednu stříbrnou medaili.\n\nZa reprezentační družstva Československa a České republiky v letech 1983-2003 odehrál 389 zápasů, z toho v kvalifikaci na Olympijské hry a v utkáních Mistrovství Evropy celkem 57 zápasů, v nichž zaznamenal 581 bodů.\n\nV 1. československé basketbalové lize, získal s týmem Brna třikrát titul mistra Československa (1987, 1988, 1990) a má jedno třetí místo (1981), vicemistrem republiky byl v roce 1986 s týmem Dukla Olomouc. V historické střelecké tabulce střelců 1. basketbalové ligy Československa (od sezóny 1962/63 do 1992/93) je na 78. místě s počtem 2974 bodů. Po započtení statistiky české Národní basketbalové ligy má na svém kontě 5817 bodů a další dva tituly mistra s týmem BK Opava (1997, 1998).\n\nZúčastnil se s týmem Brna pěti ročníků evropských klubových pohárů v basketbale, z toho třikrát Poháru evropských mistrů (1986-1989) a dvakrát FIBA Poháru Korač (1980-1982).\n\n\núspěchy:\n\nPředolympijská kvalifikace\n\nkvalifikace na Mistrovství Evropy (účast celkem 5×)\n\nMistrovství Evropy (účast celkem 5×)\n\n\n\n\n"}
{"id": "984195", "url": "https://cs.wikipedia.org/wiki?curid=984195", "title": "Armádní soutěž umělecké tvořivosti", "text": "Armádní soutěž umělecké tvořivosti\n\nArmádní soutěž umělecké tvořivosti (ve zkratce ASUT) byla soutěž, v níž se svými uměleckými výkony, ať už pěveckými, tak také uměleckými, prezentovali příslušníci Československé armády. Mezi vítěze klání patřili například Jaroslav Uhlíř či Vojenský umělecký soubor Ondráš.\n"}
{"id": "984197", "url": "https://cs.wikipedia.org/wiki?curid=984197", "title": "Janet Lynn Kavandiová", "text": "Janet Lynn Kavandiová\n\nJanet Lynn Kavandiová (*17. července 1959 Springfiel, stát Missouri) je americká vědkyně v oboru chemie a kosmonautka. Ve vesmíru byla třikrát.\n\nNarodila se jako Janet Lynn Sellersová.\nAbsolvovala střední školu Carthage Senior High School, po jejím ukončení v roce 1977 pokračovala ve studiu chemie na Missouri Southern State College v Joplinu (ukončila 1980) a na University of Missouri v Rolla (ukončila 1982) a na Washingtonské univerzitě, kde roku 1990 získala doktorát.\n\nPracovala u společností Eagle-Picher Industries v Joplinu (1982–1984) a u Boeing Defense and Space Group v Seattle (1984–1994).\n\nV roce 1995 se zapojila do výcviku budoucích kosmonautů v Houstonu, o rok později byla členkou jednotky kosmonautů v NASA.\n\nVdala se, jejím manželem je John Kavandi.\n\nNa oběžnou dráhu se v raketoplánu dostala s funkcí letová specialistka třikrát, pracovala na orbitálních stanicích Mir i ISS, strávila ve vesmíru 33 dní, 20 hodin a 8 minut. Byla 380. člověkem ve vesmíru, 35. ženou.\n\n\n"}
{"id": "984203", "url": "https://cs.wikipedia.org/wiki?curid=984203", "title": "Margot Robbie", "text": "Margot Robbie\n\nMargot Elise Robbie (* 2. července 1990 Dalby, Queensland) je australská herečka. První role přišla s rolí Donny Freedman v mýdlové opeře \"Neighbours\" (2008–2011), za kterou získala dvě nominace na cenu Logie Award. Po přestěhování do Spojených států získala roli Laury Cameron v dramatickém seriálu stanice ABC \"Pan Am\" a objevila se ve filmech jako \"Lásky čas\", \"Vlk z Wall Street\", \"Sebevražedný oddíl\", \"Sázka na nejistotu\" nebo \"Legenda o Tarzanovi\".\n\nNarodila se v Dalby v Queenslandu. Její matka Sarie Kessler je fyzioterapeutka. Když jí bylo sedmnáct let přestěhovala se do Melbourne a začala se profesionálně věnovat herectví. V roce 2007 odmaturovala na Somerset College.\n\nProfesionálně se začala herectví věnovat v roce 2007, kdy se objevila ve dvou filmech \"I.C.U. a\" \"Vigilante. \"Také se objevila v několika reklamách a získala několik hostujících rolí v seriálech jako \"The Elephant Princess\" a \"City Homicide.\"\n\nV roce 2008 získala roli Donny Freedman v australské telenovele \"Neighbours. \"Původně měla její postava být pouze hostem, ale brzy se stala postavou hlavní. V roce 2009 získala nominaci na cenu Logie Award a Kids' Choice Award. V září 2010 bylo oznámeno, že po třech letech opouští seriál, kvůli stěhování do Hollywoodu.\n\nPo příletu do Los Angeles se pokoušela získat roli v seriálu \"Charlieho andílci\". Producent Sony Pictures Television preferoval, aby se připojila k seriálu \"Pan Am\", po boku Christiny Ricci. V seriálu získala roli nově vytrénované letušky Laury Cameron. Seriál byl však zrušen po první sérii, kvůli nízké sledovanosti. V květnu 2012 se připojila k obsazení filmu \"Lásky čas\". Následující měsíc bylo oznámeno, že získala roli ve filmu \"Vlk z Wall Street. \"Za roli získala nominaci na Filmovou cenu MTV v kategorii Objev roku a získala cenu Empire Award v kategorii Nejlepší nováček.\n\nPřipojila se k obsazení filmu \"Violet Talent\". Také se objeví ve filmu \"Suite française,\" adaptaci novely Irène Némirovsky. Získala roli Ann Burden ve filmové adaptaci \"Z for Zachariah\", která se natáčela na Novém Zélandu. Film měl premiéru 24. ledna 2015 na Filmovém festivalu Sundance. Na 1. července 2016 je stanovena premiéra filmu \"Tarzan.\"\" \"V říjnu 2014 bylo oznámeno, že se připojila k obsazení připravovaného filmu \"Sebevražedný oddíl\".Ve filmu se objevila v roli Harley Quinn.\n\nV roce 2015 obdržela nominaci na cenu BAFTA Rising Star Award. Bylo potvrzeno, že si zahraje ve filmu \"The Taliban Shuffle.\" Ve stejném roce se objevila ve filmu \"Focus\" s Willem Smithem a s Chrisem Pinem ve filmu \"Z for Zachariah\". Film měl premiéru na Filmovém festivalu Sundance 24. ledna 2015. Film získal pozitivní kritiku. Ve stejném roce si také zahrála s Tinou Fey ve snímku \"Americká reportérka\", který měl premiéru 4. března 2016. V květnu 2016 se stala tváří značky Calvin Klein a jejich voňavky Deep Euphoria. Později v roce 2016 si zahrála Jane Porterovouo ve filmu \"Legenda o Tarzanovi\".\n\nBylo potvrzeno, že si zahraje ve filmové adaptaci memoáru Marisy Lankester \"Dangerous Odds\" a ve filmu \"Violent Talent.\" Také si zahraje krasobruslařku Tonyu Harding ve snímku \"Já, Tonya\". Roli Harley Quinn si zopakuje ve filmu \"Gotham City Sirens\", který také bude produkovat. V červenci 2016 bylo potvrzeno, že si zahraje v thrilleru \"Bad Monkeys\" roli Jane Charlotte. Bude produkovat film pro LuckyChap Entertainment. Svůj hlas propůjčí do filmové verze příběhu o králíčkovi Petrovi . V roce 2016 byla obsazena do role Annie ve filmu \"Terminal\". V roce 2017 byla obsazena do role služebné Marian ve filmu \"Maid\" \"Marian\". V roce 2018 se objevila ve filmu \"Marie, královna skotská\" a v nezávislém filmu \"Dreamland\".\n\nV roce 2009 začala bydlet s herečkou Ashleigh Brewer, se kterou se seznámila na natáčení \"Neighbours.\" V roce 2014 začala chodit s britským asistentem režie Tomem Ackerleym, kterého poznala na natáčení filmu \"Suite Française\". V prosinci 2016 se za něj provdala v Byron Bay v Novém Jižním Walesu.\n\n"}
{"id": "984205", "url": "https://cs.wikipedia.org/wiki?curid=984205", "title": "Jennifer Nettles", "text": "Jennifer Nettles\n\nJennifer Nettles (* 12. září 1974) je americká zpěvačka. Svou kariéru zahájila v polovině devadesátých let a své první album nazvané \"The Sacred and Profane\" vydala v roce 1996 pod hlavičkou skupiny Soul Miner's Daughter. Druhé album skupina vydala o dva roky později a neslo název \"Hallelujah\". V následujících letech vydala tři alba se svou vlastní skupinou Jennifer Nettles Band a od roku 2003 vystupuje s kapelou Sugarland. V roce 2014 vydala sólové album \"That Girl\", jehož producentem byl Rick Rubin.\n\n"}
{"id": "984206", "url": "https://cs.wikipedia.org/wiki?curid=984206", "title": "Velkolepé století", "text": "Velkolepé století\n\nVelkolepé století (v tureckém originále Muhteşem Yüzyıl) je turecká historická a válečná telenovela. První dvě řady byly vysílané na TV Show a současné díly jsou vysílané na TV Star. Seriál byl natáčen a vysílán od roku 2011 do roku 2014. Celkem má 4. řady, které popisují život osmanského sultána Sulejmana I. a jeho harém. Seriál je plný intrik, lásky, války a touhy po moci. Je natočen podle historických události s drobnými úpravami. V roce 2015 byla uvedena poslední 4. řada na Barrandově.\n\n\"V roce 1520 se Sulejman, korunní princ z Manisy, dozvídá během lovu zprávy o smrti jeho otce a je přivolán do hlavního města říše, Istanbulu. Tam nastoupí na trůn a ujme se vlády jako desátý sultán Osmanské říše. Doprovází jej jeho přítel z dětství, sokolník Ibrahim. Mezitím do Istanbulu přijíždí loď s otroky, kde se nachází i krásná dívka z Krymu, Alexandra. Ta na sebe neustále upozorňovala svým rebelantským chováním a odporem k Osmanům a Tatarům, kteří ji unesli a zabili její rodinu. Její odolnost a neochota jí přinesla nejmenší úctu mezi ostatními konkubínami.\" \n\nSulejman přijíždí do Istanbulu, kde jej už vítá jeho matka Ayşe Hafsa Sultan a mladší sestra Hatice Sultan. Ihned poté skládá Sulejman svůj slib jako nový sultán říše.\n\nAlexandra a ostatní konkubíny jsou prodány do paláce Topkapi a jsou vyšetřeny harémovými doktorkami. Díky své kráse a silnému charakteru byla Alexandra poslána mezi konkubíny do sultánova harému. Její odpor k tomuto postavení neustále otravuje harémové služebníky a nakonec musela předstoupit před Valide Sultan (matka sultána, což byla Ayşe Hafsa). Valide jí vysvětlila, že od nynějška je majetkem sultána a každé špatné chování je řádně potrestáno. Alexandra však není ochotná dbát na varování a vykřikuje, že není ničím majetkem. Její rebelantské chování tak nadále pokračuje. \n\nCafer Aga, nedůvěřivý paša sloužící sultánově radě, je neustále jmenován kvůli své špatné vládě nad egyptskými uprchlíky. \n\nSulejman jmenuje Ibrahima strážcem komnat a ostatní pašové na něj začínají žárlit. \n\nNigar Kalfa, harémová vychovatelka, se začne zajímat o Alexandru a řekne jí, že pokud chce v paláci přežít a mít se dobře, musí poslouchat a přijímat nařízení, protože když bude vybrána na halvet (strávení noci se sultánem) a uspěje, může řídit svět jako Haseki Sultan (Haseki - matka princů). Alexandra se tedy začne soustředit na to, aby si jí sultán všiml. Naplánovala si, jak získá jeho pozornost, z čehož byli harémoví sloužící zděšeni a následně ji potrestali. Sultán ignoroval její snahu o zalíbení se a rozhodl se na ni zapomenout. \n\nMahidevran Sultan, matka prozatím jediného sultánova syna Mustafy (v té době měl 5 let), přijíždí do paláce Topkapi po dlouhé cestě z Manisy. Z příjezdu je velmi znepokojené, protože ji sultán nevítá tak, jako obvykle; rychle se však vzpamatovala, protože si řekla, že mohl být v tu dobu zaneprázdněný. \n\nSultánovi kati popravili Cafera Agu, což bylo sultánovo první rozhodnutí ve funkci. Když se o tom doslechla Valide Sultan, byla z toho velmi nadšená a rozhodla se pro syna připravit večerní oslavu. Oslovila tedy Daye Hatun, její pravou ruku v harému, aby pro něj vybrala ty nejkrásnější konkubíny. Ibrahim pomáhal s výběrem a velmi ho zaujala Alexandra. Ona a její jediná kamarádka Maria s pár dalšími ženami byly vybrány, aby večer sultánovi zatančily. Alexandra byla z těchto novinek velmi nadšená. \n\nMahidevran byla velmi smutná, když se doslechla o oslavě a trpěla úzkostí, protože si myslela, že na ni sultán zapomněl. \n\nAlexandra velmi zaujala sultána svým tancem a ten na ni hodil fialový šátek (sloužil jako pozvánka na halvet), jak už to Ibrahim očekával. Všechny konkubíny nyní na Alexandru kvůli šátku žárlí. \n\nKdyž se Mahidevran dozvěděla o tom, že si sultán Alexandru vybral na halvet, zavolá si ji k sobě do komnaty, aby si prohlédla a následně jí zakázala jít k sultánovi. Alexandra ji však ignoruje a dál se připravuje na noc s vládcem. \n\nSultán byl nadšený, že si vybral právě Alexandru, protože od chvíle, kdy se snažila o jeho pozornost, na ni nemohl zapomenout.\n\nI když se Alexandra chystala na večerní návštěvu, velmi se rozzuřila když zjistila, že ji Mahidevran předběhla. Sultán tedy strávil noc s ní, ale poslal ji pryč z komnaty velmi brzy. Poté si zavolal Ibrahima a pokáral jej, že správně nehlídal dveře jeho komnaty, načež trávil noc s jinou ženou, než původně chtěl.\n\nAlexandra se vrací do harému, kde už se jí ostatní konkubíny vysmívají a strhávají se kvůli tomu hádky. \n\nPříštího rána Nigar Kalfa posílá konkubíny uklidit části harému, které během hádek rozházely. Zatímco umývali, Sulejman prochází kolem a znovu se zadívá na Alexandru. Alexandra byla velmi smutná, že se sultánem noc strávit nemohla a myslela si, že o ni již ztratil zájem. Za chvíli jí však Nigar oznamuje, že se má opět přichystat, že je znovu vybrána na halvet. Sulejman navštíví svou matku a oznamuje jí, že si nepřeje, aby zasahovala do jeho osobního života. Věděl totiž, že Mahidevran k němu poslala právě ona. Valide je ale šokována, protože s tím neměla nic společného a ihned pokárala Mahidevran za její chování. \n\nAlexandra se připravuje, Nigar jí dává tipy a rady, jak se má při halvetu chovat. Vysvětluje jí, že noc mezi čtvrtkem a pátkem je posvátná a pokud konkubína v takovou noc otěhotní, její dítě je poté požehnáno. Alexandru to však rozesmutnilo, protože byla středa. \n\nI když je Alexandra nervózní, sultán se do ní ihned zamiloval a ona do něj také. Sultán byl fascinován její krásnou a tak u něj strávila i čtvrteční večer. Mahidevran je pobouřená, když zjišťuje, že nemůže k sultánovi, protože to ona byla ta, která se sultánem trávila posvátné noci. Sultán přejmenoval Alexandru na Hürrem. Hürrem znamená blaho. Svým novým jménem se poté chlubila celému harému. V roce 1521 Hürrem porodí svého nejstaršího syna, prince Mehmeda. Mezitím se sultán zúčastnil své první války. Mahidevran je velmi smutná a utápí se v depresích, jelikož její post jako jediné matky prince, právě ztratila. V roce 1522 Hürrem porodila svou jedinou dceru, princeznu Mihrimah Sultan. Z toho byla ale velmi smutná, protože si přála porodit dalšího následníka trůnu. Myslela si, že Sulejmanovi se to také nebude líbit. Valide Sultan se ji snažila uklidnit. Mahidevran byla nyní šťastná, protože kdyby Hürrem porodila prince, měla by vyšší postavení než ona. V roce 1523 se konaly zásnuby sultánovy sestry Hatice a jeho sokolníka Ibrahima. Dosavadní velkovezí Piri Mehmed Paša se svého postu vzdal a sultán jej předal právě Ibrahimovi. Mahidevran si myslí, že je těhotná, ale vyšlo najevo, že není. Místo toho byla opět těhotná Hürrem. V roce 1524 se svatba Hatice a Ibrahima uskutečňuje. Hürrem porodila budoucího sultána Selima II. Ibrahim si najímá malíře, aby vyzdobil jeho palác. Později vyšlo najevo, že malíř je Hürremin snoubenec, kterého měla na Ukrajině, než ji odsud násilím odvlekli. \n\nV roce 1525 je zavražděna konkubína Sadıka, která se snažila zabít sultána za to, že jí ve válce zabil novomanžela. Do moře ji hodil Matrakçı Nasuh, který pro ni choval city. Hürrem porodí třetího syna Bayezida. V roce 1526 je na moři unesena a prodána tureckým pirátům španělská princezna Isabella Fortuna a její služebná. Ti ji poté prodali sultánu Sulejmanovi. Sulejman se rozhodl využít ji při vyjednávání s Evropany. Isabella se několikrát snaží o útěk, ale zatím se jí to nikdy nepodařilo. Hürrem, která se o princezně doslechne, začne velmi žárlit a později hrozí, že se Isabella stane součástí harému. Nicméně Hürrem pomáhají její věrní služebníci - Gül Aga, Nigar Kalfa a Nilüfer Hatun. Ti se ji snažili poslat do Vídně zpět za rodinou.\n\nHatice Sultan, která se nedávno provdala za Ibrahima, porodí své první dítě, chlapečka Mehmeda. Zanedlouho ho ale nechtěně zabije, když při kojení v noci usne a chlapec se udusí. V roce 1529 znovu otěhotní a čeká dvojčata. \n\nSulejman osvobozuje Hürrem z otroctví, aby mohla mohla konat dobré věci a věnovat se charitě (otroci podle Islámských zákonů činit dobro nemohli). V noci, když odcházela do svého pokoje, Sulejmanovi řekla, že s ním nemůže strávit noc, protože je již svobodná žena a podle zákonů své víry se musí nejdříve provdat, aby mohla strávit noc s mužem. \n\nV roce 1530 sultán Sulejman porušil osmanské tradice a konečně se rozhodl oženit s Hürrem. Valide Sultan a ostatní členové rodiny s tímto manželstvím nesouhlasili. Mahidevran trvala na tom, že když už jí byla upřena sultánova láska, chtěla by alespoň prožít život jako svobodná žena. Sulejman však její přání odmítl splnit. \n\nHürrem Sultan, která se neustále s Ibrahimem dohaduje, změní na chvíli názor, když vidí smutek Hatice po ztrátě dítěte. Ibrahim však je během sultánova svatebního ceremoniálu postřelen otráveným šípem (na příkaz Hürrem, který nestihla odvolat). Útočník ale nakonec nebyl služebníkem Hürrem, ale Behrama Paši. \n\nV roce 1532 porodí Hürrem své nejmladší dítě, prince Cihangira. \n\nIbrahim začíná být vážně nemocný a tak jej Nigar Kalfa, Matrakçı Nasuh a Sümbül Aga berou do horkých pramenů, aby jej vyléčili. \n\nNigar se později za Matrakçıho provdá na příkaz Valide Sultan. Se svou svatbou není vůbec spokojená, protože v té době je zamilovaná do Ibrahima, který je ale manželem Hatice Sultan. Během první noci v jejím novém domě se nečekaně objevil Ibrahim, který s Matrakçım udělal dohodu. Matrakçı se s ní rozvádí a Ibrahim s ní začne milenecký poměr. \n\nZatímco je sultán na výpravě, Valide Sultan a Mahidevran se opět snaží Hürrem nějak zbavit.Valide umístí do harému špióna a předstírá, že Hürrem na chvíli přenechává vládu nad harémem. Během její \"vlády\" vyprovokuje Valide vzpouru; jedna z konkubín ukradne palácové zlato a nechá upálit jednu nevinnou dívku. Konkubíny se velmi rozzuří a rozhodly se, že půjdu na oplátku zase spálit Hürrem, ale Daye Hatun (služebná Valide) ji zachrání. Po těchto aférách sultán svou matku nařkne, že již není schopná vládnout harému. \n\nNigar, která nakonec s Ibrahimem otěhotní, se snaží opustit palác, ale Hürrem ji během útěku unese a schová ji. \n\nHatice se konečně dozvídá, že jí byl Ibrahim nevěrný. \n\nHürrem zase vymyslí past na Mahidevran, ve které ublíží velmi ublíží Gülfem Hatun a stopy nastraží tak, aby byla obviněna Mahidevran. \n\nValide Sultan se dozvídá a Nigařině poměru s manželem její dcery Hatice a dostává mrtvici. Po několika dnech na její následky zemře a nikdo (kromě Hürrem) nadále o Nigařině těhotenství nic neví.\n\nPo smrti Valide Sultan pověří sultán Hürrem, aby harému vládla. \n\nV roce 1534, po předcházejících událostech, se všichni dozví o Ibrahimově cizoložství. Hatice, která nejdříve chtěla rozvod, se snaží manželství zachránit. Nigar porodí dítě, ale je jí řečeno, že její dítě při porodu zemřelo, zatímco jej Hatice Sultan poslala na místo, kde měla žít v utajení. Před Ibrahimem a Nigar tuto skutečnost tají. Po porodu je Nigar uvězněna a následně měla být popravena, ale Hürrem Sultan ji zachrání a vezme zpět do harému. \n\nO pár let později konečně Hürrem najde holčičku jménem Kader a ihned to oznámí Ibrahimovi. Poté, co ji i on sám uvidí, začne společně s Hatice plánovat sňatek Nigar a Rüstema. \n\nMustafa se vrací ze služby ve válce zpět do Manisy a pokračuje zde jako guvernér. \n\nDo paláce přichází dívka Firuze. Afife Hatun ji vybere sultánovi na halvet a zatají její identitu před Hürrem. Firuze mezitím slouží její dceři Mihrimah. V roce 1535 se konečně Hürrem dozví, kdo je ta žena, kterou si sultán neustále volá a pošle Rüstema, aby ji zabil. Ten však uvidí tetování na jejím krku, které nosí pouze členové perského rodu Safíovců. Upozorní na to Hürrem a ta o tom informuje sultána. Ten se rozhodne poslat ji pryč.\n\nV roce 1536 vzrůstá díky Hürreminým intrikám sultánovo podezření, že jej Ibrahim zrazuje. Nakonec jej popraví poté, co jej pozve na večeři do hlavního paláce. \n\nHatice se po smrti manžela psychicky zhroutí a nařkne sultána, že je již pouze jejím vládcem, nikoliv však bratrem. Hatice se dohodne s Mahidevran, že Hürrem zabijí. Poslaly na ni jednu ze služebných Mahidevran, Dianu. Ta však ale přechází na stranu Hürrem a je jí velmi věrná. \n\nMezitím do hlavního města přijíždí Şah Sultan (další ze sultánových sester) na pozvání Hatice a společně s ní chce jít proti Hürrem. Hürrem se velmi rozzlobí a zbije Hatice za to, že ji nakazila nemocí a sultán jí opět odpouští. \n\nV roce 1539 se Hürrem rozhodne provdat Mihrimah za Rüstem, aby tak vytvořili alianci proti Şah a Hatice.\n\nV roce 1541 se Lütfi Paša (manžel Şah Sultan) stává po smrti Ayase Paši velkovezírem. Poté se věnuje především trestání prostitutek a cizoložníků. Şah Sultan se s ním později rozvádí, když ji uhodí za názor na tresty, které těmto lidem dával. \n\nPo pár letech Mihrimah porodí dceru Ayşe Hümaşah. Poté, co nemohla sama kojit si najímá kojnou, která tajně slouží Şah a je jejím špehem. \n\nNigar se vrací do Istanbulu a připojí se na stranu Hatice a Şah, aby se pomstila Rüstemovi za rozvod kvůli sňatku s Mihrimah. \n\nPomáhají Nigar, aby se dostala do paláce Rüstema a Mihrimah a pověří ji, aby ho zabila, ale stále myslela na svou vlastní dceru. Když ji viděla, ukradla ji. Nakonec ji Rüstemovi vrátila a spáchala sebevraždu (skočila ze skály). \n\nMezitím se Mustafa setkává s rakouskými velvyslanci a tím začal konflikt mezi ním a sultánem Sulejmanem. Ten jej za trest nevezme na výpravu a musel odejít do provincie Amasya, odkud nemohl zpět do Manisy až do skončení války. \n\nHürrem obdrží falešný dopis, že je Selim velmi nemocný. Rozhodla se jet za ním do Konye, ale po cestě je přepadena. Celou dobu byl zdravý a Hürrem byla po cestě zajata a uvězněna v tajném paláci. \n\nV roce 1543 se Hatice pohádá s bratrem a spáchá sebevraždu (otráví se). Než umře, řekne Sulejmanovi, že Hürrem zmizela díky ní a že je to odplata za Ibrahima. Umřela tak s domněnkou, že je Hürrem mrtvá. \n\nMalkoçoğlu Balı Bey najde Aliho Agu (sluhu Hatice a toho, kdo se podílel na Hürremině únosu) a podle jeho instrukcí pak Hürrem najde.\n\nMihrimah zjišťuje, že její teta Şah poslala do paláce špeha. Vyhrožuje jí, že pokud neodejde z paláce a pryč z města a všechen majetek nevěnuje do charity Hürrem, řekne o špehovi svému otci. \n\nMezitím je Mehmed, syn Hürrem a Sulejmana, zavražděn svým nejbližším janičářem Ilyasem, který tajně sloužil Mahidevran. Nakazil jej pravými neštovicemi. Tyto zprávy velmi zasáhly sultána, který upadl do depresí. \n\nBalı Bey úspěšně přivede Hürrem zpět do paláce. \"(od této chvíle ji místo Meryem Uzerli hrála Vahiden Percin).\" \n\nHürrem Sultan, která se vrátila do paláce, plánuje to, aby na trůn nastoupilo jeden z jejích synu. Mezitím je Rüstem Paša jmenován novým velkovezírem. \n\nPo smrti prince Mehmeda jsou všichni princové svoláni do hlavního města, aby jednoho z nich sultán Sulejman vybral jako guvernéra Manisy. Nakonec zvolí na tento post Selima. \n\nDo paláce jsou nakoupeny nové skupiny konkubín včetně Cecilie Baffo, dcery benátského prestižního šlechtice, která se snaží dostat do harému prince Selima, ale selže. Nakonec ji tam vybere Hürrem, které Cecilia projevuje svou oddanost, a přejmenuje ji na Nurbanu. \n\nFatma Sultan, jedna ze sester sultána Sulejmana, přijíždí do Istanbulu společně s dcerou Ibrahima a Hatice, Hurricihan. Mustafa se tajně oženil s dcerou kapitána Barbarose Mihrünnisou a Beyazid s Hurricihan si začnou být také velmi blízcí. Atmaca, věrný voják prince Mustafy, dostává příkaz zabít Mihrünnisu, ale nechá ji žít, protože mu oznámí, že s princem otěhotněla. \n\nV hlavním městě Hürrem pokračuje s odposlechem divánu ve své tajné komnatě. Fatma Sultan tuto skutečnost odhalí a oznámí to Sulejmanovi a na nějakou dobu pak byl poslána mimo hlavní město. \n\nSulejman se rozhodne Mustafovi darovat kaftan jako symbol respektu. Hürrem tento kaftan nechala otrávit během doručování do Manisy. \n\nPoté, co tento dárek Mustafa obdržel si myslel, že jej chtěl otec zabít a připravil se na výpravu do hlavního města. Po cestě jej chránili janičáři a tak se setkal se sultánem až v divánu v hlavním městě.\n\nPoté, co se Sulejman dozvěděl o této záležitosti, velmi onemocněl. Během výpravy Sulejmana napadli atentátníci, ale byl Mustafou zachráněn. Ve stejnou dobu se Mustafa setkává s bratry Beyazidem a Cihangirem, kterým slibuje, že je nikdy kvůli trůnu nezabije. Ti s ním souhlasí a vyjádří mu podporu k získání trůnu po sultánově smrti.\n\nHürrem se dozví o názorech svých synů a rozhodne se podporovat Selima, který má o trůn reálný zájem. Mihrimah Sultan a Rüstem Paša nadále podporují Beyazida. \n\nS pomocí Rüstema a Mihrimah posílá Hürrem falešný dopis perskému šáhovi Tahmáspovi. V dopise, o kterém neměl Mustafa ani tušení, žádali jeho jménem o podporu při ovládnutí říše a zabití Sulejmana. \n\nSulejman věří, že jej Mustafa skutečně zradil a rozhodne se syna popravit během tažení proti Persii. I když byl Mustafa varován, nevěřil, že by jej otec mohl zabít a přijal jeho pozvání na výpravu. Janičáři, kteří podporovali Mustafu jako potencionálního dědice napadli Sulejmana a žádali Rüstemovu hlavu. \n\nSulejman ušetří Rüstemův život, ale zbaví ho všech pozic a autority. \n\nCihangir, který hluboce miloval svého bratra, umírá na srdeční záchvat. \n\nSmrtí většiny Sulejmanových synů začínají boje o trůn mezi Selimem a Beyazidem. Hürrem věří v Beyazidovu spravedlnost a podporuje jej, zatímco ostatní a sultán upřednostňují staršího Selima. \n\nBeyazid se vydává do Manisy se stovkami janičářů, jelikož na něj opět poslal špehy. Než se začali prát, zastavila je jejich matka Hürrem. \n\nHürrem na svém těle objeví vředy a je jí diagnostikována nemoc, která se už nedá vyléčit. Když cítí, že se smrt blíží, rozhodne poprosit o odpuštění u Mahidevran. Sulejmana poprosila, jestli by mohla být pohřbena v nově postavené hrobce a za pár dní umírá. \n\nA year after her death, Beyazid, who hasn't been pleased with his father's decision, gathers a huge army and goes to war against Selim. Süleyman, angered by Bayezid's actions, gives consent to his death. After getting injured during the battle, Bayezid and his sons flee to Persia and take shelter at the Safavid Shah's palace. As he later realizes that his father has offered the Shah money in exchange for his head, he decides to run away, but gets captured and imprisoned. \n\nRok po její smrti, byli Beyazid a Selim opět spolu ve válce. Beyazid byl zraněn a utekl do Persie do paláce šáha Tahmáspa. Když se doslechl, že jej chce otec od šáha vykoupit a zabít, rozhodl se utéct. Byl ale chycen a uvězněn. Nakonec byl předán Selimovi, který nabídl více peněz a zabil jej i jeho syny. \n\nNež je Selim zabil, podporovala je Mihrimah. Rüstem se přidal na stranu Selima a Mihrimah za pomocí Atmaci Rüstema zabili. \n\nGülfem Hatun vinila Sulejmana za zničení rodiny a snažila se jej zabít. Byla ale zabita jeho strážemi. \n\nV následujících letech se Sulejmanovo zdraví zhoršilo. Rozhodl se jít naposledy do války, aby porazil nepřítele. Během bitvy u Szigetváru zemřel. \n\nMihrimah mezitím opustila palác.\n\nSelim se stává novým sultánem Osmanské říše.\n\nNa seriál navazuje jiný turecký seriál Kösem (v orig. ), který dějově začíná asi 40 let po skončení velkolepého století a jehož hlavním námětem je panování sultána Ahmeda I. a události v jeho harému.\n\n"}
{"id": "984207", "url": "https://cs.wikipedia.org/wiki?curid=984207", "title": "Brouk Pytlík (opera)", "text": "Brouk Pytlík (opera)\n\nBrouk Pytlík je celovečerní dětská opera – podle označení autora „opera buffa pro malé i velké“ – českého skladatele Evžena Zámečníka. Libreto napsal Rudolf Žák podle populární dětské knížky Ondřeje Sekory: \"Trampoty brouka Pytlíka\". Společně s předchozí Zámečníkovou operou \"Ferda Mravenec\" tvoří \"Brouk Pytlík\" volný cyklus. Opera vznikla v letech 1981–1982 a měla premiéru v Praze v roce 1988.\n\nPo velmi úspěšném uvedení Zámečníkovy opery \"Ferda Mravenec\" v Brně roku 1977 získal skladatel objednávku na dětskou operu na výzvu Českého hudebního fondu vyhlášenou ke 100. výročí otevření Národního divadla v Praze (k této příležitosti vznikla i řada jiných oper). Zámečník opustil v květnu 1981 zaměstnání u Státní filharmonie Brno a působil od té doby jako skladatel na volné noze; do roku 1982 se věnoval především kompozici \"Brouka Pytlíka\". Dílo tedy bylo dokončeno včas, na scéně Národního divadla – respektive na jeho pobočné scéně ve Smetanově divadle – se opera objevila poprvé až 8. dubna 1988. Hudebním nastudováním byl tehdy pověřen brněnský dirigent Jan Štych, který se podílel již na úspěchu \"Ferdy Mravence\", režii měl Miroslav Nekvasil a scénu a kostýmy vytvořili Vladimír Landa a Helena Anýžová. Opera dosáhla v Národním divadle 37 repríz, poslední se konala 2. dubna 1991. O rok později uvedlo Zámečníkovu operu i jeho domovské brněnské divadlo, v režii Luboše Ogouna a v hudebním nastudování Tibora Vargy se stejnou scénou a kostýmy. Mezi premiérou (14. února 1992) a derniérou (28. září 1994) se odehrálo sedmnáct představení. Přestože počty repríz nedosahovaly čísel u \"Ferdy Mravence\", jde o čísla na soudobou operu vysoká.\n\nLibreto pro Zámečníka poměrně věrně podle Sekorovy předlohy zpracoval, stejně jako u \"Ferdy Mravence\", Rudolf Žák, a to přestože byl v době vzniku opery pro režim nežádoucí osobou; musel opustit divadlo a pracovat v dělnických povoláních. Větší důraz oproti předloze je kladen na Pytlíkovu hudbymilovnost. Ještě více než v případě \"Ferdy Mravence\" je pro \"Brouka Pytlíka\" charakteristický rychlý spád děje, velká různorodost scén a bohaté jevištní dění, se značným zapojením baletu a zpívajících či tančících dětských představitelů. Hudbu, slovo a pohyb se autor snažil uvést do co největší vyváženosti a souladu. K charakteristice jednotlivých postav využil Zámečník možností orchestru a jednotlivých nástrojů, přičemž titulnímu hrdinovi bylo přiřazeno eufonium, zdůrazňující jeho nemotornost. Opera je psána s ohledem na dětského diváka, tedy se snahou o hudební srozumitelnost, i když s využitím moderních skladebných postupů – ty se prosazují i více než ve \"Ferdovi Mravenci\", naopak tradičních forem je v \"Brouku Pytlíkovi\" méně. Celkově lze operu zařadit k hudebnímu neoklasicismu. Helena Havlíková ji označuje za „rozesmátou buffu s typicky českým koloritem“.\n\nOpera trvá asi 120 minut.\n\nV roce 1989 pořídila Československá televize zkrácený televizní záznam inscenace opery ze Smetanova divadla.\n\n2 flétny, hoboje, 3 klarinety, fagot, 2 lesní rohy, 2 trubky + eufonium, pozoun, tuba, tympány, bicí souprava, klavír, smyčcové nástroje.\n\nBrouk Pytlík sice byl všude a vyzná se ve všem, ze všeho nejlépe se však vyzná v hudbě. Sestavil z malých broučků vlastní dechovou kapelu, které jako nástroje slouží stébla strav a kalíšky květů. Po ukázce jejich umění Brouk Pytlík fundovaně teoreticky rozebere jejich chyby, broučka Toníčka přeřadí od klarinetu k bubínku a vydává se se svým tělesem v pochodovém rytmu na louku.\n\nPromenáda na louce je poseta stánky a obchůdky, jejichž majitelé se překřikují a vychvalují své zboží a služby. Koktavá řeznice Krtonožka nabízí chutné a výživné žížalí maso, Pavouci předvádějí své látky a nitě, Tesaříci otec a syn dělají reklamu svému stavebnímu družstvu, ba dokonce motýl Smrtihlav vychvaluje kolemjdoucím svůj pohřební ústav. Všechny však přehluší Pytlíkova dětská dechovka. Zatímco některým se tento hudební styl líbí, jiní jsou nadšeni méně a zejména vážení brouci Chroust a Potemník na rozverné a hlučné nově příchozí žehrají a vytýkají Pytlíkovi, že se sebe dělá takového šaška a hastroše. Brouk Pytlík zavelí svému dětskému oddílu do útoku na nepřítele jejich umění. Vypukne velký zmatek. Broučci se před rozzlobenými Chroustem a Potemníkem rozutečou a poschovávají. Oba brouci přísahají Pytlíkovi pomstu.\n\nPo jejich odchodu se broučci váhavě vracejí. Toníček přibíhá vyděšen, protože se schovával pod kamenem a narazil tam na kvílející strašidlo. Ukáže se však, že to je brečící houf malých cvrčíčků, kteří se ztratili mamince. Brouk Pytlík se je jme obveselovat hravou pantomimou. Chce cvrčky svézt na vozíčku, ale malí brouci dřepčíci, které do něho zapřáhne, se ukáží být tak rychlí a překotní, že z projížďky sejde. I tak se Pytlíkovi podaří cvrčíčky rozdovádět tak dokonale, že porazí Krtonožčin stánek. A hrdina hned získává třetí nepřítelkyni v řadě.\n\nBaletní mistryně Kobylka učí svůj dorost skokům. Vše se dařím, jen kobylka Martička má ze skákání strach a nedá si říci. Učitelka si už nad ní zoufá. Brouk Pytlík, který si nenechá ujít příležitost k poučování, předvádí Martičce ukázkovou techniku, skončí však přímo uprostřed potoka. Jeho volání o pomoc má nejprve ten výsledek, že ne sebe upozorní trojici svých pronásledovatelů. A t se za ním po hlase pustí tak bezhlavě, že se ani nenadějí a plácají se sami ve vodě. Mezitím kobylky vytvořily záchrannou expedici, pomocí tykadel vytáhnou pytlíka z vody a ještě mu dopomohou k útěku. zato obyvatelka pobřežní mělčiny Splešťule blátivá je celým tímto povykem pohoršena a přidává se na stranu Pytlíkových pronásledovatelů, kterým pomůže z vody ven.\n\nPytlík se zatím otřásá z vody, a protože se v ní nachladil, kýchá kolem sebe. To se zalíbí kolem letícím včelám, které potřebují vykropit chodbičky v úle, a tak Pytlíka vezmou a odnesou do svého domova.\n\nPytlík v úle svědomitě vykropil chodbičky a nyní odpočívá v komůrce. Jedna včela krmička jej omylem považuje za larvičku a hned mu dává medové koláče; a protože Pytlík na každé vyzvání odpovídá dětským hláskem, že ještě nejedl, dostane během chvilky několik porcí – než jej včely odhalí a přidělí mu novou práci, totiž oprašovat včely, které přilétají z výpravy pro nektar. Ale Pytlík málem vyhodí sesbíraný prach – totiž cenný pyl – na smetiště: je jasné, že ani na tuto práci se nehodí.\n\nUmírá stará včelí dělnice. Včely se s ní loučí obřadem, při kterém je přítomna i jejich královna, jež se jinak pohybuje zvolna v průvodu od komůrky ke komůrce a klade vajíčka. I Brouk Pytlík je mezi přítomnými, ale když nalezne koláče přichystané na pohřební hostinu, valnou část jich spořádá- Včely ho honí a Pytlík se ukryje ve velké temné komoře, kde vzbudí trubce – a to dva dny před řádným termínem. V úle zavládne chaos a včely vidí, že je nejvyšší čas dát Pytlíkovi výhost. Sesypou se na něj a žihadly jej vyženou z úlu.\n\nBrouk Pytlík se nejprve přibelhá celý pobodaný a zmožený útrapami, ale brzy zjišťuje, že se mu vrací čilost na duchu i na těle. Ale obratnosti mezitím nepřibral, takže sotva se rozpřáhne, podaří se mu zbořit již téměř dostavěný dům otce a syna Tesaříků. Ti si na něj došlápnou: protože musí dům postavit znovu podle nových plánů, ať jim je Pytlík připraví. Nechají ho s čtvrtkou papíru a tuší, ale Pytlíka, který si neví rady, přepadne únava. Při usínání navíc kalamář převrhne. To se zalíbí pěti molům: tančí po papíře a zanechávají za sebou stopy a čáry. Tesaříci se vracejí, jsou plánem nadšeni a ihned se pustí do práce podle něj. Nová stavba je bizarní umělecké dílo. Bohužel ale nemá dlouhé trvání. Dorazí totiž pytlíkovi čtyři pronásledovatelé, a když se sám „pan architekt“ zachrání útěkem, odnese za něj jejich hněv alespoň stavba postavená podle jeho plánu.\n\nNa velké pavučině si pod dohledem rodičů hrají mladí pavoučci. Do toho se jim připlete prchající Brouk Pytlík: je objemný a pavučina, do které se zamotá, se pod jeho váhou roztrhá. Pytlík nemá z pavouků strach, naopak vidí příležitost, jak se blýsknout další ze svých četných dovedností. Ale ukázka provazochodeckého umění skončí neúspěšně – poté, co svou balanční tyčí uhodí všechny okolo, opět spadne. Přitom obdivuje, jak pavouci snovají svá vlákna, a vidí, že předtím snědí starou pavučinu. Chce je napodobit, a tak také sežere kus pavučiny. Ale místo toho, aby upředl vlastní nit, se mu udělá velmi špatně od žaludku. Pytlík už má za to, že udeřila jeho poslední hodinka.\n\nPoblíž se koná pohřeb ptáčka. Smuteční obřad vede Smrtihlav. Brouk Pytlík se celý rozbolavělý probudí a je přesvědčen, že zemřel a že je to jeho vlastní pohřeb. To se málem stane pravdou, protože jej právě dostihují jeho čtyři pronásledovatelé Potemník, Chroust, Krtonožka a Splešťule blátivá. Ti jej chtějí hodit do vykopaného hrobu a nechat pohřbít zaživa. Naštěstí se ale objeví Pytlíkovi věrní kamarádi, broučci s kobylkami, a společně Pytlíka osvobodí a jeho nepřátele zaženou. Brouk Pytlík, který přestál už tolik nástrah a svízelí, je opět ve své kondici, sestavuje znovu svou kapelu a řídí její veselou závěrečnou produkci.\n"}
{"id": "984210", "url": "https://cs.wikipedia.org/wiki?curid=984210", "title": "The Avett Brothers", "text": "The Avett Brothers\n\nThe Avett Brothers je americká hudební skupina, založená v roce 2000 v Concordu v Severní Karolíně. Hlavními členy skupiny jsou bratři Scott Avett (banjo) a Seth Avett (kytara); doplňují je Bob Crawford (kontrabas), Joe Kwon (violoncello), Mike Marsh (bicí) a Paul Delfigia (klávesy). Své první album nazvané \"Country Was\" skupina vydala v roce 2002 a do roku 2019 jich vydala dalších devět.\n\n\n"}
{"id": "984218", "url": "https://cs.wikipedia.org/wiki?curid=984218", "title": "Principálovský dům (Plzeň)", "text": "Principálovský dům (Plzeň)\n\nPrincipálovský dům čp. 130 v Plzni je empírovým klasicistním domem na rohu náměstí Republiky (č. or. 16) a Františkánské ulice (č. or. 2). Jedná se o nárožní jednopatrový dům uzavřené trojkřídlé dispozice s obdélným vnitřním dvorem. V domě dnes sídlí Magistrát města Plzně. Dům je chráněn jako kulturní památka.\n"}
{"id": "984219", "url": "https://cs.wikipedia.org/wiki?curid=984219", "title": "Singulární řešení", "text": "Singulární řešení\n\nSingulární řešení \"y\"(\"x\") obyčejné diferenciální rovnice je řešení, které je singularitou, nebo takové, u jehož počáteční úlohy (některými autory nazývané Cauchyho problém) je v některém bodě řešení porušena jednoznačnost. Řešení může být singulární na množině tvořené jediným bodem i celou reálnou osou. Řešení, u kterých dochází k porušení jednoznačnosti, nemusí být singulární funkce.\n\nV některých případech se termín \"singulární řešení\" používá pouze pro taková řešení, u nichž je porušena jednoznačnost počáteční úlohy v každém bodě křivky. Singulární řešení v tomto silnějším smyslu je často dáno tečnou ke každému řešení z rodiny řešení. \"Tečnou\" míníme bod \"x\", ve kterém \"y\"(\"x\") = \"y\"(\"x\") a \"y'\"(\"x\") = \"y'\"(\"x\"), kde \"y\" je řešení z rodiny řešení parametrizovaných parametrem \"c\". To znamená, že singulární řešení je obalovou křivkou rodiny řešení.\n\nDiferenciální rovnice má obvykle singulární řešení tehdy, když se v ní vyskytuje dělení výrazem, který může nabývat nulové hodnoty. Proto při řešení diferenciální rovnice, v níž se vyskytuje dělení nějakým výrazem, musíme zkontrolovat, co se stane, když se tento výraz rovná nule, a zda to nevede k singulárnímu řešení. Pro vyloučení existence singulárního řešení lze použít Picardovu–Lindelöfovu větu, která dává postačující podmínky pro existenci jednoznačného řešení. Další věty, jako například Peanova existenční věta, dávají postačující podmínky pro existenci řešení bez záruky jednoznačnosti, což může umožnit existenci singulárního řešení.\n\nUvažujme homogenní lineární obyčejnou diferenciální rovnici\n\nkde apostrof znamená derivaci podle \"x\". Obecným řešením této rovnice je \n\nPro libovolnou hodnotu formula_3 je toto řešení hladké s výjimkou bodu formula_4, kde řešení diverguje. Navíc pro dané formula_5, se jedná o jednoznačné řešení procházející bodem formula_6.\n\nUvažujme diferenciální rovnici\n\nJednoparametrická rodina řešení této rovnice je dána vzorcem\n\nJiné řešení je dané vztahem\n\nProtože zkoumaná rovnice je prvního řádu, počáteční podmínkou jsou počáteční hodnoty \"x\" a \"y\". Při uvažování uvedených dvou množin řešení vidíme, že pro formula_10 je porušena jednoznačnost. (Lze ukázat, že jestliže pro formula_11 vybereme jednu větev odmocniny, pak existuje lokální řešení, které je jednoznačné díky Picardově–Lindelöfově větě.) To znamená, že výše uvedená řešení jsou vesměs singulární v tom smyslu, že žádné není jednoznačné v okolí jednoho nebo více bodů. (Obvykle říkáme, že v těchto bodech je „porušena jednoznačnost“.) Pro první množinu řešení je jednoznačnost porušena v jednom bodě, formula_12, pro druhé řešení pro každou hodnotu formula_13. Řešení formula_14 je tedy singulárním řešením v silnějším smyslu, že je nejednoznačné pro každou hodnotu \"x\". Nejedná se však o singularitu, protože řešení i všechny jeho derivace jsou spojité.\n\nV tomto příkladě je řešení formula_15 obálkou rodiny řešení formula_16. Řešení formula_14 je tečnou ke každé křivce formula_18 v bodě formula_19.\n\nPorušení jednoznačnosti lze použít pro konstrukci více řešení. Ta lze nalézt použitím dvou konstant formula_20 a definováním řešení formula_21, aby bylo formula_22 pro formula_23, aby bylo formula_24 pro formula_25, a aby bylo formula_26 pro formula_27. Přímý výpočet ukazuje, že se jedná o řešení diferenciální rovnice v každém bodě, včetně formula_28 a formula_29. Pro tato řešení je jednoznačnost porušena na intervalu formula_25, a řešení jsou singulární v tom smyslu, že druhá derivace neexistuje v bodech formula_28 a formula_29.\n\nPředchozí příklad může dávat mylnou představu, že porušení jednoznačnosti má přímou souvislost s formula_33. Porušení jednoznačnosti je vidět také v následujícím příkladě Clairautovy rovnice:\n\nPokud použijeme substituci \"y' = p\", pak\n\nZderivujeme podle \"x\":\n\ncož po jednoduché algebraické úpravě dává\n\nTato podmínka je splněna pro \"2p+x=0\" a pro \"p'=0\".\n\nPokud \"p' \" = 0, znamená to, že \"y' = p = c\" = konstanta a obecné řešení této nové rovnice je:\n\nkde \"c\" je určeno počáteční hodnotou.\n\nPokud \"x\" + 2\"p\" = 0, pak dostaneme, že \"p\" = −(1/2)\"x\" a substitucí do původní rovnice dostaneme\n\nNyní zkontrolujeme, kdy jsou tato řešení singulární. Jestliže se dvě řešení navzájem protínají, neboli obě procházejí stejným bodem \"(x,y)\", pak v tomto bodě dochází k porušení jednoznačnosti pro obyčejnou diferenciální rovnici prvního řádu. V tomto bodě je tedy porušena jednoznačnost, pokud řešení prvního tvaru protíná druhé řešení.\n\nPodmínka pro průsečík je : \"y\"(\"x\") = \"y\"(\"x\"). Abychom nalezli průsečík, řešíme rovnici\n\ncož dává formula_41.\n\nMůžeme ověřit, že křivky jsou v tomto bodě tečny \"y'\"(\"x\") = \"y'\"(\"x\"). Počítáme derivace:\n\nTudíž,\n\nje tečnou ke každému členu jednoparametrické rodiny řešení\n\ntéto Clairautovy rovnice:\n\n"}
{"id": "984220", "url": "https://cs.wikipedia.org/wiki?curid=984220", "title": "Litická brána", "text": "Litická brána\n\nLitická neboli Jeptišská brána v Plzni stála tam, kde je dnes Studijní a vědecká knihovna. Byla postavena ve 14. století jako jedna ze čtyř bran královského města Plzně (dalšími byly Pražská na východě, Říšská na západě a Saská na severu). Litická brána byla zbořena v souvislosti s budováním barokní bastionové pevnosti roku 1804 a její zbytky byly zahrnuty do stavby tehdejšího premonstrátského gymnázia. Zachované zbytky jsou vystaveny v průjezdu hodinové věže Studijní a vědecké knihovny.\n"}
{"id": "984221", "url": "https://cs.wikipedia.org/wiki?curid=984221", "title": "Grace Jones", "text": "Grace Jones\n\nGrace Jones (* 19. května 1948) je jamajská zpěvačka, herečka a modelka. Své první album nazvané \"Portfolio\" vydala v roce 1977 u vydavatelství Island Records a do roku 2008 jich vydala dalších devět. Během své kariéry spolupracovala s hudebníky, mezi které patří například Tom Moulton, Sly & Robbie, Brian Eno, David Gilmour, Trevor Horn nebo Nile Rodgers. Jako herečka vystupovala například ve filmech \"Ničitel Conan\" (1984), \"Vyhlídka na vraždu\" (1985) nebo \"Přímo do pekla\" (1987).\n\n\n"}
{"id": "984223", "url": "https://cs.wikipedia.org/wiki?curid=984223", "title": "Jah Wobble", "text": "Jah Wobble\n\nJah Wobble, vlastním jménem John Joseph Wardle (* 11. srpna 1958) je britský baskytarista. V roce 1978 spoluzaložil skupinu Public Image Ltd, ze které odešel o dva roky později. V následujících letech vystupoval se skupinou The Human Condition a od roku 1983 hrál se skupinou Invaders of the Heart, kde vedle něj působil například hráč na pedálovou steel kytaru B. J. Cole. Roku 1983 rovněž nahrál EP s názvem \"Snake Charmer\"; na albu se podíleli ještě kytarista The Edge ze skupiny U2 a Holger Czukay ze skupiny Can. V roce 1992 hrál na albu \"U.F.Orb\" skupiny The Orb.\n\n"}
{"id": "984225", "url": "https://cs.wikipedia.org/wiki?curid=984225", "title": "Cechovní truhla", "text": "Cechovní truhla\n\nCechovní truhla (též cechovní truhlice, cechovní pokladna) byl uzamykatelný nábytkový kus ve tvaru bedny, často označený znakem, který sloužil cechovním společenstvím k uchovávání důležitých písemností a předmětů a finanční hotovosti. Truhlice hrála významnou roli i při úředním jednání cechů a při jejich ceremoniích.\n\nCechovní truhla představovala významnou součást cechovního života a jako taková je často zmiňována v cechovních artikulích. Sloužila nejenom jako trezor pro vybrané poplatky a pokuty, ale i jako cechovní archiv. Jejím obsahem byly vedle movitého jmění rovněž výuční listy a potvrzení mistrů, cechovní artikule, dekrety městské rady a jiné písemnosti, cechovní insignie (pečetidlo, případně cechovní korouhev), případně další cennosti jako cechovní poháry, nebo svícny z cínu či stříbra.\nCechovní truhlice také hrály důležitou roli v cechovních zvycích, především při pravidelných čtvrtletních zasedáních cechů. Při nich představovalo otvírání truhly slavnostní zahájení schůze. Poté bylo zakázáno klít, hádat se, hrát karty nebo kostky, musely být též odloženy všechny zbraně. Uzavření truhlice znamenalo přerušení nebo ukončení schůze.\n\nTruhlice byly pokud možno zhotovovány z kvalitnějších druhů dřeva, byly zdobeny řezbou nebo intarzií, ovšem chudší cechy se často musely spokojit s pomalovanými truhlami z měkkého dřeva. Na truhlicích je zpravidla uveden cechovní znak. Jako ochrana před zpronevěrou byla truhlice opatřena více zámky a klíč mělo více mistrů, zpravidla představených cechu, kteří tak truhlu mohli otevřít vždy jen společně. Protože otevírání cechovní pokladny představoval významný obřad, byl často zdobený i vnitřek truhly.\n\nTruhla byla uložena buď v cechovním domě, pokud cech takový měl, nebo v domě jednoho z cechmistrů. V takovém případě se truhla vždy přenášela po volbách jiného cechmistra do nového domu.\n\n"}
{"id": "984226", "url": "https://cs.wikipedia.org/wiki?curid=984226", "title": "Cechovní přímus", "text": "Cechovní přímus\n\nCechovní přímus bylo ve středověku jedno z nejvýznamnějších cechovních práv, které ukládalo řemeslníkům být povinně členy cechovního společenství. Bez členství v cechu nebylo možné až do roku 1754 živnost provozovat. Členství v cechovních organizacích zaniklo v Rakouském císařství definitivně až v roce 1859 zrušením cechů a zavedením rakouského obchodního zákoníku.\n\nPovinné členství zaručovalo, že dané povolání mohli vykonávat pouze členové daného cechu. Přímus tak na jedné straně sloužil jako ochrana před konkurencí omezením počtu mistrů v daném městě a předepsaným počtem vyučených tovaryšů, nicméně na straně druhé vedl k výraznému omezování talentovaných tovaryšů a k protekcionismu, kdy řemeslo přecházelo dědičně z otce na syna. Na přelomu 16. a 17. století se cechy začaly vzhledem k hospodářské stagnaci více uzavírat a ztěžovat přístup novým členům – zvyšovaly se nároky na délku učení, na tzv. mistrovské kusy, kterým kandidát o členství prokazoval svou zdatnost, i na výši vstupních poplatků.\n\nV německých zemích se o modernizaci řemeslných právních předpisů hovořilo bez výsledku od 17. a 18. století. Velká francouzská revoluce ve Francii přinesla úplné zrušení cechovního přímusu a pod jejím vlivem ke stejnému kroku došlo ve Švýcarsku v roce 1798, kde byl ale později opět částečně obnoven.\n\nV Rakousku v 18. století byly cechy omezeny několika patenty. Od roku 1725 mohl tovaryš obdržet mistrovské právo také úředním dekretem. Generální cechovní patent z roku 1731 zakazoval cechům určovat počty učedníků či tovaryšů v dílnách a generální cechovní artikule měly centrálně nahradit dosavadní cechovní statuta a sjednotit tak pravidla fungování cechu v celé zemi. V roce 1754 byl vydán úplný zákaz přímusu. Zákonem z 20. prosince 1859 byly cechy zcela zrušeny a nahrazeny živnostenskými společenstvy.\n\nV německých zemích byl přímus omezen v roce 1810 zavedením volného obchodu a živnostenský řád Severoněmeckého spolku z roku 1869 povinné členství v Německu z větší části zrušil.\n\n"}
{"id": "984234", "url": "https://cs.wikipedia.org/wiki?curid=984234", "title": "Francisco Sabaté Llopart", "text": "Francisco Sabaté Llopart\n\nFrancisco Sabaté Llopart (30. března 1915 L'Hospitalet de Llobregat, Katalánsko, Španělsko – 5. ledna 1960 Sant Celoni, Španělsko), též známý jako \"El Quico\" byl katalánský anarchista zapojený do odporu proti nacionalistickému režimu Francisca Franca.\n\nVe věku 10 let, Sabaté opustil církevní školy a v 17 letech se přidal k anarchistické akční skupině \"Los Novatos\" (Začátečníci), která byla součástí Iberské anarchistické federace, také známé jako CNT-FAI, díky svým vazbám na Národní konfederaci práce (CNT). Skupina byla zapojená do povstání proti vládě Druhé španělské republiky na konci roku 1933 a bojovala proti armádnímu převratu na začátku Španělské občanské války v červenci 1936. V roce 1935 Sabaté odmítl vstoupit do armády, čímž začal jeho život mimo zákon. V ten samý rok Los Novatos podnikla první expropriaci, k získání peněz pro vytvoření skupiny vězeňských utečenců.\n\nBěhem občanské války Sabaté bojoval na Aragonské frontě s \"Hlídkou mladých orlů\". Tato jednotka byla později nuceně přiřazena stalinistickému komisaři, který zničil její svobodnou iniciativu. Sabaté a dva další soudruzi ho proto zastřelili a utekli do Barcelony, kde bylo možné v rámci FAI provádět mnoho akcí proti stalinistickým autoritám. Nakonec byl Sabaté zatčen, ale s pomocí jeho ženy a několika dalších soudruhů, zorganizoval útěk z vězení. Když válka, skončila, byl v 216. Durrutiho divizi, která překročila francouzskou hranici. Ve Francii, během 2. světové války strávil svůj čas v koncentračních táborech a bojoval s Maquis (guerrilová skupina) proti Vichistickému režimu. \n\nPo konci války se Sabaté vrátil do Španělska a pokračoval v povstaleckých aktivitách proti Frankistickému Španělsku. Jeho první akce byla osvobození tří anarchistů z policejní vazby. Podílel se také na vykrádání bank nebo bohatých obchodníků. Získané peníze pak sloužily výhradně k financování anarchistických aktivit. Zabil také několik falangistů a členů civilní gardy. Po tom, co neúspěšně spáchal atentát na policejního komisaře (zasáhl špatné auto), odletěl El Quico zpět do Francie, ale byl zatčen a uvězněn na 6 let. V té době byl režimem často popisován jako \"veřejný nepřítel číslo 1\". V roce 1960, ve věku 45 let, byl zabit katalánskou polovojenskou organizací Somaten, převážně složené z frankistikých fašistů a členů civilní gardy.\n\n\n"}
{"id": "984235", "url": "https://cs.wikipedia.org/wiki?curid=984235", "title": "Povídali, že mu hráli", "text": "Povídali, že mu hráli\n\nPovídali, že mu hráli je sólové studiové album, které nahrál v letech 1986 − 1988 spoluzakladatel české rockové skupiny Pražský výběr, hráč na klávesové nástroje a zpěvák Michael Kocáb. Album v roce 1988 vydalo hudební vydavatelství vydavatelství Panton.\n\nObsahově a hudebním stylem je toto album podobné jako projekty skupiny Pražský výběr. Jedním z výraznějších rozdílů je Kocábova spolupráce s renomovaným českým textařem Michalem Horáčkem, který je známý svými projekty s Hanou Hegerovou a Petrem Hapkou.\n\nAranžmá: Michael Kocáb (1, 4-8, 10, 11), Michal Pavlíček (2, 3, 9).\n\n"}
{"id": "984238", "url": "https://cs.wikipedia.org/wiki?curid=984238", "title": "Generation X", "text": "Generation X\n\nGeneration X byla britská punkrocková skupina, založená v listopadu 1976 v Londýně. Skupinu tvořili zpěvák Billy Idol, kytarista Bob Andrews, baskytarista Tony James bubeník a John Towe. Towe však brzy odešel a nahradil jej Mark Laff; v této sestavě skupina nahrála svůj první singl „Your Generation“ vydaný v září 1977. V březnu 1978 vyšlo první řadové album skupiny, které neslo název \"Generation X\". Později skupinou prošlo několik dalších hudebníků a rozpadla se v roce 1981.\n\n\n"}
{"id": "984239", "url": "https://cs.wikipedia.org/wiki?curid=984239", "title": "James Anthony Pawelczyk", "text": "James Anthony Pawelczyk\n\nJames Anthony Pawelczyk (* 20. září 1960 v Buffalo, stát New York) je americký fyziolog, učitel a kosmonaut. Ve vesmíru byl jednou.\n\nPotomek vystěhovalců z Polska. Absolvoval střední školu Central High School, po skončení studia v roce 1978 vysokoškolské vzdělání získal studiem na University of Rochester, Pennsylvania State University a University of North Texas v Dentonu.\n\nByl zaměstnán jako učitel na několika universitách a odborník v nemocnicích.\n\nČlenem jednotky kosmonautů NASA se stal po nezbytném zaškolení v roce 1995.\n\nNa oběžnou dráhu se v raketoplánu dostal jednou s funkcí specialista pro užitečné zařízení (laboratoř Spacelab), strávil ve vesmíru 15 dní, 21 hodin a 50 minut. Byl 378 člověkem ve vesmíru.\n\n\n"}
{"id": "984240", "url": "https://cs.wikipedia.org/wiki?curid=984240", "title": "Zebra (hudební skupina)", "text": "Zebra (hudební skupina)\n\nZebra je americká rocková skupina, založená v New Orleans v Louisianě v roce 1975. Jejími členy jsou Randy Jackson (kytara a zpěv), Felix Hanemann (baskytara, klávesy a zpěv) a Guy Gelso (bicí a zpěv). Na počátku své kariéry hrála skupina převzaté písně od skupin, jako byli například Led Zeppelin nebo Rush; později se začala soustředit na vlastní repertoár. Své první album nazvané jednoduše \"Zebra\" skupina vydala v roce 1983 na značce Atlantic Records; umístilo se na dvacáté příce žebříčku Billboard 200 a bylo oceněno zlatou deskou. V následujících letech skupina vydala ještě alba \"No Tellin' Lies\" (1984) a \"3.V\" (1986) a následovala pauza; v roce 2003 vyšlo čtvrté album s názvem \"Zebra IV\".\n\n"}
{"id": "984242", "url": "https://cs.wikipedia.org/wiki?curid=984242", "title": "Mání", "text": "Mání\n\nMání (jiné názvy: nepřesně Mani; podle některých názorů původně Máné; v zoroastrijském sanskrtu \"Mánéjasja\"; starořecky \"Manes\" [jiný přepis: \"Manés\"] nebo \"Man(n)ichaios\"; latinsky \"Manes\" nebo \"Manichaeus\" nebo \"Mannicheus\"; 14. dubna 216, nedaleko Ktésifónu – 26. února 277) byl perský (íránský) prorok, zakladatel manicheismu – gnostického učení pozdní antiky, které bylo kdysi všeobecně rozšířeno, nicméně dnes prakticky zaniklé. Největší množství manichejských památek se zachovalo na území Číny, z období vlády dynastie Jüan, kdy se manicheismus adaptoval na východní představy, zároveň měl vliv na rozvoj buddhismu.\n\n\n\n"}
{"id": "984245", "url": "https://cs.wikipedia.org/wiki?curid=984245", "title": "Ředice (Ještědsko-kozákovský hřbet)", "text": "Ředice (Ještědsko-kozákovský hřbet)\n\nŘedice (649 m n. m.) je vrch v okrese Semily Libereckého kraje. Leží asi 0,5 km zjz. od Morcinova na katastrálním území Košov a Rváčov.\n\nElevace je na jihovýchodě zakončena zhruba severo-jižně orientovaným hřbetem Kozlova (606 m n. m.), za kterým terén spadá do průlomového údolí Cidliny. Na druhé straně údolí vystupuje kolmo orientovaný hřbet sousedního vrchu Tábor (678 m n. m.).\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Táborský hřbet, podokrsku Rváčovský hřbet a části Košovský hřbet.\n\nV blízkém okolí vrchu procházejí turistické značky všech barev, nejblíže vede modrá z rozcestí \"Morcinov – u křížku\" do osady \"Ředice\" dále do vsi Dráčov.\n"}
{"id": "984248", "url": "https://cs.wikipedia.org/wiki?curid=984248", "title": "Fredrik Eklund", "text": "Fredrik Eklund\n\nFredrik Eklund (* 26. dubna 1977, Stockholm, Švédsko) je původem Švéd žijící v New Yorku, realitní makléř a dřívější podnikatel v informačních technologiích či v hudebním průmyslu. Pod pseudonymem Tag Eriksson působil i jako model a pornoherec účinkující v gay pornografii.\n\nFrederik Eklund pochází z prominentní švédské rodiny. Otec Klas Eklund byl vrchním ekonomem největší švédské banky SEB a děd Bengt Eklund byl herec spolupracující mimo jiné s Ingmarem Bergmanem.\n\nV roce 2013 uzavřel sňatek se svým partnerem Derekem Kaplanem.\n\nStudoval Vysokou školu ekonomickou ve Stockholmu a během studií, v roce 1999 založil technologickou společnost Humany, která vyvíjela software pro kontakt se zákazníky. Později založil malou hudební nahrávací a zastupující společnost Cave Entertainment s úspěchy na latinskoamerickém a japonském trhu. Pro domovskou společnost svého otce, investiční banku SEB pracoval ve Stockholmu, Londýně, Singapuru a Tokiu.\n\nV letech 2001 a 2002 se v Kalifornii zúčastnil asi šesti filmových natáčení, z nichž mezi lety 2002 až 2004 vznikla necelá desítka pornografických filmů společnosti Jet Set Productions, doplněná později o další tituly s kompilacemi již pořízených scén.\n\nObzvláště signifikantní byl snímek \"The Hole\" (2003), erotická parodie na horor \"Kruh\" (\"The Ring\"). Zatímco v originále lidé po zhlédnutí prokleté videokazety umírali, v parodii se z nich stávali gayové. Eklund/Eriksson ztvárnil postavu novináře Bennyho Bensona, který celé záležitosti přichází na kloub. V plně sexuálních záběrech se objevil nejprve ve čtvrté, sólové scéně a pak v závěrečné scéně s Joshem Hammerem. Film napsal a režíroval Wash West a vznikla i jeho soft-core verze, v níž zůstala nevystříhána řada explicitních, ne však pornografických záběrů. Snímek ve své hard-core verzi získal hlavní ceny za nejlepší film a nejlepší režii GayVN Awards i Grabby Awards a v kategorii nejlepší sólový výkon si obě ocenění odnesl i Tag Eriksson. Provozovatel serveru XX Factor a vyhlašovatel cen Hard Choice Awards jmenoval Erikssona nejlepším hercem roku 2003, spolu s jeho partnerem z poslední scény Joshem Hammerem. A shodně s oceněními GayVN i Grabby ocenil také jeho sólový výkon, přesněji onu fantazijní masturbační scénu, v níž se v rolích zhmotněných fotomodelů z heterosexuálního erotického časopisu objevili i T. J. Hartová a Adam Killian.\n\nV roce 2005 Eklund vydal autobiografickou knihu s názvem \"Bananflugornas Herre\" (též \"Lord of the Fruit Flies\"), ve které pojednal o své pornoherecké kariéře. Podle vlastního vyjádření v rozhovoru pro \"The New York Times\" nikdy nepředpokládal, že by působení v pornografii mohlo negativně ovlivnit jeho další kariéru. Totéž zopakoval i v rozhovoru pro magazín \"Out\", kde rovněž uvedl, že v té souvislosti nikdy nepociťoval žádné kontroverze.\n\nV návaznosti na jeho pozdější televizní účinkování v pořadu \"Million Dollar Listing New York\" vydalo studio Jet Set Men v roce 2012 titul \"Million Dollar Man\" s kolekcí všech scén, které pro ně pořídil. O rok později studio vydalo u příležitosti 10. výročí filmu \"The Hole\" jeho digitálně remasterovanou verzi s množstvím bonusového materiálu. V dvoudiskovém balení jej doplnil snímek \"Hole Stars\" s výběrem scén z jiných filmů, které natočili herci účinkující v \"The Hole\".\n\n\nFredrik Eklund se v roce 2004 přestěhoval do New Yorku, na zdejší univerzitě získal licenci k práci realitního makléře a začal působit v této branži. Nastoupil k společnosti JC DeNiro, u níž si v roce 2005 vysloužil od Real Estate Board of New York nominaci na nováčka roku. Záhy však ze společnosti přešel k nové ambiciózní firmě Core, kterou založil Shaun Osher.\n\nMédia referovala o některých jeho klientech z řad známých osobností: švédská princezna Madeleine, Daniel Craig, Jessica Alba, Ben Stiller ad. V roce 2012 již objem jeho uzavřených obchodů během osmileté kariéry dosáhl 1,25 miliardy dolarů.\n\nV listopadu 2010 v nedělní příloze \"The New York Times\" ohlásil budoucí spolupráci na reality show televize Bravo. Ta začala být vysílána v březnu 2012 pod názvem \"Million Dollar Listing New York\" a sledovala pracovní i soukromý život trojice realitních makléřů z New Yorku. Šlo o koncept přenesený ze západního pobřeží, kde televize už od roku 2006 natáčela obdobný pořad \"Million Dollar Listing Los Angeles\". Fredrik Eklund účinkoval i v následujících dvou sezónách newyorského spin-offu.\n\n"}
{"id": "984250", "url": "https://cs.wikipedia.org/wiki?curid=984250", "title": "Songwriters Hall of Fame", "text": "Songwriters Hall of Fame\n\nSongwriters Hall of Fame je americké hudební ocenění, které uděluje Národní akadamie populární hudby. Založili jej v roce 1969 autor písní Johnny Mercer a publicisté Abe Olman a Howie Richmond. Vedle autorů písní, kteří jsou do síně slávy uváděni v hlavní kategorii, existuje ještě několik speciálních ocenění, jako například cena Johnnyho Mercera nebo cena za celoživotní úspěch Sammyho Cahna.\n\n\n\n\n\n"}
{"id": "984251", "url": "https://cs.wikipedia.org/wiki?curid=984251", "title": "Ȝ", "text": "Ȝ\n\nȜ (minuskule ȝ, nazývaný yogh) je znak latinské abecedy užívaný ve střední angličtině pro reprezentaci některých velárních hlásek ([g], [ɣ], [j], [ʤ]).\n\nTvar otevřeného g se objevuje v polounciále, odkud se dostal do ostrovních (inzulárních) písem (iroskotského a anglossaského) užívaných v Irsku a Velké Británii a zde se v užívání otevřené g udrželo až do 14. století. Ve vývoji otevřeného g se rozlišují (ovšem ne zcela důsledně) dvě na sebe navazující varianty písmene, tzv. inzulární g (ᵹ), které se mělo užívat v době staré angličtiny a yogh.\n\nYogh přestává být užíván po dobytí Anglie Normany, kteří z kontinentální Evropy importovali uzavřenou variantu g, která byla užívána v karolině, poté již starý yogh dožíval do 14. století jako grafická varianta vedle karolinského g (písaři např. užívali karolinské g na počátku slova, ale v mediálních a finálních pozicích užívali yogh). Zároveň platí, že yogh nebyl přepisován prostě jiným tvarem písmene g, ale více znaky či skupinami znaků. Nejčastěji skupinou \"gh\" (\"niȝt\" > \"night\"), též \"y\", \"j\" (původní pravopis \"Yogh\" byl \"Ȝoȝ\").\n\n"}
{"id": "984253", "url": "https://cs.wikipedia.org/wiki?curid=984253", "title": "Stealers Wheel", "text": "Stealers Wheel\n\nStealers Wheel je skotská rocková skupina, založená ve městě Paisley v hrabství Renfrewshire v roce 1972. Založili ji dva spolužáci, zpěvák a klávesista Joe Egan a zpěvák a kytarista Gerry Rafferty a různě s nimi vystupovali ještě další hudebníci (baskytaristé, bubeníci, kytaristé). Své první album nazvané \"Stealers Wheel\" skupina vydala už v roce 1972, následovala alba \"Ferguslie Park\" (1973) a \"Right or Wrong\" (1975) a roku 1975 skupina ukončila svou činnost. Roku 2008 byla skupina obnovena, ale nehrál v ní již ani Egan či Rafferty.\n\n"}
{"id": "984254", "url": "https://cs.wikipedia.org/wiki?curid=984254", "title": "Showaddywaddy", "text": "Showaddywaddy\n\nShowaddywaddy je britská hudební skupina, založená v Leicesteru v roce 1973. Hlavní část jejího repertoáru původně tvořily hity z 50. let 20. století, ale hrají i vlastní písně. Vůdčí osobností skupiny je bubeník Romeo Challenger, dále v původní sestavě byli baskytaristé Rod Deas a Al James, zpěváci Dave Bartram a Buddy Gask, kytaristé Trevor Oakes a Russ Field a bubeník Malcolm Allured.\n\nV pozdějších letech skupinou prošla řada dalších hudebníků. Z původních členů ve skupině působí Romeo Challenger a Rod Deas. Mezi největší hity skupiny patří například „\"Three Steps to Heaven\"“ od Eddieho Cochrana nebo „\"Heartbeat\"“ od Buddyho Hollyho. Skupina vystoupila také v Československu, na festivalu Bratislavská lyra.\n\n"}
{"id": "984266", "url": "https://cs.wikipedia.org/wiki?curid=984266", "title": "Chrám chmele a piva", "text": "Chrám chmele a piva\n\nChrám chmele a piva v Žatci je turistický areál zbudovaný v letech 2009 až 2012 přestavbou areálu bývalých chmelařských skladů. Tematicky navazuje na unikátní tradici pěstování a obchodování chmelem v žateckém regionu. Je zaměřen na všechny věkové kategorie turistů, tvoří ucelený komplex vhodný pro celodenní výlety a otevřen po celý rok. Místní samospráva usiluje o zařazení žateckých chmelařských památek na list kandidátů UNESCO.\n\nTuristický areál zahrnuje následující části:\n\n"}
{"id": "984275", "url": "https://cs.wikipedia.org/wiki?curid=984275", "title": "Řehoř (papež)", "text": "Řehoř (papež)\n\nJméno Řehoř nosilo šestnáct papežů římskokatolické církve. Původ je odvozen z řeckého „grégoros“, znamenající „bdělý“.\n\n\nJméno Řehoř si zvolili také tři vzdoropapežové:\n\n"}
{"id": "984285", "url": "https://cs.wikipedia.org/wiki?curid=984285", "title": "Seznam kulturních památek v Žimuticích", "text": "Seznam kulturních památek v Žimuticích\n\n"}
{"id": "984291", "url": "https://cs.wikipedia.org/wiki?curid=984291", "title": "Seznam kulturních památek v Žáru", "text": "Seznam kulturních památek v Žáru\n\n"}
{"id": "984297", "url": "https://cs.wikipedia.org/wiki?curid=984297", "title": "Vlastimil Havlík", "text": "Vlastimil Havlík\n\nVlastimil Havlík (* 26. ledna 1957 v Brně) je bývalý československý basketbalista a trenér. V roce 1986 byl vyhlášen nejlepším basketbalistou Československa. Šestkrát v letech 1981-1987 byl zařazen do nejlepší pětice hráčů československé basketbalové lize. V roce 1997 byl nominován a hrál All-Star zápas 1997 české basketbalové ligy. Je zařazen na čestné listině mistrů sportu. V roce 2001 skončil na dvacátém místě ankety o nejlepšího českého basketbalistu dvacátého století.\n\nPatřil mezi nejvýznamnější české basketbalisty a mezi vůdčí osobnosti týmu s střelce československé basketbalové reprezentace. Jako hráč Československa byl účastníkem 9 světových a evropských basketbalových soutěží.\n\nZúčastnil se Olympijských her 1980 v Moskvě, když předtím Československo skončilo druhé v kvalifikaci v Ženevě před OH 1980 a vybojovalo si tak účast na Olympijských hrách. Startoval na dvou Mistrovství světa 1978 v Manile, Filipíny a 1982 v Kolumbii.\n\nZúčastnil se pěti Mistrovství Evropy mužů: 1979 v Turínu, Itálie, 1981 v Praze, 1983 v Nantes, Francie, 1985 ve Stuttgartu, Německo a 1987 v Athénách. S basketbalovou reprezentací Československa získal na Mistrovství Evropy jednu stříbrnou medaili, jednu bronzovou medaili a jedno čtvrté místo.\n\nZa reprezentační družstvo Československa v letech 1977-1988 odehrál 370 zápasů, z toho na Olympijských hrách, Mistrovství světa a Mistrovství Evropy celkem 61 zápasů, v nichž zaznamenal 439 bodů.\n\nV 1. československé basketbalové lize, získal s týmem Zbrojovka Brno šestkrát titul mistra Československa (1976 až 1978 a 1986 až 1988), dvakrát byl vicemistrem republiky (1979, 1980) a má dvě třetí místa (1981 a s Duklou Olomouc 1984). V historické střelecké tabulce střelců 1. basketbalové ligy Československa (od sezóny 1962/63 do 1992/93) je na čtrnáctém místě s počtem 6308 bodů, k nimž přidal další body v dresu BK Opava v České basketbalová liga a celkem zaznamenal 6694 bodů.\n\nS týmem Zbrojovka Brna se zúčastnil 6 ročníků evropských klubových pohárů v basketbale, z toho šestkrát Poháru evropských mistrů (1976-1979, 1986-1988) a dvakrát FIBA Poháru Korač (1980-1982). S BK Opava hrál FIBA EuroCup 1997-1998.\n\n\núspěchy:\n\nPředolympijská kvalifikace\n\nOlympijské hry\n\nMistrovství světa (účast celkem 2×)\n\nMistrovství Evropy (účast celkem 6×)\n\n\n\n"}
{"id": "984299", "url": "https://cs.wikipedia.org/wiki?curid=984299", "title": "Seznam kulturních památek ve Všemyslicích", "text": "Seznam kulturních památek ve Všemyslicích\n\n"}
{"id": "984300", "url": "https://cs.wikipedia.org/wiki?curid=984300", "title": "Vladimir Konstantinov (politik)", "text": "Vladimir Konstantinov (politik)\n\nVladimir Andrejevič Konstatinov (', '; * 19. listopadu 1956) je krymský politik a současný předseda Nejvyšší rady Republiky Krym.\n\nVladimir Andrejevič Konstantinov se narodil ve vesnici Vladimirovica v podněsterské části Moldavské SSR. V roce 1973 dokončil střední školu a následně absolvoval simferopolskou pobočku Sevastopolského strojního institutu, obor průmyslových a inženýrských staveb. V letech 1979 až 1981 vykonal vojenskou službu v ozbrojených silách SSSR.\n\nV letech 1998 až 2002 byl místopředsedou Nejvyšší rady Autonomní republiky Krym. Od 17. března 2010 je ve funkci předsedy Nejvyšší rady.\n\nV úterý, 18. března 2014, již, coby předseda Státní rady Republiky Krym, spolu s předsedou Rady ministrů Krymu Sergejem Aksjonovem a předsedou Koordinační rady správy (tj. dočasným starostou) města Sevastopolu Alexejem Čalým, podepsal s ruským prezidentem Putinem přijetí Republiky Krym a města Sevastopolu do Ruské federace – čímž v rámci ní vznikly dvě nové entity: Republika Krym a Federální město Sevastopol.\n"}
{"id": "984301", "url": "https://cs.wikipedia.org/wiki?curid=984301", "title": "Seznam kulturních památek ve Vitíně", "text": "Seznam kulturních památek ve Vitíně\n\n"}
{"id": "984302", "url": "https://cs.wikipedia.org/wiki?curid=984302", "title": "Seznam kulturních památek v Temelíně", "text": "Seznam kulturních památek v Temelíně\n\n"}
{"id": "984305", "url": "https://cs.wikipedia.org/wiki?curid=984305", "title": "Seznam kulturních památek ve Slavči", "text": "Seznam kulturních památek ve Slavči\n\n"}
{"id": "984307", "url": "https://cs.wikipedia.org/wiki?curid=984307", "title": "Mezinárodní letiště Rio de Janeiro-Galeão", "text": "Mezinárodní letiště Rio de Janeiro-Galeão\n\nMezinárodní letiště Rio de Janeiro-Galeão nebo Mezinárodní letiště Antonia Carlose Jobim-Rio de Janeiro / Galeão (), IATA: GIG, ICAO: SBGL) je mezinárodní letiště v druhém největším brazilském městě Rio de Janeiro. Název Galeão je odvozen od pláže \"Praia do Galeão\", která se nachází před původním terminálem letiště a v současnosti je součástí letecké základny brazilských vzdušných sil. Galeão je čtvrté nejvytíženější brazilské letiště, po letištích v Sao Paulu a v hlavním městě Brasília. Rozlohou představuje největší letiště v Brazílii. Kromě linek do vnitrostátních a významných latinskoamerických destinací má letiště pravidelné spojení s Dallasem, Miami, New Yorkem, Atlantou, Charlotte, Washingtonem DC, Houstonem, Londýnem, Frankfurtem, Paříží, Římem, Lisabonem, Portem, Amsterdamem a Luandou.\n\nHistorie letiště začala v roce 1923, kdy byla v těsné blízkosti areálu letiště na ostrově Governador v zátoce Guanabara založena škola námořního letectva. V roce 1941, souběžně se vznikem brazilského vojenského letectva, se škola stala jednou z významných leteckých základen a zároveň byla prodloužena letecká dráha a postaven terminál s hangáry. Po vyhlášení války mocnostem Osy v roce 1942 byla základna intenzivně využívána spojeneckým letectvem.\n\nNa konci druhé světové války nebylo letiště Santos Dumont schopno přijímat rostoucí počet cestujících a mezinárodní lety byly postupně přesměrovány na základnu brazilského letectva.\n\nV roce 1952 byl otevřen první terminál letiště. V současnosti je tato budova využívána pro lety brazilských vzdušných sil.\n\nV roce 1976 na letišti poprvé přistálo letadlo Concorde a pravidelné lety na lince do Paříže trvaly až do roku 1982. Od roku 1977 provozovalo letiště všechny významné mezinárodní linky Brazílie. Ve stejném roce byl otevřen nový terminál.\n\nCelosvětově známé se stalo v roce 1979, kdy se zde natáčel film Bitva na měsíci ze série o agentu Jamesi Bondovi. V roce 1985 letiště ztratilo svou pozici prvního brazilského letiště ve prospěch saopaulského letiště Guarulhos. V té době byla na letišti Guarulhos otevřená letištní dráha, která přijímala všechny běžné typy letadel bez omezení tonáže. V dalších letech následoval pokles počtu cestujících, obrat nastal od roku 2004, odkdy letiště postupně nabývá svou důležitost jako významný uzel jihoamerické letecké dopravy.\n\nLetiště je významným uzlem brazilského dopravce TAM Linhas Aéreas a nízkonákladových aerolinií Gol.\n\nV roce 2009 provozovatel letiště Infraero zveřejnil investiční plán v částce 431 milionů USD, který zahrnuje modernizaci obou terminálů a rozšíření parkovacích míst. Rozsah modernizačních prací byl v průběhu výstavby rozšířen a termín dokončení posunut na rok 2016. Investice jsou součástí příprav na Letní olympijské hry 2016 a Mistrovství světa ve fotbale v roce 2014.\n\nOba terminály jsou půlkruhového tvaru a každý má 12 bran (gates). Terminál 1 prošel v roce 1991 první modernizací a Terminál 2 v roce 1999. Letiště disponuje 173 odbavovacími pulty.\n\n"}
{"id": "984308", "url": "https://cs.wikipedia.org/wiki?curid=984308", "title": "Seznam kulturních památek v Rudolfově", "text": "Seznam kulturních památek v Rudolfově\n\nMonumNet k Rudolfovu chybně řadil památku Děkanský dvůr Lustenek, která ve skutečnosti leží na území obce Hlincová Hora. V MonumNetu nebylo uvedeno čp. ani parcelní číslo a objekt byl chybně přiřazen k obci Rudolfov. Později byla doplněna chybná adresa Školní 25/10 a parcela č. 12 v Rudolfově. Památkový katalog již památku řadí ke správné obci. \n\n"}
{"id": "984310", "url": "https://cs.wikipedia.org/wiki?curid=984310", "title": "Seznam kulturních památek v Radošovicích (okres České Budějovice)", "text": "Seznam kulturních památek v Radošovicích (okres České Budějovice)\n\n"}
{"id": "984311", "url": "https://cs.wikipedia.org/wiki?curid=984311", "title": "Kostel svatého Ducha (Staré Město)", "text": "Kostel svatého Ducha (Staré Město)\n\nKostel svatého Ducha je rozestavěný chrám ve Starém Městě u Uherského Hradiště. Vzniká od roku 2002 podle návrhu slovinského architekta Ivo Goropevšeka. K roku 2014, v jehož závěru v něm byly zahájeny pravidelné bohoslužby, bylo proinvestováno 90 milionů korun.\n\nČelní stranu mohutné stavby tvoří dvě věže, které symbolizují sv. Cyrila a Metoděje. Osy věží se sbíhají, což má být znakem směřování k jednomu cíli – Bohu. Mezi věžemi je volný prostor ve tvaru kříže. V lednu 2013 se v novostavbě, před kterou vznikne nové Velkomoravské náměstí, konal první koncert.\n\nKostel zasvěcený Duchu svatému nabízí ve Starém Městě nový prostor věřícím, kteří nyní mají k dispozici jen nevelký kostel svatého Michaela – nabízí zhruba sto míst k sezení. Jednota sv. Michala, jejímž cílem bylo zvětšit existující kostel či postavit nový, vznikla už v roce 1907.\n\nV neděli 5. října 2014 chrám slavnostně požehnal biskup Pavel Posád.\n"}
{"id": "984312", "url": "https://cs.wikipedia.org/wiki?curid=984312", "title": "Seznam kulturních památek v Dřítni", "text": "Seznam kulturních památek v Dřítni\n\n"}
{"id": "984313", "url": "https://cs.wikipedia.org/wiki?curid=984313", "title": "Dale J. Stephens", "text": "Dale J. Stephens\n\nDale Jasper Stephens je americký podnikatel, řečník a spisovatel, známý mj. jako jeden z prvních 24 příjemců stipendijního programu Thiel Fellowship, který dává 100 000 dolarů vybraným studentům na odchod ze školy a podporuje tak jejich seberozvoj. Stephensovou hlavní iniciativou je založení sociálního hnutí UnCollege, jehož cílem je změnit názor, že jediná cesta k úspěchu vede přes získání titulu na vysoké škole. \n\nStephens sám sebe popisuje jako „odpadlíka“ ze základní školy, protože byl po většinu dětství vyučován doma. Sebeřízené učení z domova, je forma výuky, která klade důraz na reálný svět zkušeností a vybírání předmětů studenty. Zatímco jeho vrstevníci navštěvovali základní a střední školu, Stephens chodil do kurzů na vysokých školách, zakládal podniky, žil ve Francii, pracoval na politických kampaních a pomohl vybudovat knihovnu. V 17 letech tweetnul zakladateli firmy Cal Carpenter, což mu přineslo jednu z prvních stáží.\nStephens krátce navštěvoval Hendrix College v Arkansasu, ale školy zanechal ještě před dokončením druhého semestru, protože jej frustrovala. Například fakt, že vysoká škola „odměňuje“ spíše přizpůsobování se než nezávislost, soutěžení než spolupráci, biflování faktů než opravdové učení a teoretizování než praxi.\n\nV roce 2010 Stephens požádal o přijetí do Thiel Fellowship programu. Jeho zakladatel, Peter Thiel, uděluje vybraným stipendistům 100 000 $, aby mohli odejít z vysoké školy a plně se soustředit na dvouleté rozvíjení svých cílů. Stephens se nejprve přihlásil s návrhem rozpočtu transatlantických letů s tím, že už měl uzavřené smlouvy se společnostmi Boeing, Southwest Airlines a s několika dalšími leteckými společnostmi. Byl však přijat jako vzdělávací futurista díky své webové stránce UnCollege. Thielovu stipendiu přiznává zásluhu na mnoha ze svých nedávných úspěchů – včetně vydané knihy (Vzdělávejte se po svém) a ohromné pozornosti médií. \n\nV únoru roku 2011 Stephens založil webové stránky UnCollege. Jedná se o iniciativu, která poskytuje zdroje studentům, kteří se chtějí vzdělávat mimo oblast tradičního vysokého školství. Stránka je inspirovaná Stephensovou minulostí spojenou s domácím vyučování (tzv. unschooling) a jeho frustracemi z vysoké školy. Stephens říká, že jeho cílem není zničit vysoké školy, ale podpořit mladé lidí k tomu, aby zvážili náklady obětované na získání titulu.\n\nNa stránce naleznete také speciální program Gap Year, jehož cílem je:\n\nV České republice se touto iniciativou nechal inspirovat projekt Semestr mimo školu, který se snaží dovést mladé k životní změně: pomocí mentoringu, workshopů, diskuze, praxe a idey sebeřízeného vzdělávání.\n\nHnutí UnCollege je postaveno na těchto principech:\n\nHnutí UnCollege se domnívá, že vysoké školy samy o sobě jsou velmi prospěšné, avšak potřebují významné změny, jelikož:\n\nNa stránkách UnCollege je také k dispozici Manifest UnCollege, což je 25stránkový dokument napsaný Stephensem, zabývající se tématy jako „Hodnota (či její nedostatek) vysokoškolského titulu“ nebo „Dvanáct kroků k sebeřízenému vzdělávání“. V neposlední řadě stránky propojují studenty s mentory.\n\nV roce 2013 Stephens vydal knihu Hacking Your Education, která vyšla i v češtině pod názvem Vzdělávejte se po svém. Kniha je ambiciźním průvodcem k získání dovedností mimo školu a předestření myšlení tzv. hackademika.\n\nČasopis Splashlife Dalea Stephense jmenoval jako jednoho ze top 30 lidí pod 30 v sekci Titáni sociálních médií. Vystupoval na mnoha přednáškách včetně TEDx akcí, hlavních zpravodajských sítí jako NBC Universal a The New York Times. Také se účastnil diskuze o vzdělávání na konferenci TED 2012 společně s Vivekou Wadhwaem a Esther Wójcickiovou. O Stephensovi mluvila celosvětová média jako je CNN, The New York Times, The Asia Times, ABC, Fast Company, Mashable, NPR, CBS, Inc., TechCrunch a The Huffington Post.\n\n\n"}
{"id": "984319", "url": "https://cs.wikipedia.org/wiki?curid=984319", "title": "Pedagogicko-psychologická poradna", "text": "Pedagogicko-psychologická poradna\n\nPedagogicko-psychologická poradna, dále jen PPP, je školské poradenské zařízení spadající do kompetence školských odborů v jednotlivých krajích celé ČR. PPP začaly vznikat koncem 50. let 20. století, první tehdy nazývaná dětská psychologická poradna vznikla v r. 1958 v Brně. Tyto poradny zpočátku řešily nejen problematiku výchovy, ale navazovaly na systém poraden pro volbu povolání, a řešily tedy profesní orientaci na základě psychologické diagnostiky. Ani v dnešní době se orientace a služby PPP výrazně nezměnily. Jde o součást podpůrného systému, jehož úkolem je přispívat k optimalizaci jednotlivých fází i celého procesu výchovy a vzdělávání ve škole a v rodině.\n\nPodle vyhlášky č. 72/2005 Sb., poskytují PPP speciálně pedagogické a pedagogicko psychologické poradenství při výchově a vzdělávání žáků. Tyto služby poskytují PPP pro osoby ve věku 3 až 19 let, dále i jejich rodičům a učitelům. Služby poraden jsou bezplatné.\n\n"}
{"id": "984323", "url": "https://cs.wikipedia.org/wiki?curid=984323", "title": "Hooligans (album)", "text": "Hooligans (album)\n\nHooligans je kompilační dvojalbum od The Who. Bylo vydáno v roce 1981 společností MCA Records. Obsahuje převážně skladby ze 70. let, jediné tři skladby ze 60 let jsou \"I Can't Explain\", \"I Can See for Miles\" a \"Pinball Wizard\".\n\nNejvýznamnější je první americké vydání tohoto alba, které obsahuje tři obtížně sehnatelné singly The Who. Singl \"Let's See Action\" (1971) byl vydán pouze ve Spojeném království a jeho název byl pro toto album změněn na \"(Nothing Is Everything) Let's See Action\". Další dva singly \"Join Together\" a \"Relay\" byly vydány ve Spojeném království i ve Spojených státech v roce 1972. Americké vydání \"Relay\" bylo přejmenováno na \"The Relay\".\n\nAutorem všech skladeb je Pete Townshend, kromě uvedených výjimek.\n"}
{"id": "984324", "url": "https://cs.wikipedia.org/wiki?curid=984324", "title": "Martina Stoessel", "text": "Martina Stoessel\n\nMartina Stoessel, také Tini (* 21. března 1997, Buenos Aires, Argentina), je argentinská zpěvačka, herečka, tanečnice a modelka. Získala popularitu díky Disney Channel ve své debutové roli v původní sérii argentinského seriálu Violetta, v němž ztvárnila postavu \"Violetty Castillové.\" Od roku 2016 se věnuje sólové kariéře pod uměleckým jménem TINI. Její celé jméno je Martina Alejandra Stoessel Muzlera.\n\nNarodila se 21. března 1997, je dcerou Alexandra Stoessel a Mariany Muzlerové Stoessel. Martina má bratra jménem Francisca. V mládí navštěvovala tři roky hereckou školu, kde studovala herectví, zpěv a tanec.\n\nNarodila se v Buenos Aires a je dcerou televizního producenta a režiséra Alejandra Stoessela a Mariany Muzlerové. Má bratra Francisca, který je o rok starší než ona. Martina začala uměleckou přípravu v mladém věku. Studovala zpěv, piano, hudební komedii, hudební divadlo a tanec v rodném městě Buenos Aires. Vzdělání získala na dvou soukromých dvoujazyčných školách: Colegio San Marcos a Colegio Martín y Omar de Isidro.\n\nV roce 2007 získala roli v první sérii populární argentinské dětské telenovely, \"Patito Feo\". Martina také hrál roli \"Anny\" v záběru do minulosti ve stejné sérii.\n\nV roce 2011 nahrála Martina španělskou verzi Shannon Saunders 'píseň s názvem \" Tu Resplandor \"; píseň byla zahrnuta na albu \"Disney Princess: pohádka písní.\" Martina představila píseň na akci pro Disney Channel v Latinské Americe s názvem \"Celebratón\" 31. prosince 2011. Píseň byla později propuštěna na albu pro sérii v březnu 2012. Tini také nazpívala španělskou verzi písničky Let it go, ve španělštině \"Libre Soy.\"\n\nNa konci roku 2011 získala Martina titulní roli Violetty Castillo v seriálu vysílaném Disney Channel v Latinské Americe, Evropě a Africe. Též nazpívala ve španělštině úvodní píseň, \"En Mi Mundo\", ve španělštině. Vydala ji 5. dubna 2012 na propagaci seriálu. Následně natočila její italskou verzi, \"Nel Mio Mondo\" a anglickou verzi, \"In My Own World\". Obě písně byly použity jako znělka pro série v mezinárodních vysílání. Za roli Violetty Castillo získala Martina ocenění za ženský objev v soutěži 2012 Kids Choice Awards v Argentině a byla také nominována na verzi USA, Nickelodeon Kids Choice Awards v kategorii \"Oblíbený latinskoamerický umělec\".\n\nDne 10. srpna 2013 se Tini spolu s ostatními herci \"Violetta\" zúčastnila charitativní akce UNICEF v televizním pořadu \"Un Sol para los Chicos\" (přeloženo do češtiny \"Slunce pro děti\"), kde zpívala písničky \"Ser mejor\" a \"En Mi Mundo\". V roce 2013, nahrála španělskou verzi \"Let It Go\", \"Libre Soy\", a italskou verzi \"All'Alba sorgerò\", z Disney animovaného filmu \"Frozen(Ledové království)\" .\n\nOd roku 2012 do roku 2014 se Tini podílela na nahrávání hudebních alb ze všech tří sérií \"Violetta\" a na televizních pořadech \"U-Mix show\" a \"Disney planeta\" Disney Latinské Americe. V roce 2014 se Martina zúčastnila dabingu verzi filmu \"Monsters University (Univerzita pro příšerky)\" . V květnu 2014 vydala svou první knihu. Jedná se o biografickou knihu s názvem \"Simplemente Tini\", která byla vydána i v Česku v květnu 2016 s názvem \"Říkejte mi Tini\". V září 2014 Martina vystupovala na charitativním fotbalovém zápase \"Partido Interreligioso por la Paz,\" kde zpívala \"Nel Mio Mondo\" a cover verzi píseň Johna Lennona \"Imagine\".\n\nTini a někteří herci z \"Violetta\" natočili film, \"\" (originální název \"Tini: El Gran Cambio de Violetta\"). Film byl natočen v přestávce turné Violetta Live. Natáčení bylo zahájeno 7. října 2015 a skončilo v polovině prosince 2015. Film se natáčel na Sicílii, Cádiz, Španělsku, Madridu a Buenos Aires. První teaser byl propuštěn v 21. prosince 2015 a samostatný trailer byl vydán 23. března 2016. Film byl vysílán v některých latinskoamerických a evropských zemích a v Česku v roce 2017 na televizní stanici HBO.\n\nDne 21. srpna 2015 bylo oznámeno, že Martina podepsala nahrávací smlouvu s Hollywood Records pod uměleckým názvem \"TINI\". Od ledna 2016 do začátku března 2016 natočila své debutové album v Los Angeles, Kalifornii. Její debutové album, \"Tini\", bylo zveřejněno po celém světě na digitálních a fyzických kopiích dne 29. dubna 2016. Album obsahuje dva disky. První disk obsahuje písně z Tini: Violettina proměna\"'\" a druhý disk obsahuje sólové písně v angličtině a španělštině. Tini oznámila, že \"Siempre brillarás\" je úvodní píseň\"Tini: Violettina proměna.\" Píseň byla zveřejněna 25. března 2016. Píseň byla také zaznamenána v angličtině s jménem \"Born to Shine\". Videoklip \"Siempre Brillarás\", představovat scény z '\"Tini: Violettina proměna\". Dalším videoklip k písni \"Losing the Love\" k filmu byl zveřejněn 6. května 2016. Dne 24. června 2016 Tini vydala \"Yo me Escaparé\", španělskou jazykovou verzi písně, \"Great Escape\". Videoklip pro \"Great Escape\" byl natočen v Buenos Aires a vydán na 4. července 2016. V říjnu 2016 vydala \"Ya No Hay Nadie Que Nos Pare\", což je španělská verze \"Got Me Started\", s hostem Sebastianem Yatrou. Dne 8. prosince 2016 vydala videoklip k písní \"Got Me Started\". K písni \"Ya No Hay Nadie Que Nos Pare\" byl 19. ledna 2017 propuštěn videoklip. Zpěvaččin třetí singl \"Si Tú Te Vas\" byl uveřejněn 5. května 2017 spolu s videoklipem k písni.\n\nDne 6. října 2016, Tini oznámila její první sólové koncertní turné Got Me Started Tour, které evropskou začalo v 18. březnu 2017 v Madridu, Španělsko, a zakončilo 6. května 2017 ve Frankfurtu nad Mohanem, Německo. Turné pokračovalo latinskoamerickou částí, která začala 30. června 2017 v Buenos Aires, Argentina a skončilo 21. října 2017 v Córdoba, Argentina.\n\nNa jaře 2017 se Stoessel stala součástí dvou epizod druhé série seriálu \"Soy Luna\". V červnu 2017 se stala hostem v písni \"Todo Es Posible\" španělského zpěváka David Bisbal z filmu \"Tadeo Jones: The Hero Returns\". V červenci 2017 se stala hostem v písni \"It's A Lie\" anglické skupiny The Vamps.\n\nV květnu 2017 začala Stoessel pracovat na druhém sólovém albu, které by mělo být vydáno v roce 2018. Stoessel ve spolupráci venezuelského zpěváka Nacho vydala 13. října 2017 vedoucí singl následujícího alba \"Te Quiero Más\". V prosinci 2017 se Tini stala hostem v epizodě telenovely \"Las Estrellas,\" také se stala hostující zpěvačkou na remixu \"Lights Down Low\" od MAX pojmenovaného \"Latin Mix\". 6. dubna 2018 vydala zpěvačka duet s Karol G \"Princesa\" spolu s videoklipem jako druhý singl z nadcházejícího alba. 22. června 2018 byla zveřejněna píseň \"Consejo de Amor\" s hostující kolumbijskou folk-rockovou skupinou Morat jako třetí singl nadcházejícího alba. 26. července 2018 byl zveřejněn remix písně Álvaro Solera \"La Cintura\", kde je hostem spolu s Flo Ridou. 3. srpna 2018 zveřejnila duet se Sebastianem Yatrou \"Quiero Volver\" jako čtvrtý singl. 31. srpna 2018 vyšel remix singlu \"Lo Malo\" od Aitana a Ana Guerra, na kterém se podílela. 2. listopadu 2018 Tini propustila píseň \"Por Que Te Vas\" ve spolupráci s Cali a El Dandee jako pátý singl alba. Stejný měsíc se stala spoluhostující spolu s Chelcee Grimes a Jhay Cortez v písni \"Wild\" z debutového alba \"Blue\" od DJ Jonas Blue, která se stala singlem v únoru 2019.\n\n6. září 2018 zpěvačka oznámila turné Quiero Volver Tour, které mělo začít 1. prosince 2018 v Buenos Aires, ale začalo až 13. prosince.\n\nV srpnu 2018 bylo oznámeno, že Stoessel se stane jednou z porotkyň pěvecké soutěže \"La Voz... Argentina,\" jedná se o argentickou verzi Hlasu Česko Slovenska. Stoessel také dabovala ve španělské verzi animovaného musikálního komediálního filmu \"UglyDolls\" zveřejněného v květnu 2019.\n\nPíseň ve spolupráci s Greeicy pojmenovaná \"22\" byla zveřejněna 3. května 2019 jako vedoucí singl ze třetího přicházejicícho alba. Píseň se umístila na pozici 8 v argentiském žebříčku, čímž se stal zpěvaččiným prvním singlem umístěným v první desítce. 14. června 2019 Tini hostovala v písni \"Sad Song\" od švédského DJ Alesso. Jako druhým singlem byla zveřejněna píseň \"Suéltate El Pelo\" vydaná 26. července 2019. Tini 6. září 2019 vydala ve spolupráci s kolumbijským zpěvákem Lalo Ebratt třetí singl alba pojmenovaný \"Fresa\". Singl se umístil na desáté pozici v argentickém žebříčku a stal se tak druhým zpěvaččiným singlem, jenž se umístil v top desítce. 11. října zveřejnila duet \"Oye\" se zpěvákem Sebastian Yatrou jako další singl jejího alba. Pátý singl \"Recuerdo\" byl vydán 10. ledna 2020 s hostujícím vynezuelským duem Mau y Ricky.\n\n21. května 2019 Sebastian Yatra vydal videoklip k singlu \"Cristina\" z jeho alba Fantasía, ve kterém si zahrála i sama Tini. Následná píseň \"Oye\" se považuje za pokračování písně \"Cristina\". Dokonce prozradili, že vyjde pokračování, který nese název \"Diciembre\" vydáné 20. prosince 2019. V květnu také bylo oznámeno, že Stoessel se stane porotkyní v talentové show \"Pequeños Gigantes Argentina.\"\n\nMá staršího bratra Francisca. Miluje zvířata její fenka se jmenuje Olga. Během roku 2013 až 2015 chodila s Petrem Lanzanim. Na natáčení jejího videoklipu k singlu \"Great Escape\" se seznámila s argentinským modelem Peppem Barroso Jr., se kterým chodila dva roky. Jejím současným přítelem je kolumbijský zpěvák Sebastian Yatra.\n\n\n"}
{"id": "984325", "url": "https://cs.wikipedia.org/wiki?curid=984325", "title": "Who's Greatest Hits", "text": "Who's Greatest Hits\n\nWho's Greatest Hits je greatest hits kompilační album od The Who z roku 1983. Obsahuje vzácnou skladbu \"Relay\", která je zde v původní celé délce. V předchozím vydání na albu \"Hooligans\" je zkrácená o téměř 30 sekund.\n\nAutorem všech skladeb je Pete Townshend, kromě uvedené výjimky.\n\n\n"}
{"id": "984327", "url": "https://cs.wikipedia.org/wiki?curid=984327", "title": "Marie Anna Gallas", "text": "Marie Anna Gallas\n\nMarie Anna Gallas, rozená Colonnová z Felsu (26. července 1702, Strzelce Opolskie – 6. dubna 1759, Praha) byla česká šlechtična. \n\nJejí matkou byla Johanna Aloisie Beatrix Gallas (11. května 1680, Frýdlant – 12. července 1716), starší sestra Jana Václava, hraběte Gallase provdaná za hraběte Karla Linharta Colonnu z Felsu (3. prosince 1674, Toszek – 6. června 1752, Strzelce Opolskie), otce Marie Anny. Manžel Marie Anny, hrabě Filip Josef Gallas, byl Mariiným vlastním bratrancem a Marie Anna se za něho provdala 15. dubna 1726. Filip Josef zemřel roku 1757 a vzhledem k tomu, že manželé nezanechali žádné potomky, stala se dědicem Filipových majetků jeho žena, Marie Anna. Po její smrti měl tento majetek dále přejít na syny její sestry Markéty Aloisie, provdané z Clamu, kteří si navíc museli do svého jména vzít přídomek „Gallas“. Devítiletý Kristián Filip Clam i jeho dvouletý bratr Karel Leopold tak žili po dva roky (1757–1759) pod kuratelou své tety, po smrti Marie Anny se jejich výchovy a dočasné správy zděděných statků ujímá otec obou dědiců a Mariin švagr, hrabě Jan Kryštof Clam Roku 1768 je následně spojení rodů Clamů a Gallasů potvrzeno královnou Marií Terezií, čímž vznikla rodová větev Clam-Gallasů.\n"}
{"id": "984328", "url": "https://cs.wikipedia.org/wiki?curid=984328", "title": "Vicente Guaita", "text": "Vicente Guaita\n\nVicente Guaita Panadero (* 10. ledna 1987, Torrent, Španělsko) je španělský fotbalový brankář, od roku 2014 působí v týmu Getafe CF.\n\nSvou kariéru započal ve Valencii, kde prošel mládežnické kategorie a dopracoval se do A-týmu, za který poprvé nastoupil 2. 10. 2008 v Poháru UEFA 2008/09 pod trenérem Unai Emerym proti klubu CS Marítimo (výhra 2:1). Tehdy mu bylo 21 let, 8 měsíců a 23 dní. Ve Valencii dohrál sezonu, kde si připsal zápasy v Primera División a poté odešel hostovat do týmu Recreativo de Huelva.\n\nV červenci 2014 přestoupil do Getafe CF.\n\n\n"}
{"id": "984329", "url": "https://cs.wikipedia.org/wiki?curid=984329", "title": "Kraví hora (Šumavské podhůří)", "text": "Kraví hora (Šumavské podhůří)\n\nKraví hora je 796 m n. m. vysoká hora v Šumavském podhůří, která se tyčí nad levým břehen Vltavy, severně od Vyššího Brodu. Z jejího vrcholu je výhled na město a vyšebrodský klášter. Vede sem červeně značená turistická stezka. Na vrcholu hory se nachází kříž, na svazích pak několik kapliček.\n\n"}
{"id": "984330", "url": "https://cs.wikipedia.org/wiki?curid=984330", "title": "Holumnica", "text": "Holumnica\n\nHolumnica ( , , ) je obec na Slovensku v okrese Kežmarok. V roce 2012 zde žilo 871 obyvatel. První písemná zmínka o obci pochází z roku 1293.\n\nV obci je římskokatolický kostel sv. Kateřiny.\n\n"}
{"id": "984331", "url": "https://cs.wikipedia.org/wiki?curid=984331", "title": "Who's Better, Who's Best", "text": "Who's Better, Who's Best\n\nWho's Better, Who's Best je kompilační album od The Who z roku 1988. Téhož roku byla vydána také stejnojmenná kompilace videí.\n\nAutorem všech skladeb je Pete Townshend, kromě uvedené výjimky.\n"}
{"id": "984332", "url": "https://cs.wikipedia.org/wiki?curid=984332", "title": "Ida Mettová", "text": "Ida Mettová\n\nIda Mettová (\"vlastním jménem\" Ida Gilmanová (20. července 1901, Smarhoň, Ruské impérium – 27. července 1973, Paříž, Francie) byla ruská anarchistická spisovatelka. Byla aktivní členkou ruského anarchistického hnutí v Moskvě. Byla zatčena sovětskými autoritáři za podvratné aktivity. Brzy se jí však podařilo utéct. Z Ruska odletěla do Polska, později do Berlína a v roce 1926 nakonec do Paříže, kde se stala spoluvydavatelkou magazínu Dielo Truda.\n\nV roce 1948 napsala \"Kronštadtskou Komunu\", historii Kronštadtského povstání. Probudila tím diskuse ohledně událostí během povstání. Zemřela v Paříži 27. července 1973.\n\n\n"}
{"id": "984333", "url": "https://cs.wikipedia.org/wiki?curid=984333", "title": "Seznam zkratek ve výpočetní technice", "text": "Seznam zkratek ve výpočetní technice\n\nZkratek ve výpočetní technice je nespočetně. Vznikají převážně z prvních písmen delších názvů (není to vždy pravidlem), k lepšímu zapamatování, a samotné práci s názvem Kupříkladu lépe je zapamatovatelné HSDPA, nežli High-Speed Downlink Packet Access.\nNěkteré zkratky technologií a zařízení vzniknou, nějakou dobu se užívají, a posléze upadají v zapomnění, neb jsou překonány novější technologií, a ta již nese jiný název, a potažmo i zkratku. Jednou takovou se stává ARP – Autoradiopuhelin.\nNaproti tomu existují zkratky, které od svého vzniku nezaznamenaly žádných změn, a užívají se dodnes. Příkladně CPU – Central Processing Unit.Pak tu jsou také technologie a zařízení, které se jen modernizují, a jejich zkratky tak nabývají na objemu. Například ROM – EEPROM. Některá zařízení mají stejnou zkratku, ovšem jiný název: SSD – Solid State Drive, a Seven Segment Display.Jsou i zkratky, které se dají vyslovovat jako akronym, příkladně DOS – Disk Operating System („dos“), a nemusí se tedy hláskovat jako třeba MBR – Master Boot Record („em“ „bé“ „er“). Existují i takové, u kterých si už ani nepřipouštíme pojem zkratky, a zdomácněly jako samostatné slovo, příkladně PIN – Personal Identification Number („pin“), nebo Modem – Modulator Demodulator („mo:dem\")K lepší orientaci slouží tento abecední seznam. Zkratky jsou děleny dle kategorií, ve kterých se vyskytují. Ovšem jsou i takové, které se vyskytují ve více kategoriích, ale v tomto seznamu jsou uvedeny pouze jednou, a to v té kategorii, ve které se s nimi setkáme nejčastěji, nebo jsou obecně nejvíce zažité.\n\nSlouží k bezdrátovému přenosu dat mezi zařízeními (například propojení dvou telefonů pomocí funkce Bluetooth), a není proto nutné přímé propojení kabelem. Je též hojně využíváno k bezhotovostním platbám v obchodech (bezkontaktní platební karty a NFC nálepky), v osobních identifikačních kartách (dnes nahrazují klasické papírové osobní docházkové karty zaměstnanců, takzvané „píchačky“), k zrcadlení obrazovek (například pomocí funkce WiDi je možné promítnout obrazovku mobilního telefonu na obrazovku televizoru).\n\n\nGNSS je služba umožňující za pomoci družic autonomní prostorové určování polohy s celosvětovým pokrytím. Uživatelé této služby používají malé elektronické rádiové přijímače, které na základě odeslaných signálů z družic umožňují vypočítat jejich polohu s přesností na desítky až jednotky metrů. Přesnost ve speciálních nebo vědeckých aplikacích může být až několik centimetrů až milimetrů. Nejrozšířenější civilní využití je v navigačních systémech.\n\nSlouží k zpřesnění výsledků měření v družicovém polohovém systému.\n\n\n\nJednotky určují: Velikost souborů, frekvenci (například obnovovací frekvenci u monitorů), rozlišení v pixelech, elektrický proud, napětí, impedance, výkon.\n\nČasové jednotky jsou důležité pro různá měření a výpočty. Kupříkladu otáčky za minutu (RPM), počet instrukcí za sekundu (IPS), přenosová rychlost, atd. Značka – t.\n\nRozdíl elektrických potenciálů mezi dvěma místy, je elektrické napětí. Značka – U.\n\nElektrický proud je uspořádaný pohyb nosičů elektrického náboje. Značka – I.\n\nElektrický výkon je fyzikální veličina, která vyjadřuje vykonanou elektrickou práci za jednotku času. Značka – P.\n\nFrekvence – kmitočet, udává počet opakování děje za jednotku času. Značka – f.\n\nImpedance je zdánlivý odpor součástky a fázový posuv napětí proti proudu při průchodu střídavého elektrického proudu. Značka – Z.\nReaktance je imaginární částí impedance. Značka – X.\nElektrický odpor je fyzikální veličina charakterizující schopnost elektrických vodičů vést elektrický proud. Značka – R.\n\nBit je základní a současně nejmenší jednotkou informace, používanou především v číslicové a výpočetní technice.\n\nOznačuje osm bitů, tzn. osmiciferné binární číslo.\nNepřesné označení násobků dle jednotek soustavy SI\nPřesné označení násobků dle dodatku k normě IEC 60027-2 (ČSN IEC 60027-2)\n\n\nKabelové, kontaktní a integrované komunikační propojení zařízení, rozhraní a rozšíření.\n\nVnější konektory slouží k propojení zařízení mezi sebou kabelem, k vzájemné komunikaci, či přenosu dat – tiskárny, monitory, skenery, externí pevný disk, klávesnice, myš, nebo přímé spojení – USB flash disk. Mohou také sloužit jako jednoduché spojení zařízení s nabíjecím aparátem, kupříkladu pro mobilní telefony, tablety, digitální fotoaparáty, MP3 přehrávače atd.\n\"Poznámka: některé konektory jsou uvedeny v sekci Pevné disky\"\n\nOznačení a význam propojení jednotlivých pinů konektorů.\n\nRozšiřující sloty základních desek, interní komunikace. Některé sloty (PCMCIA), jsou přístupné i z vnější.\n\"Poznámka: některé konektory jsou uvedeny v sekci Pevné disky\"\n\nMagnetická a optická media ve výpočetní technice slouží k ukládání a archivaci dat, a k jejich následnému užívání. Lze na ně též ukládat zvukové a obrazové soubory, které se dají rovněž přehrávat například v počítači či telefonu, pomocí multimediálních přehrávačů.\nMagnetická media pásková a disková.\n\nOchrany proti kopírování\n\nVarianty disků MD\n\n\nLaserdisc\n\nPředchůdce dnešních optických disků, vyroben z hliníku a plastu.\nFormáty LD založené na rychlosti otáčení\n\nMetody zápisu na optický disk, formáty \n\nVarianty disků BD\n\nTřetí generace plastových optických disků.\n\nVarianty disků CD\nPrvní generace plastových optických disků.\n\nVarianty disků DVD\n\nDruhá generace plastových optických disků.\n\nPrototypy a teoretické hodnoty.\nOd začátku vývoje až do konce prodeje nebo rozvoje.\n\nMechaniky se primárně dělí na interní a externí. Slouží k zápisu a čtení dat, na magnetická či optická média (disketa, CD, DVD atd.)\n\nMagnetické mechaniky mají standardně v operačním systému Windows rezervována písmena \"A\" a \"B\" diskových jednotek, a primárně je též nastaveno samotné bootování z těchto jednotek.\n\nČtecí a zapisovací mechanismus, senzor\nŘízení otáček\n\nOchrana mobilních telefonů, identifikace, textové a multimediální zprávy.\n\n\nHistorické mobilní sítě.\n\nMobilní sítě první generace.\n\nMobilní sítě druhé generace.\n\nMobilní sítě třetí generace.\n\nModulace je nelineární proces, kterým se mění charakter vhodného nosného signálu pomocí modulujícího signálu. Modulace se velmi často používá při přenosu nebo záznamu elektrických nebo optických signálů.\n\n\n\n\n\nMonitor je základní výstupní elektronické zařízení sloužící k zobrazování textových a grafických informací.\nJsou různé tipy monitorů, které se většinou nazývají dle osazení daným tipem displeje.\n\nElektroluminiscenční displej je typ plochého panelového displeje, vytvořeného vložením vrstvy elektroluminiscenčního materiálu, jako je GaAs (Gallium Arsenide), mezi dvě vrstvy vodičů.\n\nDisplej z tekutých krystalů je tenké a ploché zobrazovací zařízení, skládající se z omezeného (velikostí monitoru) počtu barevných nebo monochromatických pixelů, seřazených před zdrojem světla nebo reflektorem.\n\nOLED je typ displeje využívající technologii organických elektroluminiscenčních diod. Princip spočívá v tom, že mezi průhlednou anodou a kovovou katodou je několik vrstev organické látky.\n\nSegmentový displej je elektronické zobrazovací zařízení, složené ze segmentů. Tyto segmenty mohou být například tvořeny LED, OLED, nebo tekutými krystaly. Existují i velké displeje, zobrazující segmenty mechanicky (například u čerpacích stanic).\n\nBarevné modely pro zobrazení monitorů, digitální tisk atd.\n\nV závorkách je uvedeno dané základní rozlišení v pixelech, a poměr stran displeje. Tento seznam není řazen abecedně, ale dle rozlišení v pixelech, a to vzestupně.\n\n\n\n\n\n\n\n\n\nFirmware je v informatice označení pro software, který slouží pro řízení nějakého vestavěného systému (\"embedded system\").\n\n\nOperační systém je v informatice základní programové vybavení počítače (tj. software), které je zavedeno do paměti počítače při jeho startu a zůstává v činnosti až do jeho vypnutí.\n\nOvladač zařízení ( ) je v informatice označení pro software (část kódu), který umožňuje operačnímu systému pracovat s hardwarem.\n\n\nProgramovací jazyk je prostředek pro zápis algoritmů, jež mohou být provedeny na počítači. Zápis algoritmu ve zvoleném programovacím jazyce se nazývá program.\nKompilátor, z (\"\" – \"sestavit\", \"zpracovat\") je v nejčastějším smyslu slova softwarový nástroj používaný programátory pro vývoj softwaru.\n\nSoftware, je v informatice sada všech počítačových programů používaných v počítači, které provádějí nějakou činnost.\n\n\n\n\nElektronická paměť je součástka, zařízení nebo materiál, který umožní uložit obsah informace (zápis do paměti), uchovat ji po požadovanou dobu a znovu ji získat pro další použití (čtení paměti).\n\nPaměťový modul je malá deska plošného spoje s integrovanými paměťovými obvody, který je potom jako celek osazován do odpovídajících konektorů na základní desce.\n\n\nPaměť RAM (paměť s přímým přístupem nebo paměť s libovolným výběrem) je v informatice typ paměti, u níž je libovolné paměťové místo přístupné za stejnou vybavovací dobu.\n\nPaměť ROM je v informatice typ elektronické paměti, jejíž obsah je dán při výrobě, není závislý na napájení (je tzv. nevolatilní).\n\nPaměťové karty využívají obvykle flash paměť EEPROM, a slouží k zápisu a čtení dat. Je to malé, kompaktní zařízení s relativně vysokou kapacitou, je odolné vůči magnetickým a elektrickým polím.\nDle velikostí se převážně dělí na: Standard, Mini a Micro.\n\nVarianty karet MMC\n\nVarianty karet MS\n\nVarianty karet SD\n\nPrincip zápisu a čtení flash paměti.\n\nPevný disk je zařízení, které se používá v počítačích a ve spotřební elektronice (MP3 přehrávače, videorekordéry…) k dočasnému nebo trvalému uchovávání většího množství dat, pomocí magnetické indukce. Dělí se též na interní a externí.\n\nTipy pevných disků\n\nFormátování disku je v informatice postup, při kterém je tato vnější paměť inicializována tak, aby byla připravena k prvnímu použití.\nSouborový systém (anglicky \"file system\") je v informatice označení pro způsob organizace dat ve formě souborů (a většinou i adresářů) tak, aby k nim bylo možné snadno přistupovat.\n\nZpůsob připojení, a komunikace HDD přes řadič, konektory.\n\n\n\n\nV palcích, a označuje průměr ploten disku.\n\n\nIntegrovaný obvod je moderní elektronická součástka. Jedná se o spojení (integraci) mnoha jednoduchých elektrických součástek, které společně tvoří elektrický obvod vykonávající nějakou složitější funkci.\n\n\nKoprocesor je v informatice označení pro specializovaný procesor, který je určen pro rozšíření funkcí primárního procesoru počítače nebo urychlení výpočtů.\n\n\n\nProcesor (též mikroprocesor) je základní součástí počítače. Na starosti má provádění veškerých programových instrukcí, zajišťuje spolupráci všech periferií a provádí matematické operace.\n\n\n\n\nPočítačové sítě, síťová úložiště, sdílení dat, zabezpečení, internet.\nPočítačová síť ( ) je souhrnné označení pro technické prostředky, které realizují spojení a výměnu informací mezi počítači.\n\nProtokol je v informatice konvence nebo standard, podle kterého probíhá elektronická komunikace a přenos dat mezi dvěma koncovými body (realizované nejčastěji počítači).\n\nPřípony souborů jsou od samotného názvu souboru odděleny tečkou, příkladně – \"Totalcmd\" .exe. V tomto seznamu tečky uvedeny nejsou. Jejch význam je v určení typu a obsahu souboru.\n\nDiskový obraz je archivní soubor obsahující digitální kopii dat disku. Kromě datových souborů obsahuje obraz také všechna metadata souborového systému, a to včetně boot sektoru, struktur a atributů.\nPorovnání programů na vytvoření diskových obrazů\n\nPojem font se využívá především v typografii, kde je definován jako kompletní sada znaků abecedy jedné velikosti a jednotného stylu.\n\n\n\nMicrosoft Office je sada aplikací od americké firmy Microsoft, určených pro kancelářskou práci.\n\nAccess\nMicrosoft Office Access je nástroj na správu relačních databází.\n\nExcel\nMicrosoft Excel je tabulkový procesor.\n\nOneNote\nMicrosoft OneNote je program pro vytváření poznámek.\n\nPowerPoint\nMicrosoft Office PowerPoint je nástroj na tvorbu prezentací.\n\nWord\nMicrosoft Word je textový procesor.\n\n\nOpenDocument (ODF), celým názvem OASIS Open Document Format for Office Applications, je otevřený souborový formát určený pro ukládání a výměnu dokumentů vytvořených kancelářskými aplikacemi.\n\n\n\n\n\n\nPlaylist je ve své nejobecnější formě seznam hudebních skladeb, určených k přehrání v multimediálním přehrávači. Ovšem může se jednat i o seznam fotografií, které se mění na ploše monitoru, či při aktivním spořiči obrazovky, nebo o textové dokumenty v prezentaci.\n\n\n\n\n\n\n\nZákladní deska (anglicky mainboard či motherboard) představuje základní hardware většiny počítačů. Hlavním účelem základní desky je propojit jednotlivé součástky počítače do fungujícího celku a poskytnout jim elektrické napájení.\n\n\n\n"}
{"id": "984336", "url": "https://cs.wikipedia.org/wiki?curid=984336", "title": "Mezinárodní letiště Brasília", "text": "Mezinárodní letiště Brasília\n\nMezinárodní letiště Brasília nebo Mezinárodní letiště prezidenta Juscelino Kubitscheka-Brasília (), (IATA: BSB, ICAO: SBBR ) je mezinárodní letiště v brazilském hlavním městě Brasília. V roce 2011 bylo v celostátním měřítku na třetím místě v počtu přepravených cestujících a na šestém místě v objemu přepraveného zboží. Část letiště slouží jako základna brazilských vzdušných sil.\n\nKromě spojení s významnými letišti Latinské Ameriky má letiště přímé linky do Miami, Atlanty, Madridu, Lisabonu, Paříže, Londýna, Porta a Barcelony.\n\nOscar Niemeyer naprojektoval v roce 1965 areál letiště, ale po vojenském převratu v roce 1964 se vláda Brazílie rozhodla návrh odmítnout a architektonický koncept vypracoval architekt brazilských ozbrojených sil Tércio Fontana Pacheco. Letiště je tak jednou z mála významných budov a areálů v hlavním městě, se kterými není Oscar Niemeyer spřízněn.\n\nV roce 1990 letiště prošlo první modernizací a v roce 2005 byla postavena druhá přistávací dráha.\n\nV roce 2009 brazilská vláda schválila plán investic se záměrem přípravy na Letní olympijské hry 2016 a Mistrovství světa ve fotbale 2014. Investice v hodnotě 306 milionů dolarů zahrnují rozšíření a modernizaci terminálu, zvýšení počtu parkovacích míst a rozšíření pojezdových drah.\n\n"}
{"id": "984337", "url": "https://cs.wikipedia.org/wiki?curid=984337", "title": "Marek Podskalský", "text": "Marek Podskalský\n\nMarek Podskalský (* 5. května 1965) je český kytarista. V letech 1985 až 1986 působil v české heavy-metalové skupině Arakain. V současnosti hraje v kapele Buffalo Bill , působí jako učitel hudby a s Krutinou montuje papundekly.\n\n"}
{"id": "984341", "url": "https://cs.wikipedia.org/wiki?curid=984341", "title": "Actor", "text": "Actor\n\nActor může být:\n"}
{"id": "984343", "url": "https://cs.wikipedia.org/wiki?curid=984343", "title": "Havka", "text": "Havka\n\nHavka ( , ) je obec na Slovensku v okrese Kežmarok. V roce 2012 zde žilo 46 obyvatel.\n\nV obci je římskokatolický kostel Panny Marie Škapularské z 19. století.\n\nObec Havka leží na úpatí severních svahů Spišské Magury v ochranném pásmu Pieninského národního parku.\n\nDějiny obce jsou svázány s dějinami nedalekého Červeného Kláštora. Založena byla kartuziány v 14. století, další vlna osídlení přišla v 19. století, když se zde usadili Němci. Má typickou hromadnou zástavbu s mnoha ještě původními dřevěnými domy. Obyvatelé se věnovali hrnčířství, zemědělství a chovu ovcí.\n\n"}
{"id": "984346", "url": "https://cs.wikipedia.org/wiki?curid=984346", "title": "Napoleon z černého ostrova", "text": "Napoleon z černého ostrova\n\nNapoleon z černého ostrova (1966) je dobrodružný historický román pro mládež od českého spisovatele Miloše Václava Kratochvíla, jehož hrdinou je haitský černošský vojevůdce a politik François Toussaint (asi 1743–1803).\n\nRomán se odehrává na ostrově Haiti a sleduje životní dráhu Françoise Toussainta od jeho mládí, kdy pracoval jako černý otrok na francouzských haitských plantážích v západní části ostrova známého pod názvem Saint-Domingue Dozvíme se také, že Toussaint pochází z afrického královského rodu Aradů, kteří bojovali v Kongu s kmenem Balubů o vládu nad zemí, a že jejich předek byl Baluby zajat a prodán bělochům do otroctví. \n\nToussaint je povýšen na sluhu a pracuje v domě svého bílého pána. Zároveň tuží po svobodě a brzy pochopí, že proti otrokářům lze bojovat pouze na základě poznání bělošské civilizace a jejích vědomostí. Naučí se číst a psát a osvojí si znalosti historie, filozofie a vojenství. Když na Haiti dojdou zprávy o vypuknutí Velké francouzské revoluce, postaví se Toussaint roku 1791 do čela protifrancouzského povstání otroků a postupně se staně nejvýznamnější postavou haitské revoluce. S pomocí španělských vojenských jednotek připravil Francouzům řadu porážek, ale když Francouzská republika zruší otroctví, přidá se roku 1794 na její stranu a je dokonce jmenován francouzským maršálem. Vytlačí z Haiti španělská i britská vojska, roku 1800 ovládne celý ostrov a je prohlášen jeho doživotním vládcem. Je považován za černý protějšek Napoleona Bonaparteho. \n\nKdyž se roku 1802 Francouzi snaží ostrova znovu zmocnit, klade jim odpor. Zradou je zajat a deportován do Francie, kde jel na rozkaz Napoleona Bonaparteho uvězněn v pevnosti Joux na svazích Jurského pohoří. Studené podnebí, tolik odlišné od tropického klimatu na Saint Domingu, má pak za následek, že Touissant roku 1803 umíré na zápal plic.\n\n"}
{"id": "984347", "url": "https://cs.wikipedia.org/wiki?curid=984347", "title": "Seznam vrcholů v Ukrajinských Karpatech", "text": "Seznam vrcholů v Ukrajinských Karpatech\n\nSeznam vrcholů v Ukrajinských Karpatech obsahuje vybrané vrcholy s nadmořskou výškou nad 1000 m. Seznam zahrnuje hory ležící na území Ukrajiny a zároveň náležející ke Karpatskému oblouku. Seznam není úplný.\n\n\n"}
{"id": "984353", "url": "https://cs.wikipedia.org/wiki?curid=984353", "title": "Vysoká škola ekonomická ve Stockholmu", "text": "Vysoká škola ekonomická ve Stockholmu\n\nVysoká škola ekonomická ve Stockholmu ( , ) je švédská soukromá vysoká škola.\n\nJako nejstarší vysoká škola ekonomického zaměření byla založena ve Stockholmu v roce 1909. Podle údajů školy je financována z 80 % ze soukromých prostředků a z 20 % z veřejných.\n\nŠkola má sídlo na ulici Sveavägen 65, ve stockholmské čtvrti Vasastan. Její hlavní budovu, postavenou v roce 1925, navrhl architekt Ivar Tengbom po vzoru italských renesančních zámků.\n\n"}
{"id": "984362", "url": "https://cs.wikipedia.org/wiki?curid=984362", "title": "Filmový festival Fakulty informatiky", "text": "Filmový festival Fakulty informatiky\n\nFilmový festival Fakulty informatiky Masarykovy univerzity (zkráceně \"FFFIMU, dříve pouze Filmový festival Fakulty informatiky\") je festival krátkometrážních studentských snímků pořádaný od roku 2001 každoročně v květnu na Fakultě informatiky Masarykovy univerzity v Brně. Veřejnosti jsou na festivalu představovány filmy různých žánrů a technických přístupů vytvořené studenty v rámci výuky v technickém zázemí Laboratoře elektronických multimediálních aplikací (LEMMA). Festival se koná v budově fakulty informatiky a od 16. ročníku i v Univerzitním kině Scala a pravidelná účast činí cca 800–1000 návštěvníků. Záštitu nad ním tradičně přebírá děkan Fakulty informatiky a od roku 2011 rovněž primátor města Brna.\n\nFestivalu se mohou zúčastnit filmy do délky osmi minut vytvořené v posledních třech letech studenty Masarykovy univerzity; nejčastěji vznikají v průběhu jednoho akademického roku v předmětech \"Základy filmové řeči\" a \"Produkce audiovizuálního díla\" vyučovaných na fakultě informatiky pedagogy Petrem Sojkou, Robertem Králem a Radovanem Haklem. V kurzech studenti prochází celým tvůrčím procesem od námětů, přes literární a technické scénáře, produkci a střih až po postprodukci a zvládají práci scenáristů, režisérů, kameramanů, zvukařů, produkčních, střihačů, herců, kostymérů atd.\n\nJednoho ročníku se účastní přibližně dvacítka filmů. Nejlepší snímky jsou oceňovány odbornou porotou a hlasováním diváků v promítacích sálech. Vítězové si odnášejí věcné ceny od sponzorů a získávají putovní trofej – sošku \"Filmobola\".\n\nNa organizaci festivalu se podílejí sami studenti. Každý rok má festival své motto, které je ztvárněno v grafické podobě formou plakátů, letáků, festivalových brožur či vizuálu DVD a je zachyceno také v traileru. Zapojení studenti mají na starosti vyhledávání sponzorů, vztahy s veřejností, tvorbu propagačních materiálů, tvorbu webu, vytvoření traileru, vytvoření a natočení moderátorských vstupů, zajištění občerstvení a celkovou organizaci filmového večera, stejně jako kontrolu technické připravenosti promítání filmů.\n\nUspořádání prvního Filmového festivalu Fakulty informatiky v roce 2001 Petrem Sojkou bylo motivováno novými možnostmi digitálního zpracování videa a zájmem studentů produkovat své vlastní filmy a vyjadřovat se pomocí audiovizuálních médií filmovou řečí.\n\nČtvrtý ročník festivalu (2004) byl poprvé významněji propagován a byli získáni sponzoři. Zahájení festivalu bylo doprovázeno křtem multimediálního DVD, které bylo vydáno při příležitosti 10. výročí vzniku Fakulty informatiky Masarykovy univerzity.\n\nPátý ročník festivalu (2005) měl návštěvnost přes 400 diváků. Ke studijním účelům bylo vytvořeno festivalové DVD, které bylo dáno k dispozici v knihovně fakulty informatiky.\n\nFilmový festival v roce 2006 nabídl návštěvníkům žánry od dokumentů, přes umělecký film, sci-fi, thriller po komedii. S jednoznačným náskokem hlasů vyhrála u diváků i u odborné poroty komedie \"Relace\" od Stanislava Hrabího.\n\nPrvní místo diváckého hlasování obsadilo v sedmém ročníku festivalu (2007) drama Lukáše Horáčka \"Krajina za duhou\" natáčený na hradě Špilberk, o jehož vzniku informovala i reportáž České televize. Odbornou porotou byl oceněn romantický snímek \"Neznámý\" Martiny Mišovičové a Michala Oravce.\n\nV roce 2008 poprvé proběhl festival v rámci oslav Dies academicus. Tento rok se zapojili také herci JAMU a byla rozšířena spolupráce s dalšími fakultami Masarykovy univerzity. Vítězem osmého ročníku se v obou kategoriích stal film \"Prolínání\" režiséra Jana Fouska.\n\nV devátém ročníku (2009) zvítězil Martin Kacvinský, který si se svým snímkem \"Vir CRT-2116 a jeho přemožitel\" získal diváky i odbornou porotu. V bonusové sekci představil svůj film \"Doprdelesvěta!\" pedagog Robert Král.\n\nJubilejní desátý ročník festivalu (2010) navštívilo přes 700 diváků. U diváků zvítězila komedie Michaely Miovské a Martina Bakeše s názvem \"Nebylo nebylo\" a mottem \"Jak by asi vypadaly pohádky, kdyby zmizeli kladní hrdinové\". Porota ocenila stop-motion animaci \"(L)egoist\" Miroslava Kolárika.\n\nZáštitu nad jedenáctým ročníkem festivalu (2011) převzal kromě děkana Fakulty informatiky Jiřího Zlatušky poprvé také primátor města Brna Roman Onderka. Promítané filmy byly také poprvé doprovázeny anglickými titulky. Nejvíce hlasů diváků získal animovaný film \"Mrkvička\" Jiřího Starého. Porota ocenila stop-motion videoklip Tomáše Knězka \"Don't stay outside\".\n\nMotto dvanáctého ročníku (2012) znělo „\"Film máme v krvi\"“. Představeno bylo množství netradičních žánrů (např. reklama, infospot, autobiografie) a u diváků nakonec zvítězila akční RPG-pixilace \"Epic Quest I\" Radka Gomoly. Odbornou porotu si získal snímek \"Lež.org\" Radima Urbáška a Tomáše Hůska.\n\nTrailer třináctého ročníku (2013) festivalu se nesl ve stylu hollywoodských trháků s heslem „\"Letos to bude trhák!“\". Diváci si zvolili za vítěze Jana Kutila a jeho kontroverzní snímek \"Shit Happened\". Odborná porota ocenila drama Zdeňky Sitové s názvem \"Jana\", zfilmované na základě skutečné události z roku 1969.\n\nČtrnáctý ročník Filmového festivalu Fakulty informatiky s mottem – „\"…a přece se točí!“ –\" proběhl v Brně 15. května 2014 v rámci oslav 95. výročí založení Masarykovy univerzity. Vítězem 14. ročníku se stala komedie \"Výjimka z překladu\" režiséra Jana Patera, která získala jak cenu diváků, tak cenu poroty.\n\nPatnáctý ročník festivalu nesl jednoduché heslo – \"„Střih!“\" – jako poctu všem filmovým střihačům. Konal se 15. května 2015 v budově Fakulty informatiky. Cenu diváků si odnesla parodie trailerů hollywoodských blockbusterů \"Shitman: A New Hero Is Born\" bratrů Briškárů. Cenu odborné poroty si odnesla komediální adaptace řecké báje se stejnojmenným názvem \"Pygmalion\" režiséra Tomáše Schmidla.\n\nŠestnáctý ročník Filmového festivalu Fakulty informatiky (2016) lákal diváky pomocí sloganu \"„Chceš to taky?”\". Festival se konal dne 20. května a vůbec poprvé ve své historii se odehrával na dvou místech zároveň. Tradičně v prostorách Fakulty informatiky, nově pak v Univerzitním kině Scala. Diváci jako nejoblíbenější film zvolili komedii \"Vysněná domácnost\" od režiséra Michala Humaje. Cenu odborné poroty získal originálně zpracovaný snímek Jakuba Špiříka a Jana Szlauera \"cute_cats.avi\". \n\nSedmnáctý ročník se konal sedmnáctého května roku 2017. Mottem se stalo \"Pohni obrazem\". I letos byl festivalový stream přenášen z domovské Fakulty informatiky do Univerzitního kina Scala. Cenu odborné poroty si odnesl humorný multižánrový snímek Lýdie Palečkové \"Co se dělo ve škole\", zatímco téměř tisícovce diváků se nejvíce líbil film \"Gin\" Františka Kovaříka. \n\nOsmnáctý ročník festivalu se uskutečnil 18. května 2018. Jak je již zvykem, promítal se jak na Fakultě informatiky MU tak v Univerzitním kině Scala. Tento ročník se pyšnil hravým mottem \"Vybarvi se\". V barevném duchu se tak nesly veškeré festivalové plakáty, které byly do posledního ručně malované. Diváci největším počtem hlasů ohodnotili videoklip \"Nelajkla mi status\" z dílny písničkáře Pavla Čadka. Cenu odborné poroty si pro změnu odnesla absurdní komedie Lindy Langerové s názvem \"Šelma\".\n\n19. ročník festivalu se konal v rámci 100. výročí Masarykovi univerzity jako součást tří denního festivalu MUNIFE100. Hlavní program se tak slavnostně přesunul do prostor Univerzitního kina Scala odkud se paralelně promítalo do přednáškových sálů Fakulty informatiky. I tento ročník se konal symbolicky 19. května, tentokrát ještě s výjimečným zahájením v čase 19.19, který symbolizoval rok založení Masarykovy univerzity. Mottem se tento rok stalo slovíčko \"NIC\", se kterým si organizátoři pohráli ve smyslu \"Film nebo nic\" apod. Výroční porota ocenila prvním místem a cenou 20 000 Kč snímek \"BaDumTss\", diváci nejvíce ocenily IT komedii \"Jedničky a nuly\" a ve speciální kategorii profesionálních filmů zvítězil videoklip \"Mám upův syndrom\". \n\n"}
{"id": "984376", "url": "https://cs.wikipedia.org/wiki?curid=984376", "title": "Volodimir Kiseljov", "text": "Volodimir Kiseljov\n\nVolodimir Kiseljov (ukrajinsky Володимир Вікторович Кисельов, rusky Владимир Викторович Киселёв) (* 1. ledna 1957) je bývalý ukrajinský atlet startující za Sovětský Svaz, olympijský vítěz ve vrhu koulí.\n\nNa juniorském mistrovství Evropy v roce 1975 získal v soutěži koulařů zlatou medaili. Mezi dospělými se poprvé prosadil na halovém evropském šampionátu v roce 1979, kde skončil třetí. Na olympiádě v Moskvě vybojoval nečekaně zlatou medaili v soutěži koulařů. Vedl od prvního pokusu výkonem 21,10 m, který v šestém pokusu ještě vylepšil na 21,35 a překonal olympijský rekord. Mistrem SSSR ve vrhu koulí byl v letech 1982 a 1984.\n\n"}
{"id": "984381", "url": "https://cs.wikipedia.org/wiki?curid=984381", "title": "Teodor Koriatovič", "text": "Teodor Koriatovič\n\nTeodor Koriatovič z Podolí (* 1331 – † 1414) byl kníže Podolí (v té době v Litvě). Jeho titul zněl: Theodorus Koriatovich, Dei gracia dux de Munkach.\n\nPocházel z litevského rodu velkoknížete Gedymina. V roce 1393 však byl přinucen opustit své knížectví v Podolí a najít si nový domov v Uhersku. Zikmund, král Uherska (1387 – 1437) ho velmi ochotně přijal a hned mu daroval Mukačevské panství. Teodor na něm vládl až do svojí smrti, tedy do roku 1414. Velmi se podílel na Mukačevském monastýru a jeho baziliánů. Jeho lidé se usídlili v řídce obydlených částech současného severovýchodního Slovenska a současné Zakarpatské Ukrajiny a také i na jižním Zemplíně. Novousedlíci, kteří přišli s ním, založili více než 300 osad. Koriatovič bránil Rusíny před uherskou šlechtou. Na Zemplíně nechal razit drobné stříbrné mince s písmem v cyrilici.\n\nPodle historika Joannika Baziloviče měl velký význam pro Uhersko a jeho východní křesťany. Kdysi byl obyčej, že obvykle silnější a bohatší šlechtic se snažil založit při svém panství monastýry, aby se za něho mniši, či mnišky modlili. On se staral o světské věci – organizaci panství apod., v monastýru se zatím modlili za jeho duši.\n\nTeodor Koriatovič zemřel v roce 1414. Po něm držela hrad Palanok v Mukačevu do svojí smrti vdova Olga.\n\nMonastýr Sestoupení Ducha svatého\n"}
{"id": "984383", "url": "https://cs.wikipedia.org/wiki?curid=984383", "title": "Frederick Wilford Sturckow", "text": "Frederick Wilford Sturckow\n\nFrederick Wilford Sturckow (* 11. srpna 1961 La Mesa, Kalifornie, USA) je americký důstojník vojenského námořnictva a kosmonaut. Ve vesmíru byl čtyřikrát.\n\nAbsolvoval střední školu Grossmont High School, po skončení studia v roce 1978 vysokoškolské vzdělání získal studiem na California Polytechnic State University. Studium zde ukončil v roce 1984.\n\nV letech 1984 až 1994 sloužil na různých místech světa jako americký vojenský pilot. Oženil se, jeho manželkou je Michele, rozená Streetová.\n\nMá přezdívky CJ a Rick.\n\nZaškolení budoucích kosmonautů v Houstonu absolvoval v letech 1994 – 1995, poté byl zařazen do tamní jednotky kosmonautů NASA.\n\nNa oběžnou dráhu se v raketoplánu dostal čtyřikrát, pracoval na orbitální stanici ISS, strávil ve vesmíru 51 dní, 9 hodin a 36 minut. Byl 384 člověkem ve vesmíru.\n\n\n"}
{"id": "984387", "url": "https://cs.wikipedia.org/wiki?curid=984387", "title": "Robert Schneider", "text": "Robert Schneider\n\nRobert Schneider (* 16. června 1961 v Bregenzu, Vorarlbersko) je rakouský spisovatel. Dosud publikoval šest románů, jednu novelu, několik divadelních her a dvě básnické sbírky.\n\nRobert Schneider vyrůstal v péči adoptivních rodičů v Götzisu ve Vorarlbersku, navštěvoval gymnázium v blízkém Feldkirchu. Po maturitě studoval od roku 1981 na univerzitě ve Vídni nejdříve skladbu a od roku 1983 dějiny umění a divadelní vědu, studia však roku 1986 přerušil a vrátil se do rodného Vorarlberska, kde se hodlal věnovat psaní.\n\nJeho debutový román \"Bratr spánku\" se roku 1992 stal naprostou literární senzací. Během čtyř let po vydání se prodalo více než 700 tisíc výtisků této knihy. Román byl později přepracován také do podoby opery a několikrát zadaptován na divadle. Roku 1996 příběh zfilmoval režisér Joseph Vilsmaier podle scénáře Roberta Schneidera a Jürgena Büschera.\n\n\n\n\n\n"}
{"id": "984392", "url": "https://cs.wikipedia.org/wiki?curid=984392", "title": "Ljudmila Kičenoková", "text": "Ljudmila Kičenoková\n\nLjudmila Kičenoková, (* 20. července 1992 Dněpropetrovsk) je ukrajinská profesionální tenistka a dvojče tenistky Nadiji Kičenokové, s níž hraje čtyřhru. Ve své dosavadní kariéře vyhrála na okruhu WTA Tour čtyři turnaje ve čtyřhře včetně trofejí z WTA Elite Trophy 2018 a 2019. V rámci okruhu ITF získala šest titulů ve dvouhře a dvacet sedm ve čtyřhře.\n\nNa žebříčku WTA byla ve dvouhře nejvýše klasifikována v červenci 2014 na 156. místě a ve čtyřhře pak v říjnu 2018 na 34. místě. Trénuje ji Stephane Huet.\n\nV ukrajinském fedcupovém týmu debutovala v roce 2010 baráží Světové skupiny proti Austrálii, v níž prohrála dvouhru se Sam Stosurovou a po boku Nadiji také čtyřhru. Do roku 2019 v soutěži nastoupila k šesti mezistátním utkáním s bilancí 1–2 ve dvouhře a 3–3 ve čtyřhře.\n\nUkrajinu reprezentovala na Letních olympijských hrách 2016 v Riu de Janeiru. Do ženské čtyřhry nastoupila po boku sestry Nadiji Kičenokové. Soutěž opustily po prohře v úvodním kole od čínského páru Sü I-fan a Čeng Saj-saj.\n\nPremiérové finále na okruhu WTA si zahrála na uzbeckém turnaji Taškent Open 2011, když spolu s Nadijou Kičenokovou prohrály s řecko-ruským párem Eleni Daniilidou a Vitalija Ďjačenková.\n\nNa lednovém Šen-čen Open 2014 pak opět se sestrou nestačily v boji o deblový titul na rumunsko-českou dvojici Monica Niculescuová a Klára Zakopalová. Premiérový titul se sestrou dobyla na lednovém Shenzhen Open 2015 v Šen-čenu, kde si ve finále poradily s čínským párem Liang Čchen a Wang Ja-fan ve dvou setech.\n\n"}
{"id": "984395", "url": "https://cs.wikipedia.org/wiki?curid=984395", "title": "Říčanský potok", "text": "Říčanský potok\n\nŘíčanský potok je jméno více vodotečí:\n\n"}
{"id": "984399", "url": "https://cs.wikipedia.org/wiki?curid=984399", "title": "Nadija Kičenoková", "text": "Nadija Kičenoková\n\nNadija Kičenoková, : , (* 20. července 1992 Dněpropetrovsk) je ukrajinská profesionální tenistka a dvojče tenistky Ljudmily Kičenokové, s níž hraje čtyřhru. Ve své dosavadní kariéře vyhrála na okruhu WTA Tour čtyři turnaje ve čtyřhře včetně WTA Elite Trophy 2018. V rámci okruhu ITF získala čtyři tituly ve dvouhře a dvacet sedm ve čtyřhře.\n\nNa žebříčku WTA byla ve dvouhře nejvýše klasifikována v lednu 2014 na 100. místě a ve čtyřhře pak v lednu 2018 na 36. místě. Trénuje ji Jurij Čornyj.\n\nV ukrajinském fedcupovém týmu debutovala v roce 2010 baráží Světové skupiny proti Austrálii, v níž prohrála čtyřhru po boku Ljudmily s párem Rennae Stubbsová a Anastasia Rodionovová. Do roku 2019 v soutěži nastoupila ke sedmi mezistátním utkáním s bilancí 2–1 ve dvouhře a 1–4 ve čtyřhře.\n\nUkrajinu reprezentovala na Letních olympijských hrách 2016 v Riu de Janeiru. Do ženské čtyřhry nastoupila po boku sestry Ljudmily Kičenokové. Soutěž opustily po prohře v úvodním kole od čínského páru Sü I-fan a Čeng Saj-saj.\n\nPremiérové finále na okruhu WTA si zahrála na uzbeckém turnaji Taškent Open 2011, když spolu s Ljudmilou Kičenokovou prohrály s řecko-ruským párem Eleni Daniilidou a Vitalija Ďjačenková.\n\nNa lednovém Šen-čen Open 2014 pak opět se sestrou nestačily v boji o deblový titul na rumunsko-českou dvojici Monica Niculescuová a Klára Zakopalová 3–6 a 4–6.\n\nPrvní titul se sestrou vybojovala na lednovém Shenzhen Open 2015 v Šen-čenu, kde si ve finále poradily s čínským párem Liang Čchen a Wang Ja-fan ve dvou setech.\n\n"}
{"id": "984401", "url": "https://cs.wikipedia.org/wiki?curid=984401", "title": "Patrick Graham Forrester", "text": "Patrick Graham Forrester\n\nPatrick Graham Forrester (*31. března 1957 v El Paso, stát Texas, americký důstojník a kosmonaut. Ve vesmíru byl třikrát.\n\nAbsolvoval střední školu West Springfeld High School, po skončení školy v roce 1975 pokračoval ve studiích na vojenské akademii United States Military Academy ve West Point a nakonec na University of Virginia. Dostudoval v roce 1989.\n\nOženil se, jeho manželkou je Diana, rozená Morrisová. Má přezdívku Pat.\n\nZaškolení budoucích kosmonautů v Houstonu absolvoval v roce 1996, poté byl zařazen do tamní jednotky kosmonautů NASA.\n\nNa oběžnou dráhu se v raketoplánu dostal třikrát s funkcí letový specialista, pracoval na orbitální stanici ISS, strávil ve vesmíru 39 dní, 14 hodin a 18 minut. Absolvoval také čtyři výstupy do volného vesmíru (EVA) v celkové délce 25 hodin a 30 minut.\nByl 405 člověkem ve vesmíru.\n\n\n"}
{"id": "984412", "url": "https://cs.wikipedia.org/wiki?curid=984412", "title": "José Moreno Hernández", "text": "José Moreno Hernández\n\nJosé Moreno Hernández (*7. srpna 1962 v French Camp, stát Kalifornie), americký inženýr a kosmonaut. Ve vesmíru byl jednou.\n\nAbsolvoval střední školu Franklin High School v Stocktonu. Vysokoškolské vzdělání získal na University of the Pacific a University of California (Santa Barbara). Dostudoval v roce 1986.\n\nDalších patnáct let byl zaměstnán v firmě Lawrence Livermore National Laboratory v Livermore.\nV roce 2001 změnil zaměstnavatele, nastoupil k NASA v Houstonu. O tři roky později zde absolvoval výcvik budoucích kosmonautů, od roku 2006 byl členem tamního oddílu astronautů. Zůstal zde do ledna 2011.\n\nOženil se, jeho manželkou je Adela, rozená Barraganová.\n\nNa oběžnou dráhu se v raketoplánu dostal jednou ve funkci letový specialista, pracoval na orbitální stanici ISS, strávil ve vesmíru 13 dní, 20 hodin a 54 minut. Byl 501 člověkem ve vesmíru.\n\n\n"}
{"id": "984414", "url": "https://cs.wikipedia.org/wiki?curid=984414", "title": "Aaron Hunt", "text": "Aaron Hunt\n\nAaron Hunt (* 4. září 1986, Goslar, Západní Německo) je německý fotbalový záložník a reprezentant, v současnosti působí v německém klubu Hamburger SV. Má německého otce a anglickou matku.\n\nAaron Hunt hrál za mládežnické týmy a rezervu SV Werder Bremen předtím, než debutoval v A-týmu. V květnu 2014 se domluvil na angažmá ve VfL Wolfsburg.\nKoncem srpna 2015 před uzavírkou letních přestupů odešel do klubu Hamburger SV.\n\nVzhledem ke svému původu si mohl vybrat, zda bude reprezentovat Anglii nebo Německo, rozhodl se pro Německo. Proti Anglii si zahrál v listopadu 2006 v baráži o Mistrovství Evropy U21 2007 v Nizozemsku, po ní dostal dvouzápasový distanc za nesportovní chování. Německo podlehlo ve dvou zápasech (0:1 venku a 0:2 doma) a na závěrečný turnaj se tedy nekvalifikovalo.\n\n6. listopadu 2009 byl nominován do A-mužstva Německa pro dvojici přátelských zápasů s Chile (14. listopadu) a Pobřežím slonoviny (18. listopadu). Utkání s Chile bylo zrušeno, Hunt debutoval až proti Pobřeží slonoviny, dostal se na hřiště v závěru zápasu (remíza 2:2).\n\n"}
{"id": "984415", "url": "https://cs.wikipedia.org/wiki?curid=984415", "title": "Seznam kulturních památek v Malých Svatoňovicích", "text": "Seznam kulturních památek v Malých Svatoňovicích\n\n"}
{"id": "984417", "url": "https://cs.wikipedia.org/wiki?curid=984417", "title": "Seznam kulturních památek v Malé Úpě", "text": "Seznam kulturních památek v Malé Úpě\n\n"}
{"id": "984421", "url": "https://cs.wikipedia.org/wiki?curid=984421", "title": "Němý sluha", "text": "Němý sluha\n\nNěmý sluha je dekorativní stojan či věšák na oblečení určený pro volné stání v interiéru pokojů, kde se jeho majitel převléká, nejčastěji v ložnici. Umožňuje pohodlně odložit na kratší dobu oblečení v domácnosti tak, aby se nezmuchlalo a zůstalo čisté a aby v pokoji nebyl nepořádek. Nejčastěji se vyrábí ze dřeva, kovu nebo jejich kombinace. Obvykle obsahuje minimálně ramínko na pověšení košile nebo i saka, druhé ramínko na kalhoty, často také příčku na menší oblečení jako kravaty a šátky.\n\n"}
{"id": "984422", "url": "https://cs.wikipedia.org/wiki?curid=984422", "title": "Miroslav Čemez", "text": "Miroslav Čemez\n\nMiroslav Čemez (* 28. května 1937) je bývalý slovenský fotbalista, levý obránce. Po skončení aktivní kariéry trénoval v sezóně 1980/81 FK AS Trenčín.\n\nV československé lize hrál za Jednotu Trenčín. Nastoupil ve 239 ligových utkáních a dal 1 gól.\n\n\n"}
{"id": "984429", "url": "https://cs.wikipedia.org/wiki?curid=984429", "title": "Kačeník", "text": "Kačeník\n\nKačeník neboli kachní kóje je velká stabilní past sloužící k odchytu vodního ptactva, zejména různých druhů kachen. Jedná se malý obdélníkový rybníček, jehož rohy jsou protaženy do tvaru úzkých, zakřivených kanálů. Nad těmito kanály jsou nainstalovány sítěné chodby, končící prostronou vrší, zabraňující ptákům v návratu. Kanály s pastmi musí být nejméně čtyři, protože se kachny nerady pohybují proti větru. Je proto nutné,a by byl za každého počasí alespoň jeden kanál přístupný ve směru proudění větru. \n\nTento způsob lovu vznikl v Nizozemí, Dánsku a v severním Německu, patrně v 15. nebo počátkem 16. století. Později se rozšířil do Anglie. Do Českých zemí se dostal až po třicetileté válce. Nikdy se však příliš nerozšířil. Poslední kačeníky v Česku zanikly kolem roku 1940. Jeden z nich se nacházel na Třeboňsku poblíž rybníka Velký Tisý, druhý na Moravě poblíž Lednice (u obce Ladná) a třetí v katastru obce Moravský Písek poblíž Uherského Ostrohu. V Nizozemsku, Dánsku a Anglii se kachny tímto způsobem chytají dodnes. Modifikací kačeníku vznikla tzv. \"helgolandská past\", kterou používají ornitologové pro odchyt vodních a bahenních ptáků.\n\nDo kačeníku se kachny lákaly pomocí volavých kachen, což mohly být ochočené divoké kachny nebo domácí zakrslé kachny. Ty byly zvyklé přijímat potravu v kanálech, uvnitř sítěných chodeb. Odtantud pak bylo snadné kachny nahnat do vrše na konci chodby, zatímco volavým kachnám bylo umožněno chodbu opustit. Z vrše už kachny nenašly cestu zpět a mohly být snadno usmrceny nebo chyceny živé. Dalšími pomocníky při lovu v kačeníku byli malí lovečtí psí plemena kooikerhondje. Účinnost kačeníku byla mimořádná, do čtyř jihomoravských kačeníků bylo v 18. stol. ročně pochytáno až 25.000 kusů kachen a dalších vodních ptáků.\n\n"}
{"id": "984434", "url": "https://cs.wikipedia.org/wiki?curid=984434", "title": "Černomořské loďstvo", "text": "Černomořské loďstvo\n\nČernomořské loďstvo či Černomořská flota ( ), terminologicky nepřesně též Černomořská flotila, je velký operativně-strategický útvar ruského (a dříve sovětského) námořnictva působící od konce 18. století v Černém a Středozemním moři. Plavidla černomořského loďstva kotví v několika přístavech na pobřeží Černého a Azovského moře, především v Sevastopolu. Letectvo floty a infrastruktura jsou dislokovány na různých místech na Krymu a v Krasnodarském kraji v Rusku.\n\nSoučasným velitelem Černomořského loďstva je admirál Alexandr Vitko.\n\nZa zakladatele Černomořského loďstva je považován kníže Grigorij Potěmkin, který inicioval vznik floty dne 13. května 1783 a založil také její hlavní základnu, město a přístav Sevastopol. Významné loděnice se nacházely v Nikolajevě (dnes patří Ukrajině). Během expanze na jih na konci 18. století Rusko dlouho bojovalo se svým hlavním protivníkem v oblasti, s Osmanskou říší, přičemž jeho největším soupeřem na Černém moři bylo Osmanské námořnictvo. Černomořské loďstvo porazilo Turky v roce 1790, účastnilo se bojů s Osmanskou říší během první světové války, Rumunskem během druhé světové války a Gruzií v roce 2008 v rámci války v Jižní Osetii. Rozdělením plavidel bývalé Černomořské floty sovětského námořnictva v roce 1997 získalo ukrajinské námořnictvo většinu svých válečných lodí. Část z nich se vrátila do rukou Ruské federace během odtržení Krymu a Sevastopolu od Ukrajiny a jejich spojení s Ruskem v březnu 2014.\n\n\"Aktuální k březnu 2014.\"\n\n\n"}
{"id": "984443", "url": "https://cs.wikipedia.org/wiki?curid=984443", "title": "Barbeau Peak", "text": "Barbeau Peak\n\nBarbeau Peak je nejvyšší hora Ellesmerova ostrova a celého kanadského teritoria Nunavut. Její vrchol se nachází ve výšce 2616 m n. m. Hora byla pojmenována podle kanadského antropologa a polárníka Maria Barbeaua po jeho smrti v roce 1969.\n\nPrvním člověkem na vrcholu Barbeau Peak byl v červnu 1967 Geoffrey Hattersley-Smith. Hora byla dosud zdolána pouze sedmkrát. Důvodem je drsné klima v oblasti a vysoké náklady na expedici kvůli odlehlosti místa od civilizace. Přístup k vrcholu komplikují hluboké skalní rozsedliny.\n\n"}
{"id": "984444", "url": "https://cs.wikipedia.org/wiki?curid=984444", "title": "Věra Krepkinová", "text": "Věra Krepkinová\n\nVěra Krepkinová, uváděná také jako Vira Krepkinová (ukrajinsky Віра Самуїлівна Крепкіна) (* 15. dubna 1933, Kotělnič) je bývalá ukrajinská atletka reprezentující Sovětský Svaz, olympijská vítězka ve skoku do dálky.\n\nNa olympiádě v Helsinkách v roce 1952 byla členkou sovětské štafety na 4x100 metrů, která skončila čtvrtá. Na evropském šampionátu v Bernu o dva roky později sovětská štafeta (i s Krepkinovou) zvítězila. Na olympiádě v Melbourne Krepkinová vypadla v semifinále běhu na 100 metrů a byla členkou štafety SSSR na 4x100 metrů, která ve finále obsadila čtvrté místo. Na mistrovství Evropy ve Stockholmu v roce 1958 sovětská štafeta na 4x100 metrů obhájila zlatou medaili, Krepkinová navíc vybojovala stříbrnou medaili v běhu na 100 metrů.\n\nŽivotní úspěch pro ni znamenala olympiáda v Římě v roce 1960, kde zvítězila v soutěži dálkařek v novém olympijském rekordu 637 cm.\n"}
{"id": "984454", "url": "https://cs.wikipedia.org/wiki?curid=984454", "title": "BMW F 650 CS", "text": "BMW F 650 CS\n\nBMW F 650 CS Scarver motocykl kategorie naked bike nebo funbike, vyvinutý firmou BMW, vyráběný v letech 2001-2005. Jeho předchůdcem byl model BMW F 650 ST. Je známý nekonvenčním designem. Byl jako celá řada 650 výsledkem partnerství s firmou Aprilia. Obě značky používaly rakouské jednoválcové motory Rotax.\n\nV místě, kde většina motocyklů má palivovou nádrž, má Scarver úložný prostor. Byla použita zadní jednostranná kyvná vidlice, sekundární převod ozubeným řemenem a palivová nádrž je umístěna pod zadní částí sedla. BMW tradičně používá k sekundárnímu převodu kardan, u jednoválců BMW F 650 ST a 650 GS používá řetěz. Poprvé u BMW použitý ozubený řemen je čistší, tišší a méně náročný na údržbu proti řetězu a proti kardanu je levnější a lehčí. Záměrem použití ozubeného řemenu také bylo přilákat nové motorkáře, kteří využijí jednodušší údržby motocyklu. Díky nízkému sedlu je Scarver vhodný i pro motoristy menších postav a ženy. Vzhledem k ovladatelnosti se hodí do městského provozu.\n\n\n"}
{"id": "984455", "url": "https://cs.wikipedia.org/wiki?curid=984455", "title": "…aby bylo přímo veselo", "text": "…aby bylo přímo veselo\n\n…aby bylo přímo veselo (1994) je album Zdeňka Svěráka a Jaroslava Uhlíře. Obsahuje celkem šestnáct písní, které umělci nazpívali se sborem Sedmihlásek Praha. Píseň Voda, voděnka nazpívala Hana Ulrychová. Mezi nimi je například píseň „Ta naše hospoda“. Obě byly použity v pohádce S čerty nejsou žerty.\n\nAlbum bylo vydáno nejprve v roce 1994 a poté opětovně roku 2005.\n\n"}
{"id": "984460", "url": "https://cs.wikipedia.org/wiki?curid=984460", "title": "Arabatský záliv", "text": "Arabatský záliv\n\nArabatský záliv (ukrajinsky ' – \"Arabatska zatoka\"; rusky ' – \"Arabatskij zaliv\", krymskotatarsky \"\") je záliv na jihozápadě Azovského moře, respektive na východě poloostrova Krym. Obklopuje jej Arabatská kosa na západě, Kerčský poloostrov na jihu a mys Kazantyp na východě. Nejvýznamnějším sídlem na jeho břehu je město Ščolkine na jeho východním pobřeží.\n\nZáliv je až 40 kilometrů široký, 22 kilometrů dlouhý a hloubka vody v něm je osm až devět metrů.\n"}
{"id": "984463", "url": "https://cs.wikipedia.org/wiki?curid=984463", "title": "Mary Randová", "text": "Mary Randová\n\nMary Denise Randová (později – již po skončení atletické kariéry Toomeyová, poté Reeseová, rozená Bignalová, * 10. února 1940, v historickém městečku Wells v hrabství Somerset na jihozápadě Anglie) je bývalá britská atletka, olympijská vítězka a světová rekordmanka ve skoku do dálky, historicky první britská žena, která vybojovala na olympijských hrách zlatou medaili v atletice. Je nositelkou Řádu Britského impéria (MBE). V době její největší slávy se pro ni díky novinářům i veřejnosti vžil přídomek Zlaté děvče (Golden Girl). Na hrách Commonwealthu (zúčastnila se jich v letech 1958 a 1966) startovala v barvách Anglie.\n\nNa britskou atletickou scénu vstoupila už ve svých 16 letech, kdy se objevila na 6. místě britských tabulek sezóny 1956 ve skoku do výšky.\n\nSvé první olympijské medaili byla dvacetiletá Mary Bignalová blízko už na olympijských hrách v Římě v roce 1960: v kvalifikaci skoku do dálky dosáhla výborného výkonu 6,33 m (nový britský rekord a také nový rekord Commonwealthu, který do té doby výkonem 6,28 m z roku 1954 držela novozélandská olympijská vítězka Yvette Williamsová). Tento výkon by později ve finále stačil na stříbrnou medaili. Ve finálovém boji však Bignalová po dvou přešlapech skočila pouze 6,01 m a skončila až na 9. místě. Lépe dopadla v olympijském finále na 80 metrů překážek, kde doběhla čtvrtá v čase 11,1 sekundy. Britská štafeta na 4x100 m, ve které byla Mary Bignalová postavena na poslední úsek, sice v Římě postoupila do finále, ale nedoběhla v něm do cíle. Atletka, rozčarovaná z římského neúspěchu, se pak na čas z atletické dráhy vytratila a dala přednost rodinným povinnostem – vdala se a měla dcerku. Dokázala se však k vrcholové atletice vrátit.\n\nJejím prvním mezinárodním úspěchem byly dvě bronzové medaile na mistrovství Evropy v Bělehradě v roce 1962 – v soutěži dálkařek a ve štafetě 4 x 100 metrů.\n\nNa olympiádě v Tokiu v roce 1964 získala dokonce tři medaile. Zvítězila ve finále dálkařek v novém světovém rekordu 6,76 m, skončila druhá v pětiboji a byla členkou bronzové britské štafety na 4 x 100 metrů. Do Tokia přijela s čerstvým britským rekordem 6,58 m jako jedna ze spolufavoritek skoku do dálky, ale před hrami jasně dominovala jiná dálkařka – sovětská světová rekordmanka Taťána Ščelkanovová, které patřily tři nejdelší skoky sezóny (6,70 m 4. července v Moskvě, 6,67 m 27. srpna v Kyjevě a 6,66 m 26. července v Los Angeles). Suverénkou dálkařské soutěže, pořádané hned první den atletické části tokijských her, se však stala Mary Randová: už v kvalifikaci zlepšila olympijský rekord na 6,52 m. Ve finále vedla od prvního pokusu (6,56 m) až do závěrečné série. V druhém pokusu dosáhla výkonu 6,56 m, ve třetí sérii 6,57 m. Ve čtvrtých pokusech vytvořila další olympijský rekord (6,63 m) a v páté sérii překonala i při protivětru skokem 6,76 m světový rekord. V posledním pokusu skočila 6,61 m. Neměla ani jeden přešlap a i nejslabší z jejích šesti pokusů by stačil na stříbrnou medaili. Mary Randová se v tuto chvíli stala nejenom světovou rekordmankou a olympijskou vítězkou, ale také historicky první britskou ženou, která dokázala na olympijských hrách získat zlatou medaili v atletice. V Tokiu vybojovala zlatou medaili ještě její krajanka Ann Packerová, která vyhrála běh na 800 metrů, ten se ovšem běžel až šest dnů po finále dálky, 20.10.1964. Pozoruhodný byl i fakt, že se Velká Británie stala v Tokiu první zemí, která dokázala na jedněch hrách získat zlatou medaili jak v ženské, tak i mužské dálce: 18.10.1964 vyhrál mužský skok do dálky britský atlet Lynn Davies. Nikdy předtím (a dlouho potom) se to žádné jiné zemi nepodařilo – teprve v roce 1988 na olympijských hrách s Soulu získali zlaté medaile ve skoku do dálky Američané Carl Lewis a Jackie Joynerová-Kerseeová.\n\nPo zlaté medaili ve skoku do dálky čekala Mary Randovou další disciplína – pětiboj. Ženský pětiboj (respektive ženský atletický víceboj jako takový) měl na hrách v Tokiu svou olympijskou premiéru a přihlásilo se do něj 21 závodnic ze 16 zemí. Mary Randová stála před střetnutím s těžkou a jen obtížně porazitelnou soupeřkou, kterou byla světová rekordmanka v této disciplíně, sovětská atletka Irina Pressová. Z tokijského pětiboje se nakonec stal sovětsko-britský duel: bo boku Mary Randové bojovala druhá britská pětibojařka, Mary Petersová ze Severního Irska. Ta nakonec skončila čtvrtá, ale za osm let se ve své disciplíně dočkala olympijské zlaté medaile – zvítězila v pětiboji na olympijských hrách v Mnichově. Už před startem bylo jasné, že první dvě disciplíny pětiboje (běh na 80 metrů překážek a vrh koulí) budou ve znamení mohutného nástupu Iriny Pressové. Na překážkách získala Pressová na olympijských hrách v Římě zlatou medaili a v kouli figurovala výkonem 17,21 metru na šestém místě jak světových tabulek roku 1964, tak i dlouhodobých světových tabulek. Hned na překážkách zaběhly Pressová a její krajanka Galina Bystrovová nejrychlejší čas (10,7 sekundy) z celého startovního pole. Mary Randová dosáhla času 10,9 sekundy. Dokonalý pokus předvedla Irina Pressová ve vrhu koulí – výkonem 17,16 metrů zůstala jen 5 centimetrů za svým osobním rekordem. Mary Randová poslala kouli do vzdálenosti 11,05 metru a náskok Pressové se stal obrovským. Pak ale přišly na řadu silné disciplíny Mary Randové. První den pětiboje končil skokem do výšky a v něm se Randová vypjala k vyrovnání osobního rekordu (1,72 m), zatímco Pressová skočila jen 1,63 metru. Silnými disciplínami Mary Randové byly i obě disciplíny druhého dne – skok do dálky a běh na 200 metrů. V dálce dosáhla Mary Randová výborného výkonu 6,55 metru (Pressová jen 6,24m) a dvoustovku vyhrála v čase 24,2 sekundy – Pressová doběhla do cíle v čase 24,7 sekundy. A přestože Mary Randová nakonec Irinu Pressovou v jednotlivých disciplínách porazila v poměru 3:2, vítězkou se (a navíc v novém světovém rekordu 5246 bodů) stala Pressová. Mary Randová ovšem vybojovala stříbrnou medaili a jako druhá žena na světě se svým výkonem 5035 dostala nad hranici pěti tisíc bodů, která byla do té doby vyhrazena právě jen Irině Pressové.\n\n14,3 Cardiff, 10.9.1966\n\n6,76 m Tokio, 14.10.1964\n\n45,2 Velká Británie (Madeleine Cobbová, MARY RANDOVÁ, Daphne Ardenová, Dorothy Hymanová) Londýn, 5.8.1963\n\n12,22 m Street, 18.6.1959\n\nVe své době nejlepší ženský trojskokanský výkon všech dob. Byl samozřejmě dosažen v době, kdy ženský trojskok nebyl oficiální disciplínou, proto samozřejmě nikdy nebyl předložen k ratifikaci. Byl dosažen v exhibici a rozběžiště mělo zřejmě dolů se svažující profil.\n\n6,35 m Los Angeles, 13.2.1965\n\n6,33 m Řím, 31.8.1960\n\n6,35 m Londýn, 13.7.1963\n\n6,44 m Londýn, 5.8.1963\n\n6,53 m Londýn, 4.7.1964\n\n6,58 m Londýn, 4.7.1964\n\n6,59 m Tokio, 14.10.1964 (olympijský rekord)\n\n6,63 m Tokio, 14.10.1964 (olympijský rekord)\n\n6,76 m Tokio, 14.10.1964 (světový rekord, olympijský rekord)\n\nVýkon 6,76 z olympijských her v Tokiu byl rekordem Commonwealthu 18 let – teprve v roce 1982 ho v Nice překonala Jennifer Innisová z Guyany skokem dlouhým 6,82 m.\n\n14,3 Cardiff 10.9.1966\n\n44,0 (elektronicky 44,09) štafeta Velké Británie (Mary Randová na 2. úseku) Tokio 21.10.1964\n\n6.76 Mary Randová (Velká Británie), 1940, 1, Tokio 14.10.1964\n\n6,70 Taťána Ščelkanovová (SSSR), 1937, 1, Moskva 4.7.1964\n\n6,60 Irena Kirszensteinová (Polsko), 1946, 2, Tokio 14.10.1964\n\n6,546 Willye Whiteová (USA), 1939, 2, Los Angeles 26.7.1964\n\n6,49 Aida Čujková (SSSR), 1936, 1, Kyjev 12.9.1964\n\n6,48 Hildrun Lauferová (NDR), 1939, 1, Liberec 18.7.1964\n\n6,46 Berit Berthelsenová (Norsko), 1944, 1, Kodaň 19.7.1964\n\n6,46 Viorica Viscopoleanuová (Rumunsko), 1939, 1, Bukurešť 12.9.1964\n\n6,45 Helga Hoffmannová (SRN), 1937, 2, Lodž 13.9.1964\n\n6,40 Ingrid Beckerová (SRN), 1942, 1, Kassel 28.5.1964\n\n6.76 Mary Randová (Velká Británie), 1940, 1, Tokio 14.10.1964\n\n6,70 Taťána Ščelkanovová (SSSR), 1937, 1, Moskva 4.7.1964\n\n6,60 Irena Kirszensteinová (Polsko), 1946, 2, Tokio 14.10.1964\n\n6,546 Willye Whiteová (USA), 1939, 2, Los Angeles 26.7.1964\n\n6,49 Aida Čujková (SSSR), 1936, 1, Kyjev 12.9.1964\n\n6,48 Hildrun Lauferová (NDR), 1939, 1, Liberec 18.7.1964\n\n6,47 Vlasta Přikrylová (Československo), 1943, 1, Hradec Králové 14.7.1963\n\n6,46 Berit Berthelsenová (Norsko), 1944, 1, Kodaň 19.7.1964\n\n6,46 Viorica Viscopoleanuová (Rumunsko), 1939, 1, Bukurešť 12.9.1964\n\n6,45 Helga Hoffmannová (SRN), 1937, 2, Lodž 13.9.1964\n\n5246 Irina Pressová (SSSR), 1939, 1, Tokio 16.-17.10.1964\n\n5035 Mary Randová (Velklá Britálnie), 1940, 2, Tokio 16.-17.10.1964\n\n4995 Galina Bystrovová (SSSR), 1934, 2, Kyjev 29.-30.8.1964\n\n4823 Mary Petersová (Velká Británie), 1939, 1, Belfast 18.-19.8.1964\n\n4790 Karin Balzerová (NDR), 1938, 1, Lipsko 23.-24.5.1964\n\n4790 Dragica Stamejcicová (Jugoslávie), 1937, 5, Tokio 16.-17.10.1964\n\n4775 Valentina Tichomirovová (SSSR), 1941, 1, Krasnodar 18.-19.10.1964\n\n4772 Marija Zizjakovová (SSSR), 1935, 2, Moskva 4.-5.7.1964\n\n4768 Inge Exnerová (NDR), 1940, 2, Lipsko 23.-24.5.1964\n\n4767 Helen Frithová (Austrálie), 1939, 1, Melbourne 27.-28.2.1964\n\n5246 Irina Pressová (SSSR), 1939, 1, Tokio 16.-17.10.1964\n\n5035 Mary Randová (Velklá Britálnie), 1940, 2, Tokio 16.-17.10.1964\n4995 Galina Bystrovová (SSSR), 1934, 2, Kyjev 29.-30.8.1964\n\n4995 Galina Bystrovová (SSSR), 1934, 2, Kyjev 29.-30.8.1964\n\n4863 Taťána Ščelkanovová (SSSR), 1937, 1, 14.-15.8.1963\n\n4823 Mary Petersová (Velká Británie), 1939, 1, Belfast 18.-19.8.1964\n\n4790 Karin Balzerová (NDR), 1938, 1, Lipsko 23.-24.5.1964\n\n4790 Dragica Stamejcicová (Jugoslávie), 1937, 5, Tokio 16.-17.10.1964\n\n4775 Valentina Tichomirovová (SSSR), 1941, 1, Krasnodar 18.-19.10.1964\n\n4772 Marija Zizjakovová (SSSR), 1935, 2, Moskva 4.-5.7.1964\n\n4768 Inge Exnerová (NDR), 1940, 2, Lipsko 23.-24.5.1964\n\n"}
{"id": "984466", "url": "https://cs.wikipedia.org/wiki?curid=984466", "title": "Taťána Kolpakovová", "text": "Taťána Kolpakovová\n\nTaťána Alexejevna Kolpakovová (rusky Татьяна Алексеевна Колпакова) (* 18. října 1959, Alamüdün) je bývalá kyrgyzská atletka reprezentující Sovětský svaz, olympijská vítězka ve skoku do dálky.\n\nČlenkou sovětské atletické reprezentace se stala v roce 1979. O rok později startovala na olympiádě v Moskvě, kde nečekaně zvítězila v soutěži dálkařek v novém olympijském i osobním rekordu 706 cm. Po vzniku Kyrgyzstánu byla vyhlášena kyrgyzskou atletkou století.\n\nJejím manželem je Šamil Abbjasov, halový mistr Evropy v trojskoku z roku 1981.\n\n"}
{"id": "984467", "url": "https://cs.wikipedia.org/wiki?curid=984467", "title": "Litiskontestace", "text": "Litiskontestace\n\nLitiskontestace (\"litiscontestatio\") byla formální smlouva mezi spornými stranami v římském soudním řízení, kterou byl určen právní základ sporu. Na rozdíl od litispendence v moderním procesním právu měla závažné právní dopady i do hmotného práva.\n\nŠlo o závěrečný akt prvního stádia soudního procesu, když praetor jmenoval soudce a vydal závaznou písemnou instrukci, tzv. \"formuli\", jak má být spor na základě později zjištěných skutkových okolností rozhodnut. Formuli pak žalobce (\"actor\") předal žalovanému (\"reus\"), ten ji přijal a tím mezi nimi došlo k litiskontestaci, uzavření smlouvy o způsobu vyřešení jejich sporu. Od toho okamžiku nebylo možné formuli změnit. Kromě tohoto procesního dopadu se stala základem budoucího rozsudku, na změny, které se staly po ní, nebyl brán zřetel, jestliže např. žalobce nabyl žalované právo až poté, spor prohrál. Také zcizení předmětu sporu nebylo po litiskontestaci platné. Především ale byla tzv. novací nutnou (\"novatio necessaria\"), jí se původní právní vztah mezi žalobcem a žalovaným zrušil a zcela nahradil novým, založeným procesněprávně jen pro tento spor. Vzhledem k tomu také vylučovala další možná řízení o vymezeném předmětu sporu, protože původní právní vztah už do budoucna neexistoval, a to bez ohledu na výsledek zahájeného soudního řízení.\n"}
{"id": "984483", "url": "https://cs.wikipedia.org/wiki?curid=984483", "title": "Michal Jonáš", "text": "Michal Jonáš\n\nMichal Jonáš (* 25. září 1986, Myjava) je bývalý slovenský fotbalový obránce a reprezentant. Měl vážnou autonehodu, která ukončila jeho profesionální fotbalovou kariéru. Po zotavení hrál v nižších soutěžích na Slovensku a v ČR, např. v týmu Sokol Doubí.\n\nMezi jeho přednosti patřila např. hra hlavou, důraz v osobních soubojích a dlouhá autová vhazování.\n\nOdchovanec Senice přestoupil v mládežnickém věku do MFK Dubnica. Zde debutoval 14. srpna 2005 ve věku 18 let v lize proti FC Artmedia Bratislava, při své premiéře vstřelil gól, který vedl k zisku bodu za remízu 2:2. V zimní ligové přestávce sezony 2006/07 o něj projevily zájem víceré kluby: ruský FK Amkar Perm, ukrajinský FK Dynamo Kyjev a německý 1. FC Kaiserslautern, ve všech těchto týmech byl na testech.\n\nV poslední den zimního přestupového okna sezony 2006/07 odešel do českého prvoligového celku FC Slovan Liberec, kde podepsal smlouvu na 3½ roku. I zde byl na zkoušce (v prosinci 2006). V Liberci se sešel s početnou enklávou svých krajanů. V Gambrinus lize debutoval 1. dubna 2007 v utkání se Zbrojovkou Brno (výhra 2:1), v němž nastoupil na hřiště v samotném závěru za Jana Nezmara. Celkem odehrál za Liberec před autonehodou 10 ligových zápasů, branku nevstřelil.\n\nV A-mužstvu Slovenska debutoval pod trenérem Jánem Kocianem 10. prosince 2006 v přátelském utkání proti domácí reprezentaci Spojených arabských emirátů. Nastoupil v základní sestavě, zápas skončil vítězstvím Slovenska 2:1. V tomto střetnutí se jednou střelecky prosadil. Toto utkání bylo jeho prvním a zároveň posledním vystoupením ve slovenském národním týmu.\n\nNa podzim 2007 se vracel ze Slovenska do Liberce, během cesty měl na zledovatělé vozovce vážnou autonehodu. V kritickém stavu byl převezen do nemocnice, kde byl po tři měsíce v umělém spánku. Výčet jeho zranění zahrnoval např. krvácení do mozku, selhání plic, ochrnutí části těla či prasklou klíční kost. Část lebky mu byla nahrazena titanovou destičkou. Ačkoli si plánoval návrat k profesionálnímu fotbalu, zdravotní stav to nedovoloval. Po půl roce rekonvalescence dostal epileptický záchvat, důsledek autonehody. Začal hrát fotbal na nižších úrovních, nejprve na Slovensku a poté i v ČR. Nemohl však chodit do hlavičkových soubojů, neboť zde bylo riziko vyvolání epileptických záchvatů.\n\nGóly Michala Jonáše za A-mužstvo Slovenska\n\n"}
{"id": "984485", "url": "https://cs.wikipedia.org/wiki?curid=984485", "title": "Nicolaus von Below", "text": "Nicolaus von Below\n\nNicolaus von Below, celým jménem Georg Ludwig Heinrich Nicolaus Freiherr von Below (20. září 1907 – 24. července 1983) byl německý důstojník šlechtického původu. Před i během druhé světové války sloužil u nacistických německých vzdušných sil (Luftwaffe). Později se také stal osobním pobočníkem Adolfa Hitlera.\n\nNarodil se na statku v blízkosti města Anklam v provincii Pomořansko. Jeho otec Günther von Below (1868–1933) byl důstojníkem pruské armády. Nicolaus von Below si vzal 26. června 1937 Marie Kühne (narozenou 12. září 1918 v Magdeburgu), jenž byla dcerou statkáře Stephana Kühne a Barbary Bennecke. Tento manželský pár měl spolu jednoho syna a tři dcery.\n\nNicolaus von Below sloužil jako osobní pobočník Adolfu Hitlerovi od roku 1937 do 1945, poté co ho Hermann Göring pověřil funkcí Hitlerova pobočníka ve svých 29 letech. Hitler obvykle nevěřil a neměl rád důstojníky se šlechtickým původem. To se potvrdilo zejména poté co se otočil průběh války po prohrané bitvě u Stalingradu. Below byl jedním z několika důstojníku, kteří sloužili v těsné blízkosti Hitlera po mnoho let. V době mezi Vánoci (1944) a novým rokem 1945, řekl svému pobočníkovi \"\"Vím, že válka je prohraná, převaha nepřítele je příliš velká.\"\", za vše obviňoval své generály, zejména po neúspěšném atentátu v létě 1944. Poté dodal \"\"My se nikdy nevzdáme\"\", tyto slova potvrzovaly Hitlerovu nechuť zažít znovu další Versaill, kterou odjakživa pohrdal.\n\nVůdce cestoval hodně svým vlakem \"Amerika\" (název byl odvozen od místa, kde bojoval za první světové války) a jeho pobočník Nicolaus von Below ho doprovázel na jeho cestách, když Německo zaútočilo na Sovětský svaz, tak nejčastěji mezi Berlínem a vlčím doupětem. Hitler měl pro svůj štábní vlak Amerika speciální betonový tunel u obce Stępina v jižním Polsku, který mu měl umožnit řídit válečné operace z bezpečí vlaku. \n\nBelow byl 12. dubna 1945 hostem Alberta Speera a poslechl si poslední vystoupení Berlínské filharmonie, předtím než hlavní město Třetí říše Berlin obsadila Rudá armáda. Po koncertu si poznamenal: \"\"Ten koncert nás přenesl zpět do jiného světa\"\".\n\nDne 15. dubna 1945 se Eva Braunová přestěhovala do sousedního pokoje ve vůdcovém bunkru, který se nacházel v berlínském podzemí. Hitlerův pobočník si udělal opět poznámku k osobě Evy Braunové \"\"Byla okouzlující a ochotná, do poslední chvíle na sobě nedala znát slabost\"\".\n\nDne 29. dubna 1945 se Hitler a Braunová vzali, tak se Hitlerův pobočník stal neoficiálním či náhodným svědkem, poté se vůdce zeptal jestli smí opustit bunkr, dostal svolení a doporučení aby šel za admirálem Dönitzem.\n\nPobočník Below opustil vůdcův bunkr i Berlín 30. dubna 1945. Během letu na západ absolvoval několik mezipřistání až byl nakonec zatčen Brity 7. ledna 1946. Jako svědek se také účastnil norimberského procesu. Po denacifikaci a jeho propuštění z britského internačního tábora Adelheide v Delmenhorstu dne 14. května 1948 žil v severním Německu. Po skončení války se rozhodl pro sepsání pamětí. Spolu s Hitlerovou sekretářkou Traudl Junge je Below důležitým svědkem vůdcova života.\n\nTěsně před svou smrtí v roce 1982 zpochybnil pravost údajných deníků Adolfa Hitlera. Hitlerův pobočník Nicolaus von Below zemřel 24. července 1983 v Detmoldu na území západního Německa v nedožitých 76. letech.\n\nNicolaus von Below (1907–1983) napsal v roce 1980 své paměti pod názvem \"Als Hitlers Adjutant\" (anglicky pod názvem \"At Hitler's Side\"), které vyšly v několika vydáních. První vydání v roce 1980 mělo 446 stran, další vydání knihy bylo publikováno v roce 1999 a má 499 stran.\n\n"}
{"id": "984486", "url": "https://cs.wikipedia.org/wiki?curid=984486", "title": "Zdenko Filípek", "text": "Zdenko Filípek\n\nZdenko Filípek (* 24. dubna 1995, Bratislava) je slovenský fotbalový obránce, od roku 2015 působící v FC Rohožník.\n\nFotbalovou kariéru začal v FK Senica, kde prošel mládežníckými kategoriemi a v lednu 2014 přešel do A-mužstva. V nejvyšší slovenské soutěži debutoval v ligovém zápase 8. března 2014 proti FK Dukla Banská Bystrica (prohra Senice 1:3). Na hrací plochu se dostal v 79. minutě, kde vystřídal Vitora Gavu. V zimním přestupovém období ročníku 2014/15 zamířil z FK Senica na hostování do TJ OFC Gabčíkovo. V klubu strávil půl roku. V létě 2015 odešel z FK Senica na roční hostování do klubu FC Rohožník, kde odehrál v lize 27 zápasů a vstřelil 3 góly. V létě 2016 přestoupil z FK Senica do FC Rohožník.\n\n"}
{"id": "984488", "url": "https://cs.wikipedia.org/wiki?curid=984488", "title": "Seznam hlav států v roce 1944", "text": "Seznam hlav států v roce 1944\n\nPředstavitelé států a závislých území v roce 1944.\n"}
{"id": "984490", "url": "https://cs.wikipedia.org/wiki?curid=984490", "title": "Smrekov (Velká Fatra)", "text": "Smrekov (Velká Fatra)\n\nSmrekov (1441 m n. m.) je hora ve Velké Fatře na Slovensku. Jedná se o mohutný lesnatý masív nacházející se v hřebeni, který propojuje Hôľnou a Bralnou Fatru. Hřeben na východní straně pokračuje přes několik nevýrazných vrcholků směrem k hlavnímu velkofatranskému hřebeni; na západě se větví do složitého systému hřbetů Bralné Fatry. Severním směrem vybíhá z hory skalnatá rozsocha směřující přes vrchol Skalná (1297 m) k vrcholu Prostredný grúň (1038 m), za nímž klesá k hornímu konci Gaderské doliny. Severozápadní svahy hory klesají do doliny Selenec (zde se rozkládá Národní přírodní rezervace Padva), severovýchodní do Dedošové doliny a jihozápadní do Žarnovické doliny. Vrchol poskytuje omezené výhledy jak na Bralnou Fatru, tak na hlavní hřeben.\n\n\n\n"}
{"id": "984491", "url": "https://cs.wikipedia.org/wiki?curid=984491", "title": "Grigol Mgaloblišvili", "text": "Grigol Mgaloblišvili\n\nGrigol Mgaloblišvili (gruzínsky: გრიგოლ მგალობლიშვილი) (narozen 7. října 1973 v Tbilisi) je gruzínský politik, diplomat a bývalý premiér Gruzie. Od roku 2009 působí jako gruzínský velvyslanec při NATO.\n\nMgaloblišvili se narodil v Tbilisi do rodiny, jež patřila do řad gruzínské inteligence. Studoval tedy na Tbiliské státní univerzitě orientalistiku, z níž získal v roce 1995 titul mgr. V době studií strávil léta 1992 - 1993 na zahraniční stáži na Istanbulské univerzitě, kde získal certifikát znalosti turečtiny. Kromě rodné gruzínštiny a turečtiny umí hovořit ještě rusky a anglicky. Je ženatý a má dvě děti.\n\nPo dokončení studií nastoupil v roce 1995 do diplomacie jako tlumočník a atašé na gruzínské ambasádě v Turecku, kde také působil ve funkci tajemníka velvyslance a později i jako konzul. Svou diplomatickou misi ukončil v roce 2003, když se po absolvování postgraduálních studií zahraničních vztahů na Oxfordské univerzitě vrátil do Gruzie, kde nastoupil na ministerstvo zahraničí jako náměstek pro vzthahy s USA, Kanadou a zeměmi Latinské Ameriky. O rok později zaujal místo ředitele odboru evropské integrace. Od 20. října 2006 se vrátil do Turecka, kde se stal velvyslancem Gruzie.\n\n28. října 2008 ho však prezident Michail Saakašvili z Turecka stáhl, protože si ho vybral jako nástupce odstupujícího premiéra Gurgenidzeho. Už 1. listopadu byl jmenován premiérem a po Gurgenidzovi převzal téměř celý kabinet. Změny provedl jen kosmetické: za ministera spravedlnosti nominoval Zuraba Adeišviliho, za ministra životního prostředí Kobu Subelianiho a za ministra kultury Grigola Vašadzeho. Mezi jeho první kroky patřilo řešení problematiky zemědělství v Kachetii. Poté v prosinci provedl ve vládě další změny, když odvolal ministra obrany, zahraničí a školství, protože se domníval, že vláda potřebuje po válce v Jižní Osetii zásadnější personální změny.\n\nJeho vláda byla velmi krátká a gruzínský bulvární deník Alia přišel v prosinci 2008 se zprávou o vážných sporech premiéra s prezidentem Saakašvilim, které si barvitě přizpůsobil k obrazu svému tak, že Saakašvili svého premiéra při jednání údajně fyzicky napadnul. Každopádně na přelomu roku Mgaloblišvili odjel do Německa na zdravotní prohlídku, která se dle jeho slov protáhla. Oba dva zprávy o fackování popřeli jako novinářskou kachnu a sám Mgaloblišvili je označil za směšné. Přesto nebyl po novém roce příliš viděn a údajně byl nějaký čas hospitalizován v tbiliské nemocnici. Dne 30. ledna 2009 premiér svolal tiskovou konferenci, kde oznámil svou rezignaci, tři měsíce od převzetí úřadu. Rezignaci zdůvodnil zdravotními problémy (onemocnění ledvin) a jako svého nástupce doporučil ministra financí Nika Gilauriho.\n\nPo zotavení byl 26. června 2009 jmenován gruzínským parlamentem jako velvyslanec při NATO, kde působí dodnes.\n"}
{"id": "984494", "url": "https://cs.wikipedia.org/wiki?curid=984494", "title": "Veľká skala", "text": "Veľká skala\n\nVeľká skala (918 m) je krajinářsky hodnotné dolomitové bradlo, které se nachází v pohoří Velká Fatra, jižně od Ružomberku. Spolu s jižněji situovaným Sidorovem vytváří hřeben, táhnoucí se západním okrajem Revúcké doliny.\n\nVrch je díky blízkosti města snadno dostupný:\n\n"}
{"id": "984496", "url": "https://cs.wikipedia.org/wiki?curid=984496", "title": "Sidorovo", "text": "Sidorovo\n\nSidorovo (1099 m) je horský masiv nacházející se ve Velké Fatře nad Ružomberkem. Je vytvořen vápencem a dolomity. Je nejvyšším vrcholem hřebene Velké skály a nachází se na jejím jižním konci. Charakteristickým znakem Sidorova jsou viditelné známky eroze v podobě mohutných skalních stěn a odkryvů, které jsou nejlépe vidět na jižní straně. Na východní a západní straně se v početné míře vyskytují skalní jehly. Nejznámější jehlou je Krkavá skála na východní straně.\n\nFlóra Sidorova je typická pro mírné podnebí Karpat. Sidorovo je uměle zalesněno. Největší zastoupení mají jehličnaté dřeviny (smrky, borovice), ale v hojné míře se vyskytují i ​​listnaté dřeviny (buk). Z nízkých dřevin se bohatě vyskytují šipky a trnky.\n\nZe živočichů třeba zmínit výskyt medvěda hnědého, lišky obecné a vzácně i vlka. Z drobných savců zde má zastoupení veverka obecná, kuna obyčejná a plch lesní. Vysoká lovecká zvěř je zastoupena v podobě jelena a srny. Z ptáků se zde vyskytuje káně lesní, jestřáb lesní, poštolka obecná, sýkora koňadra, konipas bílý, sojka obecná a početná hejna krkavců.\n\nZ turistického hlediska jsou významné četné lesní chodníčky vedoucí podél celého hřebene. V blízkosti Sidorova se nachází lyžařské středisko Malinô - Brdo a Vlkolínec, památka UNESCO.\n\nBěhem turistického výstupu byla nalezena zarostlá cesta na vrchol z východní strany. Na vrcholu Sidorova byla údajně umístěna německá protiletecká baterie, kvůli níž byla vybudována zmiňovaná cesta na vrchol. Celý vrchol byl opevněn a vyřešeno to bylo tak, aby německé jednotky mohly zásobovat svou jednotku umístěnou na vrcholu. Měli tam protiletecké dělo a jinou těžkou vojenskou techniku. Pod vrcholem je údajně i studánka, která jim sloužila jako zdroj a zásobárna vody. O tom svědčí i celá série zákopů nalezených kolem vrcholu. Vlkolínec a jeho obyvatelé byli však během války evakuováni do Liptovské Lúžné, možná i proto si na zmiňovanou cestu nikdo z nich nepamatuje. Možná jen pár žijících lidí, kteří byli v SNP a bojovali proti zmiňované německé jednotce.\n\nPo skončení války cesta a vše kolem ní upadlo do zapomnění. Její význam se ztratil a časem se ztratila pod vlivem intenzivního zalesňování Sidorova.\n"}
{"id": "984500", "url": "https://cs.wikipedia.org/wiki?curid=984500", "title": "Tadeusz Socha", "text": "Tadeusz Socha\n\nTadeusz Socha (* 15. února 1988, Vratislav, Polsko) je polský fotbalový obránce, od roku 2015 hráč klubu Arka Gdynia. Je bývalým mládežnickým reprezentantem Polska.\n\nOdchovanec klubu Śląsk Wrocław se poprvé do A-týmu dostal v roce 2007. V ročníku 2007/08 zažil postup klubu z druhé ligy do Ekstraklasy. V sezoně 2008/09 vyhrál se Śląskem Puchar Ekstraklasy (polský ligový pohár) a v sezoně 2011/12 ligový titul. Na začátku sezony 2012/13 vyhrál v dresu Śląsku i polský Superpohár. V prosinci 2014 s ním klub neprodloužil smlouvu.\nV lednu 2015 se stal hráčem druholigového týmu Bytovia Bytów. V létě 2015 přestoupil do klubu Arka Gdynia. S Arkou vyhrál v sezóně 2016/17 polský fotbalový pohár.\n\nTadeusz Socha byl v letech 2009–2010 členem polské reprezentace do 21 let.\n\n"}
{"id": "984505", "url": "https://cs.wikipedia.org/wiki?curid=984505", "title": "Puchar Ekstraklasy", "text": "Puchar Ekstraklasy\n\nPuchar Ekstraklasy (česky Pohár Ekstraklasy) je bývalá pohárová vyřazovací soutěž v polském fotbalu, které se účastnily pouze kluby hrající polskou nejvyšší ligu Ekstraklasa. Šlo de facto o polský ligový pohár. Nejvíce titulů má KS Dyskobolia Grodzisk Wielkopolski, a sice 2.\n\nPrvní neoficiální ročník (1952) byl organizován Polskou fotbalovou asociací (Polski Związek Piłki Nożnej − PZPN) jako Puchar Zlotu ZMP (ZMP – Zwiazek Mlodziezy Polskiej), nebyl ještě nazýván jako ligový pohár. Ročník 1978 byl také neoficiální, mimo 11 polských klubů se jej účastnily ještě 4 maďarské (konkrétně Diósgyőri VTK, Tatabányai Bányász SC, Szeged LC a Rákóczi FC).\n\nRočník 2009/10 (a další) se kvůli nezájmu sponzorů a televizních společností neuskutečnil.\n\nPozn.: vítěz je označen tučně.\nZdroj: \n\n"}
{"id": "984507", "url": "https://cs.wikipedia.org/wiki?curid=984507", "title": "Raay", "text": "Raay\n\nRaay (vlastním jménem Aleš Vovk) je slovinský zpěvák, hudební producent, manažer a porotce v bývalém národním kole Misija Evrovizija. Jeho písně zazněly na mezinárodního hudebních festivalech (Eurovision Song Contest a Junior Eurovision Song Contest) či těch slovinských (Slovenska popevka a Melodije morja in sonca).\n\nNarodil se 7. července 1984 ve městě Jesenice, SR Slovinsko, Socialistická federativní republika Jugoslávie, které se nachází na území dnešního Slovinska. Od roku 2008 je členem skupiny \"Tangels\" a také byl členem \"Turbo Angels\".\n\nV roce 2012 produkoval a napsal debutovou píseň „My Way Is My Decision“ pro slovinskou alpskou lyžařku Tinu Maze. Singl byl vydán 26. října, den před prvním závodem sezóny v Söldenu.\n\nV roce 2004 se na slovinském hudebním festivalu objevily 2 písně, u kterých byl Raay autorem hudby. Jednou byla píseň „Arena“ od skupiny Žana & RnB Wannabes. Ta se umístila na 6. místě se ziskem 1 404 hlasů. Druhou písní byla „Odmev srca“ zpěvačky Maja Slatinšek. Ta obsadila 4. místo se 1 885 hlasy v konkurenci 14 zpěváků a skupin.\n\nV roce 2007 se festivalu zúčastnila zpěvačka Manca Špik s písní „Vse to je moj svet“. Píseň obsadila 2. místo se ziskem 936 diváckých hlasů. Akce se konala 9. září v hlavním městě, Lublani. Autorem hudby byl Raay. \n\nV roce 2010 se na stejném festivale objevila píseň „Mozaik“. Autorem hudby k písni je opět Raay. Zpěvák Gašper Rifelj s písní obsadil 3. místo a obdržel celkem 1 612 hlasů.\n\nV roce 2005 vystoupila na 28. ročníku hudebního festivalu Melodije morja zpěvačka Manca Špik, která zazpívala píseň „Solze z neba“. Skladba byla mezi 8 postupujícími, kteří byli vybrání z 1. semifinále pomocí rozhlasových stanic, publika a televotingu. Ve finále k písním z 1. semifinále připojilo dalších 7 z 2. semifinálového kola. Manca Špik nakonec ve finále, které se konalo 16. června 2005, obsadila 3. místo. Raay byl autorem hudby i aranžmá. Zpěvačka si odnesla z festivalu Cenu za nejlepší výkon.\n\nV roce 2006 se Raay spolu se svou skupinou zúčastnil 29. ročníku hudebního festivalu Melodije morja in sonca se skladbou „Jaz sem za“. Píseň byla v 1. semifinále, které se konalo 13. června 2006, vybrána mezi 7 postupujícími. Autorem aranžmá byl sám zpěvák. Ve 2. semifinále soutěže vystoupila i píseň „Marinero“, kterou nazpívala Manca Špik. Ta se svou písní byla rovněž vybrána mezi postupující. Autorem aranžmá byl opět Raay. \n\nVe finále, které se konalo 15. července 2006, obsadila píseň „Marinero“ 2. místo a kompozice „Jaz sem za“ 4. pozici. Píseň „Marinero“ navíc získala Cenu za nejlepší píseň. Zpěvačka navíc obdržela Ocenění za nejlepší celkovou image a Cenu časopisu Ona za nejlepší styl.\n\nV roce 2007 vystoupila na 30. ročníku hudebního festivalu Melodije morja zpěvačka Špelca s kompozicí „Lady Casanova“. Píseň byla v 1. semifinále, které se konalo 12. července, vybrána mezi 7 postupujícími, když obsadila 2. místo se ziskem 26 bodů. Autorem hudby i aranžmá byl Raay. Ve 2. semifinále zazpívala zpěvačka Manca Špik píseň „Baila, baila, baila“, kde je Raay také autorem hudby i aranžmá.\n\nCelkovou vítězkou festivalu byla Manca Špik se svou kompozicí „Baila, baila, baila“. Píseň „Lady Casanova“ nakonec obsadila 4. místo.\n\nV roce 2012 vystoupila na 32. ročníku hudebního festivalu Melodije morja in sonca Nuša Derenda se skladbou „Za stare čase“. Autorem hudby byl Matjaž Vlašič, textu Urša Vlašič a aranžmá vykonal Raay. Celkovou vítězkou festivalu, který se konal 7. července 2012, se stala Nuša Derenda se ziskem 33 bodů. Umělkyně obdržela od odborné poroty 7 bodů, rozhlasovými stanicemi byla oceněna 7 body, od publika získala také 7 bodů a televoting ji zařadil na 1. místo (12 bodů).\n\nV roce 2013 soutěžila na 33. ročníku hudebního festivalu Melodije morja in sonca s kompozicí „Nasmeh življenja“, kterou nazpívala Nika Zorjan. Show se konala ve městě Portorož 6. července 2013. Raay byl autorem hudby i aranžmá. Zpěvačka si odnesla z festivalu Cenu diváků a posluchačů.\n\nV roce 2014 se skupina Victory zúčastnila 34. ročníku hudebního festivalu Melodije morja in sonca s písní „Skupaj s teboj“. Skupina obsadila 11. místo a získala 11 bodů. Raay byl spolu s Bine Puhem také autorem aranžmá.\n\nV roce 2008 se zúčastnil slovinského národního kola se svou skupinou Turbo Angels. Národní kolo se uskutečnilo v sídle vysílatele Radiotelevizija Slovenija. S písní „Zabava“ se nejdříve zúčastnili 1. semifinále, ze kterého postoupili ze 4. místa se ziskem 2 983 hlasů. Ve finále, které se konalo 3. února 2008, obsadila skupina 6. místo se ziskem 7 914 hlasů. Autorem hudby byl Ed Fisher, text složil Boštjan Groznik a aranžmá měli na starosti Ed Fisher, Raay.\n\nV roce 2010 napsal píseň pro Sašu Zamernik, která nese název „Živim za zdaj“. V slovinském národním kole \"EMA 2010\" se ale píseň nedostala do finále. V národním kole se objevil také jako člen skupiny Tangels. Ve finále skupina zazpívala píseň „Kaj in kam“, se kterou se umístila na 12. místě.\n\nV roce 2011 se podílel na napsání písně pro slovinské národní kolo \"EMA 2011\", kde s písní „Ladadidej“ zpěvačky April postoupil do superfinále. V superfinále píseň prohrála s Majou Keuc a písní „Vanilija“. \n\nV roce 2014 spolupracoval s dalšími slovinskými skladateli na napsání písně pro slovinské národní kolo \"EMA 2014\", píseň nese název „Spet/Round and Round“ a po vítězství v superfinále s ní Tinkara Kovač reprezentovala Slovinsko na Eurovision Song Contest 2014.\n\nStejného roku soutěžila v moldavském národním kole \"O Melodie Pentru Europa 2014\" píseň, na které se také autorsky podílel. Píseň nese název One and All a zazpívá ji Diana Staver. Na písni pracoval se slovinskou zpěvačkou Hannah Mancini a Charlie Masonem.\n\nV roce 2015 reprezentoval Slovinsko na Eurovision Song Contest 2015 jako součást skupiny Maraaya. S písní „Here for You“ se v 2. semifinále na 5. místě se ziskem 92 bodů, ve finále soutěže skupina zaujala se ziskem 39 bodů celkové 14. místo.\n\nV roce 2014 napsal historicky první píseň pro slovinského reprezentanta na Junior Eurovision Song Contest. Píseň nese jméno „Nisi sam (Your light)“ a na Maltě ji zazpívala Ula Ložar. Ve finále soutěže se umístila 12. místě se ziskem 29 bodů ačkoliv byla jednou z favoritek na vítězství v soutěži.\n\nV roce 2015 se spolu svou manželkou Marjetkou Vovk podílel na písní „Prva ljubezen“ (První láska), se kterou reprezentovala Lina Kuduzović svou zemi na Junior Eurovision Song Contest 2015. Ve finále soutěže se umístila se ziskem 112 bodů na 3. místě, čímž pro Slovinsko zasloužila o nejlepší výsledek Slovinska na Junior Eurovision Song Contest.\n"}
{"id": "984508", "url": "https://cs.wikipedia.org/wiki?curid=984508", "title": "Jan (papež)", "text": "Jan (papež)\n\nJméno Jan nosilo 21 papežů římskokatolické církve a dva papežové měli jméno Jan jako první jméno ze dvou (Jan Pavel I. a Jan Pavel II.). V dějinách se objevili také tři vzdoropapežové s tímto jménem. Ve středověku došlo rovněž k chybnému číslování posloupnosti, čímž vzniklo jméno neexistujícího papeže (Jan XX.). Koptská pravoslavná církev měla 19 papežů honosících se jménem Jan. Jméno pochází z hebrejského \"Jochanan\" (יוחנן), což znamená „Hospodin je milostivý“. \n\n\n"}
{"id": "984510", "url": "https://cs.wikipedia.org/wiki?curid=984510", "title": "AltGr", "text": "AltGr\n\nAltGr (zkratka z anglického \"\") je jedna z běžných kláves počítačových klávesnic. Slouží zejména pro vložení znaků, které jsou pro dané rozložení kláves používány méně často, třeba symbolů měn. Na moderních osobních počítačích se jedná o pravou ze dvou kláves Alt, umístěnou vpravo od mezerníku. Podobně jako klávesa Shift není mačkán samotný, ale v kombinaci s jinou klávesou. Zároveň s ním může být mačkána i klávesa Shift, čímž lze pomocí hlavní stisknuté klávesy zapsat až čtyři různé znaky (příklad závisí na používaném rozložení kláves, tento konkrétní platí pro „česká (QWERTY)“ v Microsoft Windows):\n\nNa počítačích společnosti Apple plní obdobnou funkci klávesa Option. Rozdíl spočívá mimo jiné v tom, že pravý Option se funkcí nijak neliší od toho levého.\n\nV českém rozložení klávesnice lze stisk nahradit stiskem + na levé straně klávesnice, což může pomoci při psaní všemi deseti.\n"}
{"id": "984518", "url": "https://cs.wikipedia.org/wiki?curid=984518", "title": "Bob Pridden", "text": "Bob Pridden\n\nBob Pridden (* 1946 Ickenham, Londýn) je britský zvukový inženýr známý svou dlouholetou prací jako zvukový inženýr pro The Who. Také pracoval se spoustou jiných hudebníků a se členy The Who na jejich sólových projektech.\n\nBob Pridden se narodil v roce 1946 v Ickenhamu v Londýně. Pete Townshend z The Who je kmotrem jeho syna Benedicta.\n\nPridden vyrostl jen pár mil od londýnské čtvrti, kde žili Pete Townshend, Roger Daltrey a John Entwistle. V prosinci 1966 se stal bedňákem The Who a v roce 1969 povýšil na zvukového inženýra.\n\nPridden pracoval na pódiu i ve studiu kromě The Who i s mnoha dalšími významnými rockovými umělci. Je mu připisována zásluha na několika albech The Who včetně \"Live at Leeds\" a v roce 1973 produkoval \"Eric Clapton's Rainbow Concert\".\n\nPři živém hraní mnoha písní The Who, zvláště z alb \"Who's Next\" a \"Quadrophenia\", se musejí používat předem nahrané stopy. Pridden jednou prohlásil: \"Nevěřím přístrojům. Moje srdce tluče pokaždé předtím, než zmáčknu knoflík, doufajíc, že to bude fungovat.\"\n"}
{"id": "984520", "url": "https://cs.wikipedia.org/wiki?curid=984520", "title": "Skuhrovský vrch", "text": "Skuhrovský vrch\n\nSkuhrovský vrch (592 m n. m.) je vrch v okrese Semily Libereckého kraje. Leží asi 0,5 km ssv. od vsi Skuhrov, na katastrálním území Rváčov a Stružinec.\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Táborský hřbet, podokrsku Rváčovský hřbet a části Skuhrovský hřbet.\n\nNejbližší dostupnost automobilem je u cesty spojující Skuhrov se silnicí II/284 na západě vrcholu. Skuhrovem prochází červená a modrá turistická značka.\n"}
{"id": "984526", "url": "https://cs.wikipedia.org/wiki?curid=984526", "title": "Kostel svatého Václava (Skorotice)", "text": "Kostel svatého Václava (Skorotice)\n\nKostel svatého Václava je barokní kostel, postavený v letech 1748 až 1755 ve Skoroticích, které jsou od roku 1980 součástí krajského města Ústí nad Labem. Jednolodní stavba, jíž obklopuje starý skorotický hřbitov, je farním kostelem zdejší římskokatolické farnosti, a pravidelně se zde konají bohoslužby (první sobotu a třetí neděli v měsíci).\n\nKostel svatého Václava byl postaven v letech 1748 až 1755 na místě staršího kostela doloženého již v roce 1352. Jedná se o jednolodní obdélníkovou stavbu s polokruhovým presbytářem. V průčelí kostela stojí věž. Interiér budovy člení meziokenní pilastry. Fasády jsou hladké s lizénovými rámci. Součástí kostela je kazatelna z poloviny 18. století s reliéfem assumpty (nanebevzetí Panny Marie). Z téže doby pochází barokní křtitelnice. Na věži kostela visí ve zvonovém patře (velká zvuková okna) dva zvony. Velký zvon je bronzový, z roku 1612 a byl odlit zvonařem Gabrielem a Zachariášem Hilligerem, původem z Freibergu. Má průměr 84,7 cm a výšku 76 cm, váží 350 kg a má nárazový tón c´´. Malý (prostřední) zvon je ocelový a pochází ze slévárny Storkověza. kdesi z jižní Moravy (?), je z roku 1914 a má v průměru 56 cm a výšku 54 cm, váží 57 kg a má nárazový tón a´´. V sanktusníku věže je zvonovitý bronzový cimbál, který odbíjí půlhodinu a celou. Má průměr 47-49 cm.\n\nOd roku 1914 se datuje riziko posunu stavby, přičemž v roce 1996 byly realizovány zabezpečovací práce. Pro nejistou statiku nebylo prozkoumáno podzemí kostela, kde mají být údajně pohřbeni vojáci padlí v bitvě u Chlumce v roce 1813. Koncem 90. let 20. století byl kostel opraven. Je chráněn jako kulturní památka České republiky.\n\nKolem kostela se nachází starý skorotický hřbitov. Mezi zde pochované patří mimo jiné rytíř Furtenberg, jehož empírový znakový náhrobek z roku 1824 je umístěn v ohradní zdi. U kostela rostou čtyři památné stromy lípy velkolisté (\"Tilia platyphyllos\"), chráněné od roku 1994. Mezi nimi stojí barokní krucifix.\n\n"}
{"id": "984528", "url": "https://cs.wikipedia.org/wiki?curid=984528", "title": "Seznam kulturních památek v Radvanicích (okres Trutnov)", "text": "Seznam kulturních památek v Radvanicích (okres Trutnov)\n\n"}
{"id": "984531", "url": "https://cs.wikipedia.org/wiki?curid=984531", "title": "Seznam kulturních památek v Pilníkově", "text": "Seznam kulturních památek v Pilníkově\n\n"}
{"id": "984533", "url": "https://cs.wikipedia.org/wiki?curid=984533", "title": "Who's Last", "text": "Who's Last\n\nWho's Last je druhé živé album britské kapely The Who. Bylo nahráno v roce 1982 během \"rozlučkového turné\" kapely. Tudíž mělo být \"posledním\" albem The Who. Většina alba byla nahrána během koncertu 14. prosince v Richfield Coliseum v Clevelandu, což byl jejich \"poslední koncert v USA\" (jak lze slyšet Petea Townshenda po \"Won't Get Fooled Again\"). Minimálně dvě další skladby (\"Magic Bus\" and \"Summertime Blues\") jsou z koncertu 20. prosince v Seattlu.\n\nAutorem všech skladeb je Pete Townshend, kromě uvedených výjimek.\n\n\n\n\n"}
{"id": "984536", "url": "https://cs.wikipedia.org/wiki?curid=984536", "title": "Seznam kulturních památek v Horním Maršově", "text": "Seznam kulturních památek v Horním Maršově\n\n"}
{"id": "984540", "url": "https://cs.wikipedia.org/wiki?curid=984540", "title": "Seznam kulturních památek v Dolní Olešnici", "text": "Seznam kulturních památek v Dolní Olešnici\n\n"}
{"id": "984541", "url": "https://cs.wikipedia.org/wiki?curid=984541", "title": "Seznam léčivých rostlin (Č)", "text": "Seznam léčivých rostlin (Č)\n"}
{"id": "984542", "url": "https://cs.wikipedia.org/wiki?curid=984542", "title": "Seznam kulturních památek v Černém Dole", "text": "Seznam kulturních památek v Černém Dole\n\n"}
{"id": "984543", "url": "https://cs.wikipedia.org/wiki?curid=984543", "title": "Seznam kulturních památek v Bernarticích (okres Trutnov)", "text": "Seznam kulturních památek v Bernarticích (okres Trutnov)\n\n"}
{"id": "984547", "url": "https://cs.wikipedia.org/wiki?curid=984547", "title": "Uljana Semjonovová", "text": "Uljana Semjonovová\n\nUljana Semjonovová (* 9. března 1952 Zarasai) je bývalá lotyšská basketbalistka. S výškou 210 cm byla dominantní hráčkou své doby. Působila v klubu TTT Riga, s nímž získala 15 titulů mistryň Sovětského svazu a 11 prvenství v Poháru mistryň. Sovětská reprezentace neprohrála ani jeden soutěžní zápas, když byla na palubovce Semjonovová. Vyhrála dvakrát olympiádu (1976 a 1980), třikrát mistrovství světa (1971, 1975 a 1983) a desetkrát mistrovství Evropy (1968, 1970, 1972, 1974, 1976, 1978, 1980, 1981, 1983 a 1985). Na sklonku kariéry krátce působila ve francouzském klubu US Valenciennes-Orchies. Obdržela Řád rudého praporu práce a Leninův řád. V roce 1993 byla jmenována jako první žena mimo USA do Basketball Hall of Fame, v roce 2007 dostala cenu za přínos k rozvoji lotyšského sportu. Po skončení aktivní kariéry působila jako sportovní funkcionářka, mj. založila v Lotyšsku fond na pomoc nemajetným bývalým sportovcům.\n\n"}
{"id": "984550", "url": "https://cs.wikipedia.org/wiki?curid=984550", "title": "Martin Jindráček", "text": "Martin Jindráček\n\nMartin Jindráček (* 29. listopadu 1989) je český fotbalový útočník, který momentálně působí v klubu FK Teplice. Nastupoval i v české mládežnické reprezentaci do 18 let.\n\nV září 2009 byl poprvé povolán do A-mužstva FK Teplice. První start v Gambrinus lize si připsal 14. září 2008 v utkání proti FC Baník Ostrava (výhra 1:0), dostal se na hřiště v úplném závěru střetnutí.\nOd léta 2009 do léta 2011 hostoval ve FK Ústí nad Labem.\n\nMartin Jindráček reprezentoval Českou republiku v mládežnické kategorii do 18 let. Odehrál celkem 12 zápasů, v nichž čtyřikrát skóroval.\n\n"}
{"id": "984552", "url": "https://cs.wikipedia.org/wiki?curid=984552", "title": "Expedice 43", "text": "Expedice 43\n\nExpedice 43 byla třiačtyřicátou expedicí na Mezinárodní vesmírnou stanici (ISS). Expedice proběhla v období od března do června 2015. Byla šestičlenná, tři členové posádky přešli z Expedice 42, zbývající trojice na ISS přiletěla v Sojuzu TMA-16M.\n\nSojuz TMA-15M a Sojuz TMA-16M expedici sloužily jako záchranné lodě.\n\nZdroj pro tabulku: NASA, AstroNote.\n\nZáložní posádka:\n\nV úterý 28. dubna 2015 z Bajkonuru odstartovala ruská nákladní loď Progress M-27M se zásobami pro ISS. Její start byl neúspěšný a návrat Škaplerova, Cristoforettiové a Virtse na Zem v Sojuzu TMA-15M byl proto odložen z poloviny května na 11. června, čímž se trvání expedice o měsíc protáhlo. Cristoforettiová tím dosáhla rekordu v délce kosmického letu ženy, když o pět dní překonala Sunitou Williamsovou.\n"}
{"id": "984555", "url": "https://cs.wikipedia.org/wiki?curid=984555", "title": "Houpací koně", "text": "Houpací koně\n\nHoupací koně je hudební rocková skupina pocházející z Ústí nad Labem. Působí nepřetržitě od roku 1991. Skupinu založili Jiří Imlauf a David Šíma (kytary, zpěv – ex- Skleněná cibule), Jan Brambůrek (baskytara, zpěv – ex-Jak jste krásní, Caries), Šimon Holešta (bicí, ex-Invalidní důchod,) a Romana Doležalová (zpěv, ex-Caries). Společně s punkovou kapelou Houba a pop-rockovými UDG patří mezi nejvýraznější představitele ústecké hudební scény.\n\nPremiéru měli v únoru 1991 na společném koncertu s teplickou punkovou skupinou Šanov 1 v ústeckém Národním domě.\nSkupina se stala součástí scény kolem ústeckých rockových klubů U-klub (1991–92), Tukan (1992–93) a Zeppelin (1993–95). Zároveň brázdila kluby, vznikající v éře neomezených možností první poloviny 90. let po celé České republice. Díky Fredovi Pištěkovi a manažeru Petru Růžičkovi hrávali se zahraničními skupinami, které vozil do České republiky (7 Kevins, Oatley Tap). V roce 1993 se manažerem Houpacích koní nakrátko stal Marek Taclík.\n\nZvuk skupiny byl v těch letech nejčastěji přirovnáván k Pixies nebo Sonic Youth. Pro toto období je typické střídání českých a anglických textů (o které se dělili především Imlauf a Brambůrek: v prvních letech zhudebnili i několik textů Pavla Brycze). Tato éra je zaznamenána na několika demokazetách, z nichž Question Mark (1994) se stala základem prvních dvou alb.\nPozvolna se proměňovala sestava skupiny. Důležitou změnou byl příchod bubeníka ústeckých Caterpillar a Stories Jana Strnada, který se posléze uplatnil i autorsky. Houpací koně, zredukovaní na trio, se v říjnu 1995 vydali do studia Past v Hradci Králové, aby zde natočili své první album.\n\nNakonec zde mezi říjnem 1995 a dubnem 1996 nahráli materiál na dvě alba, vydaná s ročním odstupem „Původně měly obě desky vyjít jako dvojalbum a rozdělením ten materiál dost utrpěl“ (Brambůrek v knize rozhovorů J. Balvína Skryté vrstvy, 2007). Přesto se obě desky dočkaly přívětivých recenzí v dobových hudebních časopisech (Rock & Pop, Report, Big Bang). V těchto letech Houpací koně často vystupují s libereckou skupinou Freak Parade.\n\nNový repertoár (Imlauf: „snad to nejtvrdší a nejnestravitelnější, co jsme kdy hráli“) byl zaznamenán v dubnu 1997 na demu Teď leť. Poté se v Houpacích koních objevil David Pomahač z mostecké skupiny Bez peří. V lednu 1997 spolu obě skupiny absolvovaly několik koncertů na Moravě, čímž vznikl základ pozdějšího „dvoj- až trojdomku“. Pomahač se stal baskytaristou Houpacích koní (Brambůrek se přesunul ke klávesám). Tato sestava je zaznamenána demokazetě Alabastr Pizza (leden 1998), první, na které dominují české texty.\nDíky společnému koncertu se skupinou Wild Pumpkins At Midnight Houpací koně absolvovali dvě turné v Holandsku (březen 1998, duben 1999). Ty organizoval Dan Tuffy, který se měl ujmout i produkce třetí \"holandské\" desky. V mezičase se hudba skupiny proměňovala pod vlivem impulsů, které přinášel konec tisíciletí (Imlauf v roce 2003: „učili jsme se hrát míň nahlas, zjistili, že tzv. taneční hudba a kytary se můžou snášet a tak dále“) Ty ale zároveň přinášely rozpory stran dalšího směřování, které vyústily v srpnu 1999 v Brambůrkův odchod (v dalších letech hrál ve skupinách Rose Means Rose, Betaverze, pořádal freetek parties a začíná se více věnovat nahrávání a produkci. Od roku 2000 působí stále častěji v zahraničí a v roce 2006 přesidluje natrvalo do Stuttgartu). Z třetího alba, které se mělo natáčet v Holandsku, sešlo.\n\nSkupina zůstala v triu a začala pravidelně hrát společné koncerty s Bez peří (Jan Strnad bubnoval s oběma kapelami). 29. ledna 2001 oslavila v Národním domě v Ústí nad Labem 10 let existence. Pozvolna obměňovala repertoár a čelila úbytku návštěvníků koncertů. Toto období je zaznamenáno na demonahrávce Labutí písně.\n23. února 2002 přichází Míla Kolenatý, tehdy člen ústecké skupiny Schwarze Aussig a „akustický kytarista, kavárenský šansoniér, angličtinář – melancholik, milovník Tindersticks a silných cigaret“ (Imlauf 2003). Schwarze Aussig se stali třetím vrcholem koncertního trojúhelníku (Strnad pak začal bubnovat i s nimi) a nový kytarista Houpacích koní se stal potřebným impulsem k překonání hluchého období. \n\nV té době se bezprizorná skupina upsala lounskému labelu Guerilla Records, s jejímž šéfem Vladimírem Drápalem se znala už z dřívějších let. “Kdo ví, co by bylo, kdyby se tenkrát neozvala Guerilla.” (Imlauf 2010). Album Písně z bistra, “povodňová deska”, vznikalo v září 2002-březnu 2003 ve studiu jáMOR Ondřeje Ježka. Zaznamenává z větší poloviny materiál z poslední fáze s Brambůrkem a poprvé nabízí silné téma pozdějších alb, které se pro skupinu stalo trademarkem – fascinaci geniem loci domovského Ústí nad Labem. \nÉra „trojdomku“ trvala do 25. 2. 2006, kdy Schwarze Aussig odehráli v baru Činoherního studia poslední koncert. Odumřela i spolupráce s Bez peří, kteří se v září 2009 „přepnuli do spánkového režimu“ a v lednu 2010 se na jejich bandzone profilu objevilo „S BP je konec a nikdo nelituje, protože se dějí věci jiné“.\nNa Písně z bistra navázalo první live album Haiku, natočené 19. října 2004 v Národním domě v Ústí a vydané na jaře následujícího roku. Na ni navázalo album Tiché dni na Klíši, natočené v listopadu 2005 až březnu 2006 v jáMORu a pokřtěné 24. března 2006 v Činoherním klubu v Ústí nad Labem. \nTuto éru uzavírá singl Lifboy/Místní bohém. Je to poslední nahrávka s Davidem K. Pomahačem, který na začátku roku 2007 odešel, následně rozpustil i Bez peří a založil projekt Kieslowski. \n\nNa jeho místo nastoupil v červnu 2007 Martin Palaščák z ústecké grungeové skupiny Zen (dema Eye Catching (1999) a Zenith (2001). \nZačátek této etapy je ve znamení singlu Helium/Město piják. Měl se natáčet v říjnu 2007 v kině ústeckého Experimentálního prostoru Mumie, která se stala ve druhé půli desetiletí nejinspirativnějším kulturním prostorem ve městě (a pro HK nejpozději od jara 2009 zkušebnou a přirozenou základnou). Nakonec byl natočen ve studiu Ondřeje Ježka jáMOR a skupina ho nabídla ke stažení v říjnu 2008.\nSumář dění v roce 2009: „děláme dál a dál na novejch věcech, poslední se jmenujou V noci a Takhle to mám – letos do studia – hádáme se – máme se rádi – pijeme – nepijeme – chodíme do kina – Ústí je teď studený – Mumie zahřeje.” Tenkou červenou čáru za minulostí udělala kompilace Koňské síly, “archeologie přítomnosti” a pozdní sběr ze starých demokazet a bootlegů na 2 CD, na jehož vzniku pracovali publicisté Radek Diestler a Radek Strnad. Po nich Houpací koně opustili stáj Guerilla Records. \nO rok později v produkci Jana Brambůrka a Ondřeje Švandrlíka (Nauzea Orchestra) natočili v Mumii album Hotel Palace. Brambůrek už v té době působil jako zvukař v Palladium Theater Stuttgart a současně jako nezávislý studiový engineer a producent (www.spaceysound.com).\nAlbum vyšlo jako CD a zároveň volně ke stažení 28. 10. 2010 na vlastní značce Yannick South.\nKoncem roku 2013 vychází Hotel Palace Special Edition i se dvěma outtaky z Hotelu Palace, písní Ruce Barmanek a novou verzí písně Helium.\nPíseň Málo ze stejnojmenného alba přepracoval Bonus na své album Náměstí míru (track Jak málo nám stačilo). Skupina se kromě pravidelného klubového hraní objevuje na velkých letních festivalech (Open Air Panenský Týnec, Colours Of Ostrava). \nNa začátku roku 2013 se Houpací koně ohlásili společným sedmipalcovým vinylem se spřízněnými Please The Trees: nahrávku Desire City, ”ústeckou” (ve všech myslitelných významech toho slova) stranu singlu doplnil klip, druhý plod spolupráce se sdružením Ideamakers. Tím prvním bylo video k písni Vypučený byty z Hotelu Palace.\nNahrávka byla předzvěstí nového alba Everest, které vyšlo 13. listopadu 2013. Deska měla být původně stejně jako její předchůdce nahrána opět v Mumii, z různých důvodů se ale tento plán jevil jako neproveditelný. Nakonec se nahrávalo na okraji ústečké čtvrti Předlice v neplánovaně vzniklém prostoru, ze kterého se spontánně zrodilo naprosto nové Tajné studio. Album opět vzniklo v režii Honzy Brambůrka, a dočkalo se – krom značné mediální odezvy – i nominací na hudební ceny Vinyla, Apollo a Anděl. V případě té druhé se skupina rozhodla případnou finanční výhru, kterou předává Ochranný svaz autorský, odmítnout z důvodu nesouhlasu se způsobem, kterým jsou autorská práva v České republice ošetřena. Otevřený dopis vyvolal značnou odezvu. \nZároveň s vydáním Everestu kapela spolu s Brambůrkem legalizuje a rozšiřuje původně virtuální label Yannick South na regulérní vydavatelství s vlastním studiem, e-shopem, distribucí a agenturou, mimo jiné i s cílem pomáhat zajímavým projektům mimo zájem oficiálních médií.\n\nDůležitým mezníkem v historii je také konec Experimentálního prostoru Mumie, který byl s Houpacími koňmi neodmyslitelně spjatý, ať už jako místo, kde nahráli Hotel Palace, nebo jako domovská zkušebna (konci tohoto podniku je věnovaná skladba Účet). Od té doby kapela naplno přesidluje do Tajného studia, které se stává její zkušebnou i zázemím. V roce 2015 Houpací koně spolupracují nejen s tradičním producentem Honzou Brambůrkem, ale také s Tomášem Havlenem. Výsledkem této kooperace je vydání dvojsinglu Suez / 50:50.\n\nNedlouho po vydání nahrávky opouští sestavu dlouholetý kytarista Míla Kolenatý, kterého nahrazuje ústecký hudebník Pavel Nepivoda (znamý především z úspěšného Beatles revivalu The Boom). Premiéra v novém obsazení proběhla v dubnu 2016 v ústeckém multikulturním prostoru Hraničář. Souběžně se změnou na postu kytaristy začíná příprava nové desky Kde jste mý přátelé dneska v noci, která vychází v listopadu 2016. Přesně po dvou letech rozšiřuje kapela svoji diskografii osmým zářezem v podobě alba Desolation Peak, které je věnováno památce Jacka Kerouacka.\n\n\n\n"}
{"id": "984556", "url": "https://cs.wikipedia.org/wiki?curid=984556", "title": "FAB (značka)", "text": "FAB (značka)\n\nFAB je původně česká společnost, dnes obchodní značka, která zastřešuje produkty dveřního vybavení jako jsou cylindrické vložky, zadlabací zámky, otvírače, zavírače, dveřní kování a další. V roce 1997 se společnost FAB stala členem globální skupiny Assa Abloy. Jméno společnosti vstoupilo do českého slovníku jako synonymum k cylindrické vložce, tzv. \"fabka\".\n\n\n\nNa každém výrobku FAB je symbol psa – dogy, který je se značkou spjat od 30. let 20. autorem návrhu psa s klíčem byl prokurista firmy Karel Váša rychnovský sochař Jan Moravec námět umělecky ztvárnil.\n\n\n"}
{"id": "984558", "url": "https://cs.wikipedia.org/wiki?curid=984558", "title": "Expedice 44", "text": "Expedice 44\n\nExpedice 44 byla čtyřiačtyřicátou expedicí na Mezinárodní vesmírnou stanici (ISS). Expedice proběhla v období od června do září 2015. Byla šestičlenná, tři členové posádky přešli z Expedice 43, zbývající trojice na ISS přiletěla v Sojuzu TMA-17M.\n\nSojuz TMA-16M a Sojuz TMA-17M expedici sloužily jako záchranné lodě.\n\nZdroj pro tabulku: NASA, AstroNote.\n\nZáložní posádka:\n\nV závětu trvání Expedice 44 poprvé od roku 2009 stálá posádka Mezinárodní vesmírné stanice přijala krátkodobou návštěvu, a sice dánského astronauta ESA Andrease Mogensena a Kazacha Ajdyna Aimbetova v 18. návštěvní expedici.\n"}
{"id": "984559", "url": "https://cs.wikipedia.org/wiki?curid=984559", "title": "Laco Takács", "text": "Laco Takács\n\nLadislav „Laco“ Takács [ladislav takáč] (* 15. července 1996) je český fotbalový obránce či záložník se slovensko-maďarskými kořeny, hráč klubu SK Slavia Praha. Člen české mládežnické reprezentace.\n\nS fotbalem začínal v sedmi letech ve Františkových Lázních, pak se dostal do FK Teplice.\n\nV zimní ligové přestávce sezony 2013/14 byl poprvé povolán do A-mužstva FK Teplice, když se dobře prezentoval v přípravě. První start v 1. české lize si připsal 10. března 2014 ve věku 17 let v utkání proti SK Slavia Praha (výhra 1:0), trenér Zdeněk Ščasný jej poslal na hřiště v úplném závěru střetnutí. Nekompletní sezonu 2013/14 v dresu Teplic zakončil s bilancí 4 ligových zápasů a 0 vstřelených branek. Svou premiérovou prvoligovou trefu oslavil až v sezóně 2014/15.\n\nV srpnu 2015 se nevešel do sestavy A-týmu Teplic a odešel na hostování do FK Baník Sokolov.\n\nV zimní pauze sezóny 2015/16 přestoupil do FK Mladá Boleslav.\n\nNa začátku sezóny 2019/2020 odešel z FK Mladá Boleslav do SK Slavia Praha na půlroční hostování s nepovinnou opcí na přestup.\n\nLaco Takács reprezentuje Českou republiku v mládežnické kategorii (U18, U19, U20 a U21).\n\n14. 11. 2014 debutoval pod trenérem Jakubem Dovalilem v české jedenadvacítce v přátelském utkání v Praze proti Dánsku, gólem zařídil vyrovnání na konečných 2:2.\nTrenér Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "984561", "url": "https://cs.wikipedia.org/wiki?curid=984561", "title": "Tuzla (ostrov)", "text": "Tuzla (ostrov)\n\nTuzla (, ) je 200 až 500 metrů široký a 6 kilometrů dlouhý ostrov ve středu Kerčské úžiny mezi poloostrovem Krym a Tamaňským poloostrovem v Ruské federaci.\n\n7. ledna 1941 byl ostrov v rámci Sovětského svazu předán ze správy Krasnodarského kraje do správy Krymské oblasti, která se 19. února 1954 stala součástí Ukrajinské sovětské socialistické republiky a tím později součástí samostatné Ukrajiny.\n\nOd dubna 2014, celý Krymský poloostrov, a tedy i ostrov Tuzla, fakticky patří do Ruské federace, většina států však takovou změnu neuznává. Přes ostrov vede Krymský most, spojující Krym s Krasnodarským krajem. Vůbec první mostní pilíř (№ 173) z celkového počtu 595 byl na ostrově dokončen 12. dubna 2016.\n"}
{"id": "984564", "url": "https://cs.wikipedia.org/wiki?curid=984564", "title": "Žluťucha menší", "text": "Žluťucha menší\n\nŽluťucha menší (\"Thalictrum minus\") je rostlina s nenápadným květenstvím tvořeným drobnými nevýraznými květy, je to druh rodu žluťucha z čeledě pryskyřníkovitých. Vyrůstá na velkém areálu a je druhem po vzhledové stránce dosti proměnlivým, je členěn do několika poddruhů a variet, které jsou od sebe nelehce odlišitelné.\n\nŽluťucha menší je původní v celé Evropě, vyjma Britských ostrovů a Islandu, na východě její areál sahá až k Uralu a Kavkazu a dále přes Malou Asii, Střední Asii, Sibiř, indický subkontinent, Mongolsko, Čínu, pevninský Dálný východ až do Japonska; původním druhem je také na severozápadě Afriky.\n\nNejčastěji vyrůstá na otevřených nebo křovinami porostlých pastvinách a loukách, sjezdovkách a lesních okrajích či mýtinách dobře osvětlených či v polostínu. Žádá půdu dostatečně vlhkou, na živiny bohatou a s vápnitým podložím.\nVytrvalá, vzrůstem variabilní rostlina která dorůstá obvykle do výše 20 až 120 cm a někdy i do 200 cm. Lodyha je přímá, někdy zprohýbaná, oblá nebo rýhovaná, holá a jen ojediněle u spodu chlupatá, mimo květenství nerozvětvená a vyrůstá z krátkého, válcovitého, plazivého oddenku s vláknitými kořeny. Spodní a střední lodyžní listy bývají obvykle 3násobně trojitě zpeřené s rýhovanými pochvatými řapíky, lístky jsou široce klínovité a většinou mělce trojklané. Horní listy jsou jednodušeji dělené a v dolní části květenství přecházejí do listenů.\n\nBohatě rozkladitá, jehlanovitá a někdy do přeslenů seskupená lata, až 30 cm dlouhá, s rýhovanými dlouhými větvičkami obsahuje květy na svěšených stopkách. Nicí květy mají čtyři vejčité, opadavé, žlutavě zelené kališní lístky (korunní chybí) asi 3,5 mm dlouhé, 10 až 15 tyčinek se žlutavými prašníky čnící z květu a 3 až 5 přisedlých semeníků s krátkými čnělkami nesoucí trojúhelníkovité blizny. Vykvétají v červnu a červenci, opylovány jsou hmyzem nebo větrem.\n\nPlody jsou úzce podlouhlé až široce vejčité, přisedlé nažky bez chmýru asi 3,5 mm dlouhé s 8 žebry a kratičkým zobáčkem. Ploidie tohoto druhu je 2n = 42.\n\nDruh žluťucha menší je rozčleněn do několika poddruhů, jejich počty a názvy se časem vyvíjejí. Podle \"Seznamu cévnatých rostlin květeny České republiky z roku 2012\" se v České republice vyskytuje jediný poddruh a to nominátní\n\nPočty stanovišť na kterých žluťucha menší v ČR vyrůstá se stále zmenšují a proto byla\n\"Červeným seznamem cévnatých rostlin České republiky\" z roku 2012 prohlášena za ohrožený druh (C3).\n\n\n \n"}
{"id": "984567", "url": "https://cs.wikipedia.org/wiki?curid=984567", "title": "Žaloba z rušené držby", "text": "Žaloba z rušené držby\n\nŽaloba z rušené držby, neboli posesorní žaloba, je žaloba, kterou je možné se chránit proti neoprávněným zásahům do držby práva. Hmotněprávně jsou v § 1003–1008 občanského zákoníku upraveny v podstatě dvě žaloby, žaloba na ochranu rušené držby, odpovídající žalobě zápůrčí, a žaloba proti vypuzení z držby, která je obdobou žaloby na vydání věci. Obě jsou ale svou podstatou stejné a také procesní úprava v § 176–180 občanského soudního řádu je identifikuje jako žalobu jedinou. Principem žaloby z rušené držby je rychlé řízení, umožňující účinnou ochranu držitele a tím i udržení dosavadního pokojného stavu, zároveň však může jít jen o provizorní řešení, protože nevylučuje pozdější spor o určení práva, zejména práva vlastnického. Mimo posesorní soudní ochrany se držitel může bránit i svépomocí, zejména tehdy, je-li mu věc odnímána, nesmí však překročit meze nutné obrany. Neubrání-li se vypuzený držitel svépomocí nebo prostřednictvím této žaloby, držba mu ve smyslu § 1009 občanského zákoníku zanikne.\nOchrana není poskytována jen vůči držbě nějaké hmotné věci, tedy držbě vlastnického práva k této věci, ale ke všem právům, která jsou ve smyslu ustanovení § 988 občanského zákoníku způsobilé být předmětem držby. Kromě práv osobních nejde zejména o práva veřejná, jako je např. právo užívání veřejné komunikace, protože ty způsobilým předmětem držby nejsou. Rušením držby je každé omezování držitele ve výkonu drženého práva, např. volného nakládání s věcí, které je svémocné, tedy právem nedovolené. Vypuzením z držby je pak svémocné fyzické odnětí detence věci, úplné zamezení výkonu drženého práva, nedbání povinnosti zdržet se nějakého konání, případně výslovné odepření povinného plnění. Naopak o vypuzení nejde za situace, když někdo získá detenci věci se souhlasem dosavadního držitele a poté věc odmítá vrátit, tehdy je nutné žalovat na základě obligačního poměru z uzavřené smlouvy. Výjimkou je ale nevrácení věci z výprosy, v tomto případě se o vypuzení z držby jedná. Kromě následné ochrany se lze bránit i preventivně, a to je-li držitel ohrožován prováděním nebo odstraňováním stavby, ledaže ve správním řízení neuplatnil své námitky.\nPodstatné v případě žaloby z rušené držby je to, že pro její úspěch není potřeba prokazovat kvalifikovanou držbu, ochrana vzhledem k účelu posesorní žaloby platí i vůči držbě neřádné, nepoctivé a nepravé. V tomto řízení se totiž nevede spor o existenci práva, ale o držbu a její rušení. Žalobce, který se domáhá obnovení původního stavu, musí prokázat pouze existenci držby a její svémocné rušení, resp. odnětí ze strany žalovaného. Ten se pak může bránit tím, že žalobce proti němu získal nepravou držbu nebo že byl z držby žalobcem neprávem vypuzen, případně že k zásahu do držby žalobce má právo (např. odstraňování kořenů nebo větví sousedova stromu podle § 1016 odst. 2 občanského zákoníku).\nŽalobu je třeba podat do šesti týdnů ode dne, kdy se držitel o rušení nebo o vypuzení z držby a o tom, kdo tak činí, dozvěděl. Nejpozději tak ale bez ohledu na svou vědomost o tom může učinit do jednoho roku. Je-li žaloba podána po uplynutí jedné z těchto lhůt, okresní soud žalobu zamítne. Jinak usnesením rozhodne do 15 dnů, a to i bez nařízení jednání jen na základě předložených důkazů, protože jeho zjištění se omezují pouze na existenci poslední držby a její případné rušení (jde-li o zákaz provádění či odstraňování stavby, jednání nařídí a lhůta k rozhodnutí činí 30 dnů).\n\nV řízení se lze domáhat jen obnovení držby a zdržení se dalšího rušení nebo dalšího vypuzení, vznikla-li držiteli újma, musí podat samostatnou žalobu na její náhradu.\n"}
{"id": "984571", "url": "https://cs.wikipedia.org/wiki?curid=984571", "title": "Samantha Cristoforettiová", "text": "Samantha Cristoforettiová\n\nSamantha Cristoforettiová (\"Samantha Cristoforetti\"; * 27. září 1976 Milán, Itálie) byla pilotka italského vojenského letectva, od roku 2009 je členem oddílu astronautů Evropské kosmické agentury (ESA). První kosmický let uskutečnila v listopadu 2014 – červnu 2015, jako členka Expedice 42/43 na Mezinárodní vesmírné stanici.\n\nSamantha Cristoforettiová se narodila v Milánu, většinu dětství prožila ve městě Male v severoitalské provincii Trento. Roku 1996 absolvovala Vědecké lyceum v Trentu. Poté studovala na Technické univerzitě v Mnichově, roku 2001 se stala magistrem v oboru strojírenství, specializovala se na raketové motory. Poté vstoupila do armády a v letech 2001–2004 studovala na Vojenské letecké akademii (), kde získala titul bakaláře. Další rok byla vyslána na pilotní výcvik do Spojených států. Poté sloužila jako pilotka italského vojenského letectva, nalétala přes 500 hodin na letounech SIAI-Marchetti SF-260, Cessna T-37, Northrop T-38, Aermacchi MB-339A a MB-339CD a AMX.\n\nRoku 2008 se přihlásila do 4. náboru astronautů Evropské kosmické agentury (ESA), uspěla a 20. května 2009 byla zařazena do oddílu astronautů ESA. Základní výcvik v Evropském astronautickém středisku () v Kolíně nad Rýnem oficiálně zakončila 22. listopadu 2010. \n\nV létě 2012 byla zařazena do posádky Expedice 42/43 na Mezinárodní vesmírnou stanici (ISS), ESA jmenování oficiálně potvrdila 3. července 2012. Na stanici doletěla s ostatními členy posádky (Antonem Škaplerovem a Terry Virtsem) v Sojuzu TMA-15M v neděli 23. listopadu 2014. Na ISS Cristoforettiová pracovala ve funkci palubní inženýrky. Dne 11. června 2015 se se Škaplerovem a Virtsem vrátila na Zem.\n\n\n"}
{"id": "984576", "url": "https://cs.wikipedia.org/wiki?curid=984576", "title": "Hradisko (okres Kežmarok)", "text": "Hradisko (okres Kežmarok)\n\nHradisko ( , ) je obec na Slovensku v okrese Kežmarok. V roce 2012 zde žilo 99 obyvatel. První písemná zmínka o obci pochází z roku 1264.\n\n"}
{"id": "984578", "url": "https://cs.wikipedia.org/wiki?curid=984578", "title": "Hidehiko Jošida", "text": "Hidehiko Jošida\n\nHidehiko Jošida (: ), (* 3. září 1969 Obu, Japonsko) je bývalý reprezentant Japonska v judu. Je majitelem zlaté olympijské medaile.\n\nPatřil k nejlepším zápasníkům v judo celá 90. léta. Má na svém kontě desítky turnajových titulů.\n\n\nJošida neměl Kogovu kreativitu ani Čonův dril. Měl však podobné množství fanoušků. Pokud nepočítáme jeho brilantní uči-matu na několik variant tak jeho duely měly lidský přístup. Judoka nemá podle kodexu ukazovat své emoce. Jošida na rozdíl od Kogy a dalších dával emoce silně najevo. Jak po vyhraném turnaji tak po prohraném zápase si poplakal.\n\nNa olympijských hrách v Atlantě neměl jednoduchý los. Přesto se jeho prohra v prvním kole s Rumunem Kroitorem nečekala. O čtyři roky později na olympijských hrách v Sydney opět kvůli chvilkové nepozornosti prohrál na ippon Brazilce Hunurata. Při pádu si ke všemu zlomil ruku a do oprav nenastoupil.\n\nOd roku 2002 zápasil v profesionálním ringu MMA v japonské Pride FC.\n\n\n"}
{"id": "984580", "url": "https://cs.wikipedia.org/wiki?curid=984580", "title": "Tinkara Kovač", "text": "Tinkara Kovač\n\nTinkara Kovač (* 3. září 1978 Koper, Socialistická republika Slovinsko, Socialistická federativní republika Jugoslávie, dnes Slovinsko) je slovinská zpěvačka, která reprezentovala Slovinsko na Eurovision Song Contest 2014 s písní \"\"Spet/Round and Round\"\". Na soutěži obsadila předposlední, 25. místo s celkovým počtem 9 bodů, z toho 8 bodů (3. místo) z Černé Hory a 1 bod (10. místo) z Makedonie.\n\nJejí profesionální kariéra zpěvačky začala v roce 1997, kdy vyhrála cenu pro nejslibnější umělce na festivale \"Melodije Morja in Sonca\" v Portoroži. Na festivale se objevila s místním známým skladatelem Danilem Kocjančičem, který spolu s textařem Dragem Mislejem Marinem Legovicem napsal vítěznou píseň a později celý materiál pro její debutové album. Ve stejném roce vyšlo i její debutové album \"Ne odhaja poletje\" a také se poprvé zúčastnila národního kola do Eurovision Song Contest, kde se umístila na 10. místě s písní \"\"Veter z juga\"\". V roce 1999 se jej účastní podruhé, a sice se skladbou \"\"Zakaj\"\", která ji vynesla na druhou pozici. V roce 2001 se již potřetí pokoušela o reprezentaci Slovinska v národním kole. Tentokrát s písní \"\"Sonce v očeh\"\" se umístila 5. v semifinále a 4. místo jí patřilo ve finále. V roce 2004, kdy byla na svém čtvrtém koncertě v lublaňské hale Cankarjev, si pozvala Iana Andersona (zpěváka skupiny Jethro Tull), který významně přispěl k jejímu rozhodnutí začít hrát na flétnu. Na pozvání Iana se zúčastnila jako host turné kapely v Chorvatsku, v Itálii, Rakousku a Německu.\n\nDne 8. března 2014 vyhrála slovinské národní kolo \"EMA 2014\" se svou dvoujazyčnou písni \"\"Spet/Round and Round\"\", načež v květnu reprezentovala Slovinsko na Eurovision Song Contest 2014 v dánské Kodani. Hudbu k písní napsal slovinský zpěvák a skladatel Raay, o text se postarali Tinkara Kovač, Tina Piš a Hannah Mancini, která již v minulosti reprezentovala Slovinsko na Eurovision Song Contest 2013.\n\n\nNa flétnu se naučila na konzervatoři Giuseppe Tartiniho v Terstu. Bydlí v blízkosti Krasu spolu se svým partnerem a dvěma dcerami.\n"}
{"id": "984581", "url": "https://cs.wikipedia.org/wiki?curid=984581", "title": "Nebehled obecný", "text": "Nebehled obecný\n\nNebehled obecný (\"Uranoscopus scaber\") je ostnoploutvá ryba žijící ve Středozemním a Černém moři. Je dlouhá 20 až 40 cm a váží do jednoho kilogramu. Vyznačuje se masivní, zploštělou hlavou, v jejíž horní části je umístěna tlama a teleskopické oči. To umožňuje nebehledovi skrývat se v písku na mořském dně a lákat kořist na výrůstek v tlamě (vytvořený ze změněné mezižaberní přepážky) jako na udici. Nebehled je vybaven orgány schopnými uštědřit slabý elektrický výboj.\n\n\n"}
{"id": "984582", "url": "https://cs.wikipedia.org/wiki?curid=984582", "title": "Kanonická mise", "text": "Kanonická mise\n\nKanonická mise (latinsky \"missio canonica\") nebo také katechetická mise je v římskokatolické církvi pověření opravňující k vyučování náboženství (ve školách i v rámci farnosti), jakož i k individuální katechezi. Uděluje ji místní ordinář, který ji podle kánonu 805 CIC může také ve stanovených případech odejmout. Kanonická mise byla odňata například prof. ThDr. Josephu Langenovi (v roce 1871), prof. ThDr. Vojtěchu Šandovi (v roce 1931), prof. ThDr. Hansi Küngovi (v roce 1980), prof. ThDr. Václavu Wolfovi (v roce 2002) nebo Davidu Bergerovi (v roce 2011).\n\n"}
{"id": "984584", "url": "https://cs.wikipedia.org/wiki?curid=984584", "title": "Hölderova podmínka", "text": "Hölderova podmínka\n\nHölderova podmínka je podmínka týkající se funkcí. Hölderova podmínka je jedním z kritérií stejnoměrné spojitosti a objevuje se v podmínkách mnoha matematických vět z oblasti matematické analýzy.\n\nNechť formula_1. Jestliže pro funkci formula_2 existují konstanty formula_3 a formula_4 takové, že pro každé formula_5 platí\nříkáme, že funkce formula_7 je hölderovská (nebo že splňuje Hölderovu podmínku) s konstantou formula_8 a exponentem formula_9, nebo že je λ-hölderovská.\n\nFunkce splňující Hölderovu podmínku je stejnoměrně spojitá na formula_10.\n\nPro formula_11 nazýváme Hölderovu podmínku Lipschitzovou podmínkou.\n\n\n"}
{"id": "984588", "url": "https://cs.wikipedia.org/wiki?curid=984588", "title": "Noe (film, 2014)", "text": "Noe (film, 2014)\n\nNoe (v anglickém originále Noah) je americký film režiséra Darrena Aronofskyho z roku 2014. Film je velice volně inspirován biblickým příběh; hlavním zdrojem filmu byla inspirace kanadským komiksem.\n\nPříběh filmu Noe se původní zprávou z biblické knihy Genesis pouze volně inspiruje. Zdůvodňuje to tím, že scénář nevychází z textu Bible, ale z jedné komiksové verze příběhu. Diváci nicméně při návštěvě kina očekávají klasický příběh dobra (Noe) a zla (padlí andělé a předpotopní svět), což může vzbuzovat kontroverze. \n\nMezi problematická pojetí filmu (při srovnání s původní biblickou zprávou) patří mimo jiné:\n\n\nFilm byl natáčen na osmi místech, kromě míst v USA také na Islandu a v Mexiku.\n\nFilm ještě neměl oficiální premiéru a již byl zakázán v několika islámských zemích, neboť zobrazuje Noema ve stavu opilosti a nahého. Káhirská Univerzita al-Azhar na film vyhlásila fatvu, tj. nábožensko-právní prohlášení, že muslimové by neměli film zhlédnout, neboť haní jejich náboženství.\n\n"}
{"id": "984600", "url": "https://cs.wikipedia.org/wiki?curid=984600", "title": "Pancéřovka Carl Gustav", "text": "Pancéřovka Carl Gustav\n\nCarl Gustav (také Carl-Gustaf nebo M2CG) je přenosná víceúčelová bezzákluzová protitanková zbraň ráže 84 mm, vyráběná společností Saab Bofors Dynamics (dříve Bofors Anti-Armour AB) ve Švédsku. První prototyp byl vyroben v roce 1946 a na rozdíl od obdobných zbraní té doby zůstaly pancéřovky Carl Gustav dodnes ve výzbroji řady armád.\n\nV zemi původu je zbraň oficiálně označována jako \"Grg m/48\" (\"Granatgevär\" model 48). Britští vojáci jí dali přezdívku \"Charlie G\", zatímco kanadští používají označení \"84\", \"Carl G\" nebo \"Carlo\". V americké armádě je zavedena jako \"M3 Multi-role Anti-armor Anti-tank Weapon System\" (\"MAAWS\") nebo \"Ranger Antitank Weapons System\" (\"RAWS\"), ale často je přezdívána \"the Gustav\", \"the Goose\" nebo \"Carl Johnson\". V Austrálii je pejorativně známa jako \"Charlie Gusto\" nebo \"Charlie Gutsache\" (slangový výraz pro bolest žaludku).\n\nZbraň Carl Gustav se nachází také ve výzbroji pozemních sil Armády České republiky. Zpravidla se označuje jako „pancéřovka“, ačkoli její parametry odpovídají spíše tomu, čemu se v češtině v minulosti říkalo „tarasnice“. V každém případě platí, že Carl Gustav díky mnoha druhům střeliva významně přesahuje kategorii protipancéřové zbraně a představuje víceúčelový pěchotní podpůrný prostředek.\n\n\n"}
{"id": "984607", "url": "https://cs.wikipedia.org/wiki?curid=984607", "title": "Rada ministrů Autonomní republiky Krym", "text": "Rada ministrů Autonomní republiky Krym\n\nRada ministrů Autonomní republiky Krym ( , ) je nejvyšší orgán výkonné moci na území Autonomní republiky Krym.\n\nV čele orgánu stojí premiér, kterého jmenuje parlament na návrh prezidenta Ukrajiny. Rada ministrů byla zřízena dne 22. března 1991 jako orgán, nahrazující výkonnou radu Krymského oblastního sovětu. \n\nV únoru 2014 v průběhu krymské krize byla Nejvyšší radou Autonomní republiky Krym rozpuštěna předchozí rada ministrů a ve funkci premiéra byl dosazen Sergej Aksjonov. Celkem bylo 63 hlasů, z nichž 60 je ve prospěch rozpuštění a 3 se zdrželi hlasování.\n"}
{"id": "984610", "url": "https://cs.wikipedia.org/wiki?curid=984610", "title": "Pančevský most", "text": "Pančevský most\n\nPančevský most (srbsky v cyrilici Панчевачки мост, v latince Pančevački most, lidově Панчевац/Pančevac) je železniční a silniční most přes řeku Dunaj, který zajišťuje spojení Bělehradu a nedalekého sedmdesátitisícového Pančeva. Most byl otevřen v roce 1935 a nesl jméno krále Petra II. Karađorđeviće. Je dlouhý 1526 m. \n\nMost byl zbourán během nacistické invaze v dubnu 1941 jugoslávskou armádou. V roce 1946 byl most obnoven a první vlak po něm přejel symbolicky dne 7. listopadu, na výročí Říjnové revoluce v Rusku.\n\nV současné době je most v nevyhovujícím technickém stavu a prochází rekonstrukcí, která měla být ukončena v roce 2016. \n"}
{"id": "984611", "url": "https://cs.wikipedia.org/wiki?curid=984611", "title": "Taktické skupiny během SNP", "text": "Taktické skupiny během SNP\n\nTaktické skupiny během Slovenského národního povstání byly takticko-operační uskupení vojsk 1. československé armády na Slovensku. Vznikly reorganizací povstaleckého vojska 10. září 1944. Bylo jich šest.\n\n\n\n\n\n\n\n"}
{"id": "984614", "url": "https://cs.wikipedia.org/wiki?curid=984614", "title": "Lee Morin", "text": "Lee Morin\n\nLee Miller Emile Morin (*9. září 1952 v Manchesteru, stát New Hampshire), americký námořní důstojník a kosmonaut. Ve vesmíru byl jednou.\n\nVysokoškolské vzdělání získal na University of New Hampshire, New York University a University of Alabama at Birmingham. Dostudoval v roce 1988.\n\nV roce 1996 absolvoval v Houstonu výcvik budoucích kosmonautů, po skončení výcviku se stal členem tamního oddílu astronautů NASA.\n\nOženil se, jeho manželkou je Rosanne, rozená Spaccarelliová.\n\nNa oběžnou dráhu se v raketoplánu dostal jednou ve funkci letový specialista, pracoval na orbitální stanici ISS, má za sebou dva výstupy do volného vesmíru (EVA) v délce 14 hodin a 8 minut.\nStrávil ve vesmíru 10 dní, 19 hodin a 42 minut. Byl 414. člověkem ve vesmíru.\n\n\n"}
{"id": "984619", "url": "https://cs.wikipedia.org/wiki?curid=984619", "title": "Galerie U Plazíka", "text": "Galerie U Plazíka\n\nGalerie U Plazíka je jedna ze dvou peruckých galerií, malá soukromá nekomerční galerie provozovaná \"Miroslavem Blažkem\" v jeho domě, kde probíhají výstavy zejména amatérských fotografií, ale také různých historických sbírek apod. Galerie byla slavnostně otevřena 23. června 2007. V galerii probíhají zhruba čtyři výstavy ročně, na které se neplatí vstupné a otevřeno je o víkendech a svátcích od 10 do 17 hodin nebo po telefonické nebo mailové domluvě.\n\nMezi dosud nejnavštěvovanější výstavy patří zahajovací výstava fotografií z Francie samotného provozovatele galerie \"Miroslava Blažka\", výstavy \"Petry Kučerové\" a \"Marty Černické\" a výstava tří peruckých fotografů. Z dokumentačních výstav byla nejnavštěvovanější výstava ke stému výročí narození Františka Fajtla a z ostatních výstav pak sbírka lounských milovníků železnice. Nejčastěji se konají v galerii výstavy fotografií, galerie je ale otevřená všem tvůrčím lidem.\n\nGalerie byla slavnostně otevřena 23. června 2007 za přítomnosti místostarostky Peruce a akademického sochaře Tomáše Polcara, který pronesl slavnostní řeč. Dále zahráli několik jazzových skladeb kytarista \"Jan Stehlík\" a saxofonista \"Pavel Dvořák\" a na závěr zahrál několik písní na kytaru také sám majitel a první vystavovatel.\n\nJako první výstava roku 2008 byla výstava \"Stále ještě PRVOTINY\" tří mladých lounských fotografů, \"Martina Woity Vojtěcha\", \"Markéty Náhlovské\" a \"Niny Horové\", která probíhala od 22. března do 4. května. Hudební doprovod vernisáže zajistilo kytarové duo \"Brabec\" & \"Stehlík\". Druhá výstava, \"Výběr z tvorby\" sokolovsko-peruckého fotografa \"Ludvíka Erdmanna\", započala vernisáží 29. června a probíhala souběžně s výstavou v druhé perucké galerii U Kozorožce stejného autora. Jako poslední vystavoval Petr Žižák.\n\nV sobotu 14. března začala první výstava roku 2009 s tématem Mobilizace 1938 s fotografiemi zapůjčenými ze soukromých archivů fanoušků vojenské historie. Fotografie byly rozděleny na tři tematické části: Výcvik – výcvik armády ve třicátých letech, Mobilizace – plnění mobilizační vyhlášky a Opevnění – představení typů pevností budované obranné linie. Tyto tři části doplnily některé fotografie zachycující současný stav opevnění na Lounsku. Výstava zprostředkovávala uspokojení a nadšení tehdejších obyvatel a záložníků při vyhlášení mobilizace a jejich obranné prostředky, skončila 10. května. Od konce června do 30. srpna probíhala výstava starých fotografií Peruce a okolních obcí ze sbírky \"Miroslava Aulického\" z Radonic. Výstavu zahájil spolu s majitelem ještě \"Jiří Menoušek\", spoluautor knihy o starých pohlednicích Lounska.\n\nPrvní výstavou sezóny byla výstava fotografií ze Skotska s názvem \"Scotland\". Autory výstavy byli \"Nina Horová\", ekonomka a fotografka z Kladna, a \"Zdeněk Andrle\", lihovarník, grafik a fotograf ze Zvoleněvsi. Výstava začala v sobotu 13. března a trvala do 25. dubna. Následovala výstava erotických koláží \"Pavla Vejražky\", majitele lounského antikvariátu, výtvarníka a majitele Galerie Emila Juliše v Černčicích, která začala vernisáží 1. května. 10. července se konala třetí vernisáž tohoto roku, k výstavě dokumentárních fotografií \"Jana Zerzána\" z válečného Balkánu roku 1992. Při vernisáži autor mj. předvedl měchýřový fotoaparát z 30. let, kterým fotografie pořizoval. Výstava trvala do 29. srpna. Poslední výstavou roku byla do konce října probíhající výstava \"Best of Petul\" talentované amatérské fotografky \"Petry Kučerové\" z Chomutova, která fotí především přírodu.\n\nPrvní výstavou sezóny byla od 26. března do 8. května výstava fotografií afrických dětí z umělecké komunity v Zimbabwe autorky \"Marie Imbrové\" z Černochova. Ta působila v Harare v Zimbabwe v diplomatických službách a seznámila se s místní uměleckou komunitou v Tengenenge. Tam se neustále vrací pomáhat se vzděláním dětí a v Česku založila \"Klub přátel Tengenenge\". 14. května následovala výstava Petra „Žížy“ Žižáka analogových uměleckých fotografií žen, dívek a slečen a jejich krásy. Předtím byla k vidění v trochu menším rozsahu také ve Vrchlického divadle v Lounech, kde vyvolala některé nesouhlasné reakce kvůli odvážnosti některých fotografií. Autor se do galerie vrátil po třech letech. Výstava skončila 18. června. Od 2. července do 28. srpna probíhala výstava \"Od flejků k lebce\" regionálního autora \"Ilji Pospíšila\" ze Židovic, jehož je fotografie jen okrajovým žánrem – více se věnuje kresbě, grafice a sochařství. Autor na fotografiích představil svoje dva projekty – \"Úhly\" (\"Angles\") dokumentující svět kolem v nezvyklých úhlech a \"Paintballovka\" (\"The Paintball Rifle\"), fotografie starého kravína posetého paintballovými barevnými výstřely. Sezónu uzavřela výstava lovosického fotografa \"Pavla Mega\" o mořském pobřeží Kanárských ostrovů a Itálie, která probíhala od 3. září do 30. října.\n\nŠestá sezóna začala 10. března 2012 výstavou \"Lukáše Bubna\", \"Renaty Kejhové\" a \"Jana Vnoučka\", kteří vystavovali různé fotografie, například Peruce nebo Českého středohoří, ale také tváří dětí. Výstava probíhala do 1. května. Následovala návštěvnicky úspěšná výstava fotografií parních lokomotiv a doprovodných textů, která byla pohledem do historie lounského spolku \"Mikádo\", oslavujícího v tomto roce 18 let od založení. Výstavě dominoval model železnice a zahájil ji předseda spolku \"Radoslav Fyman\" spolu s majitelem galerie, který byl ve stylovém železničářském oblečení a se zelenou výpravkou. Expozice byla k vidění do 19. června. Do 28. října pak probíhala další návštěvností značně úspěšná výstava ke stému výročí narození Františka Fajtla, které se zúčastnila i letcova manželka a dcery. Výstava připomínala život letce, který se v blízkosti Peruce narodil a vyrůstal. Vystavovány byly fotografie a další materiály, jako například modely letadel, znaky letek nebo přesná replika letecké uniformy z vojenského leteckého ústavu, kterou nosili čeští letci v Anglii.\n\nV roce 2013 probíhala od března do 21. dubna výstava k 70. výročí bitvy u Sokolova, kde padl lounský rodák Otakar Jaroš. První část expozice se věnovala bojovníkům, kteří bojovali na západní a africké frontě. Obsahovala i seznam těchto bojovníků z lounského okresu. Druhá část se věnovala československé jednotce v Buzuluku, životu Otakara Jaroše, bitvě u Sokolova a následnému postupu armády až do Prahy.\n\nV osmé sezóně zahájené 8. března proběhly 4 výstavy:\n\nVýstava Vodopády České republiky proběhla od 8. března do 27. dubna. Kvůli pochodu Předjaří v Poohří byla galerie otevřená už od ranních hodin, protože byla jedním z míst, kde se dávalo kontrolní razítko. Díky slunečnému počasí mohlo zahájení vernisáže ve 14 hodin proběhnout na dvorku, kde se sešlo asi 50 návštěvníků. Autor \"Josef Sedláček\" uvedl výstavu informacemi ohledně svých cest. Cestovat a fotit vodopády začal v roce 2006 a o jednom z neznámých vodopádů publikoval také článek v časopise. Na výstavě byly ke spatření fotografie převážně z Jeseníků a z Krkonoš, ale také z Českého středohoří a dalších míst.\n\nOd 3. května do 29. června proběhla výstava Protipóly fotografek Evy Vokaté z Prahy a Vlasty Fišrové z Chomutova. Vokatá představila především městské fotografie zachycující přirozené prostředí a chování lidí, Fišerová přírodu a její detaily. Na vernisáži zazpíval Jiří Menoušek portugalské a ukrajinské písně s vlastními překlady.\n\nGalerie si vybudovala za dobu svého působení dobré jméno a zájemci o vystavování se hlásí sami. Na rok 2015 připravila opět 4 výstavy včetně prvé zahraničního švédského fotografa .\n\n7. března 2015 – Kouzlo černobílé Terezy Šitinové\n\nVýstava černobílých fotografií začínající šikovné fotografky ze Stochova\n\n2. května 2015 – Válka na Perucku\n\n70. výročí konce války, a jak vypadal rok 1945 na Perucku… Výstava fotografií a dokumentů z doby 2. světové války.\n\n11. července 2015 – Jan Witthed Čtvero ročních období\n\nVýstava fotografií z přírody i odjinud lounského rodáka, žijícího ve Švédsku.\n\n5. září 2015 – Květa Tošnerová Moje lásky\n\nVýstava fotografií přírody, krajiny, cest, kamenů, rostlin, zvířat a lidí novinářky, vydavatelky týdeníku Svobodný hlas.\n\nNa další rok jsou domluveny již 3 výstavy, čtvrtá je v jednání.\n\n5. březen – 27. duben: Václava Zrůstová – mladá fotografka z Peruce.\n\n2. květen – 26. červen: Stanislav Kožený – zkušený fotograf z Karlových Varů.\n\n2. červenec-28. srpen: Tomáš Tyburec – Na konci země… – skvělý fotograf z Kladna.\n\n3. září – 30. říjen: Studenti Třetího věku Kreativní fotografie při MKL Louny.\n\nI v jubilejním roce 2017 proběhly 4 výstavy.\n\n4. březen – 23. duben: Eliška Hýsková - Příroda okem zrcadlovky – 17 letá fotografka původem z Klobuk v Č..\n\n29. duben – 27. červen: Tomáš Špaček – S příchutí písku – skvělý pražský fotograf.\n\n30. červen – 27. srpen: Ivan Šulek – O pocitech.. – další z výborných kladenských fotografů.\n\n2. září – 29. říjen: Martin Vaněček – Výlety – fotograf a výtvarník z Kroučové.\n\nV červnu 2017 oslavila Galerie u Plazíka již 10 let své existence a za tu dobu zde proběhlo 43 výstav amatérských fotografů a dokumentů. V zimním období 2017 – 2018 byla v galerii výstava\n\n10 let Galerie u Plazíka Peruc – Zimní ohlédnutí, která se ohlédla za uplynulými deseti roky s ukázkami fotek, které mohli její návštěvníci od otevření vidět.\n\nV galerii začalo již druhé desetiletí a rok byl narozeninový.\n\n3. březen – 29.duben: Ladislav Bába – Ohlédnutí – výstava lounského fotografa, novináře a kronikáře k jeho 60. narozeninám.\n\n6. květen – 24. červen: Petr Kurimský – PAMĚŤ KAMENŮ V ČESKÉ KRAJINĚ – karlovarský fotograf (55 let) a geolog ukázal kamennou krásu.\n\n30. červen – 26. srpen: Ludvík Erdman – 50 roků s fotoaparátem – prezident sokolovského fotoklubu ke svým 75. narozeninám.\n\n1. září – 28. říjen: Mirek Plazik Blažek – 70 – stále se učím – majitel galerie připravil výstavu ke svému jubileu.\n\nVýstavní sezona 2019 byla věnovaná ženám – fotografkám.\n\n3.- 4. 2019 Eva Tovarová – Nebe čaruje\n\n5.- 6. 2019 Pavla Sirůčková\n\n7.- 8. 2019 Václava Felixová s Dagmar Stříbrná\n\n9.- 10. 2019 Květoslava Foitová\n\n"}
{"id": "984620", "url": "https://cs.wikipedia.org/wiki?curid=984620", "title": "Paul Scott Lockhart", "text": "Paul Scott Lockhart\n\nPaul Scott Lockhart (*28. dubna 1956 v Amarillo, stát Texas) je americký vojenský pilot a kosmonaut. Ve vesmíru byl dvakrát.\n\nAbsolvoval střední školu Tascosa High School v rodném Amarillu. Vysokoškolské vzdělání získal na Texas Tech University a University of Texas. Dostudoval v roce 1981.\n\nV armádě sloužil jako pilot na různých místech v USA i v Německu.\nV letech 1996 až 1998 absolvoval výcvik budoucích kosmonautů v Houstonu, poté byl zařazen do jednotky astronautů NASA.\n\nOženil se, jeho manželkou je Mary Thereza, rozená Germaine.\nMá přezdívku Paco.\n\nNa oběžnou dráhu se v raketoplánu dostal dvakrát ve funkci pilot, pracoval na orbitální stanici ISS, strávil ve vesmíru 27 dní, 15 hodin a 23 minut. Byl 417 člověkem ve vesmíru.\n\n\n"}
{"id": "984626", "url": "https://cs.wikipedia.org/wiki?curid=984626", "title": "Dušan Ujhely", "text": "Dušan Ujhely\n\nDušan Ujhely (* 23. prosince 1953) je bývalý slovenský fotbalista, útočník. Po skončení aktivní kariéry působil jako trenér mládeže.\n\nV československé lize hrál za Lokomotívu Košice. Nastoupil ve 181 ligových utkáních a dal 30 gólů. V nižších soutěžích hrál za ZŤS Košice. Vítěz Československého poháru 1977 a 1979. Dorostenecký mistr Československa 1971. V Poháru vítězů pohárů nastoupil v 8 utkáních, v Poháru UEFA nastoupil ve 2 utkáních. Za juniorskou reprezentaci nastoupil v 6 utkáních a dal 1 gól.\n\n"}
{"id": "984627", "url": "https://cs.wikipedia.org/wiki?curid=984627", "title": "Bitva u Artemísia", "text": "Bitva u Artemísia\n\nBitva u Artemísia byla série střetnutí, které se odehrály během tří dnů v srpnu nebo září 480 př. n. l. během druhé řecko-perské války. Odehrála se u severního pobřeží ostrova Euboia, kde se střetla loďstva aliance řeckých městských států (Atény, Korint, Sparta a další) s loďstvem perské říše velkokrále Xerxése I. Bitva se odehrála současně s pozemní bitvou u Thermopyl.\n\nPo neúspěchu první perské invaze do Řecka (492 až 490 př. n. l.), kterou ukončilo vítězství Atéňanů v bitvě u Marathonu, shromáždil velkokrál Xerxés další armádu a námořní síly k dobytí Řecka. Aténský generál Themistoklés navrhl, aby spojené řecké jednotky zablokovaly perský pozemní postup v soutěsce u Thermopyl a zároveň nedovolily perskému loďstvu proplout úžinou u Artemísia, která odděluje ostrov Euboia od řecké pevniny. K zastavení Peršanů shromáždili Řekové celkem 271 triér a devět pentekonter (padesátiveslice).\n\nKoncem léta bylo během plavby k Artemísiu perské loďstvo u pobřeží Magnesie zastiženo bouří a přišlo o přibližně třetinu z původního stavu asi 1200 lodí. Když Peršané připluli k Artemísiu, vyslali asi 200 lodí na jih, aby obepluly Euboiu a vpadly Řekům do zad. Během plavby podél východního pobřeží Euboii byla tato skupina zaskočena další bouří a prakticky zničena. Mezitím u Artemísia došlo k menším střetům obou loďstev, které trvaly dva dny. Třetí den Peršané zaútočili plnou silou. V následující celodenní bitvě utrpěla obě loďstva přibližně stejné ztráty. Peršané sice neprorazili, ale slabší řecké loďstvo si nemohlo takové ztráty dovolit.\n\nPo tomto střetnutí Řekové obdrželi zprávy o pozemní porážce u Thermopyl. Vzhledem k tomu, že jejich strategie počítala s udržením Artemísia i Thermopyl, bylo další setrvání u Artemísia zbytečné a jenom by zvýšilo ztráty řeckých lodí. Zbývající řecké lodě se proto stáhly na jih k ostrovu Salamis. Perské vojsko přešlo přes Bojótii a obsadilo opuštěné Atény. Když se ale Peršané pokusili zlikvidovat zbytek řeckého loďstva, byli sami v září 480 př. n. l. poraženi v bitvě u Salamíny.\n\nŘecka armáda se podle Hérodota skládala z 333 lodí z Atén, Korintu, Sparty a jiných řeckých měst. Za účelem ochrany soudržnosti řecké armády dovolili Athéňané, nejzkušenější mořeplavci, aby flotu vedl Sparťan Eurybiades, ale nakonec protože aténské loďstvo bylo nejpočetnější a protože jejich velitel Themistoklés byl zkušenější, vedl bitvu hlavně on. Řekové plánovali vojenské střetnutí s Peršany u mysu Artemision u severního pobřeží ostrova Euboia.\n\nPřed prvním střetem mezi Řeky a Peršany v úzkém průplavu Artemision bylo připraveno přibližně 200 řeckých lodí proti 800 až 1000 perským lodím, kteří cestou ztratili v bouři asi třetinu loďstva. Athénský velitel Themistoklés udělal to, co nikdo nečekal, když během pozdního odpoledne zaútočil na početně větší perskou flotu. Byl to riskantní manévr, který však musel provést, protože kdyby Peršanům dovolil proplout úžinou, ocitla by se pozemní řecká vojska bojující u Thermopyl pod velením spartského krále Leónida v obležení, ze kterého by živá nevyšla. Za použití signálu vydal Themostiklés rozkaz všem řeckým lodím zacouvat do užší části průplavu a vytvořit kruh. Na druhý signál vyrazila řecká flota vpřed a napadla Peršany. Řecké námořní bitvy nebyly vůbec o bitvě muže proti muži, nikdo se nesnažil dostat se na nepřátelskou loď, šlo jim o to, aby taranem umístěným na přídi lodi prorazili nepřátelskou loď, nebo se přiblížili k nepřátelské lodi od boku v takovém úhlu, aby jim mohli zničit vesla a tak jejich protivník uvízl na mrtvém bodě. Šlo tu hlavně o rychlost a tu měly zřejmě řecké lodě větší, neboť ve stísněném prostoru průplavu způsobily Peršanům značné škody, zajaly 30 nepřátelských lodí a mnoho námořníků. Bylo to velké psychologické vítězství ze strany řeckého námořnictva a protože útok začal pozdě odpoledne, podle očekávání Themistokla bitva netrvala dlouho a v důsledku toho bylo i méně ztrát. Vítězství Řeků Peršanům úplně vyrazilo dech, nečekali, že by mohli s takovou malou řeckou flotou prohrát a Řekové nečekali, že to půjde tak snadno. Během tohoto dne Řekové své pozice udrželi na moři a Leónidas a jeho vojsko na souši.\n\nUž během příjezdu poslali Peršané 200 lodí podél severní strany ostrova Euboia v naději, že když obeplují ostrov, napadnou Řeky zezadu. V noci ale vypukla bouře, přihnala se vichřice a perská flota, která měla obeplout Euboiu, se dostala do ohniska bouře a všech 200 lodí skončilo na dně Egejského moře. To bylo špatné znamení, které Peršané nemohli ignorovat, ale nad kterým zaplesalo srdce řeckých bojovníků. Následující den přinesl další krveprolití, ale Řekové stále drželi své vytyčené obranné pozice. Zatímco Leónidas vedl těžké boje s Peršany na souši, vedl Themistoklés kousek od mysu Artemision aténské námořnictvo opět do boje proti perské flotě. Bez perských lodí, které měly napadnout Řeků zezadu, se Themistoklés mohl soustředit výhradně na to, co viděl před sebou, ale i tak měl jednu loď na pět perských. Přesné podrobnosti bitvy se nedochovaly, ale víme, že řecké triéry opět zničily velké množství perských lodí a na konci dne nastala obdobná situace jako den předtím. Peršané se opět pokusili porazit Themistokla, ale nevedlo se jim o nic lépe než předešlého dne. Bylo to další psychologické vítězství pro Řeky a další rána Peršanům.\n\nBěhem třetího dne se na souši Peršanům za pomoci zrádce podařilo obklíčit řecké vojsko vedené Leónidem a všechny je pobít. Mezitím nedaleko od pobřeží mysu Artemision Themistoklés odrazil perskou flotu, ale tentokrát utrpěl značné ztráty a přišel o část svého loďstva. Podle Hérodota byla asi polovina řeckého námořnictva zničena nebo poškozena. Jelikož se ale dozvěděli o kolapsu řecké pozemní obrany, Themistoklés už neměl důvod průplav dále bránit a odvedl svou flotu na jih směrem k Athénám, kde pomohla při evakuaci athénského obyvatelstva na ostrov Salamis a připravila se na další bitvu, která se zanedlouho odehrála u Salamíny a skončila drtivým vítězstvím Řeků. Aby nebyl se svojí armádou uvězněn v Řecku, rozhodl se Xerxés stáhnout zpět do Asie. Podrobením zbytku Řecka pověřil vojevůdce Mardonia. Ten byl ale následujícího roku poražen v bitvě u Platají, čímž skončila i druhá perská invaze na Peloponés.\n\n\n"}
{"id": "984629", "url": "https://cs.wikipedia.org/wiki?curid=984629", "title": "Colin Maclaurin", "text": "Colin Maclaurin\n\nColin Maclaurin (únor 1698, Kilmodan – 14. června 1746, Edinburgh) byl skotský matematik. \n\nZaobíral se především algebrou a geometrií. Maclaurinova řada, speciální případ Taylorovy řady, je pojmenována po něm. Nezávisle na Eulerovi objevil zákonitost dnes známou jako Eulerova-Maclaurinova věta (či též Eulerův-Maclaurinův sumační vzorec), která popisuje vztah mezi sčítáním funkčních hodnot nějaké funkce a jejím integrálem. S její pomocí Maclaurin odvodil Stirlingův vzorec a Newton-Cotesův numerický integrační vzorec. Významně přispěl též ke studiu eliptického integrálu. V geometrii je po něm pojmenován Braikenridge-Maclaurinův teorém a Maclaurinova trisektris (tedy křivka schopná rozdělit úhel na tři části). Zasáhl i do oblasti fyziky, když věnoval pozornost gravitaci rotujících těles. \n\n\n"}
{"id": "984630", "url": "https://cs.wikipedia.org/wiki?curid=984630", "title": "Abrahám Červený", "text": "Abrahám Červený\n\nAbraham Červený (z Hlohovce) (jiné názvy: Abraham Ryšavý, Abraham Rúfus, Abraham Rufus; 1278 − 1325) byl uherský velmož, pocházející pravděpodobně z rodu hradních jobagiónů. Byl synem Meynoltha.\n\nAbraham byl familiářem svatojurské větve rodu Huntovcov-Poznanovců, od roku 1292 Matúše Čáka Trenčínského (od roku 1297 byl jeho taverníkem). Ve stejném roce bránil Bratislavský hrad proti útoku Köszegiovcov (tj. pánů z Kysaku) a podařilo se mu dobýt Plavecký hrad. V letech 1292 - 1296 působil jako bratislavský podžupan. Od uherského krále Ondřeje II. dostal hrad Holíč, později i hrad Branč s odpovídajícími panstvími. Když mu Matúš Čák Trenčianský sáhl na majetky, přestal ho podporovat a přešel na stranu Karla I. Roberta.\n"}
{"id": "984631", "url": "https://cs.wikipedia.org/wiki?curid=984631", "title": "Jozef Korec", "text": "Jozef Korec\n\nJozef Korec (11. prosince 1910, Bošany − 30. října 1987, Bratislava) byl římskokatolický kněz, pedagog a veřejný činitel.\n\nPo ukončení studia teologie byl vysvěcen za kněze v Banské Bystrici (1936). Působil jako středoškolský profesor náboženství na obchodní akademii a průmyslové škole v Banské Bystrici (1941-1945). Působil jako vysokoškolský profesor morálky a církevních dějin, docent a profesor na Cyrilometodějské teologické fakultě UK, rektor kněžského semináře v Bratislavě. Byl rovněž tajemníkem diecézního výboru Mírového hnutí katolických duchovních a autorem náboženských článků.\n\n"}
{"id": "984633", "url": "https://cs.wikipedia.org/wiki?curid=984633", "title": "Milan Matula", "text": "Milan Matula\n\nMilan Matula (* 22. dubna 1984) je český fotbalový obránce a bývalý mládežnický reprezentant, od dubna 2016 bez angažmá.\n\nNehraje „v rukavičkách“, po střetu s ním si odneslo zranění několik protihráčů: v roce 2009 plzeňský Petr Jiráček (úder loktem – stop na 8 utkání, tehdy ligový rekord), v březnu 2010 slávistický Petr Janda (otřes mozku, zranil se i Matula), v říjnu 2011 mladoboleslavský Lukáš Opiela (zlomenina holeně). V březnu 2014 se diskutovalo o jeho zákroku na slávistu Damiena Boudjemaa. Dva kluby Gambrinus ligy pro něj požadovaly doživotní distanc: SK Slavia Praha a FK Mladá Boleslav.\n\nV lednu 2005 byl poprvé povolán do A-mužstva FC Slovan Liberec. Podzimní část sezony 2007/08 strávil na hostování v SFC Opava. V září 2008 přestoupil do FK Teplice. V sezónách 2013/14 a 2014/15 byl kapitánem týmu Teplic. V sezóně 2015/16 bylo jeho vytížení minimální a s klubem se v dubnu 2016 dohodl na rozvázání smlouvy.\n\nMilan Matula reprezentoval Českou republiku v mládežnických kategoriích U15, U18 a U21.\n\n"}
{"id": "984639", "url": "https://cs.wikipedia.org/wiki?curid=984639", "title": "Letiště Lisabon-Portela", "text": "Letiště Lisabon-Portela\n\nLetiště Lisabon-Portela (IATA: LIS, ICAO: LPPT; \"Aeroporto de Lisboa\") je letiště, které se nachází 7 km od centra hlavního města Lisabonu v městské části Portela. Je to jedno z největších letišť jižní Evropy a hlavní evropský hub. Tvoří ho dva terminály a dvě dráhy, na kterých je schopen přistát i Boeing 747.\n\nV roce 2018 letiště odbavilo 29 milionů cestujících, což znamenal 8,9% nárůst oproti roku 2017.\n\nLetiště bylo otevřeno 15. října 1942 během druhé světové války pro lety do severní Afriky, Gibraltaru a Káhiry. Po válce se začalo rychle rozvíjet a v roce 1945 již odbavilo okolo 100 tisíc pasažérů. O rok později zde přistávaly významné evropské aerolinie (British European Airways, Air France, KLM, Iberia).\n\nV letech 1949–1962 se začala budovat nová přistávací dráha pro první proudová letadla typu Boeing a Douglas. Po dokončení sloužila i pro zámořské lety do Severní Ameriky. V 70. letech byly terminál i hangáry zvětšeny, protože do New Yorku začal z letiště létat první Boeing 747.\n\nPrvní dráha \"03/21\" má délku 3 800 x 45 m. Druhá dráha \"17/35 \" má délku pouze 2 400 x 45 m. Obě mají asfaltový povrch.\n\nTerminál 1 slouží pro mezinárodní lety, přílety a odlety. Terminál 2 slouží pouze k odletům.\n\n"}
{"id": "984647", "url": "https://cs.wikipedia.org/wiki?curid=984647", "title": "BMW F 650 ST", "text": "BMW F 650 ST\n\nBMW F 650 ST Strada je motocykl, vyvinutý firmou BMW, vyráběný v letech 1993-2001. Předchůdce byl model BMW F 650, od kterého se liší, vzhledem k více silničnímu zaměření, především menším předním kolem, menší výškou sedla, nižším větrným štítkem a celkově pozdměněným vzhledem. Jeho nástupcem se stal nekonvenční model F 650 CS Scarver se sekundárním převodem ozubeným řemenem. Byl jako celá řada 650 výsledkem partnerství s firmou Aprilia, která vyráběla svůj model pod označením Aprilia Pegaso 650. Obě značky používaly rakouské jednoválcové motory Rotax.\n\n\n"}
{"id": "984649", "url": "https://cs.wikipedia.org/wiki?curid=984649", "title": "Indian Premier League", "text": "Indian Premier League\n\nIndian Premier League je nejvyšší indická celostátní soutěž v kriketu, založená v roce 2008. Liga je uzavřená a je založená na principu regionálních franšíz. Zápasy se hrají v moderní zjednodušené variantě kriketu zvané Twenty20, takže se stihnou odehrát za jeden den. Ligu řídí Board of Control for Cricket in India, hlavním sponzorem je Pepsi. IPL je druhou nejnavštěvovanější sportovní ligou na světě (po National Football League, průměrná návštěva činí 60 000 diváků na zápas.\n\nZaniklé týmy:\n\n"}
{"id": "984655", "url": "https://cs.wikipedia.org/wiki?curid=984655", "title": "Rochus Misch", "text": "Rochus Misch\n\nRochus Misch (29. července 1917 (Staré Šalkovice) – 5. září 2013 Berlín) byl německý Oberscharführer (poddůstojník), který se účastnil v řadách německé 1. tankové divizi SS „Leibstandarte SS Adolf Hitler“ (LSSAH) během druhé světové války útoku na Polsko v září 1939. Později byl zraněn a pracoval pro Adolfa Hitlera jako kurýr, telefonní operátor a především jako bodyguard od roku 1940 do 1945. Byl jedním z posledních přeživších co opustili Vůdcův bunkr v Berlíně.\n\nRochus Misch se narodil v Alt-Schalkowitz u Opole (Staré Siołkowice v dnešním Polsku) v provincii Slezska. Jeho otec byl stavební dělník a zemřel na zranění, které utrpěl v první světové válce. Jeho ovdovělá matka zemřela na zápal plic, když mu byly tři, vyrůstal tak se svými prarodiči. Živil se jako malíř a vzal si manželku Gerdu na Silvestra 1942. Měli spolu dceru, Brigittu Jacob-Engelken, která pracovala jako architektka.\n\nV roce 1937 se Misch připojil k SS-Verfügungstruppe (SS-VT), předchůdce Waffen-SS. SS-VT cvičili vedle Hitlerovy osobní jednotky „Leibstandarte SS Adolf Hitler“ (LSSAH). Zúčastnil se anexe Rakouska i obsazení Sudet. Misch byl při vyjednávání o kapitulaci polských vojáků během bitvy u Modlina těžce raněn. Za tento čin byl vyznamenán Železným křížem druhé třídy a odznakem za zranění. Misch byl poslední žijící člen jeho hornoslezské rodiny. Bylo mu doporučeno Führerbegleitkommando (SS-FBK), protože bylo tvořeno členy LSSAH, kteří již měli sloužit na frontách.\n\nMisch byl převeden do LSSAH. Jako mladý člen Hitlerovy osobní stráže cestoval s Hitlerem během války. Nesloužil jen jako osobní strážceale i jako telefonní operátor nebo kurýr. Dne 16. ledna 1945 po porážce Wehrmachtu v bitvě v Ardenách se Misch a zbytek Hitlerových zaměstnanců přestěhovali do Führerbunkeru v Berlíně. Misch měl na starost všechny telefonní a rádiové komunikace z bunkru.\n\nPo Hitlerově sebevraždě 30. dubna byl Misch svědkem objevení těla Adolfa Hitlera a Evy Braunové. Byl také přítomen (v komplexu bunkru) v době, kdy Joseph Goebbels a jeho manželka Magda otrávili svých šest mladých dětí a spáchali sebevraždu dne 1. května 1945. Misch a mechanik Johannes Hentschel, dva z posledních zbývajících lidí v bunkru, si vyměnili dopisy pro své manželky pro případ, že by se něco stalo, aby ten z nich, který přežije, informoval vdovu. Misch utekl z bunkru 2. května jen několik hodin předtím, než bunkr obsadila Rudá armáda. Byl zajat krátce po svém útěku a převezen do Lubjanky v Moskvě, kde byl mučen aby vyzradil přesné informace o Hitlerově osudu. Misch byl vězněn, v Butyrce strávil devět let v sovětském táboře nucených prací.\n\nPo propuštění ze zajetí v roce 1953 se Misch vrátil do Berlína. Domů, kde žil 3,2 km of Führerbunkeru, přijel na Silvestra 1953. Po znovuobjevení bunkru v roce 1990 Misch veřejně prohlásil, že by bunkr neměl být zcela zničen, protože je důležitou součástí světových dějin.\n\nMisch se několik let rozhodoval o tom, co dělat se svým životem po propuštění ze zajetí. Vykonával různé pomocné práce, mimo jiné pracoval i jako osobní strážce nebo řidič. Většinu nabídek na práci získal prostřednictvím jeho válečných kontaktů a mnoho těchto nabídek vyžadovalo, aby se odstěhoval z Berlína, což jeho manželka bezpodmínečně odmítala. Nakonec získal úvěr od bohatých německých mecenášů na koupi malířské společnosti. Tento způsob obživy mu vynášel. Během spojenecké okupace si přivydělával prodejem arašídového másla, což mu vynášelo natolik, že uvažoval o konci kariéry malíře, jeho manželka však byla proti.\n\nPo smrti Bernda von Freytag-Loringhovena dne 27. února 2007, Armina Lehmanna dne 10. října 2008 a Siegfrieda Knappeho dne 1. prosince 2008 byl Misch posledním přeživším z Führerbunkeru až do své smrti v roce 2013. Misch byl velice loajální k Hitlerovi, o kterém říkal: \"\"Nebylo to hovado. Nebylo to monstrum. Nebyl to žádný superman\", \"... velmi normální. Ne jako to, co je psáno\" a \"Byl to skvělý šéf\"\".\n\nPo vydání německého filmu Pád Třetí říše (Der Untergang) ve Francii v roce 2004 francouzský novinář Nicolas Bourciera udělal v roce 2005 při několika příležitostech s Mischem rozhovor. Výsledný životopis byl publikován ve francouzštině J'étais garde du corps d'Hitler 1940-1945 (Byl jsem Hitlerův bodyguard 1940-1945) v březnu 2006 (ISBN 2-253-12154-1). Překlady byly vydány v Jižní Americe, Japonsku, Španělsku, Polsku, Turecku a Německu v letech 2006 a 2007.\n\nV roce 2008 Misch sloužil jako poradce pro spisovatele Christophera McQuarrie při práci na filmu Valkýra, zobrazujícím atentát na Hitlera, ke kterému došlo 20. července 1944.\n\nMisch žil v Berlíně ve stejném domě, do kterého se přestěhoval po svém propuštění Sověty. Dům se nachází v okrese Rudow v jižním Berlíně. Misch pravidelně vítal návštěvníky, kteří si s ním přáli mluvit nebo natočit rozhovor.\n\nKe své službě Hitlerovi se slezský rodák až do smrti hrdě hlásil. \"\"Neumím si Hitlera jako vraha představit. To prostě není možné. Byl tak přátelský, tak milý,\"\" citoval jeho slova deník Die Welt. \nDne 15. května 2011 již nevyléčitelně nemocný Misch poskytl jeho poslední rozhovor pro Daily Express. Zemřel v Berlíně 5. září 2013 ve věku 96 let jako poslední z vůdcova berlínského bunkru.\n\nRochus Misch sepsal svůj příběh do publikace, která se v němčině jmenuje \"Der letzte Zeuge (The Last Witness)\". Vyšla v roce 2008.\n\nVzpomínky Rochuse Mische byly pro autory filmu Pád Třetí říše důležitým zdrojem informací při tvorbě scénáře. Postavu Hitlerova bodyguarda ve zmíněném filmu hraje německý herec Heinrich Schmieder, který zemřel v roce 2010. Skutečný Misch tak herce hrající jeho postavu ve vůdcově stanu přežil o tři roky.\n\n"}
{"id": "984659", "url": "https://cs.wikipedia.org/wiki?curid=984659", "title": "Grečko", "text": "Grečko\n\nPříjmení Grečko nese více osobností:\n\n"}
{"id": "984667", "url": "https://cs.wikipedia.org/wiki?curid=984667", "title": "Ctibor Filčík", "text": "Ctibor Filčík\n\nCtibor Filčík (15. srpna 1920, Dolní Plachtince − 21. listopadu 1986, Bratislava) byl slovenský herec. Pochován je v obci Pôtor.\n\nV mládí prošel mnoha zaměstnáními, například jako dělník, cestář nebo dozorce na celním úřadě v Bratislavě. Aktivně se zúčastnil SNP. V rozhlase ho objevil Andrej Bagar a nabídl mu místo v martinském Slovenském komorním divadle, kde působil jako herec v letech 1944–1948. V roce 1948 se vrátil do Bratislavy – dostal angažmá na Nové scéně, kde byl až do roku 1951. Od roku 1951 se stal členem Činohry SND. V letech 1952–1956 byl externím pedagogem VŠMU.\n\nPro jeho umělecký růst měl velký význam i blízký vztah s režisérkou Magdou Husákovou-Lokvencovou. Spolupracoval také s režisérem Jozefem Budským. Pozvolna ho začali obsazovat do rolí, které ukazovaly složité charaktery, často vyvrhelů společnosti, zvláštních až démonických osobností. Kromě divadla, televize (např. ve hře \"Případ jasnovidce Hanussena\") a filmu byl Filčík skvělý i v rozhlase.\n\nV roce 1963 dostal Cenu Československého rozhlasu. V roce 1965 mu byla udělena Státní cena K. Gottwalda za postavu Dona Juana ve stejnojmenné hře Maxe Frische. V roce 1967 mu byl udělen titul zasloužilý umělec. V roce 1991 mu byl udělen řád T. G. Masaryka IV. třídy , in memoriam.\n\n\nMaťašík, Andrej: Ctibor Filčík na stránkách Ústavu divadelnej a filmovej vedy SAV.\n"}
{"id": "984668", "url": "https://cs.wikipedia.org/wiki?curid=984668", "title": "Pius (papež)", "text": "Pius (papež)\n\nPius je jméno latinského původu, které znamená „zbožný“.\n\nJe to jedno z nejpoužívanějších jmen papežů, vybralo si je dvanáct z nich.\n\n\n"}
{"id": "984675", "url": "https://cs.wikipedia.org/wiki?curid=984675", "title": "Kostel svatého Jiljí (Jaroslavice)", "text": "Kostel svatého Jiljí (Jaroslavice)\n\nKostel svatého Jiljí je římskokatolický farní kostel v Jaroslavicích stojící na svahu pod zámkem. Je chráněn jako kulturní památka České republiky. Jde o farní kostel farnosti Jaroslavice.\n\nJednolodní podélná stavba s odsazeným půlkruhovým uzavřeným kněžištěm. Ve věži kostela je zvon umíráček z roku 1777, další zvon věnovali místní rodáci v roce 1992. Kostel byl v minulosti spojen se zámkem krytým klasicistním schodištěm z let 1788-91, jehož torzo je ve špatném stavu.\n\nK původnímu vybavení patří barokní vyřezávané lavice. Okna jsou malovaná. Kónická křtitelnice pod kruchtou je snad pozůstatkem středověké křtitelnice. Dřevořezba Krista na kříži, která byla původně součástí hlavního oltáře, je dílem sochaře Ondřeje Schweigla. Oltářní obraz Glorifikace sv. Jiljí z roku 1819 je od Johanna Nepomuka Höfflera.\n\nBohoslužby se konají v neděli v 11.00.\n"}
{"id": "984681", "url": "https://cs.wikipedia.org/wiki?curid=984681", "title": "Třeboňské brány", "text": "Třeboňské brány\n\nCentrum jihočeského města Třeboně s hlavním Masarykovým náměstím je dodnes přístupné vždy jen přes jednu z původních městských bran, které byly vybudovány jako součást opevnění města ve 14. až 16. století. \n\nNa západní straně města při příjezdu od Českých Budějovic u kostela P. Marie Královny a sv. Jiljí je brána Budějovická, vybudovaná začátkem 17. století a přestavěna do nynější podoby na začátku 19. století. Na východní straně při příjezdu od Jindřichova Hradce město střeží Hradecká brána, jejíž jádro pochází z 20. let 16. století. \n\nNa jižní části Staráho města je Svinenská brána, kterou historici zmiňují již ve 14. století. Brána je nejen nejstarší, ale i nejdelší, a má unikátní sgrafitovou výzdobu. Bezprostředně před ní (ve směru z města) je ještě jedna brána, Novohradská. Těmito bránami projedete při příjezdu od Trhových Svinů a Nových Hradů.\n\nKromě těchto mohutných vstupních bran, má Třeboň i další zajímavé brány, které vedou např. do areálu zámku, pivovaru, kláštera. Každá brána je jiná, ale mnohé spojuje symbol Rožmberské růže, která je základem znaku významného rodu Rožmberků.\n"}
{"id": "984685", "url": "https://cs.wikipedia.org/wiki?curid=984685", "title": "Nový cirkus", "text": "Nový cirkus\n\nNový cirkus je druh dramatického umění, který se začal utvářet ve Francii počátkem 70. let 20. století. Dalšími destinacemi, v nichž se od 80. let 20. století vyvíjí další specifické podoby nového cirkusu, jsou Velká Británie, Kanada a Austrálie, v Evropě pak od 90. let 20. století země Skandinávie, Itálie nebo Španělsko. Do České republiky pronikaly vlivy nového cirkusu především ve tvorbě Ctibora Turby (ještě před rokem 1989), později pak v 90. letech 20. století. Největší rozkvět zažívá nový cirkus v České republice od roku 2009.\n\nUmělecký charakter nového cirkusu se zakládá na mísení jednotlivých druhů umění (cirkus, tanec, hudba, divadlo, výtvarné umění, film) v různé míře i zastoupení. Jeho neodmyslitelnou součástí je artistika, tedy druh scénického umění, jehož podstatou je dokonalý fyzický projev spojující ladnost a vrcholnou obtížnost v harmonický celek. Nový cirkus závisí na tvůrčí individualitě interpreta – artisty, který je nositelem významu a zprostředkovatelem komunikace. Artista v tradičním cirkusu nezdvojuje svou identitu, není hercem. Jediné, na čem v tradičním cirkusu záleží, je precizní předvedení akrobatického čísla, nikoli sdělení myšlenky ve smysluplném obrazu. V novém cirkuse nabývá artista herecké funkce, je nositelem znaku. Stále výraznější zdivadelňující tendence byly hlavním kriteriem pro odlišení nového cirkusu od cirkusu tradičního. Cílem nového cirkusu je podat ucelený scénický obraz a ne stále se opakující akrobatická čísla produkující pocit hrdinství.\n\nCesta k novému cirkusu vedla přes proměnu jednotlivých složek podílejících se na cirkusové tvorbě. Neopominutelný a téměř stěžejní vliv na vznik nového cirkusu mělo divadlo, jímž se nechali jednotliví tvůrci inspirovat zejména v oblasti dramaturgie a nově i cirkusové režie.\nJedním z nejvýraznějších kroků charakterizujících nový cirkus byla eliminace drezury zvířat.\n\nVzhledem k množství a rozmanitosti výrazových prostředků je spektrum inscenací nového cirkusu opravdu široké. Na jedné straně stojí inscenace zaměřené spíše na estetiku pohybu, stylem spíše taneční či výtvarné. Na druhé straně spektra jsou inscenace s poměrně konkrétním příběhem ztvárněným herecky, ať už pantomimicky nebo s mluveným slovem.\n\n\n"}
{"id": "984686", "url": "https://cs.wikipedia.org/wiki?curid=984686", "title": "Alex Řehák", "text": "Alex Řehák\n\nAlex Řehák (* 5. dubna 1995, Ústí nad Orlicí) je český fotbalový obránce, který momentálně působí v českém celku Sigma Olomouc.\n\nV sezóně 2013-14 byl kapitánem výběru Sigmy Olomouc do 19 let.\n\nŘehák debutoval za A-tým Sigmy Olomouc 11. března 2014 v přátelském zápase proti Senici (výhra 3:0).\n\nV mládežnické reprezentaci debutoval 21. října 2010 za tým U-16 v přátelském zapase proti Belgii (výhra 2:1).\n\n"}
{"id": "984687", "url": "https://cs.wikipedia.org/wiki?curid=984687", "title": "Anton Srholec", "text": "Anton Srholec\n\nAnton Srholec (12. června 1929, Skalica – 7. ledna 2016, Bratislava) byl slovenský římskokatolický kněz a salesián, spisovatel a charitativní pracovník, zakladatel a ředitel resocializačního centra Resoty.\n\nAnton Srholec se narodil jako jedno ze sedmi dětí rodičů malorolníků. Studoval na gymnáziu v Skalici, v Trnavě a v Šaštíně. Už v roce 1946 vstoupil do salesiánské společnosti s cílem věnovat se výchově chudé mládeže. Jelikož v roce 1950 komunistický režim rozpustil všechny řeholní společnosti, mohl maturovat v roce 1951 v Bratislavě už jen jako civilní osoba.\n\nJelikož mu nebylo v té době umožněno studovat teologii, v roce 1951 se pokusil (jako mnoho jiných mladých lidí) ilegálně překročit hranice, aby v cizině mohl dosáhnout svého cíle. Útěk, organizovaný knězem Titem Zemanem, se kvůli rozvodněné Moravě nevydařil, proto byl ve skupině asi 20 podobně obžalovaných bohoslovců a kněží odsouzen za trestný čin pokusu o nepovolené překročení státních hranic. Jednání se konalo před Státním soudem v Bratislavě a skupina byla odsouzena celkem na 289 let vězení, Anton Srholec na 12 let. Ve vězení strávil 10 let. Převážnou část z toho v uranových dolech v Jáchymově. (Pobyt v tomto pracovním táboře popsal ve své knize \"Světlo z hlubin Jáchymovských lágrů\". Kniha později vyšla i v překladu do slovinského, německého a anglického jazyka. Z vězení ho propustili s posudkem: „Schopen vykonávat jakoukoli manuální práci.“\n\nPo návratu z vězení byl ještě deset let dělníkem. Nepřijali ho ani za skladníka do továrny, proto pracoval na stavbách, v továrně na výrobu betonových prefabrikátů a u vysokých pecí v ostravských ocelárnách. Ve vězení i jako dělník stále studoval, především teologii. V Ostravě mu bylo umožněno studovat cizí jazyky, udělal si tam státní zkoušky z jazyka anglického a německého. Po dva roky se hlásil do kněžského semináře v Bratislavě, ale nedostal ani odpověď.\n\nV roce 1969, v období tzv. pražského jara, dostal povolení odjet na tři měsíce do Itálie. Tamní pobyt si prodloužil na jeden rok, aby mohl dokončit teologická studia na Papežské salesiánské univerzitě v Turíně. Za kněze ho vysvětil, spolu s několika mladými muži z různých jiných národů, papež Pavel VI. dne 17. května 1970 v Římě.\n\nV době, kdy mnoho lidí z Československa emigrovalo, se Anton Srholec i při svých znalostech cizích jazyků vrátil domů v přesvědčení, že zde může být užitečnější pro církev i pro národ.\n\nPo návratu, sice už jako kněz, nemohl působit v duchovní službě. Pracoval jako kostelník v Blumentálském kostele v Bratislavě, kde mu později tamní děkan, kanovník Ladislav Mogyorossi, vyřídil povolení vypomáhat i v kněžských pracích v tamním kostele. Srholec kladl hlavní důraz na vystoupení v kázáních, zvláště na kulturu slova, a zaměřoval se hlavně na mládež. V té době oslovil tisíce mladých lidí. Blumentál se stal oázou v normalizující se Bratislavě.\n\nStátní bezpečnost, která ho neustále sledovala, nemohla dovolit toto ovlivňování mládeže, proto mu zástupci státní moci odebrali souhlas pro Bratislavu, a biskup ho s jejich vědomím poslal za správce farnosti do Perneku. Jednoho večera roku 1975 někdo zaklepal na farní dveře s prosbou, že chce dát tajně pokřtít dítě. Po otevření neznámí muži Srholce napadli, zbili, od vážnějších zranění ho zachránili pouze sousedé. Poněvadž však do Perneku chodilo stále hodně věřících přátel, po třech letech ho přeložili do Velkého Záluží a nakonec, doslova za trest, do Záhorské Vsi. V roce 1985 mu odebrali státní souhlas na celkové působení v duchovní správě s tím, že jeho činnost se neshoduje s představami Úřadu pro věci církevní. Byl vyšetřován pro svou aktivní účast na slavnostech na Velehradě, kde na pouti 7. července 1985 zorganizoval mládežnický program. Stal se opět dělníkem. Poslední čtyři roky před důchodem pracoval jako dělník ve skladu, nejprve v Ružinovské nemocnici v Bratislavě a poté v Doprastavu.\n\nV roce 1989 Anton Srholec odešel do starobního důchodu. Jako důchodce byl činný ve Slovenském helsinském výboru pro práva menšin, v české sekci Společnosti pro vědu a umění, byl členem rady Konta naděje, byl činný v Konfederaci politických vězňů a v jiných společenských a sociálních organizacích.\n\nByl také členem Mezinárodního ekumenického sdružení (IEF), teologického fóra, kde se setkává s podobně smýšlejícími teology na slovenské úrovni. Podporuje pokrok teologického výzkumu jako příspěvek k obrodě slovenského národa a duchovní obnově, čímž se snaží přispět k uskutečnění zásad druhého vatikánského koncilu na Slovensku. Protože ovládal německý jazyk, účastnil se teologických seminářů v Německu, kde měl řadu přátel (např. biskup Kamphaus z Limburgu, zesnulý teolog Karl Rahner, rakouská velvyslankyně Gabriele Matznerová Holzerová) a dělil se s nimi o své zkušenosti se životem podle víry.\n\nV roce 1992 američtí věřící ocenili jeho záslužnou činnost ve prospěch církve a zařídili mu pozvání amerického prezidenta Clintona na modlitbu se snídaní (Prayer breakfast).\n\nOd roku 1992 se věnoval bezdomovcům, pro které zřídil dům v bratislavské městské části Podunajské Biskupice. V domově zvaném Resoty je ubytováno 60 bezdomovců a 40 jich do domu dochází. Je to nestátní občanské sdružení, které žije ze sociálních příspěvků bezdomovců a z pomoci dobrodinců. K Srholcovi se stále hlásili i ti, kteří jsou na okraji společnosti, v církvi nebo jinak postižení občané.\n\nVedle sociální činnosti se věnoval publicistice. Přispíval do různých periodik, věnoval se přednáškové a poradenské činnosti při sociálních projektech, zejména týkajících se bezdomovců.\n\nBěhem komunistického režimu mnoho let podporoval a psal do samizdatových časopisů. Tehdy napsal knížečky: \"Experiment lásky\", \"Nová rodina v novém světě\" (1989) a \"Každodenní zamyšlení\".\n\n\n"}
{"id": "984689", "url": "https://cs.wikipedia.org/wiki?curid=984689", "title": "Sebastian Bieniek", "text": "Sebastian Bieniek\n\nSebastian Bieniek (* 24. dubna 1975) je německý konceptuální umělec, malíř, fotograf, performer, spisovatel, režisér a dramatik polského původu. Podle hodnocení \"Global Thought Leader Ranking\" byl celosvětově zařazen na 171. místo mezi nejvlivnějšími \"Thought Leaders\" (Odbornými autoritami) za rok 2018.\n\nV roce 2015 ho stránka \"theculturetrip.com\" vybrala jako jednoho z pěti \"\"Top 5 Influential Contemporary Berlin-Based Artists\" (\"5 nejlepších současných vlivných berlínských umělců\")\".\n\nSebastian Bieniek se narodil 24. dubna 1975 ve vesnici Czarnowąsy na jihozápadě Polska. V roce 1989, dva měsíce před pádem Berlínské zdi, se odstěhoval se svou matkou a dvěma staršími sestrami do Německa. Po několika dalších stěhování z Friedlandu a Osnabrücku se usadili v obci Unterluess v Dolním Sasku, ve které se usadilo mnoho etnických Němců z Polska, Tádžikistánu, Uzbekistánu, Kazachstánu a Sibiře. Sebastian Bieniek zde v Unterluess také nastoupil do školy, a to v roce 1990. V té době se rozhodl být astrofyzikem. Za své první peníze, si koupil dalekohled, kterým často pozoroval hvězdy a měsíc, a byl proto vrstevníky považován za podivína. Poté začal navštěvovat gymnázium v Hermannsburgu, odkud později odešel a začal pracovat jako údržbář ve stavebnictví, poté u McDonalds, pak jako správce kanceláří. V této době začal malovat a zahájil studium na technické škole designu v Hannoveru.\n\nV jeho prvních obrazech, které vystavoval v kavárnach v Celle, jsou patrné známky expresionismu, impresionismu, kubismu a surrealismu s mírným sklonem k minimalismu. V této době se Sebastian Bieniek stal členem BBK (Bundesverband Bildender Künstler; Spolek výtvarných umělců). Stal se jejím nejmladším členem v Dolním Sasku. Díky BBK se mu otevřely obzory a mohl začít vystavovat i v jiných městech. \n\nV roce 1996 začal volně tvořit na vysoké škole výtvarných umění v Braunschweigu u profesora Horsta Gläskera, kde začal ve velkém měřítku s abstraktními malbami. V roce 1998 studoval na Universität der Künste v Berlíně u profesorky Kathariny Sieverding. V těchto letech vystavoval a předváděl kontroverzní díla a performance.\n\nOd roku 2000 se Sebastian Bieniek zajímá o fotografování a konceptuální umění. Získal grant Německo-francouzské organizace mládeže, když pobýval 6 měsíců ve studiu v Rennes ve Francii. V Berlíně se v roce 2001 začal stále více zabývat videem. Také úspěšně dokončil Universität der Künste.\n\nV roce 2002 odešel studovat filmovou režii na německou filmovou a televizní akademii v Berlíně. V letech 2003 a 2004 vzniklo několik jeho dokumentárních filmů. V roce 2005 v omezeném čase a rozpočtu natočil filmovou adaptaci románu \"Hráč\" od Fjodora Michajloviče Dostojevského. Obsazení herci, jsou většinou laici, on sám hrál hlavní mužskou roli. Hlavní ženskou roli hrála Frederike Nass, budoucí matka jeho syna Bely Bienieka (* 2007). Tento film byl promítán na 10. mezinárodním filmovém festivalu v Shanghaji v roce 2007. V roce 2008 se objevily jeho filmy \"Hráč\" (2005) a \"Silvester Home Run\" (2008) po celém světě na téměř 20 filmových festivalech. \n\nNa konci roku 2008 se opět začal věnovat malbě v tematických řadách. V roce 2009 vytvořil první velkou sérii \"Medvědi\". V každé sérii se snaží autor vyprávět nějaký příběh, ať už poetický, politický, kritický, vtipný nebo dojemný. Na konci roku vznikla série \"Mý facebookový fanoušci\". V roce 2010 vznikaly další série s názvy \"Superstars\" nebo \"Factory\". O rok později, v roce 2011 vydal svou první knihu \"Realfake\".\n\nUmělecká tvorba Sebastiana Bienieka lze zhruba rozdělit na film, knihu a výtvarné umění.\n\nVizuální umění se dále dělí na malbu, fotografii, performanci, video, konceptuální umění, malba typu Paint-Over, instalace a sochařství podle kategorií technologie.\n\nKromě toho sám umělec rozděluje svou uměleckou práci podle témat: \"Bieniek-Face\", \"Bieniek-Text\", \"Bieniek-Body, Bieniek-Set\" und \"Bieniek-Hand\" einteilt. Der jeweilige Name bezieht sich das jeweilige Thema das die Arbeit behandelt. \n\nMezi jeho fotografické cykly patří: \"Die Spur der Steine\" (1999), \"Gesichtslandschaften\" (2001), \"Victory\" (2001), \"Hidden Faces\" (2013), \"Faceation\" (2014), \"The Way Real Artists Do It\" (2014), \"Archetypical Sculptures\" (2015), \"Coupleation\" (2015), \"Dictators\" (2015), \"Bodyscapes\" (2015), \"Twoneface\" (2016) a \"Doll-Body\" (2017).\n\nDoublefaced je série fotografií pořízená v druhé polovině roku 2013. Skládá se z 52 kusů děl. Na konci roku 2014 se série Doublefaced stala jednou z nejoblíbenějších sérií fotografií na internetu, a proto byla publikována v mnoha zemích. Podle řeckého časopisu \"metamatic\", sláva cyklu způsobila velký zájem ve světě o jejich autora. V lednu 2014 cyklus Doublefaced označil časopis \"Designboom\", který je největším časopisem o designu v architektuře na světě jako \"Top 10 body art story of 2013\". Současně byla série oceněna časopisem \"Designcollector magazine\" jako „Top 2013 Photography“ Po zveřejnění hudebního videoklipu \"Marylin Monroe\" autora Pharrella Williamse se objevily články v tisku ve Francii, Německu, Švýcarsku, Řecku, Mexiku, Egyptě a také v Saúdské Arábii, podle kterých byl cyklus \"Doublefaced\" Sebastian Bieńka ve videu plagiátován.\n\nV roce 2014 byla fotografická série \"Doublefaced\" vystavena v New Yorku, Curychu, Vídni, Manchesteru i ve Varšavě.\n\n2012\n\n2011\n\n2010\n\n2009\n\n2008\n\n2007\n\n2005\n\n2003\n\n2002\n\n2001\n\n2000\n\n1999\n\n1998\n\n1997\n\n\n\n"}
{"id": "984698", "url": "https://cs.wikipedia.org/wiki?curid=984698", "title": "Sail Mohamed", "text": "Sail Mohamed\n\nSail Mohamed Ameriane ben Amerzaine (14. října 1894, Kabylie, Francouzské Alžírsko – duben 1953) byl alžírský a francouzský anarchista bojující ve Španělské občanské válce. Francouzský spisovatel Jacques Prévert mu věnoval báseň.\n\nSloužil ve Francouzské koloniální armádě. Byl zatčen za neposlušnost a dezerci během 1. světové války. Po propuštění se přestěhoval do Francie, kde se stal aktivním členem Anarchistických odborů a Konfederace revolučních odborů (CGT-SR). V roce 1923, společně se svým přítelem Slimanem Kioanem, založil Výbor pro obranu původních původních Alžířanů, jedno z prvních osvobozeneckých hnutí ve Francouzské Severní Africe.\n\nByl zapřísáhlým anti-stalinistou, odmítající pomoc Mezinárodní rudé pomoci, přední organizace Francouzské komunistické strany, když byl stíhaný francouzskými vládními orgány za antimilitaristické smýšlení.\n\nV roce 1936 sloužil v Rotě Sébastiena Faurea, francouzsky mluvící sekci Durrutiho kolony, bojující proti frankistickému režimu ve Španělsku. V březnu 1936 se stal hlavním delegátem zahraničních skupin. V listopadu téhož roku byl zraněn. Do Francie se dostal v prosinci, po napsání mnoha dopisů o anarchistickém hnutí ve Španělsku. Jakmile byl toho schopný, začal se účastnit konferencí organizovaných Anarchistickými odbory, kde prosazoval realizaci španělské revoluce.\n\n"}
{"id": "984705", "url": "https://cs.wikipedia.org/wiki?curid=984705", "title": "Picardova–Lindelöfova věta", "text": "Picardova–Lindelöfova věta\n\nVěta o existenci a jednoznačnosti řešení počáteční úlohy, Picardova–Lindelöfova věta, Picardova existenční věta nebo Cauchyho–Lipschitzova věta je důležitá matematická věta o existenci a jednoznačnosti řešení obyčejné diferenciální rovnice prvního řádu s danými počátečními podmínkami.\n\nVěta je pojmenovaná po Émile Picard, Ernst Lindelöf, Rudolf Lipschitz a Augustin Louis Cauchy.\n\nUvažujme počáteční úlohu\nPředpokládejme, že \"f\" je lipschitzovsky spojitá v \"y\" a spojitá v \"t\". Pak pro nějakou hodnotu ε > 0, existuje jednoznačné řešení \"y\"(\"t\") počáteční úlohy na intervalu formula_2.\n\nDůkaz využívá transformaci diferenciální rovnice a použití teorie pevného bodu. Integrováním obou stran rovnice dostaneme, že libovolná funkce vyhovující diferenciální rovnici musí také vyhovovat integrální rovnici\n\nJednoduchý důkaz existence řešení lze získat metodou postupných aproximací, která se v tomto kontextu nazývá Picardova iterace.\n\nJestliže položíme\n\na\n\nak lze pomocí Banachovy věty o pevném bodě dokázat, že posloupnost „Picardových iterací“ φ je konvergentní, a že její limita je řešením počáteční úlohy. Využitím faktu, že šířka intervalu, kde je definované lokální řešení, je úplně určena Lipschitzovou konstantou funkce, můžeme zaručit existenci globalního řešení. To znamená, že řešení existuje a je jednoznačné, pokud neopustí definiční obor původní diferenciální rovnice. Aplikace Grönwallova lemmatu na |φ(\"t\") − ψ(\"t\")|, kde φ a ψ jsou dvě řešení, ukazuje, že φ(\"t\") = ψ(\"t\"), tedy dokazuje globalní jednoznačnost (lokální jednoznačnost je důsledkem jednoznačnosti Banachova pevného bodu).\n\nMyšlenka věty je následující. Diferenciální rovnice může mít stacionární bod. Například rovnice\nformula_6\nmá stacionární řešení formula_7, které lze získat pro počáteční podmínku formula_8. Pokud vyjdeme z jiné počáteční podmínky formula_9, nelze dosáhnout stacionárního řešení v konečném čase, a proto je jednoznačnost řešení zaručena. Jestliže je však stacionárního řešení dosaženo v \"konečném\" čase, jednoznačnost je narušena. K tomu dochází například pro rovnici\n\nformula_10\n\nŘešení odpovídající počáteční podmínce formula_11 může být buď formula_12 anebo\n\nformula_13\n\nMůžeme si všimnout, že funkce formula_14 má nekonečný spád v bodě formula_15 a proto není lipschitzovsky spojitá. Podmínka Lipschitzovské spojitosti tento typ diferenciálních rovnic vylučuje.\n\nNechť\n\nkde:\n\nToto je kompaktní válec, na kterém je funkce \"f\" definovaná. Nechť\n\ntoto je maximální spád funkce v modulu. Navíc nechť \"L\" je Lipschitzova konstanta funkce \"f\" vzhledem k druhé proměnné.\n\nBudeme aplikovat Banachovu větu o pevném bodě používající metriku na formula_19 indukovanou uniformní normou\n\nDefinujeme Picardův operátor mezi dvěma funkcionálními prostory spojitých funkcí\n\ntakto:\n\nBudeme předpokládat, že operátor je dobře definovaný, jinými slovy, že jeho obrazem je funkce nabývající hodnoty na formula_23 nebo ekvivalentně, že norma\ncož můžeme také formulovat jako\n\nPotřebujeme, aby byla splněna poslední nerovnost, proto zavedeme podmínku\n\npro nějaké \"q\" < 1. Nechť \"t\" je takový, že\n\npak pomocí definice Γ\n\nToto je kontraktivní, jestliže \"a\" < 1/\"L\".\n\nDokázali jsme, že Picardův operátor je kontrakcí na Banachových prostorech s metrikou indukovanou uniformní normou. Díky tomu můžeme použít Banachovu větu o pevném bodě pro důkaz, že operátor má jediný pevný bod. Konkrétně, existuje jednoznačná funkce\n\ntaková, že Γ\"φ\" = \"φ\". Tato funkce je jednoznačným řešením počáteční úlohy, které je korektní na intervalu \"I\", kde \"a\" vyhovuje podmínce\n\nExistuje důsledek Banachovy věty o pevném bodě, který tvrdí, že jestliže operátor \"T\" je kontraktivní pro některá \"n\" v N, pak \"T\" má jediný pevný bod. Použijeme tuto větu na Picardův operátor. Nejdříve si však připomeneme lemma, které bude velmi užitečné aplikovat na výše uvedený důsledek.\nLemma:   formula_33\n\"Důkaz.\" Důkaz provedeme indukcí. Východisko indukce (\"m\" = 1) už máme dokázané. Nyní předpokládejme, že tvrzení je pravdivé pro \"m\"−1 a pokusíme se je dokázat pro \"m\":\n\nProto, pokud vezmeme v úvahu tuto nerovnost, můžeme zajistit, že pro určité dostatečně velké \"m\" platí, že formula_35 a tedy Γ bude kontraktivní. Takže podle předchozího důsledku bude Γ mít jediný pevný bod. Takže nakonec So, nakonec můžeme optimalizovat interval řešení použitím α = min{\"a\", \"b\"/\"M\"}.\n\nDůležitost tohoto výsledku je, že interval definice řešení nakonec nezávisí na Lipschitzově konstantě pole, ale v zásadě závisí na intervalu definice pole a jeho maximální absolutní hodnotě.\n\nPicardova–Lindelöfova věta stanovuje podmínky, aby řešení existovalo a bylo jednoznačné. Peanova existenční věta stanovuje pouze podmínky existence, ne jednoznačnosti řešení, ale vystačí pouze s předpokladem, že funkce \"f\" je spojitá v bodě \"y\" – nevyžaduje, aby byla Lipschitzovsky spojitá. Například pravá strana rovnice s počáteční podmínkou je spojitá, ale ne lipschitzovsky spojitá. Tato rovnice vskutku není jednoznačná; má tři řešení: \"y\"(\"t\") = 0 a\n\nJeště obecnější je Carathéodoryho existenční věta, která dokazuje existenci (v obecnějším smyslu) za slabší podmínky on \"ƒ\". je také zajímavé zmínit, že ačkoli tyto podmínky jsou pouze dostačující, existuje také nezbytná a postačující podmínka pro jednoznačné řešení počáteční úlohy, jako například Okamurova věta.\n\n\n\n"}
{"id": "984722", "url": "https://cs.wikipedia.org/wiki?curid=984722", "title": "Ján Dechet", "text": "Ján Dechet\n\nJán Dechet (28. června 1908, Radošina − 10. června 1968, Bratislava) byl slovenský církevní hodnostář, římskokatolický kněz, kolaborující s komunistickým režimem.\n\nStudoval na gymnáziu v Nitře, roku 1934 absolvoval teologii v Olomouci. Prefekt kněžského semináře v Bratislavě, farář a děkan na různých místech Slovenska, od roku 1950 kapitulní vikář Banskobystrické diecéze. Byl dlouholetý činitel mírového hnutí katolického duchovenstva. Literárně-historickými studiemi přispíval do náboženských novin a časopisů.\n\n"}
{"id": "984725", "url": "https://cs.wikipedia.org/wiki?curid=984725", "title": "Ščolkine", "text": "Ščolkine\n\nŠčolkine (ukrajinsky '; rusky ', \"Ščolkino;\" krymskotatarsky \"\") je město v Leninském rajónu v autonomní republice Krym, sporného území považovaného za část Ukrajiny, ale ovládaného od Krymské krize Ruskem. Leží na severní straně Kerčského poloostrova blízko mysu Kazantip na břehu Arabatského zálivu Azovského moře. Je vzdáleno 52 kilometrů na západ od Kerče a 145 kilometrů na severovýchod od Simferopolu. Plocha města je 3,42 čtverečních kilometrů a v roce 2011 v něm žilo přes jedenáct tisíc obyvatel.\n\nŠčolkine bylo založeno v roce 1978 jako sídlo pro dělníky a pracovníky budované Krymské jaderné elektrárny a pojmenována po sovětském jaderném fyzikovi Kirillu Ivanovičovi Ščolkinovi. Po Černobylské havárii v roce 1986 ovšem byla stavba elektrárny přehodnocována a nakonec byl projekt výstavby v roce 1989 ukončen.\n"}
{"id": "984728", "url": "https://cs.wikipedia.org/wiki?curid=984728", "title": "María Irigoyenová", "text": "María Irigoyenová\n\nMaría Irigoyenová (* 24. června 1987 Tandil, Buenos Aires) je argentinská levoruká profesionální tenistka. Ve své dosavadní kariéře vyhrála na okruhu WTA Tour dva deblové turnaje na Rio Open 2014 a 2016. V rámci okruhu ITF získala do května 2016 sedmnáct titulů ve dvouhře a padesát osm ve čtyřhře.\n\nNa žebříčku WTA byla ve dvouhře nejvýše klasifikována v července 2015 na 177. místě a ve čtyřhře pak v březnu 2016 na 53. místě.\n\nV argentinském fedcupovém týmu debutovala v roce 2008 čtvrtfinálovým utkáním 2. světové skupiny proti Rakousku, v němž pomohla družstvu k postupu výhrou ve čtyřhře spolu s Betinou Jozamiovou. Do roku 2017 v soutěži nastoupila k dvaceti dvěma mezistátním utkáním s bilancí 5–11 ve dvouhře a 11–4 ve čtyřhře.\n\nTenis začala hrát v sedmi letech. Na okruh ITF vstoupila v sezóně 2005, kdy si připsala první dva deblové tituly. Debutová výhra v singlové soutěži přišla, po dvou finálových porážkách, v červnu 2007 na bukurešťském turnaji ITF s dotací 10 000 dolarů, když si ve finále poradila s Ukrajinkou Katerinou Avdijenkovou 4–6, 6–1 a 6–4. Ve stejném roce si poprvé zahrála kvalifikaci na okruhu WTA Tour, a to na Copa Colsanitas v kolumbijské Bogotě. Do hlavní soutěže však neprošla. Až o rok později na stejné kolumbijské události debutovala v hlavní soutěži nejvyšší ženské úrovně WTA Tour. První kariérní zápas na této úrovni však po postupu z kvalifikace prohrála se Španělkou Lourdes Domínguezovou Linovou poměrem 4–6 a 0–6.\n\nNa Panamerických hrách 2011 konaných v mexické Guadalajaře vybojovala zlatou medaili ve dvouhře žen.\n\nPremiérové finále na okruhu WTA proměnila v titul, když na úvodním ročníku Rio Open 2014 probíhajícím v Rio de Janeiru se po boku Rumunky Irina-Camelia Beguová probojovala do finále ženské čtyřhry, v němž deklasovaly švédsko-jihoafrický pár Johanna Larssonová a Chanelle Scheepersová poměrem 6–2 a 6–0. Druhou trofej přidala opět na únorovém Rio Open 2016, kde s Paraguaykou Verónicou Cepedeovou Roygovou přehrály britsko-švýcarský pár Tara Mooreová a Conny Perrinová.\n\n"}
{"id": "984735", "url": "https://cs.wikipedia.org/wiki?curid=984735", "title": "Mustafa II.", "text": "Mustafa II.\n\nMustafa II. (6. února 1664 – 28/30. prosince 1703) byl sultánem Osmanské říše v letech 1695 – 1703.\n\nSyn Mehmeda IV., bratr Ahmeda III., otec Mahmuda I. a Osmana III. měl velké ambice navrátit Osmanské říši její nadvládu nad Uhrami, kterou Turci pozbyli po katastrofální porážce Osmanů v bitvě u Vídně roku 1683 (za vlády jeho otce Mehmeda IV.), kdy Habsburkové ovládli Uhry a postoupili až k srbskému městu Niš.\n\nSultán Mustafa II. byl odhodlán získat zpět ztracená území. Osobně se zúčastnil všech tří vojenských tažení do Evropy, v prvních dvou dokonce rakouská vojska porazil a znovu ovládl rumunské město Temešvár. Zároveň úspěšně čelil Benátkám v nekonečných námořních bitvách ve Středomoří. Roku 1696 však ztratil Azov, který na Osmanech dobyl ruský car Petr I. Veliký.\n\nMustafovy ambice byly zcela zmařeny ve třetím vojenském tažení roku 1697, kdy Osmané utrpěli od Habsburků zdrcující porážku v bitvě u Zenty, kde padnul i samotný turecký velkovezír. Následkem toho musel Mustafa akceptovat v roce 1699 Karlovický mír, kde se Turecko definitivně vzdalo Uher a Sedmihradska (vyjma temešvárského Banátu) ve prospěch Rakouska, Morei (Pelopponésu) ve prospěch Benátské republiky a Podolí ve prospěch Polska.\n\nPo návratu do tureckého Edirne se Mustafa pokusil provést důležité reformy, zejména upevnění pravomoci sultána. Podobně jako jeho předchůdci si byl vědom špatné bojové morálky janičářů a také jejich zaostalosti i zkorumpovanosti. Janičáři, kteří v té době i ovládali státní správu, však nechtěli přijít o své privilegia a pravomoce. Podobně jako jeho předchůdci Mustafa s janičáři neuspěl. V roce 1703 se musel postavit povstání Gazi Gireje na Krymu a výbuchu občanské nespokojenosti, jehož příčinou byl sultánův rozkaz k přípravám na tažení do Gruzie. V čele povstání stanuli nevyplacení žoldnéři, které podporovali ulamové, studenti medres a městské obyvatelstvo. Povstalci se srotili na náměstí At Meydani a zvolili si novou vládu. Když Mustafa II. odmítl návrat do hlavního města, bylo ohlášeno jeho sesazení z trůnu ve prospěch jeho bratra Ahmeda III. O čtyři měsíce později zemřel přirozenou smrtí v paláci Topkapi.\n"}
{"id": "984738", "url": "https://cs.wikipedia.org/wiki?curid=984738", "title": "Jozef Vrablec", "text": "Jozef Vrablec\n\nJozef Vrablec (4. března 1914 Závod − 20. března 2003) byl slovenský římskokatolický kněz, teolog v oboru pastorální teologie a homiletika, profesor na teologické fakultě Univerzity Komenského v Bratislavě.\n\nGymnázium navštěvoval v Nitře v letech 1925-1932. Teologii studoval na bohoslovecké fakultě v Olomouci v letech 1932-1937), kde byl 7. července 1937 vysvěcen za kněze. Doktorát teologie získal na Katolické bohoslovecké fakultě Univerzity Komenského v Bratislavě v roce 1944.\n\nPak zastával tyto funkce: kaplan a profesor náboženství v Nitře (1945-1952), defensor vinculi (1945), profesor na Vysoké škole bohoslovecké (1950), správce farnosti Nová Ves (1952-1973), okresní děkan (1955-1973), církevní soudce (1958-1973), advokát Arcibiskupského soudu třetí instance v Olomouci (1959-1973), generální vikář (1973-1988), kanovník sídelních kapituly v Nitře (1973), probošt kapituly (1979) . Na Cyrilometodějské bohoslovecké fakultě v Bratislavě přednášel jako docent křesťanskou filosofii (1959) a pastorální teologii (od roku 1968).\n\nV letech 1970-1995 působil jako profesor pastorální teologie a vedoucí katedry, předseda Slovenské katechetické komise (1971), proděkan (1980-1982), děkan teologické fakulty (1991-1994), byl konzultorem diecéze (1988-1993), papežský prelát (16. 11. 1990), profesor homiletiky na Teologickém institutu v Nitře (1994-1998). Zaměřoval se především na základní otázky z homiletiky a pastorální teologie. Vynikl jako výborný kazatel. Rozsáhlá je jeho publikační činnost a význačná je i jeho homiletická tvorba.\n"}
{"id": "984739", "url": "https://cs.wikipedia.org/wiki?curid=984739", "title": "Pleistarchos", "text": "Pleistarchos\n\nPleistarchos byl syn spartského krále Leónida (padl v bitvě u Thermopyl) a jeho manželky Gorgó, která byla zároveň jeho neteří.\n\nTo, kdy se Pleistarchos ujal samostatné vlády není známo, ale pravděpodobně to bylo po roce 478 před Kr., kdy byl Pausanias po řecké expedici na Kypr proti perské posádce obviněn z properských sympatii a odsouzen k pokutě. V témže roce se Pausanias vzdal regentství a opustil Spartu. Během vlády Pleistarcha bylo ve Spartě v roce 464 před Kr. velké zemětřesení, které způsobilo velké ztráty na lidských životech. To využili Messénčané, kteří povstali proti Spartě. Sparťané potřebovali celých osm let, dokud tuto třetí messénskou válku ukončili pod velením jeho spolukrále Archidama. V roce 458 před Kr. Pleistarchos v mladém věku zemřel. Protože neměl následníka po meči, za jeho nástupce určili efoři Pleistoanaxe, syna jeho bývalého regenta Pausania. \n\nVe filmu \"\" postavu Pleistarcha ztvárnil Giovani Cimmino.\n\n"}
{"id": "984743", "url": "https://cs.wikipedia.org/wiki?curid=984743", "title": "Dům Josefa Kajetána Tyla (Plzeň)", "text": "Dům Josefa Kajetána Tyla (Plzeň)\n\nDům Josefa Kajetána Tyla stojí na Prešovské ulici čp. 169/3 v centru Plzně. V domě žil a také 11. července roku 1856 zemřel Josef Kajetán Tyl, významný český dramatik. Dům zdobí portál se dvěma andělíčky. V prvním patře jsou dva balkony. Na horní části domu jsou dva domovní štíty. Dům je v neoklasicisním slohu.\n\nObjekt je od 22. ledna 1992 chráněn jako kulturní památka České republiky.\n\n"}
{"id": "984745", "url": "https://cs.wikipedia.org/wiki?curid=984745", "title": "Malinné (lyžařské středisko)", "text": "Malinné (lyžařské středisko)\n\nMalinné nebo Malinô Brdo nebo Skipark Ružomberok je lyžařské středisko nacházející se v pohoří Velká Fatra u Ružomberku. Malinô Brdo se řadí mezi oblíbená slovenská lyžařská střediska.\n\nPočátky lyžařského střediska sahají do druhé poloviny 20. století, kdy byl vybudován hotel Malina. Dne 21. července 1964 byl vydán souhlas Městského národního výboru v Ružomberku ke stavbě kabinkové lanovky z Hrabova.\n\nNa podzim roku 1996 vznikla společnost SKIPARK Ružomberok a. s. V tomto období dochází ke snaze přilákat turisty a dochází k modernizaci technického vybavení střediska. V letech 2001 až 2002 byla zcela vyměněna kabinková lanovka, kdy byly 6místné kabinky nahrazeny 8místnými. Velká část těchto investic pochází od ruských a běloruských majitelů, kteří ale později o svůj většinový podíl v soudních přích přišli.\n\nŠkála sjezdových tratí je široká. Jejich délka se pohybuje od 130 m až do 1200 m. Sjezdové tratě těchto délek se nacházejí přímo v lokalitě střediska Malina-Brda. Kromě toho se zde nachází 3900 m dlouhá sjezdovka, která začíná u Maliny a končí v Hrabově u údolní stanice kabinkové lanovky.\n\nV lyžařském středisku se nachází již zmíněná kabinová lanová dráha z Hrabova o délce 1770 m, která slouží i jako jedna ze základních komunikaci kromě cesty, jejíž používání motorovými vozidly je pouze na povolení města Ružomberok. V roce 2001 a 2002 byla vybudována sedačková lanovka o délce 1120 m vedoucí na vrchol masivu Malinô Brdo (Malinné). Kromě toho se ve středisku nachází 8 lyžařských vleků s délkou od 70 do 1000 m.\n\nPo modře značené cestě z Ružomberku přes Kalvárii. Zeleně značená cesta po takzvané královské cestě z Ružomberku obchází vrchol z jihovýchodu. Těsně pod vrcholem se v lese nachází bývalá podniková chata cihelen. Z vrcholu je kruhový výhled a nachází se zde konečná stanice čtyřsedačkové lanovky.\n"}
{"id": "984749", "url": "https://cs.wikipedia.org/wiki?curid=984749", "title": "Nevděční mrtví", "text": "Nevděční mrtví\n\nNevděční mrtví je 1. díl 3. řady amerického televizního seriálu Grimm od společnosti NBC. V USA měl díl premiéru 25. října 2013 na stanici NBC. V České republice měl premiéru 3. března 2014 na stanici Prima Cool.\n\nV této epizodě se Nick vyléčí od zombie nemoci, ale na konci epizody zjistí, že se nechtěně stal napůl člověk a napůl zombie. Spolu s tím zemře pádem letadla i Baron. Nick rozpoutá v baru rvačku. Naštěstí jeho krytí přivádí vyšetřovatele na jinou stopu. Jejich šéf zničí všechny videomateriály z baru a tím zachrání Nicka před vězením.\n"}
{"id": "984750", "url": "https://cs.wikipedia.org/wiki?curid=984750", "title": "Escuela Moderna", "text": "Escuela Moderna\n\nLa Escuela Moderna (španělský výraz pro \"Moderní školu\"), je progresivní škola existující na začátku 20. století ve Španělsku.\nByla založena roku 1901 volnomyšlenkářem Franciscem Ferrerem i Guárdiou.\nJejím cílem bylo vzdělávat dělnickou třídu v racionálních a praktických věcech, a nevyvíjet při tom na studenty nátlak. Teologická metoda výuky byla nahrazena rozumovou metodou. Škola měla šířit pouze teorie, potvrzené rozumem a poznatky, ověřené vědecky. Zároveň měla vyřešit problém s tím, že vysoké školné omezilo docházku studentů ze střední vrstvy. Jakmile by došlo k revoluci, studenti by byli motivováni ke sjednocení dělnické třídy a vytvoření anarchistických komun.\n\nBohužel, v roce 1906 byla zavřena. Krátce potom byl Ferrer popraven za protistátní činnost.\n\nV této době se jediné zbývající záznamy ze školy nacházejí na Kalifornské univerzitě v San Diegu.\nLa Escuela Moderna a všeobecně všechny Ferrerovi ideje, vytvořily inspirací pro několik \"moderních škol\" ve Spojených státech, Jižní Americe, Francii, Londýně a na Kubě. První z těchto škol byla založena v New Yorku v roce 1911.\n\n"}
{"id": "984751", "url": "https://cs.wikipedia.org/wiki?curid=984751", "title": "Then and Now (album, The Who)", "text": "Then and Now (album, The Who)\n\nThen and Now je greatest hits kompilační album od The Who. Bylo vydáno mezinárodně společností Polydor Records a ve Spojených státech společností Geffen Records. Obsahuje 18 klasických skladeb The Who a dvě nové - \"Real Good Looking Boy\" a \"Old Red Wine\". \"Real Good Looking Boy\" je skladbou na počest Elvise Presleyho a \"Old Red Wine\" je na počest bývalého člena kapely Johna Entwistlea, který zemřel v roce 2002.\n\nAutorem všech skladeb je Pete Townshend, kromě uvedených výjimek.\n"}
{"id": "984753", "url": "https://cs.wikipedia.org/wiki?curid=984753", "title": "Posttraumatický zombie syndrom", "text": "Posttraumatický zombie syndrom\n\nPosttraumatický zombie syndrom je 2. díl 3. řady amerického televizního seriálu Grimm od společnosti NBC. V USA měl díl premiéru 1. listopadu 2013 na stanici NBC. V České republice měl premiéru 10. března 2014 na stanici Prima Cool.\n\nAdalind se stále snaží získat zpět svou moc Hexenbiesta a už je jen malý krůček od cíle. Nick má stále symptomy zombie a navštěvuje lékaře. Tam zjišťuje, že i při velké zátěži jeho tělo vydává menší práci. Je vytrvalejší.\n\n<poem>\"Není více překvapující\"\n\"narodit se dvakrát nežli jednou;\"\n\"vše v přírodě je vzkříšení.\"\n</poem>\n"}
{"id": "984755", "url": "https://cs.wikipedia.org/wiki?curid=984755", "title": "Malinné (Velká Fatra)", "text": "Malinné (Velká Fatra)\n\nMalinné 1209 m je vrch v severovýchodní části Velké Fatry nad městem Ružomberok. Z vrcholu je výhled na velkou část Liptova.\n\nNa severovýchodních svazích je vybudováno středisko Malinô Brdo, přístupné kabinkovou lanovkou i cestou z Ružomberku. Poskytuje výborné podmínky pro zimní sporty, ale i letní turistiku. Ve středisku je vybudováno několik celoročně otevřených chat a penzionů.\n\n\n"}
{"id": "984756", "url": "https://cs.wikipedia.org/wiki?curid=984756", "title": "Malinné", "text": "Malinné\n\nMalinné může být:\n\n"}
{"id": "984761", "url": "https://cs.wikipedia.org/wiki?curid=984761", "title": "Brebeneskul", "text": "Brebeneskul\n\nBrebeneskul či Brebeněskul (, 2038 m n. m.) je hora v pohoří Čornohora v jihozápadní části Ukrajiny na hranicích Zakarpatské a Ivanofrankivské oblasti. Nachází se v hlavním hřebeni mezi vrcholy Rebra (2001 m) na severozápadě a Menčul (1998 m) na jihovýchodě. Jihozápadní svahy hory spadají do údolí potoka Brebeneskul, který na západě vytéká ze stejnojmenného jezera. Severovýchodní svahy klesají do údolí potoka Kyzja. Jedná se o druhou nejvyšší horu Ukrajiny.\n\n\n"}
{"id": "984765", "url": "https://cs.wikipedia.org/wiki?curid=984765", "title": "Staurotéka", "text": "Staurotéka\n\nStaurotéka je deskový relikviář určený k uložení části dřeva sv. Kříže. Samotná relikvie bývá uložena v prosklené schránce ve tvaru latinského nebo patriaršího kříže. Staurotéky pocházejí z Byzantské říše, kde se při slavnostech nosila staurotéka před císařem jako symbol jeho moci a spojení s Bohem. Mezi nejznámější staurotéky patří tzv. Limburská staurotéka z 10. století.\n\n"}
{"id": "984768", "url": "https://cs.wikipedia.org/wiki?curid=984768", "title": "Pušky a holubi", "text": "Pušky a holubi\n\nPušky a holubi (1960, Puskák és galambok) je dobrodružný román pro mládež, který napsal maďarský spisovatel Sándor Tatay.\n\nRomán se odehrává na podzim roku 1919 v malém hornickém městečku v Maďarsku a jeho hlavními hrdiny je šestice nerozlučných kamarádů a spolužáků místního gymnázia, kteří po prázdninách nastupují do sekundy. Je to vypravěč příběhu Tomáš Simeon a dále Jirka Csuka, Bertík Opál, Zoli Mátis, Marci Spitzer a Ferkó Boda, jeden z nejlepších studentů.\nFerkó Boda je synem horníka Jánose Body, který musí uprchnout před zatčením pro své sympatie ke komunismu a pro svou snahu obnovit v dole osmihodinový pracovní den. Když horníci zastaví práci a jdou si stěžovat k řediteli, četníci, kteří chrání jeho kancelář, začnou do nich dokonce střílet. Ferkó je pak následně gymnázia vyloučen. Jeho přátelé ho však neopustí a rozhodnou se, že se sním budou učit, aby případně mohl udělat zkoušky do tercie. \n\nChlapci se velmi obávají domovní prohlídky u Bodů, protože v jejich holubníku je ukryto několik pušek, které kdysi chlapci náhodně nalezli v příkopu a uložili je tam. Chtějí proto zbraně i s holubníkem odnést do opuštěné jeskyně, kterou nedávno našli. Na cestě jsou přistiženi četníkem, kterému namluví, že nesou vzácné holuby Bertíkovu strýci Denésovi, řediteli místního muzea. Tomu své tajemství svěří a ten jejich historku četníkovi potvrdí. Chlapci zbraně do jeskyně uklidí a při jejím průzkumu objeví podzemní jezírko a druhý východ. Strýc Denés také chlapce upozorní na to, že pokud si chce János Boda zachránit život, musí uprchnout ze země. Chlapci se proto snaží vypátrat, jaký účel mají Ferkovy tajemné výpravy do lesů kolem městečka, a brzy zjistí, že Ferkó nosí zásoby svému otci, který se skrývá ještě se dvěma utečenci v chatrči uhlířů. Rozhodnou se proto, že utečencům pomohou. Pomůže jim strýc Denés, který utečencům umožní uprchnut ve stěhovacím voze, ve kterém z muzea odváží nějaké staré sochy. \n\n\n"}
{"id": "984775", "url": "https://cs.wikipedia.org/wiki?curid=984775", "title": "Petros (Čornohora)", "text": "Petros (Čornohora)\n\nPetros ( , 2020 m n. m.) je hora v pohoří Čornohora v Zakarpatské oblasti v jihozápadní části Ukrajiny. Nachází se v severozápadní části masívu mezi vrcholy Šešul (1727 m) na jihozápadě a Hoverla (2061 m) na východě. Severozápadním směrem vybíhá z hory rozsocha směřující přes vrchol Petrosul (1848 m) k vrcholu Kakaraza (1558 m), za nímž klesá do údolí řeky Čorna Tysa. Jižní svahy hory spadají do údolí potoka Harmaneskul, západní do údolí potoka Keveliv a severovýchodní do údolí potoka Lazeščyna.\n\n\n"}
{"id": "984781", "url": "https://cs.wikipedia.org/wiki?curid=984781", "title": "Úpatní tunel", "text": "Úpatní tunel\n\nÚpatní tunel (jiné názvy: patní tunel, základnový tunel) je tunel (zejména železniční) procházející přes horský masiv v jeho základech, tedy v relativně velmi spodní části masivu.\n\nZatímco pro tzv. vrcholový tunel je typické, že je ve vyšší části masivu, a proto je relativně krátký a vyžaduje příjezdové rampy, úpatní tunel začíná a končí na úpatí masivu, proto je relativně dlouhý a nemá (delší) příjezdové rampy.\n\nPříkladem je Gotthardský úpatní tunel.\n"}
{"id": "984785", "url": "https://cs.wikipedia.org/wiki?curid=984785", "title": "Systém kontroly tlaku v pneumatikách", "text": "Systém kontroly tlaku v pneumatikách\n\nSystém kontroly tlaku v pneumatikách (TPMS, ) je elektronický systém monitorování tlaku v pneumatikách vozu, který s využitím senzorů v reálném čase informuje řidiče o případném poklesu tlaku. Od roku 2014 je povinnou součástí výbavy nových vozidel v Evropské unii.\n\nV evropských modelech byl systém poprvé použit v roce 1998 v BMW řady 7 (E38), později například v Renaultu Laguna (od roku 2001) a ve Volkswagenu Touareg (od roku 2002).\n\nPodle příslušného nařízení Evropského parlamentu (č. 661/2009 ze dne 13. července 2009) je systém od 1. listopadu 2014 povinnou součástí výbavy nových vozidel v EU; s nefunkčním TPMS pak nesmí být automobil provozován na pozemních komunikacích.\n\nSystém existuje ve dvou variantách:\n\nV jednotlivých pneumatikách jsou instalovány snímače, které bezdrátově (pomocí RF433) vysílají údaje do řídicí jednotky auta; senzory můžou být univerzální nebo originální (dodává konkrétní automobilka). Jejich obvyklá životnost je přibližně 5 let.\n\nŘidič je o případném problému informován žlutou kontrolkou na palubní desce, která se při poklesu tlaku rozsvítí. Podle legislativního předpisu EU systém musí do 60 minut varovat při snížení tlaku v kterékoliv z pneumatik o 20 procent.\n\nK výhodám systémů pro kontrolu tlaku v pneumatikách obecně lze zařadit například:\n\nNevýhodou povinného systému TPMS jsou samotné náklady na instalaci systému do vozidla (což zvyšuje cenu nového vozu) a také značně vyšší servisní náklady při výměně pneumatik v autoservisech.\n\n\n"}
{"id": "984786", "url": "https://cs.wikipedia.org/wiki?curid=984786", "title": "Gaspar Noé", "text": "Gaspar Noé\n\nGaspar Noé (* 27. prosince 1963 v Buenos Aires) je francouzský scenárista, kameraman, herec a režisér. V současnosti patří mezi nejprovokativnější francouzské režiséry současnosti. V roce 2010 navštívil ČR při příležitosti uvedení svého filmu na festivalu Febiofest . Byl dvakrát nominován na Zlatou palmu na Filmovém festivalu v Cannes.\n\n"}
{"id": "984793", "url": "https://cs.wikipedia.org/wiki?curid=984793", "title": "Kostel Neposkvrněného početí Panny Marie (Horní Řasnice)", "text": "Kostel Neposkvrněného početí Panny Marie (Horní Řasnice)\n\nKostel Neposkvrněného početí Panny Marie je sakrální stavba v Horní Řasnici, což je obec na severu České republiky, ve Frýdlantském výběžku Libereckého kraje. Ač je vesnice prvně písemně zmiňována v urbáři Frýdlantského panství již roku 1381, filiální kostel je zde zmiňován až o více než sto let později, roku 1495, a to v matrice Míšeňského biskupství. Stavba je zařazena mezi nemovité kulturní památky České republiky.\n\nObjekt kostela stojí na levé hraně údolí místního vodního toku Řasnice v nadmořské výšce 390 m n. m. Zvláštností stavby je, že jako jediný kostel ve Frýdlantském výběžku není orientovaný, ale jeho presbytář je otočen o 45 stupňů severně, tedy k severovýchodu, a pokračuje tak rovnoběžně se směrem vesnice.\n\nVlastní kostel je obehnán kamennou zdí, kolem které jsou na její vnitřní straně umístěny hroby. Jižně od kostela přímo ve zdi stojí přízemní objekt márnice, jež je spolu se zdí také evidována jako kulturní památka.\n\nPůvodní kostel byl pravděpodobně zbudován se založením vesnice. Během druhé polovině 15. století nebo na počátku století šestnáctého prošel přestavbou, během níž se na zvonici kostela zavěsily dva nové zvony. Roku 1683 vysvětil Jan Ignác Dlouhoveský z Dlouhé Vsi nový hlavní oltář kostela. Další stavební úpravy proběhly až v 19. století, kdy roku 1862 vlivem trhlin v klenbě proběhlo položení nového nového rákosového stropu. Při opravách došlo též na rekonstrukci empory (galerie) a k instalaci nové kazatelny. I v následujících letech probíhaly další úpravy – například roku 1887 získala věž novou střechu a roku 1911 získal kostel nové omítky a byla vyměněna také dlažba v jeho interiéru.\n\nProstřednictvím projektu „Anděl pro Řasnici“, do kterého svými originálními výtvory přispěli například Alice Nellis, Jan Burian či David Vávra, probíhá výběr finančních prostředků na záchranu stavby.\n\nDne 18. září 2018 využili prostory kostela filmaři pod vedením režisérky Jitky Rudolfové, kteří zde točili pohádku \"Hodinářův učeň\". Na záběrech natočených v kostele se objevuje třeba Viktor Preiss, ale také místní duchovní Šimon Hamza, jenž si zahrál oddávajícího faráře.\n\n"}
{"id": "984794", "url": "https://cs.wikipedia.org/wiki?curid=984794", "title": "Vrchy (Ještědsko-kozákovský hřbet)", "text": "Vrchy (Ještědsko-kozákovský hřbet)\n\nVrchy (583 m n. m.), též \"Tuhaňské vrchy\", jsou návrší v okrese Semily v Libereckém kraji. Leží asi 1 km severně od Tuhaně, na katastrálním území Tuhaň, Nedvězí a Hořensko.\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Komárovský hřbet, podokrsku Žlábecký hřbet a Tuhaňské části.\n\nNejbližší dostupnost automobilem je z Tuhaně a Nedvězí. Nedvězím vede modrá turistická značka. Na vrchol nevede žádná cesta.\n"}
{"id": "984797", "url": "https://cs.wikipedia.org/wiki?curid=984797", "title": "Let Malaysia Airlines 370", "text": "Let Malaysia Airlines 370\n\nLet Malaysia Airlines 370 (zkráceně MH370) byl let společnosti Malaysia Airlines, který letěl 8. března 2014 tamějšího data z Mezinárodního letiště Kuala Lumpur v Malasjii na Letiště Peking v Číně. Letadlo bylo typu Boeing 777-200ER a mělo registrační označení 9M-MRO. Na palubě bylo přítomno celkem 239 lidí (227 pasažérů a 12 členů posádky), z toho 20 pracovníků firmy Freescale. Letadlo do Pekingu nedoletělo a jeho zkáza představuje jednu z největších záhad v dějinách letectví.\n\nLet vzlétl v 00:41 místního času (16:41 7. března 2014 středoevropského času) a přistání v Pekingu bylo naplánováno na 06:30 místního času (22:30 7. března 2014 středoevropského času). V 1:22 místního času (17:22 7. března 2014 středoevropského času), tedy po 41 minutách letu, došlo ke ztrátě kontaktu mezi letadlem a řídícím střediskem, když přestal reagovat radarový odpovídač letadla. Poslední kontakt střediska s posádkou byl o tři minuty dříve v 1:19 místního času (17:19 7. března 2014 středoevropského času), kdy se piloti rozloučili s malajsijským řízením letového provozu větou: \"Dobrou noc, malajsijské tři sedm nula\". V té době se letoun pohyboval ve výšce 10 600 m a letěl rychlostí 872 km/h. Letadlo nevyslalo žádné nouzové signály nebo informaci, která by naznačovala problémy nebo poruchy.\n\nV 1:30 místního času se pokoušel kapitán jiného letadla o radiové spojení s MH370, podařilo se mu s letadlem spojit, ale uslyšel jen jakési huhlání a praskání statické elektřiny. To byl poslední kontakt s posádkou.\n\nOd té doby bylo letadlo sledováno již jen vojenskými radary. Podle záznamu se letoun nejdříve prudce otočil na západ, zvýšil letovou hladinu až na 13 500 m a poté klesl na 3600 m. Podle výpočtů letoun následně změnil směr letu na jih. Naposledy byl malajsijským vojenským radarem zachycen nad Malackým průlivem v 2:40 místního času (18:40 7. března 2014 středoevropského času) v okolí ostrova Pulau Perak.\n\nDne 24. března oznámil ministerský předseda Malajsie, že dle analýzy satelitních dat letadlo spadlo v odlehlé oblasti Indického oceánu západně od australského Perthu. Nehodu zřejmě nikdo nepřežil. Na palubě letu se nacházelo celkem 239 pasažérů ze čtrnácti států světa – nejpočetnější byli občané Číny (153) a Malajsie (50). I den po zmizení letadla stále vyzváněly některé mobilní telefony cestujících.\n\nLet skončil po osmé hodině ráno místního času zřejmě z důvodu vyčerpání paliva. Příčinou havárie mohl být záměrný čin a nebo závažná porucha či událost, která donutila piloty změnit směr a výšku letu a následně znemožnila ovládání stroje. Podle jiné teorie byl příčinou nehody záměrný sebevražedný manévr pilota, který záměrně ztěžoval detekci letu střídavým překračováním hranice Malajsie a Thajska a nakonec provedl symbolický přelet nad svým rodným městem Penang.\n\nIhned po ztrátě kontaktu mezi letadlem a řídícím střediskem zahájila Malajsie pátrání po stopách nebo troskách letadla, do kterého se ze začátku zapojily desítky lodí a letadel z 11 zemí. Celkem se pak do vyšetřování zapojilo 25 zemí.\n\nAmeričtí vyšetřovatelé přišli s verzí, že letadlo mohlo letět po ztrátě kontaktu s civilní navigací ještě asi 4 hodiny. Vyplývá to z analýzy dat motorů Rolls-Royce, které vysílaly údaje na satelit. Letadlo tak mohlo uletět dalších 4000 kilometrů a dostat se na hranici Číny s Mongolskem, Indie s Pákistánem či do Austrálie. Další analýzy však severní trasu vyloučily. Poslední pravidelný satelitní kontakt s motory proběhl 8:11 místního času (0:11 8. března 2014 středoevropského času). \n\nPrvním nálezem se stala dne 29. července 2015 vztlaková klapka z letadla typu Boeing 777 z ostrova Réunion; tento díl byl dále zkoumán ve vojenské laboratoři v Toulouse a bylo dokázáno, že opravdu patří pohřešovanému letadlu. O čtyři dny později byly nalezeny sedadlové polštářky a okno.\n\nKoncem února 2016 byla nalezena malá část letadla u jihoafrického přístavního města Mossel Bay, jež na sobě nese část loga výrobce motorů Rolls-Royce, jenž vyrábí motory pro Boeing 777; zatím se ale nepotvrdilo, zda pochází ze ztraceného letadla. Na jaře 2016 byl objeven na Mauriciu úlomek křídla z letu MH370.\n\nHledání trosek v prostoru téměř o rozloze Řecka, jenž byl vymezen také díky výpočtům vycházejícím z réunionského nálezu, na lodích skenujících dno Indického oceánu nadále pokračovalo v roce 2016 až do poloviny ledna 2017. 17. ledna 2017 bylo pátrání dočasně ukončeno. Pokud budou nalezeny nové stopy, bude pátrání obnoveno. \n\n"}
{"id": "984803", "url": "https://cs.wikipedia.org/wiki?curid=984803", "title": "Diecéze míšeňská", "text": "Diecéze míšeňská\n\nMíšeňské biskupství je územní společenství římskokatolické církve v okolí německého města Míšně. Založeno bylo roku 968 a zaniklo během reformace. Míšeňská kapitulní katedrála však stojí dosud.\n\nMěsto Míšeň vzniklo kolem hradu postaveném přibližně roku 928 králem Jindřichem I. Ptáčníkem na ochranu zdejších německých obyvatel před pohanskými Lužickými Srby. K podpoře šíření křesťanství v této oblasti navrhl roku 962 Otto I. římskému synodu zřízení magdeburského arcibiskupství. Papež Jan XII. s plánem souhlasil a na synodu v Ravenně rozhodl o zřízení tří biskupství (v Míšni, Merseburgu a Zeitzu) spolu s arcibiskupstvím v Magdeburgu. Letopočet vlastního založení míšeňské diecéze je nejistý, neboť nejstarší dochované záznamy mohou být padělky. Ovšem záznam o finanční podpoře udělené roku 971 panovníkem Ottou I. je pravý.\n\nPrvní z biskupů Burchard, který zemřel roku 969, založil Monasterium, z níž se posléze během 11. století vyvinula kapitola kanovníků. V roce 1346 se diecéze rozkládala na území vymezeném z jižní strany Krušnými a Jizerskými horami, na východě řekami Kwisa a Bobr, ze severu ohraničeném Odrou, Lužickou Nisou a na severozápadní straně Sprévou.\n\nKe snahám zdejších biskupů patřila konverze místních Lužických Srbů. Pracovali na ní biskupové Volkold († 992) a Eido († 1015). Jejich snaha sice přinášela výsledky, leč byla pomalá. Jeden z jejich následovníků, biskup Benno se zas věnoval misii mezi Slovany. Během 13. století nakonec Lužičtí Srbové ke křesťanství konvertovali. Zasloužili se o to především členky cisterciáckých řádů například z Neuzelle či Marienthalu nedaleko Žitavy.\n\nMezi další biskupy patřili například Wittigo I (1266–1293) či Jan I. z Eisenbergu (1340–1371). Během husitských válek utrpěla diecéze velké škody. Po nich zde působil Jan IV. Hofman (1427–1451), jehož vystřídali bratři Caspar (1451–1463) a Dietrich Schönbergovi (1461–1476). Za jejich správy se biskupství z utrpených ztrát vzpamatovalo, nicméně další jeho správce Jan V. Weissenbach (1476–1487), velký přívrženec budování staveb, uvalil na biskupství finanční problémy, neboť jej kvůli jím budovaným stavbám zadlužil.\n\nKdyž se v blízkém Wittenbergu začalo rozmáhat protestanství vedené Martinem Lutherem, patřil míšeňský biskup Jan VII. Schleinitz (1518–1537) k jeho hlavním odpůrcům, nicméně úspěchy nekatolíků byly tak veliké, že míšeňskému biskupství postupně hrozil zánik. Poslední z jeho biskupů Jan z Haugwitzu (1551–1581) podal svou demisi a na základě dohody se saským kurfiřtem Augustem přešel k luteránství, následně se oženil a odešel na zámek Ruhetal poblíž Mögelnu.\n\nBiskupství bylo roku 1666 definitivně zrušeno a jeho majetek, a to jak finanční, tak movitý, předán především vzdělávacím institucím (školám).\n\n"}
{"id": "984805", "url": "https://cs.wikipedia.org/wiki?curid=984805", "title": "Kate Uptonová", "text": "Kate Uptonová\n\nKate Uptonová (* 10. června 1992 Saint Joseph, Michigan) je americká modelka a příležitostná herečka. Na Newyorském týdnu módy v září 2013 byla vyhlášena modelkou roku. Třikrát se objevila na obálce časopisu \"Sports Illustrated Swimsuit Issue\".\n\nHrála menší role ve filmech \"Mistrovský plán\" a \"Tři moulové\". Zahrála si také ve filmu \"Jedna za všechny\" po boku herečky Cameron Diaz a Leslie Mann.\n\nV dospívání se závodně věnovala jezdectví. Jejím strýcem je republikánský politik Fred Upton. Hlásí se ke křesťanskému vyznání.\n\nKate se narodila v St Joseph, Michigan a vyrůstala v Melbourne na Floridě. Navštěvovala Holy Trinity Episcopal Academy. Ve svých třinácti letech se začala věnovat jízdě na koni. Ukázala se na American Paint Horse Association a soutěžila na národní úrovni. Se svým koňem Roanie Pony vyhrála tři APHA Reserve World Champion ships a celkově skončila třetí v žebříčku APHA Top Twenty.\n\nV roce 2008 se v Miami zúčastnila castingu Elite Model Management a ješte v ten samý den získala smlouvu. Nakonec se však odstěhovala do New Yorku, kde podepsala smlouvu s IMG Models. Jako modelka pracovala i pro Garage, Dooney & Bourke, Guess a Victoria's Secret. Magazín Esquire ji označil za \"Ženu léta\". 30. dubna 2012 se objevila ve videu \"Cat Daddy\" režiséra Terryho Richardsona, jež za 24 hodin zhlédlo na YouTube více jak 750 000 uživatelů.\n"}
{"id": "984808", "url": "https://cs.wikipedia.org/wiki?curid=984808", "title": "Michal Greguš", "text": "Michal Greguš\n\nMichal Greguš (22. prosince 1926, Zbehy, Československo – 30. ledna 2002, Bratislava, Slovensko) byl slovenský matematik a profesor na Fakultě matematiky, fyziky a informatiky Univerzity Komenského v Bratislavě, které byl i prvním děkanem. Zabýval se především diferenciálními rovnicemi vyšších řádů. Byl jedním ze zakladatelů matematického časopisu Acta Mathematica Universitatis Comenianae a autorom více jak 80 vědeckých článků. V roce 1961 založil Seminář z diferenciálních rovnic, který existuje dodnes.\n\n"}
{"id": "984811", "url": "https://cs.wikipedia.org/wiki?curid=984811", "title": "Lucie Kursová", "text": "Lucie Kursová\n\nPhDr. Lucie Kursová, dívčím příjmením Kracíková (* 11. září 1971, Jablonec nad Nisou, Československo) je česká archeoložka, historička architektury a publicistka. Pracuje v teplickém Regionálním muzeu, kam byla roce 2009 přijata na pozici vedoucí Archeologického oddělení. Ve své odborné praxi se zaměřuje středověkou a raně novověkou architekturu. Kursová se též podílí na archeologických průzkumech (například v Úštěku).\n\n"}
{"id": "984813", "url": "https://cs.wikipedia.org/wiki?curid=984813", "title": "Craco", "text": "Craco\n\nCraco je opuštěné město v italské oblasti Basilicata.\n\nPrvní písemná zmínka o městě pochází z roku 1060. Ještě v devatenáctém století mělo Craco přes dva tisíce obyvatel, pak ale začali lidé z této neúrodné horské krajiny hromadně odcházet. Po velkém zemětřesení v roce 1959 bylo Craco postiženo rozsáhlými sesuvy půdy a v roce 1963 úřady nařídily z bezpečnostních důvodů přesídlení zbylých obyvatel do nedaleké nově zbudované části obce Craco Peschiera.\n\nV ruinách města se natáčely filmy \"Umučení Krista\" a \"Quantum of Solace\".\n\n"}
{"id": "984815", "url": "https://cs.wikipedia.org/wiki?curid=984815", "title": "Cyprián z Červeného Kláštora", "text": "Cyprián z Červeného Kláštora\n\nFráter Cyprián z Červeného Kláštora, vlastním jménem František Ignác Jaschke (28. července 1724 Polkowice, Slezsko − 1775, Červený kláštor, Slovensko) byl kamaldulským mnichem, nejznámějším řeholníkem působícím v klášteře Červený kláštor.\n\nByl znám jako všeobecně vzdělaný cestovatel, lidový léčitel, sběratel a též jako konstruktér. Studoval v Brně, Čenstochové a v Radošině. Řádový slib složil v Zoboru u Nitry 21. října 1752.\n\nFráter Cyprián vynikal zejména v oblasti lékařství, farmacie, alchymie a botaniky. Kromě psaní vědecké literatury sbíral i lidovou slovesnost. V Červeném Kláštore ho pro jeho léčitelské schopnosti vyhledávali lidé z širokého okolí. Léky i prodával a za utržené peníze založil fond pro rozvoj lékárny v Červeném Kláštore.\nNejvíce ho proslavil herbář, který tvořil v letech 1765 – 1771 (fotokopie herbáře je součástí expozice klášterního lékařství a farmaceutiky). Herbář na 97 stranách obsahuje 283 vylisovaných rostlin, které sám nebo se svými pomocníky nasbíral v oblasti Pienin a v Belianských Tatrách. K rostlinám je připojen jejich popis ve čtyřech jazycích – řečtině, latině, polštině a němčině. \nZnámého mnicha nezajímaly jen bylinky. Zajímala ho příroda jako celek, a to především vesmír. Hledal proto Tvardovského knihu, ve které se mělo údajně psát o tom, jak může člověk létat. Zřejmě tady se zrodila legenda o tom, že mnich Cyprián si zhotovil křídla, pomocí kterých v okolí Červeného Kláštora létal. Říkalo se, že jeho startovním místem byly známé \"Tri Koruny\". Údajnému mnichovu létání se již přes 200 let věnují spisovatelé, historici i technici.\n\nI kdyby mnich Cyprián nelétal, mohly by alespoň existovat jeho úvahy, nákresy, snad i pokusný model jeho „křídel“. A konec konců, něco takového nemohlo zůstat bez povšimnutí. Jak se dá přečíst v expozici muzea v Červeném Kláštore: Podle levočského historika Elemíra Koszeghyho v archivní listině z doby okolo roku 1760 jistý rimavskosobotský profesor latinsky zaznamenal:\nV jednom ze zrekonstruovaných mnišských domků v areálu Červeného kláštora je zajímavá farmaceutická expozice interiéru středověké lékárny jako památka na kamaldulského frátera Cypriána. Kromě nejznámější památky na frátera – herbáře, jsou nejzajímavějšími exponáty této části sbírek originální lékárenské vitríny ze začátku 18. století, lékárenské váhy ze 17. století vyrobené v Amsterodamu a vzácná první slovenská lékopisná literatura – Bratislavská Torkošova lékárenská taxa z roku 1745, psaná v čtyřech jazycích.\n\n"}
{"id": "984816", "url": "https://cs.wikipedia.org/wiki?curid=984816", "title": "Let Adam Air 574", "text": "Let Adam Air 574\n\nLet Adam Air 574 byl let stroje Boeing 737-4Q8 (imatrikulace \"PK-KKW\") soukromé indonéské letecké společnosti Adam Air z mezinárodního letiště Juanda v Surabaji na ostrově Jáva na letiště Sam Ratulangi v Manadu na ostrově Sulawesi. Letadlo s 96 pasažéry (42 žen a 54 mužů) a 6 členy posádky se během přeletu Makassarského průlivu 1. ledna 2007 zřítilo do moře. Vyšetřování stanovilo jako hlavní příčinu havárie selhání pilotů, kteří se příliš soustředili na řešení problémů se selhávající navigací a v důsledku toho nevěnovali dostatek pozornosti pilotáži.\n\n"}
{"id": "984823", "url": "https://cs.wikipedia.org/wiki?curid=984823", "title": "Katarzyna Piterová", "text": "Katarzyna Piterová\n\nKatarzyna Piterová (* 16. února 1991 Poznaň) je polská profesionální tenistka. Ve své dosavadní kariéře vyhrála na okruhu WTA Tour jeden deblový turnaj, když s Mladenovicovou triumfovala v roce 2013 na palermském turnaji. V rámci okruhu ITF získala do roku 2016 sedm titulů ve dvouhře a sedmnáct ve čtyřhře.\n\nNa žebříčku WTA byla ve dvouhře nejvýše klasifikována v květnu 2014 na 95. místě a ve čtyřhře pak v dubnu téhož roku na 67. místě. Trénuje ji bratr Jakub Piter. Na přípravě se podílí také rodiče Dariusz a Renata Piterovi.\n\nPremiérové finále na okruhu WTA Tour si zahrála na druhém ročníku červnového E-Boks Danish Open 2011 v Kodani, kde po boku Francouzky Kristiny Mladenovicové prohrály finále čtyřhry se švédsko-německým párem Johanna Larssonová a Jasmin Wöhrová ve dvou setech 3–6 a 3–6. První titul v této úrovni ženského tenisu si připsala o dva roky později poté, co opět s Mladenovicovou opanovaly antukovou událost Internazionali Femminili di Palermo 2013, kde v rozhodujícím střetnutí zdolaly českou dvojici dvojčat Karolíny a Kristýny Plíškových poměrem 6–1, 5–7 a [10–8].\n\nV polském fedcupovém týmu debutovala v roce 2009 utkáním základního bloku 1. skupiny zóny Evropy a Afriky proti Rumunsku, v němž přes prohru s Monicou Niculescuovou Polky vyhrály 2:1 na zápasy. Do dubna 2014 v soutěži nastoupila k šesti mezistátním utkáním s bilancí 2–4 ve dvouhře a 2–0 ve čtyřhře.\n\n"}
{"id": "984824", "url": "https://cs.wikipedia.org/wiki?curid=984824", "title": "John Herrington", "text": "John Herrington\n\nJohn Bennett Herrington (* 14. září 1958, Wetumka, stát Oklahoma) je americký důstojník námořnictva a kosmonaut. Ve vesmíru byl jednou.\n\nAbsolvoval střední školu Plano High School v Plano. Vysokoškolské vzdělání získal na University of Colorado v Colorado Springs a v námořní akademii Naval Postgraduate School . Dostudoval v roce 1995.\n\nV letech 1996 až 1997 absolvoval výcvik budoucích kosmonautů v Houstonu, poté byl zařazen do jednotky astronautů NASA. Zde setrval do září 2005. Od roku 2005 byl zaměstnán v řídící funkci u společnosti Rocketplane Limited, Inc. v Oklahoma City.\n\nOženil se, jeho manželkou je Debra, rozená Farmerová.\n\nNa oběžnou dráhu se v raketoplánu dostal jednou ve funkci letový specialista, pracoval na orbitální stanici ISS, třikrát vystoupil do volného vesmíru (EVA), kde strávil 19 hodin a 56 minut.\nVe vesmíru pobyl 13 dní, 18 hodin a 47 minut. Byl 425. člověkem ve vesmíru.\n\n\n"}
{"id": "984845", "url": "https://cs.wikipedia.org/wiki?curid=984845", "title": "Peter Jacko", "text": "Peter Jacko\n\nPeter Jacko (* 26. března 1953) je bývalý slovenský fotbalista, útočník.\n\nV československé lize hrál za Lokomotívu Košice. Nastoupil ve 211 ligových utkáních a dal 46 gólů. Vítěz Československého poháru 1979. Dorostenecký mistr Československa 1971. V Poháru vítězů pohárů nastoupil v 7 utkáních a dal 1 gól, v Poháru UEFA nastoupil ve 2 utkáních. Za dorosteneckou reprezentaci nastoupil ve 3 utkáních a za juniorskou reprezentaci nastoupil v 10 utkáních a dal 4 góly\n\n"}
{"id": "984846", "url": "https://cs.wikipedia.org/wiki?curid=984846", "title": "Joseph Black", "text": "Joseph Black\n\nJoseph Black (16. dubna 1728 Bordeaux – 6. prosince 1799 Edinburgh) byl skotský fyzik, chemik a vynálezce narozený ve Francii.\n\nProslul definováním skupenského tepla a tepelné kapacity, čímž položil základy termodynamiky. V chemii objevil oxid uhličitý a vynalezl též analytické váhy určené k vážení objektů velmi malých hmotností, které byly využívány především v chemických laboratořích. Byl členem slavného Pokerového klubu, kde byl ve styku s Davidem Humem, Adamem Smithem a dalšími představiteli tzv. skotského osvícenství.\n\n"}
{"id": "984855", "url": "https://cs.wikipedia.org/wiki?curid=984855", "title": "Třeboňští pištci", "text": "Třeboňští pištci\n\nTřeboňští pištci je dětský hudební soubor zobcových fléten, který založili v Třeboni v roce 1974 učitelé a manželé Mgr. Milena Šimečková a Mgr. Václav Šimeček. Ti jej také dodnes vedou a vychovávají stále nové členy souboru. Třeboňští pištci hrají na všechny druhy zobcových fléten a doprovází je violoncello, kytara, zvonkohra, klavír a bicí nástroje. Základem repertoáru je česká a evropská renesanční a barokní hudba; hrají i jihočeské lidové písně, vánoční písně a koledy, latinsko-americký folklór, světové evergreeny.\n\nTřeboňští pištci kromě pravidelných koncertů v divadle a ve Schwarzenberské hrobce často vystupují při různých reprezentačních příležitostech. Vystupovali mj. na Mezinárodním hudebním festivalu Český Krumlov, na plzeňské Portě, na festivalu Okolo Třeboně, na Adventním koncertě České televizi. V roce 2007 hráli na Velvyslanectví ČR ve Vídni a v Berlíně (prezentace Jižních Čech). V červnu 2009 byli Třeboňští pištci pozváni ředitelem festivalu Zlatá Praha do Prahy, kde vystoupili s flétnovým virtuózem Jiřím Stivínem v přímém přenosu České televize z Velkého sálu Paláce Žofín v Praze na slavnostním koncertu Zlatá Praha 2009. Nejvýznamnějším koncertem bylo vystoupení Třeboňských pištců v říjnu 2011 ve Vatikáně u příležitosti Roku růže a prezentace města Třeboně na veřejné audienci u papeže Benedikta XVI.\n\nTřeboňští pištci vydali 5 CD a 1 DVD:\n\n"}
{"id": "984869", "url": "https://cs.wikipedia.org/wiki?curid=984869", "title": "Kaspická flotila", "text": "Kaspická flotila\n\nKaspická flotila ( ) je nejstarší ruská vojenská flotila. Jejím operačním prostorem je Kaspické moře. Sídlem flotily je dnes Astrachaň, od roku 1867 do roku 1991 však sídlila v Baku (dnes v Ázerbájdžánu), s dalšími zařízeními v Machačkale a v Kaspijsku. Jejím současným velitelem je kontradmirál Sergej Pinčuk.\n\nFlotila vznikla v listopadu roku 1722 v Astrachani z příkazu cara Petra Velikého jako součást carského námořnictva. Její vybudování a následné velení svěřil car generál admirálovi Fjodoru Apraxinovi. Flotila sehrála významnou roli v rusko-perské válce v letech 1722–1723 a v rusko-perské válce v letech 1804–1813, když napomohlo carské armádě dobýt města Derbent a Baku. Na základě smlouvy z karabašského Gulistánu z roku 1813 zůstala Kaspická flotila jedinou vojenskou flotilou ve vodách Kaspického moře. V roce 1867 se její hlavní základnou stalo Baku. \n\nJak se situace v kaspické oblasti postupně uklidňovala, začal počet lodí ve flotile klesat. Počátkem 20. století měla dva dělové čluny a několik ozbrojených parníků. Námořníci flotily se aktivně zúčastnili revolučního dění v Baku v letech 1903–1905 a založení státu sovětů v roce 1917 v této oblasti. Pro pomoc Rudé armádě založili takzvané Ozbrojené loďstvo astrachaňské oblasti (\"Военный флот Астраханского края\" [Vojennyj flot Astrachaňskogo kraja]). V dubnu až červnu 1918 byl posílen torpédovými čluny a na podzim téhož roku ponorkami z Baltského moře. Sověti přejmenovali 13. října 1918 loďstvo na Astrachaňsko-kaspickou vojenskou flotilu (\"Астрахано-Каспийская военная флотилия\" [Astrachano-kaspijskaja vojennaja flotilija]). Její lodě však v srpnu 1918 zajaly kontrarevoluční síly tzv. středokaspické diktatury a sověti je získali zpět až po svržení vlády musavatistů. Flotilu poté zdědila Ruská sovětská federativní socialistická republika (RSFSR) a v roce 1922 se stala součástí Sovětského námořnictva. V roce 1945 byla Kaspická flotila vyznamenána Řádem Rudého praporu.\n\nPo rozpadu Sovětského svazu v roce 1991 zdědilo Kaspickou flotilu a většinu jejích plavidel Rusko.\n\nFregata \"Dagestán\" (693) Projektu 11661K a korvety \"Grad Svijažsk\", \"Uglič\" a \"Velikij Usťug\" Projektu 21631 odpálily 7. října 2015 celkem 26 střel s plochou dráhou letu 3M-14T Kalibr NK (v kódu NATO SS-N-30A) na cíle v Islámským státem kontrolované části Sýrie. Střely po odpalu z jižní části Kaspického moře letěly přibližně 1500 kilometrů k cílům v Sýrii přes vzdušný prostor Íránu a Iráku.\n\nRoku 2017 bylo rozhodnuto o přesunutí hlavní základny flotily do dagestánského města Kaspijsk. Základna kvůli tomu projde modernizací.\n\nV říjnu 2015:\n\n\n"}
{"id": "984870", "url": "https://cs.wikipedia.org/wiki?curid=984870", "title": "Honda NX-250 Dominator", "text": "Honda NX-250 Dominator\n\nHonda NX-250 Dominator motocykl kategorie enduro, vyvinutý firmou Honda, vyráběný v letech 1988-1993.\n\nDominator 250 se vyráběl jen krátkou dobu na přelomu osmdesátých a devadesátých let 20. století. Vodou chlazený (jako jediný z celé řady NX 125, 250, 400, 500 a 650) jednoválec s elektrickým startérem má slušný výkon 19 kW (17 až 21 kW dle roku výroby a země určení). Robustní konstrukce zajišťuje dobrou průchodnost terénem a životnost. Přestože vzhled NX 250 kopíruje klasickou šestsepadesátku, celá motorka je výrazně menší. Pro dodržení poměrů tak byla použita kola 19\" a 16\", namísto běžných 21\" a 17\".\n\n\n"}
{"id": "984890", "url": "https://cs.wikipedia.org/wiki?curid=984890", "title": "Archaeoindris fontoynontii", "text": "Archaeoindris fontoynontii\n\nArchaeoindris fontoynontii byl obří lemur, který žil na Madagaskaru. Podle kosterních nálezů byl velký asi jako gorila, vážil 150 až 200 kg. Živil se převážně rostlinnou potravou, žil na stromech a pohyboval se pomocí brachiace. Způsobem života tedy připomínal spíše lenochoda. Nejmladší nálezy tohoto druhu pocházejí z prvního tisíciletí před naším letopočtem. Existují tedy dohady, zda se první lidé na Madagaskaru mohli s archaeoindrisem setkat. Někteří vědci jej ztotožňují z lesním duchem \"tretretretre\" z malgašských bájí, obecně se ale soudí, že vyhynul ještě dříve, zřejmě v důsledku klimatických změn, jimž se jako úzký potravní specialista nedokázal přizpůsobit. Fosilií archaeoindrise je ostatně velmi málo, takže se dá předpokládat, že populace tohoto druhu patrně nebyla nikdy příliš početná.\n\n\"Archaeoindris\", jak název napovídá, byl příbuzný dnešního indriho.\n\n"}
{"id": "984897", "url": "https://cs.wikipedia.org/wiki?curid=984897", "title": "Placide Lubamba Ndjibu", "text": "Placide Lubamba Ndjibu\n\nMons. Placide Lubamba Ndjibu, M. Afr. (26. října 1959, Lubumbashi) je kongský katolický duchovní, biskup a člen Misionářů Afriky.\n\nNarodil se 26. října 1959 v Lubumbashi. Svá teologická studia studoval v Katolickém institutu v Toulouse a dále studoval žurnalistiku a sociální komunikaci na Univerzitě ve Fribourgu. Na kněze byl vysvěcen 27. července 1991. Po vysvěcení působil například jako farní kněz ve farnosti Nejsvětějšího srdce v Manzeze, editor bulletinu KARIBU a jako kaplan na Střední škole Wima a vojenském táboře. Roku 2010 se stal provinciálem Misionářů Afriky. Dne 11. března 2014 ho papež František jmenoval biskupem diecéze Kasongo.\n\n"}
{"id": "984907", "url": "https://cs.wikipedia.org/wiki?curid=984907", "title": "Středoslovenské nářečí", "text": "Středoslovenské nářečí\n\nStředoslovenské nářečí je jeden ze tří hlavních nářečních celků slovenštiny. Středoslovenskými nářečími se mluví na území bývalých žup Oravská župa, Turčanská župa, Liptovská župa, Zvolenská župa, Gemersko-Malohontská župa, Tekovská župa, Hontianská župa, Novohradská župa, jakož i v severní části bývalé Nitranské župy. Používají ji i někteří dolnozemští Slováci. \n\nNa základě středoslovenských nářečí historicky vznikla kulturní střední slovenština. Od dob Štúrovy kodifikace tvoří základ spisovné slovenštiny.\n\n\nNěkteré ze znaků středoslovenských nářečí mají paralely v jihoslovanských jazycích. Jsou to např. rat-, lat- místo praslovanského ort-, olt-; l místo praslovanského dl, tl a další. Jelikož se tradičně předpokládalo, že jde o jevy, které v dávné minulosti pronikly na Slovensko z jihoslovanského území, tradičně se označují jako jihoslavismy ve slovenštině. Existuje velmi mnoho názorů na původ jihoslavismů ve střední slovenštině: průnik z jihoslovanského území v praslovanském období; stopy po zaniklém slovanském jazyce Podunají – dnešním Maďarsku; autochtonní \"československé\" jevy z pozdního středověku; výsledek různých staroslovanských migračních procesů apod. Podle R. Krajčoviče jde jen o starší vrstvu nezápadoslovanských jevů v praslovanském základě slovenštiny a vznikla jako výsledek nejstaršího osídlování středního Slovenska od jihu, resp. jihovýchodní oblasti Zakarpatské pravlasti.\n\n"}
{"id": "984910", "url": "https://cs.wikipedia.org/wiki?curid=984910", "title": "Dům U Zlatého růžence", "text": "Dům U Zlatého růžence\n\nDům U Zlatého růžence v Plzni je dům čp. 104 na rohu náměstí Republiky (č. or. 11) a Dřevěné ulice. Třípatrový činžovní dům zdobí na štítu dva andělé se zlatým růžencem a na nároží ve výši druhého patra plastika vojáka s halapartnou v odění z doby třicetileté války. Dům je kulturní památkou. Vedle domu stojí Scriboniovský dům.\n"}
{"id": "984911", "url": "https://cs.wikipedia.org/wiki?curid=984911", "title": "Zuzka Zguriška", "text": "Zuzka Zguriška\n\nZuzka Zguriška, vlastním jménem \"Ľudmila Dvořáková\", rozená \"Šimonovičová\" (13. dubna 1900, Myjava − 24. září 1984, Praha, Československo), byla slovenská prozaička, dramatička a překladatelka.\n\nNarodila se v učitelské rodině a vzdělání získávala v Myjavě, Modre, jeden ročník absolvovala v Himmelkrone (Bavorsko), později studovala na učitelském ústavu v maďarském Hódmezővásárhelyi, odtud přestoupila na učitelský ústav v srbské Subotici, nakonec maturovala v roce 1920 v Ústavu ke vzdělání učitelek v Brně. V letech 1920-24 pracovala jako učitelka na Myjavě, vdala se a přestěhovala do Bratislavy, kde žila až do roku 1945. Během druhé světové války vystudovala filozofickou fakultu Univerzity Komenského, obor filozofie a dějiny umění. V roce 1945 se přestěhovala s manželem do Prahy. V letech 1949-1951 pracovala na Barrandově jako filmová scenáristka, pak se věnovala literární činnosti. V roce 1960 jí byl udělen titul zasloužilá umělkyně.\n\nSvé první dílo zveřejnila v roce 1922 v Slovenském deníku a postupně začala přispívat i do dalších časopisů a deníků (Dělnické noviny, Živena, Elán, Slovenské pohledy a další). Spolupracovala také s Československým rozhlasem, který pravidelně uveřejňoval její díla, věnovala se i divadlu, ale ze zdravotních důvodů odmítla stálé angažmá, přestože měla jako herečka velký úspěch (vystupovala i v Slovenském národním divadle). Ve svých literárních dílech se snažila představit rázovitý svět myjavských kopanic, který podávala z té humornější stránky. V krátkých literárních útvarech zachytila mnoho charakteristických stránek života v svém rodném kraji, vykreslila mnoho zajímavých postav a použila také mnoho humorných příhod. Při psaní vycházela z vlastních poznatků a zážitků.\n\n\n\n\n\n"}
{"id": "984912", "url": "https://cs.wikipedia.org/wiki?curid=984912", "title": "Kostel svatého Jakuba Většího (Vysoký Újezd)", "text": "Kostel svatého Jakuba Většího (Vysoký Újezd)\n\nKostel svatého Jakuba Většího je římskokatolický filiální, dříve farní kostel ve Vysokém Újezdu, farnosti Třebechovice pod Orebem. Je chráněn jako kulturní památka České republiky. Založení kostela je někdy spojováno se zaniklým klášterem Svaté Pole v obci Klášter nad Dědinou.\n\nPodle současného stavu poznání byl kostel založen na přelomu 12. a 13. století (podle V. Mencla na základě analýzy portálu]]). Kostel byl založen jako tribunový jednolodní kostel s apsidou na východě a věží na západě. Apsida je sklenutá konchou a od lodi je oddělena dvakrát odstupněným vítězným obloukem s vertikální částí oddělenou od archivolty jednoduchou římsou. Loď je obdélníková o rozměrech 10 x 5,15 metru s valenou klenbou s pasy a třemi páry výsečí. Klenba pochází z přestavby v roce 1885, kdy byla do romantické podoby upravena i čtyři okna v lodi. Původní strop byl plochý. Původní vstup do lodi byl portálem v severní stěně. Archivolta portálu s kresbou zdobeným tympanonem je dochována v podkroví mladšího přístavku. V západní části chrámové lodi je 2,25 m hluboká pavlačová tribuna podklenutá třemi poli křížové klenby s pozdějšími štukovými hřebínky.\n\nBohoslužby se konají v neděli v 7.45.\n\n"}
{"id": "984914", "url": "https://cs.wikipedia.org/wiki?curid=984914", "title": "Robert Jarni", "text": "Robert Jarni\n\nRobert Jarni (* 26. října 1968, Čakovec, Jugoslávie) je bývalý chorvatský fotbalista, který hrál na pozici levého obránce nebo levého záložníka. Byl členem týmu, který vyhrál Mistrovství světa ve fotbale hráčů do 20 let 1987 a reprezentoval na třech světových šampionátech: na MS 1990 hrál za Jugoslávii, na MS 1998 a 2002 za Chorvatsko. V roce 1998 získal s chorvatským týmem bronzovou medaili, navíc vstřelil důležitý gól ve čtvrtfinále proti Němcům.\n\nS Juventusem se stal italským mistrem v roce 1995 a s Realem vyhrál Interkontinentální pohár 1998.\n\nPo skončení fotbalové kariéry hrál futsal za tým MNK Split Brodosplit Inženjering. Od roku 2013 je trenérem klubu FK Sarajevo. Je také majitelem značky sportovního oblečení \"Jarni\".\n\n"}
{"id": "984915", "url": "https://cs.wikipedia.org/wiki?curid=984915", "title": "Dogecoin", "text": "Dogecoin\n\nDogecoin je kryptoměna a P2P platební síť, ve které se tato měna používá. Dogecoin se označuje zkratkami DOGE nebo XDG, popřípadě symbolem Ð. Síť má veřejně přístupný zdrojový kód (open source) a je decentralizovaná, neexistuje žádný centrální server, přes který by procházely všechny transakce. Jeho silou jsou rychlé transakce, nízké poplatky a silná komunita uživatelů. Znakem kryptoměny je legendární pes Shiba-Inu z internetových memes. Měna byla původně založena jako recese. \n\nMěna Dogecoin je spojována s mottem „To the Moon!“. \n\nNa základě Dogecoinu byly vytvořeny kryptoměny Apecoin (APE), Nyancoin (NYAN), Catcoin (CAT) a Pandacoin (PND).\n\nDogecoin původně vznikla jako recese. Vytvořil ji programátor a bývalý inženýr IBM Bill Markus a markeťák z Adobe Systems Jackson Palmer. Společně se rozhodli zakoupit doménu dogecoin.com a krátce po naprogramování první peněženky web spustili. Dogecoin odkazoval na meme se slavným japonským psem. Novou měnu založili na kryptoměně Litecoinu a spustili ji 8. prosince 2013. \n\nNárůst hodnoty této kryptoměny byl nevídaný. Už 19. prosince téhož roku jeho hodnota vzrostla během 72 hodin o 300 % (z 0.00026 USD na 0.00095 USD). Bohužel se již o 5 dní později odehrála první velká krádež Dogecoinů - miliony mincí byly ukradeny z internetové peněženky Dogewallet. Útočník tehdy získal přístup k souborovému systému serveru, díky němuž modifikoval stránku na příjem/zaslání mincí tak, aby byly všechny zasílány jemu. Přesto již v lednu roku 2014 intenzita obchodování s Dogecoiny předčila objem transakcí Bitcoinu a 29. ledna 2014 se kapitalizace trhu s Dogecoiny pohybovala na téměř 60 milionech USD. Takový nárůst neměl ve světě kryptoměn dosud obdoby. \n\nDo ledna 2018 se Dogecoin zhodnotil o 1700 %, svého maxima zatím dosáhl 7. ledna 2018 na ceně $0.0193 a jeho tržní kapitalizace se vyšplhala na 2,12 miliard dolarů.\n\nDogecoin ale není pouze recesistickou kryptoměnou. Velmi silná komunita kolem něj se věnuje také charitě. Dne 19. ledna 2014 založila komunita sbírku, aby získala 50 tisíc USD pro jamajský bobový tým, který se kvalifikoval, ale nemohl si dovolit jet na zimní olympijské hry v Soči. Během dvou prvních dnů bylo vybráno 36 tisíc USD. Komunita též uspořádala sbírku na start závodníka NASCAR Joshe Wise. Během deseti dní do 25. března 2014 úspěšně vybrala sponzorský dar ve výši 55 tisíc USD. Celý jeho vůz byl stylizován do tematiky Doge memu, Dogecoinu a sociální sítě reddit.\n\nLogo Dogecoinu je velmi oblíbený mem s názvem Doge. V principu se jedná o vyobrazení psa rasy Shiba Inu, kdy jsou k obrázku přidány interní poznámky, jakoby jimi něco konkrétního komentoval právě onen pes. V poznámkách se velice četně objevují pravopisné chyby a používá se fontu Comic Sans.\n\nTyto memy se vyskytují ve více variantách, například kdy je pes digitálně zakomponován do jiné fotky tak, aby se jevil jako její součást.\n\nDogecoin vychází z kryptoměny Litecoin. Má tedy algoritmus Scrypt, je decentralizovaný, postavený na peer-to-peer síti, a všechny transakce zaznamenává do bloků v blockchainu. Záznamy o transakcích se ukládají do bloků vždy jednou za minutu. Litecoinu to trvá 2,5 minuty a Bitcoinu 10 minut. Dogecoin dokáže také zpracovat 10x více transakcí za sekundu než Bitcoin. Poplatky za transakci tedy mohou být mnohonásobně nižší. Platby v síti jsou proto levnější a rychlejší než u Bitcoinu. \n\nStejně jako Bitcoin i Dogecoin je proof-of-work kryptoměna, k potvrzování plateb, tj. vytváření bloků, a zabezpečení sítě se využívá tzv. těžení, řešení složitých matematických úloh, které zajišťují počítače uživatelů napojených na síť Dogecoin. Těžaři tak nahrazují centrální server, který obvykle v platebních sítích zpracovává data. Těžař je za vyřešení matematické úlohy odměněn několika XDG. Velikost odměny za vytěžení bloku byla zpočátku dána náhodné mezi 0 a maximem (milionem XDG za blok), po 17. březnů 2014, kdy počet bloků překročil 145 tisíc, se však velikost odměny stala fixní. Po vytěžení 600000 bloků se navíc odměna přestala snižovat a ustálila se na 10 tisíci XDG za blok. Další snižování odměny není v plánu.\n\nAby se doba bloku nezkracovala ani neprodlužovala, systém po každém vytěženém bloku upraví složitost těžení, čímž reaguje na neustálou změnu výpočetního výkonu v síti. Původně se složitost těžení upravovala jednou za 4 hodiny.\n\nDogecoin používá asymetrickou kryptografii. Uživatel si nechá vygenerovat veřejný a privátní klíč. Veřejný klíč poté může bez starostí šířit, důležité je za všech okolností udržet v tajnosti klíč privátní. Všechny Dogecoin adresy jsou hashovací funkce veřejných klíčů - tedy řetězce 34 znaků a čísel (vždy však začínají písmenem „D“). Dogecoin adresa, na kterou můžou další účastníci trhu zasílat své mince, má např. následující tvar: DJ7zB7c5BsB9UJLy1rKQtY7c6CQfGiaRLM. Tato konkrétní adresa patří tzv. „Dogecoin Foundation“.\n\nZatímco zpočátku byl těžař odměněn náhodným počtem mincí a změna byla plánována až od bloku 600 001, na fixní odměnu byla těžba změněna již od bloku 145000. Pro těžbu není určený žádný strop. Na rozdíl od ostatních měn má Dogecoin mnohem rychlejší plán produkce. Koncem roku 2015 bylo vytěženo již 100 miliard mincí a od té doby se pokračuje 5,2 miliardami mincí za rok. 26. května bylo vytěženo již 114 601 845 018 Dogecoinů a jejich tržní hodnota byla 408 078 834 USD.\nNěkolik online směnáren již nabízí směnu DOGE/BTC(Bitcoin), DOGE/LTC(Litecoin). Směnárna AltQuick.co byla první, která se rozhodla pro obchodování DOGE/USD(Americký dolar) (od 8. ledna 2014), natěžené Dogecoiny si tedy již dnes lze směnit za „reálné peníze“. Chvíli po AltQuick.co se k trendu přidala i Kanadská směnárna Vault of Sathoshi, která nejen zprostředkovávala výměnu DOGE/USD, ale tak DOGE/CAD(Kanadský dolar).\n\n14. únorem se začal šířit názor, že by Dogecoin měl být podporován všemi hlavními světovými měnami. Návrh původně Hong Kongské směnárny Asia Nexgen podpořila také Čínská směnárna BTC38, což se podepsalo na nárůstu tržního kapitálu této virtuální měny. V prvních dnech se měna vyšplhala na druhou příčku nejčastěji měněných virtuálních měn hned za Bitcoinem.\n\n31. ledna 2014 byl tržní objem skrze všechny hlavní burzy odhadován na 1 050 000 amerických dolarů. Tržní kapitalizace byla 60 milionů amerických dolarů. Na většině celkového objemu se podílely tři směnárny, Bter (60%), Cryptsy (23%) a Vircurex (10%). Nejčastější výměny byly zaregistrovány mezi DOGE/BTC (50%), DOGE/CNY (44%) a DOGE/LTC (6%). \n\nDogecoin lze nakoupit v online směnárnách a na burzách, popřípadě jej lze získat těžením. Coiny pak může uživatel uložit ve virtuální peněžence, v online peněženkách nebo například v některých směnárnách. Internetové peněženky a úložiště kryptoměn se ale už několikrát staly terčem útoku hackerů, kvůli kterému uživatelé přišli o svoje coiny. Rozhodně se tak vyplatí vyhledat co nejbezpečnější způsob pro uložení peněz. Vzhledem k tomu, že je hodnota kryptoměn poměrně nestabilní, jsou kryptoměny často využívány při obchodování nebo jako dlouhodobá investice. Obchodování s měnou Dogecoin prostřednictvím CFD zatím žádný z regulovaných brokerů bohužel nepodporuje. Obchodovat lze ale celou řadu ostatních virtuálních měn.\n\nNadace Dogecoin a komunita této virtuální měny stojí i za několika velkými i malými fundraisingy pro pomoc potřebným. Nejvíce v povědomí jsou fundraisingy spojené se Zimní olympiádou v Soči, Světový den vody a podpora jezdce NASCAR.\n\nNadace Dogecoin společně s komunitním zapojením podpořili Jamajský bobový tým, který si nemohl dovolit zúčastnit se Zimní Olympiády i přesto, že se zdárně kvalifikoval. Za účelem jeho podpory se vybralo 50 000 dolarů, z toho 30 000 dolarů bylo vybráno v prvních dvou dnech.\n\nDalším významným meznímek byl fundraising pro vybudování studny v povodí řeky Tana v Keni. Cílem bylo vybrat 30 000 dolarů (v té době zhruba 40 milionů Dogecoin). Částku z velké části vybrali díky anonymnímu příspěvku 11 000 dolarů (tehdy 14 milionů Dogecoinů).\n\n25. března bylo komunitně vybráno 55 000 dolarů (v té době 67,8 milionů Dogecoinů) jako sponzorský dar pro NASCAR závodníka Joshe Wisea. V závodě tehdy skončil na dvacáté pozici, dostal se však do hledáčku internetové komunity a právě díky její obrovské podpoře při online hlasování získal i startovní příčku na Sprint All-Star Race. Dojel na patnácté pozici.\n\n\n\n O Dogecoinu na IT blogu\n"}
{"id": "984917", "url": "https://cs.wikipedia.org/wiki?curid=984917", "title": "Miracle Mineral Supplement", "text": "Miracle Mineral Supplement\n\nMiracle Mineral Supplement, Miracle Mineral Solution či Master Mineral Solution (MMS, \"zázračný minerální lék\") je oxid chloričitý, který se připravuje použitím toxického roztoku 28% chloritanu sodného v destilované vodě, který uživatel smíchá v předepsaném poměru s druhou složkou výrobku (kyselina citronová, hydrogensíran sodný, nebo elektrolýzou) za vzniku oxidu chloričitého, který je orálně netoxický do koncentrace až 40mg/l, a po naředění jej užívá. Název poprvé použil Jim Humble ve své knize \"The Miracle Mineral Solution of the 21st Century\" (\" Zázračný minerální roztok tohoto století\"), kterou vydal vlastním nákladem v roce 2006. Zředěná varianta je nabízena jako Chlorine Dioxide Solution (CDS), pak pod dalšími názvy dle metody přípravy jako originálně MMS, CDS1, CDS2, ECDS (vyrobené pomocí elektrolytické cesty).\n\nRoztok je propagován jako lék proti HIV, malárii, virům hepatitidy, chřipkovému viru H1N1, běžnému nachlazení, akné, rakovině a dalším onemocněním, ale účinnost roztoku in vivo zatím nebyla zkoumána žádnou vědeckou studií a proto se oficiálně nepovažuje za lék. Ačkoliv dvě studie neprokázaly, že by denní příjem 500 ml vody ošetřené oxidem chloričitým až o koncentraci koncentraci 24 mg/l a 40 mg/l způsoboval jakékoliv zdravotní potíže, mnohé zdravotní instituce vydaly varování, že užívání roztoku oxidu chloričitého může způsobit závažné zdravotní problémy. V mnohonásobně vyšších koncentracích způsobuje podráždění očí, dýchacích cest a další komplikace. Bezpečnostní limit pro pracovníky v USA je stanoven na 0.1 mg/l pro 8 hodinovou pracovní dobu, limit FDA pro balenou vodu je 0.8 mg/l, při vystavení se více než 20ppm/m na čtyři hodiny na krysách může dojít k plicnímu edému. Tzv. \"Protokol 3000\" má podle webů propagujících MMS koncentraci oxidu chloričitého až 24 ppm (24 mg/l), tzn. 30x překračující maximální povolený limit stanovený FDA..\n\nK užívání MMS, CDS či CDH vydaly varovná prohlášení četné národní instituce.\n\n\n\n\n\n\n\n\n\n"}
{"id": "984918", "url": "https://cs.wikipedia.org/wiki?curid=984918", "title": "Viktor Kubal", "text": "Viktor Kubal\n\nViktor Kubal (20. března 1923, Svätý Jur − 24. dubna 1997, Bratislava) byl slovenský výtvarník, karikaturista a scenárista a filmový režisér.\n\nV roce 1943 stál u zrodu prvního slovenského animovaného filmu \"Studna lásky\" v rámci Ústavu pro tvorbu učebních pomůcek Školfilm. Film inspirovaný legendou o Trenčínském hradě je jedním z mnoha, ve kterých se inspiroval slovenskými legendami, tradicemi nebo folklórem.\n\nJeho styl je charakteristický zkratkovitě kresbou, humorem a promyšlenou dramatizací příběhů. Jde o autora mnoha animovaných filmů, které získaly četná zahraniční ocenění. Herecky se uplatnil ve filmu \"Dávajte si pozor!\".\n\nPochován je v Bratislavě na Martinském hřbitově. V roce 2006 byla na Kremnických gagoch ​​zpřístupněna plastika jeho nosu v uličce slavných nosů, o kterou se zasloužil svojí tvorbou.\n\n\n\n\n"}
{"id": "984923", "url": "https://cs.wikipedia.org/wiki?curid=984923", "title": "Obyvatelstvo Ruska", "text": "Obyvatelstvo Ruska\n\nTento článek poskytuje základní informace o demografii Ruska.\n\nPodle oficiálního odhadu k 1. říjnu 2012 je počet obyvatel Ruska 143 300 000. Nejvyššího počtu obyvatel dosáhlo Rusko (resp. RSFSR) v roce 1991, a to 148 689 000, těsně před rozpadem Sovětského svazu, pak začala populace klesat tempem 0,5% ročně kvůli klesající míře porodnosti, stoupající úmrtnosti a emigraci (v 90. letech probíhal ale i silný příliv etnických Rusů z postsovětských zemí do Ruska, který částečně kompenzoval nepříznivou situaci) . Ale v 0. letech 21. století začal pokles zpomalovat a dokonce v roce 2009 po 15 letech Rusko zaznamenalo růst obyvatelstva (stejně jako v roce 1994 byl umožněn pozitivní migrační bilancí).\nV roce 2011 počet obyvatel Ruska vzrostl o 191 000 lidí, a dosáhl tak úrovně těsně nad 143 miliony.\n\nV roce 2012 vzrostl počet obyvatel Ruska o 292 400 lidí, přirozený úbytek byl jen nepatrný (0,02 ‰).\n\nDle sčítání 2010 tvoří etničtí Rusové 81% celkového obyvatelstva, zatímco dalších šest národů překračuje počet 1 milion - Tataři (3.9 %), Ukrajinci (1.4 %), Baškirové (1.1 %), Čuvaši (1 %), Čečenci (1 %) a Arméni (0.9 %). Celkově žije v Rusku 160 různých etnických skupin.\n\nTéměř šest milionů lidí (kolem 4% obyvatelstva) nedeklarovalo žádnou národnost ve sčítání 2010 - ostře kontrastující fakt s přibližně jedním milionem v roce 2002. Je to proto, že tito lidé byli sčítáni z administrativních databází (ne osobně) a nemohli tedy udat svou národnost. Procentuální podíl národností byl vypočítán ze složení celé populace za předpokladu, že skupina lidí, kteří neudali svou národnost, je etnicky stejně složená jako ti, kdo národnost udali.\n\nHustota zalidnění Ruska je 8,4 obyvatel na km², což dělá z Ruska jednu z nejřidčeji osídlených zemí na světě. Hustota je nejvyšší v evropské části Ruska, především v oblasti Moskvy a Petrohradu. 74% obyvatelstva žije ve městech.\n\nPočet obyvatel Ruska dosáhl vrcholu (148 689 000) v roce 1991, těsně před rozpadem SSSR. Nízká porodnost a abnormálně vysoká úmrtnost způsobily pokles obyvatelstva roční měrou 0.5%, v absolutním vyjádření 750 000 - 800 000 lidí ročně až do roku 2006. OSN v roce 2005 varovala, že počet obyvatel Ruska se může snížit z tehdejších 143 milionů o třetinu do roku 2050, pokud se ukazatele nezlepší. Ale Ruský státní statistický úřad (Rosstat) zveřejnil v roce 2009 mnohem optimističtější předpovědi, podle střední varianty se má počet obyvatel Ruska snížit na 139 milionů do roku 2030 (nízký: 127 milionů; vysoký: 147 milionů). Navíc v roce 2008 jeden demografický analytik správně předpověděl obnovení růstu obyvatelstva do roku 2010 a obnovení přirozeného přírůstku do roku 2013, který zřejmě v roce 2013 nastane.\n\nPočet Rusů žijících v chudobě se snížil na polovinu oproti 90. letům, když byla země postižena krizí, a rozvíjející se ekonomika měla pozitivní dopad na nízkou porodnost, která vzrostla z nejnižší hodnoty 8,27 narozených dětí na 1000 obyvatel v roce 1999 na 12,6 na 1000 obyvatel v roce 2011. Podobně i míra plodnosti vzrostla z 1,16 (1999) na 1,61 (2011). Rok 2007 se vyznačoval nejvyšším růstem porodnosti za předchozích 25 let. Na srovnání, v USA byla porodnost v roce 2011 12,7 na 1000 obyvatel. Zatímco porodnost v Ruské federaci je srovnatelná, ne-li dokonce vyšší než v jiných rozvinutých zemích, úmrtnost je mnohem vyšší (především u mužů v produktivním věku pro abnormálně vysoký počet úmrtí způsobených kardiovaskulárními chorobami a vnějšími příčinami smrti, jako například otravy alkoholem, sebevraždy apod.). Úmrtnost v Rusku byla v roce 2011 13,5 na 1000 obyvatel (v USA 8,1 na 1000 obyvatel).\n\nOznámení o opatřeních vlády s cílem zastavit pokles obyvatelstva bylo důležitou součástí projevu Vladimira Putina o stavu země v roce 2006. Byl představen národní program s cílem zastavit pokles obyvatelstva do roku 2020. Brzy nato studie z roku 2007 odhalila, že pokles populace se začal zpomalovat: zatímco přirozený úbytek od ledna do srpna 2006 představoval 408 200 lidí, ve stejném období roku 2007 byl jen 196 600. Ve stejném období roku 2007 bylo v Rusku zaznamenáno něco přes jednoho milionu porodů (981 600 v 2006), zatímco úmrtí poklesla z 1 475 000 na 1 402 300. Úmrtí převýšila narození 1,3krát, což představuje pokles z 1,5-násobku v roce 2006. Osmnáct z 83 provincií zaznamenalo přirozený přírůstek (2006: 16). Ruské ministerstvo pro ekonomický rozvoj zveřejnilo prognózu, že do roku 2020 se populace stabilizuje na 138 - 139 milionech, a do roku 2025, znovu poroste na dnešních 143 - 145 milionů, současně očekávaná délka života vzroste na 75 let.\n\nPřirozený úbytek pokračoval ve zpomalování v letech 2008 - 2012 díky klesající úmrtnosti a rostoucí porodnosti, dokonce v roce 2009 zaznamenalo Rusko růst obyvatelstva po 15 letech (o 23 000). V září 2009 Ministerstvo zdravotnictví a sociálního rozvoje zveřejnilo zprávu, že Rusko dokonce v srpnu 2009 zaznamenalo i přirozený přírůstek obyvatelstva, kdy počet narozených převýšil počet zemřelých o 1 000. V dubnu 2011 ruský premiér Vladimir Putin (v té době se připravující na prezidentské volby, ve kterých se chtěl vrátit do úřadu prezidenta) přislíbil investovat velké množství finančních prostředků na zvýšení porodnosti o 30 procent do roku 2015 oproti úrovni v roce 2006 a současně na prodloužení délky života ze 69 na 71 let.\n\n8,4 lidí na kilometr čtvereční (sčítání 2010)\n\n74 % městské obyvatelstvo, 26 % venkovské (sčítání 2010)\n\n0.15% (2011)\n\n\"Celkově:\" 38,8 let\n<br>\"Muži:\" 36.1 let\n<br>\"Ženy:\" 41.1 let (2009)\n\n\"Při narození:\" 105 mužů/100 žen\n<br>\"Do 15 let:\" 105 mužů/100 žen\n<br>\"15-64 let:\" 92 mužů/100 žen\n<br>\"65 +:\" 46 mužů/100 žen\n<br>\"Celkově:\" 86 mužů/100 žen (2009)\n\nPočet narozených v lednu 2013 oproti lednu 2012 vzrostl o 15 140.\n\n\n\nPorodnost za leden-prosinec 2012 byla 13,3 narozených na 1 000 obyvatel oproti 12,6 ve stejném období v roce 2011.\n\n\n\nPočet zemřelých v lednu 2013 oproti lednu 2012 vzrostl o 15 104.\n\n\n\nÚmrtnost za leden-prosinec 2012 byla 13,3 na 1 000 obyvatel, oproti 13,3 ve stejném období v roce 2011.\n\n\n\nCelkový přirozený přírůstek za leden-prosinec 2012 byl -0,02 na 1000 obyvatel oproti -1,0 na 1000 ve stejném období roku 2011.\n\n\n\n\n\nPřirozený přírůstek v roce 2012 byl dosažen ve 40 subjektech (z toho 18 republik) Ruské federace oproti 28 (z toho 16 republik) v roce 2011:\n\nV období před 2. světovou válkou nejsou vedeny žádné přesné statistiky. Andrejev udělal následující odhad:\n\nPoznámka: \"Počet obyvatel v letech 2003-2011 nebyl upraven vzhledem k výsledkům sčítání 2010.\"\n\n"}
{"id": "984926", "url": "https://cs.wikipedia.org/wiki?curid=984926", "title": "Romská vlajka", "text": "Romská vlajka\n\nRomská vlajka (romsky: \"Styago le romengo\") je mezinárodní vlajkou Romů vytvořená roku 1933 Generální unii rumunských Romů. V roce 1971 byla na prvním Mezinárodním romském sjezdu v Londýně schválena k užívání.\n\nVlajka se skládá z modrého pruhu v horní polovině, zeleného pruhu v polovině dolní a z červené čakry s 16 paprsky umístěné uprostřed. Čakra, která je i na vlajce Indie, odkazuje na indický původ romského národa. Zelený a modrý pruh symbolizují život věčných poutníků po zelené zemi pod blankytnou oblohou.\n\nVýtvarné variace polského výtvarníka slovenského původu Tomáše Rafy na téma \"Výběrové řízení na česko-romskou vlajku\", spočívající převážně v nahrazení bílé barvy zelenou a doplnění symbolu čakry na českou státní vlajku, byly v létě 2013 vystaveny v pražské venkovní galerii Artwall, tedy na zdi Letenských sadů podél nábřeží Kapitána Jaroše v Holešovicích. Autor a organizátoři chtěli svými návrhy symbolizovat soužití. Zástupci Dělnické strany sociální spravedlnosti na organizátory akce podali trestní oznámení pro údajné porušení zákona o užívání státních symbolů České republiky. Policie na základě znaleckého posudku Zbyška Svobody vyhodnotila 3 ze 7 návrhů jako přestupek a úřad městské části Praha 7 uložil umělci nepravomocně pokutu 2000 Kč. Pražský magistrát jakožto odvolací orgán však toto rozhodnutí ÚMČ P7 zrušil a přestupkové řízení zastavil.\n\n"}
{"id": "984927", "url": "https://cs.wikipedia.org/wiki?curid=984927", "title": "Samuel Štefan Osuský", "text": "Samuel Štefan Osuský\n\nSamuel Štefan Osuský (7. června 1888 Brezová pod Bradlom − 14. listopadu 1975 Myjava) byl slovenský evangelický kněz, biskup, pedagog, teolog, filozof, historik, sociolog a náboženský publicista.\n\nPocházel z rodiny koželuha. Po absolvování lidové školy v rodišti a měšťanky v Modre studoval na gymnáziu v Trnavě, v letech 1903–1906 na evangelickém lyceu a v letech 1906–1910 na Teologické akademii v Bratislavě. Ve studiích dále pokračoval na univerzitách v Erlangenu, Jeně a v Lipsku. V letech 1919–1922 absolvoval studium filozofie na Filozofické fakultě Univerzity Karlovy v Praze a dosáhl zde doktorátu filozofie na základě rigorózní práce \"Nástin psychologie náboženství\" (1922). Dálkově studoval na Právnické akademii v Prešově a toto studium ukončil také doktorátem roku 1941. \n\nOd roku 1919 byl mimořádný, v letech 1920–1933 řádný profesor filozofie a v letech 1933–1950 smluvní profesor na České evangelické bohoslovecké fakultě v Bratislavě. Přednášel zde dějiny filozofie, psychologii náboženství, pedagogiku a sociologii. Předsedal Štúrově evangelické společnosti založené roku 1936. Spolu s Janem Kvačalom založil a spoluredigoval konzervativní evangelický teologický časopis \"Věda a víra\", který vycházel v letech 1930–1933. Dále byl místopředsedou Slovenské ligy na Slovensku a předsedou jejího Literárního odboru. V letech 1945–1948 působil jako předseda filozofické odboru Matice Slovenské, jehož členem byl od jeho založení v roce 1940. Významná byla i jeho činnost v Evangelické církve a. v. na Slovensku, ať už jako faráře (Dačov Lom, Bratislava), nebo jako biskupa západního distriktu (1933–1946) a generálního kněze západního distriktu církve (1946–1951). \n\nOsuský vyšel z národně uvědomělého prostředí. Během studií na lyceu podepsal memorandum, ve kterém se studenti dožadovali přednášek ve slovenském jazyce. V podmínkách samostatného Československa se zasloužil o vybudování slovenského evangelického teologického školství. Vychoval několik generací evangelické kněžské inteligence. Svoji církev reprezentoval na mezinárodních kongresech. \n\nBěhem druhé světové války byl pro své smýšlení na čas vězněn. V důchodu žil nejprve v rodišti, od roku 1967 v Senici a v Myjavě, kde i zemřel. Pochován je v rodišti. V roce 1992 mu byl in memoriam udělen Řád Tomáše Garrigua Masaryka II. třídy.\n\nTěžištěm tvorby S. Osuského byly dějiny filozofie a teologie. Největší uznání získal dílem \"První slovenské dějiny filozofie\", v nichž jako první na Slovensku komplexně podal dějiny světové a československé filozofie.\n\n\n\n\n\n\n\n\n"}
{"id": "984948", "url": "https://cs.wikipedia.org/wiki?curid=984948", "title": "Vladimír Aichelburg", "text": "Vladimír Aichelburg\n\nVladimír Aichelburg (* 17. května 1945 v Praze) je rakouský historik a publicista, pocházející ze šlechtického rodu Aichelburgů.\n\nNarodil se v roce 1945 v Praze, kde se vyučil mechanikem elektronických zařízení. V roce 1967 opustil republiku. Studoval na Institutu dějin současnosti na Vídeňské univerzitě. V roce 1976 získal doktorát z filozofie (PhDr.) a v roce 2004 profesuru. Od roku 1968 do roku 1976 pracoval v ateliéru Arnulf Rainer a současně pro vídeňskou galerii Ariadne. V letech 1972–2010 pracoval jako archivář pro vídeňský Künstlerhaus. Je zakladatelem \"Muzea Františka Ferdinanda\" na zámku Artstetten. Vědeckým vedoucím tohoto muzea byl v letech 1982–1989 a následně v letech 1999–2005. Je velkým znalcem v oblasti Rakousko-uherského námořnictva. Po roce 1989 mu byl vrácen majetek v restituci, byl spoluvlastníkem zámku Neustupov. Pro neshody, jak se zámkem naložit, byl tento prodán a v současné době je vlastníkem firma Intec – export a import s.r.o., která si zde chtěla zřídit své reprezentativní sídlo.\n\n"}
{"id": "984956", "url": "https://cs.wikipedia.org/wiki?curid=984956", "title": "Július Filo", "text": "Július Filo\n\nJúlius Filo (* 17. prosince 1950, Palúdzka, dnes součást města Liptovský Mikuláš) byl generální biskup Evangelické církve augsburského vyznání na Slovensku (1994-2006), pedagog, spisovatel, v letech 1996-2003 viceprezident Světového luteránského svazu pro střední a východní Evropu.\nPribinův kříž I. třídy za pozitivní formování vztahu státu a církve, dlouholeté aktivní šíření myšlenek tolerance, porozumění a dodržení lidských práv a za mimořádný přínos při rozvoji ekumenické spolupráce mezi církvemi.\n\nJe ženatý, otec tří dětí. Ve svém volném čase se věnuje včelařství.\n\n"}
{"id": "984968", "url": "https://cs.wikipedia.org/wiki?curid=984968", "title": "Zrození (album)", "text": "Zrození (album)\n\nZrození je první studiové album skupiny Absolut Deafers. Bylo vydáno v roce 2013 a obsahuje 9 skladeb. Producentem tohoto alba je Aleš Bajger známý z Brněnské kapely Progres 2. Na tomto albu se také podílel kytarista kapely Citron Jaroslav Bartoň ( 2.Už jdou ) a operní pěvkyně Silvie \" Bee \" ( 1. My war, 5. Silence )\n\n"}
{"id": "984969", "url": "https://cs.wikipedia.org/wiki?curid=984969", "title": "Absolut Deafers", "text": "Absolut Deafers\n\nAbsolut Deafers je hardrock/metalová kapela z Ostravy.\n\nByla založena kapela Absolut Deafers (zakládající členové: Jan \"Joker\" Jašek, Martin Wojnar).\n\nKapela obměňuje členy, stěhuje se do nové zkušebny a nacvičuje playlist na nastávající koncerty.\n\nNa jaře roku 2011, kapela tvoří svůj první výtvor a tím je CD+DVD Live! \" THROUGH 10,000 HOLES \", se kterým na podzim vyráží na turné s kapelou \" Vitacit s Láďou Křížkem \". Ještě před touto \" šňůrou \" si kapela vyzkoušela zahrát před vyprodaným Ostravským klubem \" Rock n´roll Garage \", kde dělala předskokana známé slovenské partě \" Horkýže Slíže \".\n\nRok 2012 byl pro kapelu zlomový. Na své turné si ji vybrala kapela ARAKAIN, která v tomto roce slavila 30 let své kariéry. Exkluzivním hostem byla LUCIE BÍLÁ. Velkolepé turné, s průměrnou návštěvností 6 000 diváků, vyvrcholilo mega koncertem na výstavišti PVA Praha Letňany, kde kapela, po boku dalších hostů, mezi které patřili Petr Kolář, Lucie Bílá, Noid, Kreyson a spousta dalších českých a slovenských hvězd, zahrála jednu ze skladeb ARAKAINU.\n\nJarní část roku 2013 pokračovala společnými koncerty s kapelou ARAKAIN, která po dobré zkušenosti nabídla hostování na jejich jarním tour. Léto 2013 bylo věnováno natáčení nového CD s názvem ZROZENÍ a kapela omezila své vystupování jen na největší festivaly, kdy zásadním znamením léta 2013 bylo opakované pozvání na Votvírák, Master of Rock, Basinfirefest a další, čímž se zařadila mezi stálice těchto festivalů a odvezla si pozvání na vystupování v roce 2014.\nNa podzim 2013 kapela přijala pozvání na hostování na turné kapely CITRON, kde společně s touto kapelou realizuje podzimní část svého ZROZENÍ TOUR, na kterém zahraje skladby z nového CD.\n\nZačátkem roku kapela pokračuje ve svém \" Zrození tour \" tentokrát s kapelou KREYSON. Předkapela na Arakain Dymytry Tour 2014.\n\nPředkapela na turné Arakain a Lucie Bílá.\n\nPředkapela na Arakain Dymytry Tour 2016.\n\n\n\n\n"}
{"id": "984977", "url": "https://cs.wikipedia.org/wiki?curid=984977", "title": "Franz Xaver Chwatal", "text": "Franz Xaver Chwatal\n\nFranz Xaver Chwatal (19. června 1808 Rumburk – 24. června 1879 Bad Salzelmen) byl český pianista, hudební skladatel a pedagog.\n\nFranz Xaver Chwatal se narodil 19. června 1808 v severočeském Rumburku jako syn stavitele a opraváře varhan. V dětství oslepl na jedno oko. Již záhy projevoval hudební nadání, poprvé veřejně vystoupil v devíti letech. V mládí vystudoval klavírní hru v Praze, okolnosti jeho dalšího studia nejsou známé. V letech 1822–1835 žil v německém Merseburgu, kam odjel za svým bratrem Josefem, a živil se zde jako učitel hudby a pianista, publikoval zde také své první kompozice. Od roku 1835 až do své smrti byl soukromým učitelem hudby v Magdeburgu. Od začátku roku 1850 provozoval Chwatal se svým kolegou Christianem Friedrichem Ehrlichem (1807–1887) Institut pro společnou výuku klavírní hry (\"Institute für gemeinschaftlichen Clavierunterricht\"). Jejich klavírní škola se v německy mluvících zemích těšila značné oblibě. Chwatal byl úspěšným a žádaným skladatelem zábavné, zpravidla technicky nenáročné a instruktivní klavírní hudby. Již za svého života byl obviňován z toho, že vytváří lacinou masovou produkci, která se podbízí vkusu publika. Robert Schumann Chwatalovy kompozice blahosklonně označoval jako \"salonní hudbu\" (“Stübchenmusik”). Chwatalův bratr Josef pak vedl v Merseburgu firmu \"Chwatal\" \"& Sohn\", která se zabývala stavbou varhan. Franz Xaver Chwatal zemřel při pobytu v lázních Bad Salzelmen 24. června 1879. V Rumburku byla v roce 1931 po tomto hudebníkovi pojmenována ulice \"Franz Xaver Chwatal Strasse\".\n\nChwatal složil téměř 700 skladeb (z toho 272 tištěných). Jedná se o různé operní melodie, parafráze a fantazie, polky či drobné salonní skladby a etudy pro klavír. Největších úspěchů dosáhla skladba pro sbor \"Zpěv noční, \"resp. \"Nacht, o Nacht, du heilge Nacht \"na text Wilhelmine von Chezy, která byla populární i v Paříži a Manchesteru. Oblíbená byla také \"Vánoční symfonie\" pro dětské nástroje a četné liedertaflovské sbory. Jako hudební pedagog potom Chwatal napsal též dvě klavírní školy a Průvodce klavírní literaturou. Nejhranější Chwatalovou skladbou je dodnes živá hudební hříčka známá jako \"\"Little Playmates\"\".\n\n\n\n"}
{"id": "984978", "url": "https://cs.wikipedia.org/wiki?curid=984978", "title": "Kašlu na to", "text": "Kašlu na to\n\nKašlu na to je přibližně sedmiminutový snímek natočený skupinou filmařů Little Cube. Snímek byl v soutěži 48 Hour Film Project oceněn cenou pro nejlepší dílo. Režisérem byl Jan Kolář (Jan Van Gagner), v hlavní roli Alfred Texel.\n\nSnímek musel obsahovat postavu futuristy Jana Orákuly, bramboru a větu „Probuď v sobě Fénixe“. Snímek v březnu 2014 soutěžil na festivalu v New Orleans, kde se utkal s dalšími 120 krátkými filmy z celého světa.\n\nHlavní hrdina se rozhodne spáchat sebevraždu, protože ho podvádí přítelkyně, nerozumí si s rodiči a štve ho zaměstnání. Omylem ale zastřelí jednoho ze svých přátel.\n"}
{"id": "984981", "url": "https://cs.wikipedia.org/wiki?curid=984981", "title": "Velká čísla", "text": "Velká čísla\n\nJména čísel v češtině jsou postavena na Pelletierově systému, který se používá ve velké části Evropy, ne však v USA.\n\n"}
{"id": "984982", "url": "https://cs.wikipedia.org/wiki?curid=984982", "title": "Through 10,000 Holes", "text": "Through 10,000 Holes\n\nThrough 10,000 Holes je záznam živého vystoupení kapely Absolut Deafers, které bylo nahráno v roce 2011 v ostravském rock'n'roll klubu Garage. Jedná se o vůbec první výtvor, který kapela vytvořila. Na DVD/CD je 10 skladeb (8 anglicky a 2 v českém jazyce).\n\n"}
{"id": "984983", "url": "https://cs.wikipedia.org/wiki?curid=984983", "title": "Jezerní oblast", "text": "Jezerní oblast\n\nJezerní oblast (anglicky \"Lake District\", také \"the Lakes\" nebo \"Lakeland\") je region v severozápadní Anglii a zároveň největší národní park Anglie. Nachází se v hrabství Cumbria, má rozlohu 2292 km² a byl vyhlášen 9. května 1951. Krajina je kopcovitá (vrchy jsou nazývány v místním nářečí \"fell\") a nachází se zde největší hora Anglie Scafell Pike (978 m). Kumbrické pohoří bylo vyvrásněno v ordoviku, současnou dramatickou podobu mu dal kontinentální ledovec v poslední době ledové. Pokrývají je slatiniště, dubové lesy a pastviny (chovají se ovce místního plemene herdwick), vrcholy hor jsou tvořeny batolity. Je to jediné místo v Anglii, kde žijí ve volné přírodě veverky obecné, hnízdí zde také orel skalní a luňák červený, typickou rybou v jezerech je síh malý, který je velmi citlivý na čistotu vody. Rostou zde chráněné masožravé tučnice a rosnatky. Jezerní oblast je nejdeštivější částí Anglie: v lokalitě \"Sprinkling Tarn\" spadne až 5000 mm srážek ročně.\n\nNázev oblasti dalo zhruba šedesát jezer ledovcového původu. Wastwater je nejhlubším jezerem v Anglii (79 metrů), Windermere je nejrozlehlejší (17 km²). Další významná jezera jsou: Bassenthwaite Lake, Brotherswater, Buttermere, Coniston Water, Crummock Water, Derwent Water, Devoke Water, Elter Water, Ennerdale Water, Esthwaite Water, Grasmere, Haweswater, Loweswater, Rydal Water, Thirlmere a Ullswater.\n\nLake District byl osídlen už pět tisíciletí před naším letopočtem, jak o tom svědčí nález mnoha kamenných seker v údolí Great Langdale. Od roku 2017 je park o rozloze 2 292 km součástí Světového dědictví UNESCO.\n\nVe zdejší pitoreskní krajině hledala inspiraci literární skupina nazývaná Jezerní básníci. Ve vesnici Near Sawrey žila autorka pohádkových knížek Beatrix Potterová, která velkou část svého jmění věnovala na ochranu místní přírody. Spisovatel Arthur Ransome zasadil na jezera děj svých dobrodružných příběhů pro mládež o Amazonkách a Vlaštovkách.\n\nNárodní park Lake District navštíví ročně šestnáct až osmnáct milionů lidí. Turisty vozí po jezerech tradiční parníky, provozuje se cykloturistika i horolezectví. Vzhledem k množství biofarem a minipivovarů je oblast také oblíbeným cílem labužníků.\n\n"}
{"id": "984986", "url": "https://cs.wikipedia.org/wiki?curid=984986", "title": "Modříny u Favoritu", "text": "Modříny u Favoritu\n\nModříny u Favoritu je dvouřadá alej 4 památných stromů modřínů opadavých (\" Larix decidua\"). Čtveřice modřínů roste v řídké smrčině po obou stranách lesní silničky procházející bývalou oborou od zámečku Favorit směrem k Jindřichovicím ve spodní části stinného údolí levostranného přítoku Rájeckého potoka mezi Bukovcem a Špičákem, asi 800 m SZ od Špičáku a 300 m od ústí do údolí Rájeckého potoka, 2 km jižně od rybníčku (Teich) v Šindelové. Kdysi bylo modříny vidět zdaleka, poté, co okolní smrky vzrostly, ztrácejí se dva modříny v těchto smrcích. \nObvody kmenů měří 380, 318, 264 a 281 cm, koruny stromů dosahují do výšky 37, 36, 36 a 36 m (měření 2004). Za památné byly stromy v aleji vyhlášeny v roce 2005.\n\n\n"}
{"id": "984987", "url": "https://cs.wikipedia.org/wiki?curid=984987", "title": "Xiaomi", "text": "Xiaomi\n\nXiaomi () je soukromá čínská společnost, která navrhuje, vyvíjí a prodává smartphony, aplikace a spotřební elektroniku. Od vydání svého prvního smartphonu v srpnu 2011 získali podíl na trhu v Číně a rozšířili sortiment o širší spektrum spotřební elektroniky. Cílem Xiaomi je udržet vysokou kvalitu a nízké ceny. Dnes má společnost více než tři tisíce zaměstnanců a její hodnota se odhaduje na 10 miliard dolarů, což ji staví na stejnou úroveň jako Lenovo, druhý největší výrobce počítačů na světě. V období Q3 2014 se společnost dostala na pozici světové trojky v počtu vyrobených chytrých telefonů (za Samsung a Apple) s růstem 246,2 %.\n\nNázev Xiaomi znamená „proso“ (Xiao – „malý“, mi – „rýže“). V roce 2011 ale generální ředitel Lei Jun namítl, že existuje více významů, než jen „proso a rýže“. Připojil část „Xiao“ k buddhistickému rčení, že i jedno zrnko rýže může představovat celé pohoří, čímž naznačil, že Xiaomi chce pracovat s maličkostmi, místo usilování o dokonalost, zatímco \"Mi\" je zkratka pro mobilní internet i Mission Impossible, s odkazem na překážky, které se vyskytly při spouštění společnosti.\n\nV roce 2012 prezident Lin Bin řekl, že název má být o revoluci a schopnosti přinést inovace do nové oblasti. Za maskota si zvolili zajíčka se jménem Mitu, v tradiční ruské beranici s rudou hvězdou a šálou kolem krku.\n\nXiaomi bylo založeno sedmi partnery 6. června 2010. Jednalo se o singapurskou institucionální investiční firmu Temasek, investiční nástroje vlastněné singapurskou vládou, čínské fondy rizikového kapitálu IDG Capital, Qiming Venture Partners a výrobce mobilních procesorů Qualcomm. Lei Jun si pečlivě sestavil svůj tým, složený například z bývalých zaměstnanců Microsoftu či Motoroly.\n\n16. srpna 2010 Xiaomi oficiálně vydala svůj uživatelský systém MIUI, založený na systému Android a připomínající Samsung TouchWiz a IOS.\n\nV srpnu 2011 Xiaomi představila svůj první telefon Mi1, distribuovaný se systémem MIUI, případně klasickým Androidem.\n\nO další rok později představila společnost telefon Mi2. Ten je vybaven čtyřjádrovým procesorem Snapdragon S4 Pro APQ8064 s frekvencí 1.5 GHz, 2 GB RAM a grafickým čipem Adreno 320 GPU. 24. září 2013 společnost uvedla, že se jich za necelý rok prodalo přes 10 miliónů. Telefony Mi2 jsou prodávány prostřednictvím prodejce Mobicity ve Spojených státech, Evropě, Novém Zélandu a Austrálii. Některé produkty Xiaomi jsou vyráběny společností Foxconn, která také vyrábí iPhony a iPady.\n\nV září 2013 Xiaomi představila telefon Mi3, jehož jednu verzi pohání procesor Snapdragon 800 a druhou chipset NVIDIA Tegra 4. Momentálně se chystá verze Mi3S s procesorem Snapdragon 801, 3GB RAM, 8 megapixelovým předním fotoaparátem a 13 megapixelovým zadním fotoaparátem. Na konci září si pak společnost naplánovala otevřít maloobchod v Pekingu. V říjnu 2013 byla vyhlášena jako pátá nejvíce používaná značka chytrých telefonů v Číně.\n\nV červenci Xiaomi oznámilo uvedení prvního fitness náramku s názvem MiBand. Jako ostatní produkty společnosti, i MiBand nasadil velmi nízkou cenu v kombinaci s výdrží až jeden měsíc na jedno nabití. na začátku roku 2015 firma představila nástupce MiBand 1S, který přidal funkci měření srdečního tepu. Oba produkty mají dále funkci buzení vibracemi a díky neoficiální aplikaci mohou upozorňovat na notifikace z mobilních telefonů.\n\nV srpnu 2013 společnost najala Hugo Barru z Googlu, kde působil jako viceprezident product managementu pro platformu Android. Jako viceprezident Xiaomi Global se soustředil na mezinárodní růst společnosti. V lednu 2017 Barra společnost opustil.\n\nV roce 2014 je oznámena expanze mimo Čínu s první zastávkou v Singapuru. Mezinárodní sídlo bude koordinovat všechny aktivity, včetně uvádění budoucích produktů na trh v tomto regionu. Během dvou měsíců se společnost chtěla dostat i na malajsijský trh.\n\nV roce 2015 bylo Xiaomi podle statistik čtvrtým největším prodejcem smartphonů na světě\n\nV roce 2018 byl představen nový model řady Mi. Původně měl být tento model pojmenován Mi7 ale společnost Xiaomi slaví v roce 2018 osm let od svého vzniku a proto byl model pojmenován Mi8.\n\nMarketingová strategie společnosti je často přirovnávána ke strategii Applu. Po přečtení knihy o Stevu Jobsovi si začal Lei Jun už na vysoké škole pečlivě pěstovat image právě podle Jobse, včetně džín a tmavé košile a stylu představování produktů. Strategie společnosti tak byla často označována za okopírovanou. Navzdory tomu Xiaomi tvrdí, že dodržuje jiné zásady. Nemá žádné distributory ze třetích stran a všechny výrobky jsou prodávány přímo přes webové stránky společnosti. Skeptici tvrdí, že se jedná o levné imitace iPhonů bez výrazných hardwarových nebo softwarových výhod, které jsou veřejností vnímány jako inovativní pouze kvůli dobrému PR. Jiní poukazují na to, že i když existují určité podobnosti s Apple, schopnost přizpůsobit software dle preferencí uživatele odlišuje Xiaomi od ostatních výrobců.\n\nUživatelé mobilních telefonu Xiaomi si oblíbili značku i proto, že jako jeden z mála výrobců vydává kromě bezpečnostních záplat i aktualizace nových verzi androidu nebo nadstavby Miui i pro několik let staré modely čím zákazníci získavaji neustále nové funkce do svých zařízení.\n\nV srpnu 2014 bylo zjištěno, že telefony společnosti odesílají na servery výrobce řadu informací, mj. IMEI, ale také telefonní čísla přidaná do telefonního seznamu a ta čísla, kterými telefon komunikoval pomocí SMS. Společnost tuto skutečnost přiznala, ale údajně zjištěné vazby mezi čísly neuchovává.\n"}
{"id": "984989", "url": "https://cs.wikipedia.org/wiki?curid=984989", "title": "Vysoký smrk pod Favoritem", "text": "Vysoký smrk pod Favoritem\n\nVysoký smrk pod Favoritem je památný strom Smrk ztepilý (\"Picea abies\"), který roste v blízkosti kamenného kříže cca 150 m Z od zámečku Favorit, v prudkém svahu pod cestou nad vypuštěným lesním rybníčkem, 1,5 km JZJ od Šindelové. Jedná se zároveň o významný strom Lesů České republiky, někde též označovaný jako „Smrk pod zámečkem“, který je v současnosti nejvyšším památným stromem Karlovarského kraje. Strom je nápadný mocnými chůdovitými kořenovými náběhy, kterými se vzpírá ve strmém svahu: Kmen je rovný, válcovitý, dole částečně zploštělý, koruna je vysoko nasazená. Měřeným obvod činí 332 cm, výška stromu je 47 m (měření 2004). Za památný byl vyhlášen v roce 2006 jako esteticky zajímavý strom, významný vzrůstem.\n\nJe zároveň uveden na seznamu významných stromů Lesů České republiky.\n\n\n"}
{"id": "984995", "url": "https://cs.wikipedia.org/wiki?curid=984995", "title": "William Oefelein", "text": "William Oefelein\n\nWilliam Anthony Oefelein (* 29. března 1965 v Fort Belvoir, stát Virginia) je americký kosmonaut. Ve vesmíru byl dvakrát.\n\nAbsolvoval střední školu West Anchorge v Ancherage (1983). Vysokoškolské vzdělání získal na Oregon State University (1988)a University of Tennessee Space Institute.\n\nV letech 1998 až 2000 absolvoval výcvik budoucích kosmonautů v Houstonu, poté byl zařazen do jednotky astronautů NASA. Mezi astronauty zůstal do roku 2007, pak byl zaměstnán u Naval Network Warfare Command v Norfolku.\n\nJeho manželkou je Michaella, rozená Davisová. Mají spolu dvě děti. Má přezdívku Billy-O.\n\nNa oběžnou dráhu se v raketoplánu dostal jednou ve funkci pilota, pracoval na orbitální stanici ISS, strávil ve vesmíru 12 dní, 20 hodin a 45 minut. Byl 447. člověkem ve vesmíru.\n\n\n"}
{"id": "985003", "url": "https://cs.wikipedia.org/wiki?curid=985003", "title": "Dům U Zlatého slunce (Plzeň)", "text": "Dům U Zlatého slunce (Plzeň)\n\nDům U Zlatého slunce je barokní dům čp. 171 v Plzni na nároží Prešovské (č. or. 7) a Sedláčkovy ulice.\n\nPůvodně gotický dům byl v roce 1777 barokně přestavěn pravděpodobně plzeňským stavitelem Antonínem Barthem. Dům byl v roce 2000 rekonstruován a sídlí v něm plzeňské územní odborné pracoviště Národního památkového ústavu. Je chráněn jako kulturní památka.\n"}
{"id": "985005", "url": "https://cs.wikipedia.org/wiki?curid=985005", "title": "Viktorín z Amiterna", "text": "Viktorín z Amiterna\n\nSv. Viktorín z Amiterna (1. století Amiternum – 96 Aquae Cutiliae) byl prvním biskupem diecéze Amiterno ( \"Dioecesis Amiternina\") a v římskokatolické církvi je uctíván jako světec.\n\nViktorín z Amiterna vděčí za své jméno místu svého narození, antickému městu Amiternum v italském regionu sabina), které leží západně od L'Aquily, kde založil diecézi Amiterno, ve které stal biskupem.\n\nByl umučen v roce 96 našeho letopočtu na planině, která dodnes nese jeho jméno, v \"Aquae Cutiliae\" (Cotiliovy lázně) na cestě \"via Salaria\". Podle legendy byl svázán a pověšen hlavou dolů nad sirnými výpary. Po třech dnech otráven výpary zemřel. Jeho tělo bylo poté přeneseno na území, které patřilo k městu Amiternu do místa, které se dnes nazývá San Vittorino. Krypta, v níž je světec pohřben byla rozšířena ve 4. a v 7. století, a později nad ní byla postavena bazilika zasvěcená sv. Michaeli Archandělu.\n\nV desátém století byly jeho ostatky byly vystaveny v klášteře San Vincenzo v Metách.\n\nExistují rozporuplné údaje o datu jeho liturgické úcty. Kromě 24. července, jak je uvedeno v Jeronymově martyrologiu ( \"Martyrologium Hieronymianum\"), byl podle Římského martyrologia, které o něm píše: \"\"Romae in suburbano beati Victorini Episcopi & martyris, qui sanctitate & miraculis clarus, sacerdotium Amiterninae urbis, totius populi electione adeptus, postmodum sub nerva Trajano apud Cutilitas, ubi putentes & sulphuaea emanant aquaem cum aliis Dei servis relegatus, ab Aureliano Judice jussus est sispendi capite deorsum: quod cum per triduum pro nomine Christi passus suisset, gloriose coronatus, victor migravit ad Dominum: cujus corpus Christiani rapienters, honorifica sepultura Amiterni condiderunt.\"\", mylně uctíván 5. září, což bylo matoucí se světcem stejného jména. V posledním vydání Římského martyrologia z roku 2004 bylo datum ustáleno na tradiční den, tj. 24. července.\n\nV Čechách je sv. Viktorín z Amiterna spolupatronem litoměřické katedrály. Díky císaři Oto I. byla část jeho ostatků roku 965 přenesena do Magdeburgu. Odtud přenesl litomyšlský biskup Albrecht Aleš ze Šternberka jejich pět částí do své litomyšlské katedrály a svatý Viktorín se stal patronem litomyšlské diecéze. V Litomyšli byly objeveny na konci 16. století a dodnes jsou vystaveny v proboštském kostele. Část ostatků se dostala také do majetku Lobkoviců, od kterých je v roce 1687 získal II. litoměřický biskup Jaroslav Ignác Šternberk a roku 1692 je umístil do své katedrály, kde jsou dodnes.\n\n\n"}
{"id": "985007", "url": "https://cs.wikipedia.org/wiki?curid=985007", "title": "FC Paços de Ferreira", "text": "FC Paços de Ferreira\n\nFutebol Clube Paços de Ferreira je portugalský fotbalový klub z Paços de Ferreira. Klub byl založen v roce 1950 a svoje domácí utkání hraje na Estádio da Mata Real s kapacitou 5 200 diváků.\n\n\"K 31. 8. 2014.\"\n\n\n"}
{"id": "985008", "url": "https://cs.wikipedia.org/wiki?curid=985008", "title": "My Generation: The Very Best of The Who", "text": "My Generation: The Very Best of The Who\n\nMy Generation: The Very Best of The Who je jedna z mnoha greatest hits kolekcí od The Who. Toto album bylo vydáno v roce 1996, mezinárodně společností Polydor Records a ve Spojených státech společností MCA Records. Jeho vydání se krylo s vydáním remasterovaných původních alb, ačkoliv obsahovalo nově remasterované verze skladeb a také některé remixy.\n\nAutorem všech skladeb je Pete Townshend, kromě uvedených výjimek.\n\n"}
{"id": "985009", "url": "https://cs.wikipedia.org/wiki?curid=985009", "title": "CF União", "text": "CF União\n\nClube de Futebol União je portugalský fotbalový klub z města Funchal na ostrově Madeira. Klub byl založen v roce 1913 a svoje domácí utkání hraje na Estádio do Centro Desportivo da Madeira s kapacitou 2 500 diváků.\nKlubové barvy jsou modrá a žlutá.\n\n\n"}
{"id": "985011", "url": "https://cs.wikipedia.org/wiki?curid=985011", "title": "Smrk pod zámeckou skálou", "text": "Smrk pod zámeckou skálou\n\nSmrk pod zámeckou skálou byl památný strom smrk ztepilý (\"Picea abies\"), který rostl na pravém břehu potoka Skřiváň, pod skalnatou terasou v blízkosti bývalého rybníčka, 70 m ZJZ od zámečku Favorit, 1,5 km JZJ od Šindelové v podmáčené lesní půdě. U nejsilnějšího jednokmenného smrku Krušných hor bylo již v minulosti konstatováno vyhnívání kmene, napadení dřevokaznými houbami i hmyzem, prosychání koruny a odpadávání borky, což nakonec vedlo počátkem roku 2014 k pádu stromu. Měřený obvod kmene činil 440 cm, výška stromu byla 40 m (měření 2004). Za památný byl vyhlášen v roce 2005 jako esteticky zajímavý strom, významný vzrůstem. I po pádu zůstal strom památkově chráněný až do 30. května 2019, kdy byla nakonec ochrana zrušena.\n\n\n"}
{"id": "985012", "url": "https://cs.wikipedia.org/wiki?curid=985012", "title": "Cerro Largo FC", "text": "Cerro Largo FC\n\nCerro Largo FC je uruguayský fotbalový klub z Mela, který působí v uruguayské Primera División. Klub byl založen v roce 2002 a svoje domácí utkání hraje na Estadio Arquitecto Antonio Eleuterio Ubilla s kapacitou 8 000 diváků.\nKlubové barvy jsou modrá a bílá.\n\n\n"}
{"id": "985013", "url": "https://cs.wikipedia.org/wiki?curid=985013", "title": "Lanová dráha Zadov – Churáňov", "text": "Lanová dráha Zadov – Churáňov\n\nLanová dráha Zadov–Churáňov je sedačková lanová dráha nacházející se v Zadově, části obce Stachy. Je součástí lyžařského areálu na Churáňově.\n\nTechnologie dráhy byla vyrobena v roce 1968 firmou Transporta. Samotná lanovka byla postavena v roce 1979, kdy byl na ní zahájen zkušební provoz; v běžném provozu je od roku 1980. V průběhu let byla částečně modernizována, v roce 2006 došlo k výměně dopravního lana. Vlastníkem dráhy je Česká unie sportu (dříve pod názvem Český svaz tělesné výchovy), která ji provozuje dosud, s výjimkou let 2011–2012, kdy byla pronajata obci Stachy.\n\nJedná se o jednosedačkovou dráhu o šikmé délce 906 m s převýšením 188 m a s 15 podpěrami, z toho dvěma tlačnými. Lanovka je v provozu pouze v zimní sezóně.\n\n"}
{"id": "985014", "url": "https://cs.wikipedia.org/wiki?curid=985014", "title": "Lechnica", "text": "Lechnica\n\nLechnica je obec na Slovensku v okrese Kežmarok. V roce 2012 zde žilo 275 obyvatel. První písemná zmínka o obci pochází z roku 1319.\n\nV obci stojí římskokatolický kostel svatého Jodoka z roku 1827.\n\n"}
{"id": "985015", "url": "https://cs.wikipedia.org/wiki?curid=985015", "title": "Central Español FC", "text": "Central Español FC\n\nCentral Español je uruguayský fotbalový klub z Montevidea, který působí k roku 2015 v uruguayské Segunda División (2. liga). Klub byl založen v roce 1905 a svoje domácí utkání hraje na stadionu Parque Palermo s kapacitou 6 000 diváků.\n\n\n"}
{"id": "985016", "url": "https://cs.wikipedia.org/wiki?curid=985016", "title": "Face Dances", "text": "Face Dances\n\nFace Dances je deváté studiové album britské rockové kapely The Who. Bylo vydáno v roce 1981 ve Spojených státech společností Warner Bros. Records a ve Spojeném království společností Polydor Records. Je jedním ze dvou studiových alb, na kterém hrál bubeník Kenney Jones, který nahradil Keithe Moona po jeho smrti o tři roky dříve.\n\nAčkoliv se někteří albu vysmívali, Roger Daltrey v roce 1994 řekl, že se mu album líbí. Někteří kritici, zejména v \"Boston Globe\" v recenzi z dubna 1981, prohlásili, že to bylo nejlepší album The Who od vydání \"Quadrophenie\" v roce 1973.\n\nObal alba obsahuje obrazy členů kapely od mnoha britských malířů, kteří byli pověřeni Peterem Blakem, designérem obalu alba \"Sgt. Pepper's Lonely Hearts Club Band\" od The Beatles. Mezi těmito malíři byli například Tom Phillips, Richard Hamilton, Allen Jones, David Hockney, Clive Barker, R. B. Kitaj, Howard Hodgkin, Patrick Caulfield a Blake sám.\n\nAutorem všech skladeb je Pete Townshend, kromě uvedených výjimek.\n\n"}
{"id": "985021", "url": "https://cs.wikipedia.org/wiki?curid=985021", "title": "Kámen (Ještědsko-kozákovský hřbet)", "text": "Kámen (Ještědsko-kozákovský hřbet)\n\nKámen (440 m n. m.) je vrch v okrese Semily v Libereckém kraji. Leží asi 1,5 km severozápadně od obce Holenice, na katastrálním území Rovensko pod Troskami a Křečovice pod Troskami\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Komárovský hřbet, podokrsku Holenická pahorkatina a Bítouchovské části.\n\nAutomobilem lze nejblíže dojet západně od vrchu do Bítouchova. Z jižní části této vsi vede modrá turistická značka po jižním svahu Kamene.\n"}
{"id": "985022", "url": "https://cs.wikipedia.org/wiki?curid=985022", "title": "Bill Szymczyk", "text": "Bill Szymczyk\n\nWilliam Frank \"Bill\" Szymczyk (* 13. února 1943) je americký hudební producent a zvukový inženýr známý hlavně spoluprací s rockovými a bluesovými hudebníky, nejvýznamněji s Eagles v sedmdesátých letech. Produkoval mnoho významných alb a singlů sedmdesátých let. V roce 1990 skončil s hudebním byznysem, ale na konci prvního desetiletí nového milénia začal znovu pracovat na nových projektech, včetně alba \"Long Road Out of Eden\" od Eagles z roku 2007.\n\nVšechna alba produkoval, kromě uvedených výjimek.\n\n\n\n\n\n\n\n\n"}
{"id": "985024", "url": "https://cs.wikipedia.org/wiki?curid=985024", "title": "Seznam hlav států v roce 476", "text": "Seznam hlav států v roce 476\n\n\n\n\n"}
{"id": "985025", "url": "https://cs.wikipedia.org/wiki?curid=985025", "title": "Jon Astley", "text": "Jon Astley\n\nJon Astley je britský hudební producent, který také na konci osmdesátých let nahrál a vydal dvě alba. Jeho komerčně nejúspěšnější skladbou byla \"Jane's Getting Serious\", která se později stala populární díky televizní reklamě na kečupy Heinz, ve které hrál Matt LeBlanc.\n\nJako producent je nejznámější svou spoluprací s The Who (koprodukoval s Glynem Johnsem) na albu \"Who Are You\" z roku 1978.\n\nTaké produkoval alba pro Erica Claptona, Barclayho Jamese Harvesta, Coreyho Harta a Deborah Harry.\n\n"}
{"id": "985033", "url": "https://cs.wikipedia.org/wiki?curid=985033", "title": "Josef Hanzal", "text": "Josef Hanzal\n\nJosef Hanzal (11. června 1934, Radhostice – 22. června 2002, Praha) byl český historik, archivář a zabýval se též publicistickou činností. Ve své badatelské činnosti se specializoval především na české dějiny od 17. do 20. století.\n\nJosef Hanzal se narodil v Radhosticích na Prachaticku v rodině drobného zemědělce. Vystudoval gymnázium v Plané u Mariánských Lázní, kde maturoval v roce 1953. Po absolvování filosofické fakulty UK nastoupil do Libochovic jako archivář do zemědělsko-lesnického oddělení Státního archivu v Litoměřicích, kde pracoval zde do roku 1962. Poté přešel do Archivu Univerzity Karlovy v Praze. V tomto archivu a v Historickém klubu, jehož jednatelem byl od roku 1965, pracoval až do jeho úřední likvidace na počátku 70. let. Na počátku 70. let 20. století přišel Josef Hanzal vlivem nastupující normalizace o zaměstnání, a pracoval poté v Kabinetu Zdeňka Nejedlého při Ústavu pro českou a světovou literaturu ČSAV. Tam setrval až do roku 1986, kdy byl po zásahu tehdejších orgánů zbaven místa. Jeho dalším působištěm se stal archiv Národní galerie v Praze, odkud po listopadové revoluci přešel v roce do Historického ústavu ČSAV (později AV ČR), kde působil jako vědecký pracovník až do své náhlé smrti v roce 2002.\n\nV mladších letech se zabýval především dějinami 17.-18. století, v pozdějších letech to byla problematika 19.-20. století, zvláště otázky historiografie. Podílel se na činnosti řady organizací sdružujících historiky. Byl členem historického klubu a dalších historických spolků jako Matice česká, Masarykova společnost a Pekařova společnost – Český Ráj.\n\n\n"}
{"id": "985034", "url": "https://cs.wikipedia.org/wiki?curid=985034", "title": "Žluťucha jednoduchá", "text": "Žluťucha jednoduchá\n\nŽluťucha jednoduchá (\"Thalictrum simplex\") je nenápadná, i když poměrně vzrostlá, planě rostoucí rostlina považována v České republice za kriticky ohroženou, je jedním ze šesti druhů rodu žluťucha které se v Česku vyskytují.\n\nŽluťucha jednoduchá se dělí do několika poddruhů. Obvykle je uznáváno, že ve Střední Evropě rostou poddruhy dva:\nV ČR roste pouze žluťucha jednoduchá svízelová. Od žluťuchy jednoduché pravé se z morfologického hlediska odlišuje tvarem báze koncového úkrojku terminálního lístku, jeho šířkou včetně počtem zoubků a výškou olistění lodyhy v květenství. Po karyologické stránce je ž. j. pravá cytotyp oktoploidní 2n = 56, kdežto ž. j. svízelová tetraploidní 2n = 28.\n\nDruh žluťucha jednoduchá roste mimo severských oblastí téměř v celé Evropě a v Asii od Karpat přes Střední Asii, jižní Sibiř, Mongolsko, Čínu až po Koreu a Japonsko. Vyskytuje se na vlhkých, slatinných, kamenitých nebo křovinatých loukách a pastvinách i v teplomilných doubravách s dostatkem slunce, nejčastěji na vápnitém podloží v nížinách. V České republice se nachází jen velmi řídce ve střední a dolní části Polabí, v Českém středohoří a Dyjsko-svrateckém úvalu.\n\nVytrvalá rostlina s přímou, jednoduchou lodyhou vysokou 30 až 100 cm která vyrůstá z plazivého oddenku. Přízemní listy má krátce řapíkaté a za květu již usychají. Obvykle jen nahoře rozvětvená lodyha je hustě porostlá 2 až 3krát zpeřenými, poměrně krátkými listy trojúhelníkovitého tvaru s ouškatými pochvami na bázích lysých řapíků. Vzpřímené lístky, na rubu světle a na líci tmavě zelené, jsou úzce klínovité až čárkovité, celokrajné nebo dvou až trojlaločné, na okraji podvinuté a bývají dlouhé 10 až 50 mm a široké 1 až 1,5 mm.\n\nKvětenství je hustá, štíhlá 10 až 30 cm dlouhá lata, se vzpřímenými větévkami zhruba stejně dlouhými, která je ve spodní polovině olistěná. Na koncích větévek vyrůstají na nejdříve ohnutých a později vzpřímených, 5 až 10 mm dlouhých stopkách, nevonící oboupohlavné květy s kopinatými listeny. Květy mají úzce vejčité, brzy opadávající čtyři okvětní lístky (jen kališní) 3 až 4 mm dlouhé, nažloutlé, nazelenalé nebo nafialovělé. Jedenáct až patnáct převislých tyčinek s nitkami dvojnásobně delšími než úzce podlouhlé prašníky ční z okvětí. Pestíků s jednodílnými semeníky se širokými přisedlými bliznami bývá devět až dvanáct. Kvetou v červnu a červenci, opylovány bývají entomogamně nebo anemogamně, hmyz na květy přilétá pro pyl. Chromozomové číslo je n = 7.\n\nPlody jsou přisedlé žebernaté nažky vejčitého až elipsoidního tvaru 2 mm dlouhé které jsou nahoře zahnuty do háčku. Semena jsou dlouhá průměrně 2 mm a hmotnost tisíce semen je 0,9 gramu. Rostliny se rozmnožují rozrůstáním oddenků nebo semeny která roznáší vítr.\n\nJedná se o rostlinu v ČR poměrně vzácnou která má pouze několik málo lokalit výskytu a existující populace jsou navíc nepočetné. Žluťucha jednoduchá proto byla v \"Seznamu zvláště chráněných druhů rostlin\" dle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb. a v \"Červeném seznamu cévnatých rostlin České republiky\" z roku 2012 prohlášena za druh kriticky ohrožený (§1) a (C1).\n\n"}
{"id": "985039", "url": "https://cs.wikipedia.org/wiki?curid=985039", "title": "Jelšovce", "text": "Jelšovce\n\nJelšovce jsou obec na Slovensku v okrese Nitra. V obci je římskokatolický kostel svaté Marie Magdaleny z roku 1322 s přístavbou z roku 1733.\n\nNarodil se tu František Desset, slovenský herec.\n"}
{"id": "985040", "url": "https://cs.wikipedia.org/wiki?curid=985040", "title": "Limburská staurotéka", "text": "Limburská staurotéka\n\nLimburská staurotéka je relikviář s částmi dřeva sv. Kříže zhotovený v 10. století v Byzantské říši. Během čtvrté křížové výpravy ji ukořistil rytíř Heinrich z Elmu a odvezl do Německa. Od roku 1208 byla uložena v augustiniánském klášteře Stuben, kde v roce 1275 zřídili kapli k jejímu uctívání, a po jeho zrušení koncem 18. století byla přenesena do pevnosti Ehrenbreitstein. Roku 1835 ji jako dar získalo limburské biskupství a nyní se nachází v diecézním muzeu v Limburku.\n\n"}
{"id": "985045", "url": "https://cs.wikipedia.org/wiki?curid=985045", "title": "Skupina Schill", "text": "Skupina Schill\n\nÚderná skupina SS \"Schill\" (německy: SS-Panzergrenadier Regiment \"Schill\" nebo Kampfgruppe Schill) byla vojenská jednotka, součást nacistických vojsk, které zasáhly proti SNP. Jejím velitelem byl generálporučík Carl von Pückler-Burghauss, později Otto Klotz.\n\nSkupina \"Schill\" byla vytvořena 26. srpna 1944 C. F. von Pükler-Burghaussem, z iniciativy Karla H. Franka z jednotek Waffen SS, které byly umístěny v tehdejším protektorátu. Skládala se ze tří praporů. Disponovala samohybným dělostřelectvem, obrněnými vozidly a celkem asi 2200 až 3000 muži. Jednotka se skládala z instruktorů a vybraných nejvycvičenějších frekventantů z výcvikových táborů v protektorátu. 1. prapor skupiny Schill, kterému velel bývalý příslušník 1. divize SS Leibstandarte Adolf Hitler SS-Hauptsturmführer Hans Kettgen, byl nejkvalitnější německou jednotkou nasazenou proti povstání.\n\nJejí první část přišla do Bratislavy v noci z 31. srpna na 1. září 1944, do rána následujícího dne odzbrojila bratislavskou vojenskou posádku. Velení městské posádky nebylo schopné urychleně jednat a nakonec poslechlo Tisův rozkaz a přikázalo vojákům složit zbraně. Skupina Schill se po jejím odzbrojení přesunula do Nitry, kde začala její bojová činnost proti povstalcům na středním Slovensku.\n\n"}
{"id": "985052", "url": "https://cs.wikipedia.org/wiki?curid=985052", "title": "Rebecca Gayheart", "text": "Rebecca Gayheart\n\nRebecca Gayheart (* 12. srpna 1971 Hazard, Kentucky) je americká herečka.\n\nV televizi debutovala v roce 1992 v mýdlových operách \"Loving\" a \"All My Children\". Jednu z hlavních rolí ztvárnila ve sci-fi seriálu \"Země 2\" (1994–1995), dále hostovala například v seriálech \"Beverly Hills 90210\" a \"Cesta do neznáma\" a objevila se ve filmech \"Vřískot 2\", \"Temná legenda\" a \"Temná legenda 2\". Po roce 2000 hrála například ve snímku \"Ďábelský Santa\" a v seriálech \"Mrtví jako já\", \"Co mám na tobě ráda\", \"Plastická chirurgie s. r. o.\", \"Medium\" a \"Kriminálka Miami\". V hlavní roli se představila v seriálu \"Spiknutí\" (2006). Ve sci-fi seriálu \"Firefly\" (2002) měla hrát postavu Inary Serry, během natáčení pilotní epizody ale byla nahrazena Morenou Baccarin.\n\nV roce 2004 se vdala za herce Erica Danea.\n\n"}
{"id": "985054", "url": "https://cs.wikipedia.org/wiki?curid=985054", "title": "Joan Elizabeth Higginbothamová", "text": "Joan Elizabeth Higginbothamová\n\nJoan Elizabeth Higginbothamová (*3. srpna 1964 v Chicagu, stát Illinois), americká kosmonautka černé pleti. Ve vesmíru byla jednou.\n\nAbsolvovala střední školu Whitney M. Young Magnet High School v rodném Chicagu (1983). Vysokoškolské vzdělání získala na Southern Illinois University Carbondale (1987) a Florida Institute of Technology. Dostudovala v roce 1996.\n\nV letech 1996 až 1998 absolvovala výcvik budoucích kosmonautů v Houstonu, poté byla zařazena do jednotky astronautů NASA. V ní zůstala do roku 2007. Pak si našla zaměstnání v společnosti Marathon Oil Corp. v Houstonu.\n\nZůstala svobodná.\n\nNa oběžnou dráhu se v raketoplánu dostala jednou ve funkci letová specialistka, pracovala na orbitální stanici ISS, strávila ve vesmíru 12 dní, 20 hodin a 45 minut. Byla 440 člověkem ve vesmíru, 45 ženou.\n\n\n"}
{"id": "985055", "url": "https://cs.wikipedia.org/wiki?curid=985055", "title": "Sapér Vodička", "text": "Sapér Vodička\n\nSapér Vodička je literární postava z románu Jaroslava Haška: \"Osudy dobrého vojáka Švejka za světové války\". Jeho příhody se Švejkem jsou vylíčeny v druhém díle románu \"Na frontě\".\n\nJedná se o staršího sapéra vznětlivé a výbušné povahy, který má silnou zášť zejména vůči Maďarům, se kterými se neváhá při každé příležitosti poprat. Kvůli němu se Švejk dostane do problémů, když Vodička způsobí, že se z diskrétního doručení milostného dopisu nadporučíka Lukáše vdané paničce stane pouliční bitka v Királyhidě, při které jsou oba zatčeni.\n\nZ románu je často citována diskuze Švejka a Vodičky, ze které podle Vodičky plyne, že \"\"každý Maďar může za to, že je Maďar...\"\". Tato věta je v různém kontextu zmiňována v různých diskusích a politických komentářích, přičemž je použita jako obecná zkratka k tomu, že každý je vinen již svou národností, za což je třeba ho trestat.\n\nV českém filmu \"Dobrý voják Švejk\" z roku 1926 tuto postavu ztvárnil herec Jiří Hojer. V asi nejznámějším ztvárnění Švejka ve filmu \"Poslušně hlásím\" z roku 1957 se postava sapéra Vodičky neobjevuje.\n\nV historii obce Újezd (okres Olomouc) je uvedeno, že se sem po druhé světové válce přestěhoval, a ve věku 83 let (dne 27. dubna 1961) zde zemřel jistý Josef Vodička, který byl Jaroslavu Haškovi inspirací pro postavu sapéra Vodičky. S Haškem se setkal v roce 1917 v lágru Samarské gubernie v Rusku, kde se octnul poté, co se rozhodl dezertovat. Tuto historii potvrzují i vnoučata Josefa Vodičky, které ho ve vzpomínkách popisují jako propagátora otužování, ale také šprýmaře a bohéma, který skládal písničky a nezkazil žádnou legraci.. Na jeho památku je v obci Újezd jedno zastavení obecní naučné stezky přímo u jeho domu.\n\n"}
{"id": "985058", "url": "https://cs.wikipedia.org/wiki?curid=985058", "title": "Eva Šlosárová", "text": "Eva Šlosárová\n\nEva Šlosárová, umělecké jméno Evelyn Schloss (21. října 1953 Nové Město na Moravě – 6. května 2014 Praha) byla fotomodelka Jana Saudka, herečka, umělecká maskérka Československé televize a spoluautorka množství fotografií, děl filmové a divadelní tvorby.\n\nPo rozvodu jejích rodičů vychovávala Evu její babička, Eva však u své babičky nezůstala dlouho a byla umístěna k výchově cizím lidem, kde uvažovala o sebevraždě.\nEva se rozhodovala o svém budoucím povolání a nastoupila do učiliště obor kadeřník/kadeřnice v Mělníce.\nZ druhého manželství její matky má dva sourozence, Pavla a Vladimíra, zvaného Láďa. V roce 1977 se jí narodila dcera Andrea. \n\nJako herečka v amatérském souboru ztvárnila osoby různých charakterových rolí. Působila v hudební skupině Galaxie, jako umělecká maskérka v Československé televizi a spolupracovnice – fotomodelka Jana Saudka.\n\nZajímavost: S Karlem a Janem Saudkovými ji seznámil Miloš Macourek, který se jimi nechal inspirovat a pojmenoval po nich postavy ve scénáři k filmovému dílu Zítra vstanu a opařím se čajem. Jako umělecká maskérka se seznámila s Milošem Macourkem, ten jí představil Janovo dvojče, kreslíře Káju Saudka, a přes něj poznala Jana.\n\n\n\n\n"}
{"id": "985059", "url": "https://cs.wikipedia.org/wiki?curid=985059", "title": "Barbara Radding Morganová", "text": "Barbara Radding Morganová\n\nBarbara Radding Morganová (*28. listopadu 1951 v Fresnu, stát Kalifornie), americká učitelka a kosmonautka. Ve vesmíru byla jednou.\n\nV letech 1965 až 1969 absolvovala střední školu Hoover High School v rodném Fresnu. Vysokoškolské vzdělání získala na Stanfordově univerzitě (1969–1973) a College of Notre Dame v kalifornském Belmontu (1973–1974).\n\nVyučovala na mnoha školách nejen v USA, i v indiánské rezervaci Flathead.\n\nV letech 1985 až 1986 absolvovala výcvik budoucích kosmonautů v Houstonu, poté byla zařazena do jednotky astronautů NASA.\nV rámci programu Učitel ve vesmíru byla původně vycvičena jako náhradnice za Christu McAuliffeovou pro misi STS-51L. Program byl po havárii raketoplánu v roce 1986 zrušen. O 12 let později prošla konkurzem na doplnění oddílu kosmonautů, část předchozího výcviku jí byla započtena.\n\nJe vdaná, jejím manželem je Clay Morgan, mají spolu dvě děti. Používala přezdívku Barby.\n\nNa oběžnou dráhu se v raketoplánu dostala jednou ve funkci letová specialistka, pracovala na orbitální stanici ISS, strávila ve vesmíru 12 dní, 17 hodin a 56 minut. Byla 459 člověkem ve vesmíru, 48 ženou.\n\n\n"}
{"id": "985061", "url": "https://cs.wikipedia.org/wiki?curid=985061", "title": "Benjamin Alvin Drew", "text": "Benjamin Alvin Drew\n\nBenjamin Alvin Drew (*5. listopadu 1962 ve Washingtonu) je americký důstojník, pilot a kosmonaut. Ve vesmíru byl dvakrát.\n\nAbsolvoval střední školu Gonzaga College High School v rodném Washingtonu (1980) a nastoupil na leteckou akademii United States Air Force Academy v Colorado Springs se zaměřením na fyziku a astronomii. Akademii zakončil v roce 1984 a stal se letcem.\n\nO řadu let později pokračoval ve studiu astronomie na Embry–Riddle Aeronautical University v Daytona Beach na Floridě. Studia ukončil v roce 1995.\n\nV letech 2000 až 2002 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nZůstal svobodný.\n\nNa oběžnou dráhu se v raketoplánu dostal dvakrát ve funkci letový specialista, pracoval na orbitální stanici ISS, strávil ve vesmíru 25 dní a 13 hodin. Absolvoval též dva výstupy do volného vesmíru (EVA) v celkové délce 12 hodin a 48 minut. Byl 460 člověkem ve vesmíru.\n\n\n"}
{"id": "985069", "url": "https://cs.wikipedia.org/wiki?curid=985069", "title": "Vladimír Dobrovič", "text": "Vladimír Dobrovič\n\nVladimír Dobrovič (* 3. prosince 1950) je bývalý slovenský fotbalista, obránce.\n\nV československé lize hrál za Lokomotívu Košice. Nastoupil ve 199 ligových utkáních a dal 3 góly. Vítěz Československého poháru 1977 a 1979. Dorostenecký mistr Československa 1971. V Poháru vítězů pohárů nastoupil v 8 utkáních a dal 1 gól, v Poháru UEFA nastoupil ve 2 utkáních.\n\n"}
{"id": "985071", "url": "https://cs.wikipedia.org/wiki?curid=985071", "title": "2. slovenská národní fotbalová liga 1987/88", "text": "2. slovenská národní fotbalová liga 1987/88\n\nV soubojích 7. ročníku 2. slovenské národní fotbalové ligy 1987/88 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "985077", "url": "https://cs.wikipedia.org/wiki?curid=985077", "title": "Odrážka", "text": "Odrážka\n\nOdrážka může být:\n\n"}
{"id": "985080", "url": "https://cs.wikipedia.org/wiki?curid=985080", "title": "Béčko", "text": "Béčko\n\nBéčko může být:\n\n"}
{"id": "985086", "url": "https://cs.wikipedia.org/wiki?curid=985086", "title": "Augmentace", "text": "Augmentace\n\nAugmentace (z latinského \"augmentatio\" – zvětšení) může být:\n\n"}
{"id": "985087", "url": "https://cs.wikipedia.org/wiki?curid=985087", "title": "Aleluja! Živ buď nad smrtí slavný vítěz", "text": "Aleluja! Živ buď nad smrtí slavný vítěz\n\nAleluja! Živ buď nad smrtí slavný vítěz (německy \"Alleluja! Des Todes starker Überwinder\", polsky \"Alleluja żyw już jest śmierci Zwyciężyciel\"), staršími názvy Aleluja! Živ buď nad smrtí zvítězitel nebo Aleluja! Zdráv buď, náš milý spasiteli, je původem česká velikonoční píseň z roku 1830 oslavující zmrtvýchvstání Ježíše Krista.\n\nPůvodní text písně napsal v češtině Tomáš Fryčaj, římskokatolický farář v Obřanech u Brna, moravský národní buditel a vydavatel populárních kancionálů. Nápěv složil Karl Nanke, ředitel kůru v brněnské katedrále sv. Petra a Pavla. Ve Fryčajově kancionálu je označena jako \"přeradostná píseň na vzkříšení Páně\", která může být zpívána na Bílou sobotu, na den vzkříšení a o nedělích v době velikonoční. Originální rukopis s touto písní je uložen v olomoucké pobočce Zemského archivu v Opavě jako součást pozůstalosti po Karlu Dostálovi-Lutinovovi.\n\nV jednotném kancionále vydávaném od roku 1973, v němž má přepracovaný text a upravený nápěv, je píseň označena číslem 401. Má osm slok a při mši je možné ji zpívat na všech propriálních částech mše i na závěr. V mnoha katolických kostelích se používá k vyjádření radosti v liturgii velikonoční vigilie a zpívává se i později v době velikonoční. Ve slezské vsi Lukavec se zpěv této písně stal součástí staletí staré tradice velikonoční jízdy na koních.\n\nPíseň se mimo Moravy stala oblíbenou i v Horním Slezsku (včetně Hlučínska), kde se rozšířila v německém znění pod názvem \"Alleluja! Des Todes starker Überwinder\", respektive v polském překladu nazvaném \"Alleluja żyw już jest śmierci Zwyciężyciel\".\n\n"}
{"id": "985092", "url": "https://cs.wikipedia.org/wiki?curid=985092", "title": "Tvoje jméno vyznávám", "text": "Tvoje jméno vyznávám\n\nTvoje jméno vyznávám (v anglickém originále \"Lord, I Lift Your Name on High\") je původně americká duchovní píseň, kterou napsal Rick Founds v roce 1989. Do češtiny její text přeložil Karel Řežábek. Je zařazena ve zpěvníku Koinonia pod číslem 204. Jiný český překlad je znám pod názvem Pane, chválím jméno Tvé.\n\nByla rovněž přeložena do řady dalších jazyků:\n\n\n\n"}
{"id": "985094", "url": "https://cs.wikipedia.org/wiki?curid=985094", "title": "Otáčivé hlediště v Týně nad Vltavou", "text": "Otáčivé hlediště v Týně nad Vltavou\n\nOtáčivé hlediště v Týně nad Vltavou je jedním ze dvou otáčivých hledišť v České republice. Druhé se nachází v Českém Krumlově. Jako jediné na světě je amatérské - slouží místním ochotníkům jako letní scéna. Hraje se od konce června do začátku září, a to čtyřikrát týdně (úterý, středa, pátek, sobota).\nTočna se nachází v Bedřichových sadech v Týně nad Vltavou na místě původního hradu.\n\nHlediště bylo postaveno místním ochodnickým sborem Vltavan v roce 1983 na počest stého výročí znovuotevření Národního divadla. Stavba byla brigádnicky zhotovena během dvou měsíců.\n\nMezi představení hrané v posledních letech patří např.:\n\n"}
{"id": "985096", "url": "https://cs.wikipedia.org/wiki?curid=985096", "title": "Rudolf Wedra", "text": "Rudolf Wedra\n\nRudolf Wedra (21. března 1863 Litovel – 14. března 1932 Hanftal) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a nižší reálnou školu. Absolvoval učitelský ústav. Působil jako nadučitel a majitel statku. Byl obchodníkem s vínem v Eibesthalu. Publikoval spisy na živnostenská, zemědělská a politická témata. Angažoval se v politice jako člen německých politických stran. Byl členem obecní rady v Eibesthalu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 38. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako nadučitel na penzi a obchodník s vínem.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od 4. března 1919 do 9. listopadu 1920 byl poslancem Ústavodárného národního shromáždění Rakouska za Velkoněmeckou nacionální stranu (GdP).\n"}
{"id": "985100", "url": "https://cs.wikipedia.org/wiki?curid=985100", "title": "Iscare", "text": "Iscare\n\nSpolečnost ISCARE I.V.F. a.s. byla založena v roce 1994 jako nestátní soukromé zdravotnické zařízení se sídlem v Praze.\n\nPoskytuje zdravotnické služby v oborech asistované reprodukce, komplexní léčby obezity a miniinvazivní chirurgie, gastroenterologie, léčby idiopatických střevních zánětů, plastické chirurgie a revmatologie.Od ledna roku 2015 se klinické centrum ISCARE stalo součástí skupiny FutureLife a.s.\n\nPondělí – Čtvrtek 7.00 – 19.00\n\nPátek 7.00 – 18.00\n\nSobota 7.00 – 12.00\n\nRecepce – objednávání +420 234 770 260, 261 nebo bezplatná linka 800 203 233\n\nSekretariát generálního ředitele +420 234 770 245\n\nFax +420 234 770 295\n\nEmail iscare@iscare.cz\n\nWWW www.iscare.cz\n\nAdresa Jankovcova 1569/2c, 170 04 Praha 7\n\nKlinika ISCARE zahájila svou činnost v roce 1995 jako jedno z prvních nestátních IVF center v ČR.\n\nV roce 2005 bylo otevřeno Centrum pro léčbu obezity (CPLO), poskytující komplexní léčbu od konzervativní až po bariatricko-chirurgické metody.\n\nV roce 2007 se klinika dále rozšířila o gastroenterologii – Centrum pro idiopatické střevní záněty (IBD), kde jsou léčeni nemocní s crohnovou chorobou a ulcerózní kolitidou, a současně vzniklo oddělení plastické chirurgie.\n\nV roce 2017 vzniklo oddělení revmatologie, zaměřené na biologickou léčbu pokročilých stádií revmatoidní artritidy.\n\nJedno z prvních nestátních center asistované reprodukce v ČR zahájilo svou činnost v lednu 1995. Pod vedením primáře MUDr Jaroslava Hulverta poskytuje centrum IVF celou škálu léčebných postupů (např. ICSI, genetika, preimplantační diagnostika, kryokonzervace, apod.) Za dobu svého působení pomohlo centrum asistované reprodukce na svět 8,5 tisícům dětí. Celosvětově je přitom 3-7% párů nevratně neplodných. Mnohem více párů (12-28%) však zakouší nedobrovolnou bezdětnost delší než 1 rok.\nCentrum asistované reprodukce IVF se podílí na tzv. social freezing – tento termín označuje preventivní zamrazování spermií a oocytů, tedy mužských a ženských zárodečných buněk, za účelem jejich pozdějšího využití.\n\nCentrum pro léčbu obezity poskytuje komplexní přístup, včetně bariatrické chirurgie (bandáž žaludku, tubulizace, plikace, gastrický bypass) pod vedením primáře MUDr. Pavla Beni.\n\nMimo bariatrické chirurgie nabízíme široké spektrum laparoskopických operací jako je odstranění žlučníku, slepého střeva nebo operace jícnové kýly.\n\nCílem centra je poskytování péče, která vede k dlouhodobé redukci hmotnosti, a tím k léčbě, resp. prevenci onemocnění s obezitou spojených.\n\nPéče je plně hrazena zdravotními pojišťovnami a pacient si na ni nedoplácí.\n\nKlinické a výzkumné centrum pro střevní záněty (IBD) je zaměřeno na diagnostiku a léčbu pacientů s ulcerózní kolitidou a crohnovou chorobou. Primářem centra je přednosta kliniky ISCARE prof. MUDr. Milan Lukáš, CSc.\n\nV neposlední řadě zde také probíhá intenzivní výzkumná činnost, zaměřená na odhalení příčiny a chronického průběhu střevních zánětů a také na nové možnosti medikamentózní léčby těchto nemocí.\n\nCentrum úzce spolupracuje s 1. lékařskou fakultou Karlovy University v Praze a podílí se na řešení několika mezinárodních evropských projektech ve spolupráci s universitami v Barceloně, Řezně a Nottinghamu.\n\nCentrum revmatologie je zaměřeno na diagnostiku a biologickou léčbu pacientů s revmatoidní artritidou, psoriatickou artritidou a ankylozující spondylitidou (Bechtěrev).\n\nJedná se o chronická autoimunitní onemocnění, jejichž nejtěžší formy jsou léčeny tzv. biologickou léčbou, která při včasném nasazení dokáže onemocnění u některých pacientů nejenom zpomalit, ale i zcela vyléčit.\n\nCentrum revmatologie je vedeno primářkou MUDr. Pavlou Vavřincovou, CSc., která se svými kolegy zajišťuje pro pacienty maximálně profesionální služby v příjemném a pohodovém prostředí Klinického centra ISCARE. \n\nMUDr. Pavla Vavřincová, CSc. je specialistkou v oboru revmatologie, s více jak 30letou praxí. Za svou dosavadní kariéru řídila 17 revmatologických mezinárodních studií a dalších se spoluúčastnila jako vedoucí pracovník. Účastnila se i studií zaměřených na ověření dlouhodobé bezpečnosti a účinnosti přípravku Humira u pacientů s aktivní juvenilní polyartikulární idiopatickou artritidou.\nKliniku plastické chirurgie v současné době vede primář MUDr. Alexander Vatľak, který patří mezi skupinu plastických chirurgů s bohatými zahraničními zkušenostmi. \n\nNabízíme širokou škálu zákroků jako například: augmentace nebo redukce prsou, gynekomastie, liposukce, abdominoplastika, prodloužení/rozšíření penisu, rhinoplastika, operace očních víček, modelace paží a stehen, ultrazvuková liposukce, lifting krku nebo face-lift. \n\nZajímavým výkonem je kupř. Liposculpturing – metoda, která umožňuje odsátí tuku prostřednictvím ultrazvukové liposukce a následné modelování svalů s využitím odebraného vlastního tuku. Provádí se prostřednictvím přístroje VASER LipoV ČR jej zatím nabízí pouze ISCARE.\n\nPro může jsou nejžádanější výkony v oblasti můžského poprsí, face-liftu/očních víček nebo operací penisu. Kupř. rozšíření penisu řeší problém mužů, kteří mají pocit, že je jejich penis moc úzký. Augmentace neboli prodloužení penisu řeší zase problém mužů, které trápí velikost jejich penisu.\n\nIhned.cz - v Česku proběhla první operace formou liposculpturingu\n\nIhned.cz - medicínský turismus v Česku dál kvete\n\nNovinky.cz - české kliniky vydělávají na cizincích\n\nBlesk - chat s primářkou plastické chirurgie\n\nIdnes.cz - české zdravotnictví, plastika, umělé oplodnění\n\nTýden.cz - cizinci jezdí do Česka i za umělým oplodněním\n\nLidové noviny - cizinci si v Česku oblíbili chirurgii a umělé oplodnění\n\nIVF centre\n\nIBD patients need in health quality of care ECCO consensus\n\nIVF - the centre of assisted reproduction\n\nSocial freezing\n\nCrohnova nemoc\n\nUlcerózní kolitida\n\nAsistovaná reprodukce\n\nGenetika\n\nPreimplantační genetická diagnostika\n\nKryoprezervace\n\nVaser\n\nLiposculpturing\n"}
{"id": "985102", "url": "https://cs.wikipedia.org/wiki?curid=985102", "title": "Emanuel Formánek", "text": "Emanuel Formánek\n\nEmanuel Formánek (7. října 1869 Litomyšl – 2. dubna 1929 Praha) byl rakouský s český lékař, chemik, vysokoškolský pedagog a politik, na počátku 20. století poslanec Říšské rady.\n\nStudoval lékařskou fakultu Vídeňské univerzity, pak pokračoval na Univerzitě Karlově v Praze. Zde promoval roku 1893. Během studií již působil coby demonstrátor v \"Ústavu pro lučbu lékařskou\" a v tomto oboru byl aktivní i po dokončení studií. Roku 1896 sem nastoupil jako asistent u profesora Ivana Horbaczewského. Absolvoval studijní pobyty v Německu a Francii a stal se městským chemikem v Praze a rovněž vrchním inspektorem \"Všeobecného ústavu ke zkoumání potravin\". V roce 1898 se habilitoval v oboru užité chemie lékařské a roku 1902 i v toxikologii. Od roku 1903 byl mimořádným profesorem. V roce 1917 nastoupil jako přednosta Ústavu pro lučbu lékařskou a od roku 1918 byl řádným profesorem. Později byl zastupujícím přednostou Ústavu farmakologicko-farmakognostického a v této funkci setrval do své smrti. Publikoval četné odborné a populárně-naučné spisy.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Čechy 28. Usedl do poslanecké frakce Český národně sociální klub. Ve vídeňském parlamentu setrval až do zániku monarchie. K roku 1911 se profesně uvádí jako univerzitní profesor a vrchní inspektor potravin.\n"}
{"id": "985107", "url": "https://cs.wikipedia.org/wiki?curid=985107", "title": "Jindřich Opper", "text": "Jindřich Opper\n\nJindřich Georges Stephane Adolphe Opper, známý také jako Henri Opper de Blowitz (28. prosince 1825, Blovice – 18. ledna 1903 Paříž) byl světově známý český novinář židovského původu.\n\nV 15 letech odešel z domova, na cestách se naučil řadu jazyků. V roce 1859 se oženil s bohatou vdovou, která byla o 11 let starší než on.\n\nAč neuměl dobře anglicky, od roku 1871 se stal novinářem The Times a v této profesi se ve své době velmi proslavil. Vedl řadu rozhovorů s předními osobnostmi politické scény, např. s říšským kancléřem Otto von Bismarckem, španělským králem Alfonsem XII., císařem Napoleonem III., ale také papežem Lvem XIII.\n\nNejvětšího úspěchu v roli novináře se dočkal roku 1878, kdy se mu podařilo získat text Berlínské smlouvy a nechat ho publikovat téhož dne, kdy politici na Berlínském kongresu dokument teprve podepisovali. Téhož roku byl oceněn Řádem čestné legie.\n\nV roce 2015 uvedlo pražské Divadlo pod Palmovkou komedii Henri de Blowitz. Hra je kombinací skutečného životopisu titulní postavy a fikce.\n"}
{"id": "985108", "url": "https://cs.wikipedia.org/wiki?curid=985108", "title": "Václav Fresl", "text": "Václav Fresl\n\nVáclav Fresl (14. října 1868 Praha\", (některé dokumenty udávají, že se narodil v Pelhřimově)\" – 23. prosince 1915 Třebotov) byl rakouský a český politik, na počátku 20. století poslanec Říšské rady.\n\nVychodil obecnou školu v Praze a měšťanskou školu v Pelhřimově. Vyučil se řezníkem a uzenářem. Do roku 1900 pracoval jako zřízenec pražských obecních plynáren. Byl aktivní i politicky. Od jejího založení roku 1897 byl členem České strany národně sociální. Působil i jako novinář. V roce 1893 se oženil s Marií Kolářovou.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za všeobecnou kurii, obvod Plzeň, Blovice, Rokycany atd. Uspěl i ve volbách do Říšské rady roku 1907, konaných již podle všeobecného a rovného volebního práva, kdy byl zvolen za obvod Čechy 15. Usedl do poslanecké frakce Sjednocení českých národně sociálních, radikálně pokrokových a státoprávních poslanců. Mandát obhájil za týž obvod i ve volbách do Říšské rady roku 1911. Nyní byl členem frakce Český národně sociální klub. Ve vídeňském parlamentu setrval až do své smrti. V Říšské radě se zviditelnil při jedné z českých obstrukcí, kdy hovořil po 18 hodin. Krátce poté se ale u něj rozvinula nemoc. K roku 1911 se profesně uváděl jako dělník.\n\nZemřel v prosinci 1915.\n\n"}
{"id": "985114", "url": "https://cs.wikipedia.org/wiki?curid=985114", "title": "Orná půda", "text": "Orná půda\n\nOrná půda může znamenat:\n\n"}
{"id": "985116", "url": "https://cs.wikipedia.org/wiki?curid=985116", "title": "Světový pohár v biatlonu 2013/2014 – Kontiolahti", "text": "Světový pohár v biatlonu 2013/2014 – Kontiolahti\n\n8. podnik Světového poháru v biatlonu v sezóně 2013/14 probíhal od 13. do 16. března 2014 ve finském Kontiolahti. Na programu byly dva závody ve sprintech a stíhací závody. Z české reprezentace se na stupně vítězů probojovala Gabriela Soukalová, která obsadila ve druhém sprintu 15. března třetí místo.\n"}
{"id": "985120", "url": "https://cs.wikipedia.org/wiki?curid=985120", "title": "Jaroslav Werstadt", "text": "Jaroslav Werstadt\n\nJaroslav Werstadt (21. března 1888, Plzeň – 8. ledna 1970, Praha) byl český historik, novinář a publicista.\n\nJaroslav Werstadt se narodil v Plzni a po maturitě na místní reálce studoval na pražské technice a posléze také historii na Univerzitě Karlově. Brzy osiřel a už od roku 1908 se živil novinářskou činností, když pracoval jako redaktor Časopisu pokrokového studentstva. Během svého studia historie byl žákem Josefa Pekaře a Josefa Šusty a jako dizertaci předložil v roce 1920 práci \"Politické dějepisectví a jeho čeští představitelé\". Jako student se účastnil politického boje (jako člen Strany radikálně pokrokové) a byl odpůrcem Rakouska-Uherska. Jako odbojář se během první světové války podílel na činnosti české Maffie.\nPo vzniku ČSR patřil k historikům blízkým T. G. Masarykovi a zasadil se o založení Archivu národního osvobození a jeho sloučení s legionářským archivem v Památník národního osvobození (pozdější Vojensko-historický ústav); byl vedoucím jeho politického archivu. Ve své badatelské činnosti se věnoval zejména problematice odboje. Za zmínku stojí také jeho publicistická činnost. Redigoval Časopis pokrokového studentstva (1908–09), Nové Čechy (1918–19) a Český časopis historický. Byl také přispěvatelem deníků České slovo, Lidové noviny, Národní listy, Národní osvobození, Prager Presse, Pokrokové revue, Svobodné noviny, Svobodné slovo a Svobodný zítřek. Podílel se také na založení časopisu Naše revoluce (1923–38), jako orgán studia o dějinách odboje za první světové války.\n\nI v pomnichovském období byl rozhodným obhájcem étosu první republiky. Publikoval už ale pod pseudonymy Ladislav Vrbický, Vojtěch Landa apod. a polemizoval s druhorepublikovou revanší vůči politickému odkazu T. G. Masaryka, Edvarda Beneše či Kamila Krofty. Po obsazení českých zemí německými vojsky se podílel na odbojové činnosti a v letech 1939–1945 byl vězněn v koncentračním táboře Buchenwald jako vězeň s číslem 1741. Po roce 1948 působil už pouze v Historickém klubu, k jehož významným osobnostem patřil a mnoho jeho prací vyšlo právě v edici Historického klubu.Jako obhájce hodnot Masarykovy první republiky patřil Werstadt po únoru 1948 k nepohodlným osobám a již v prosinci 1948 byl penzionován. Šedesátiletý historik nemohl publikovat a pravděpodobně jen minulost buchenwaldského vězně ochránila Jaroslava Werstadta od bezprostřední fyzické represe.\n\nWerstadtovo dílo je do značné míry dílem editorským. Jedná se o vydání básnické antologie \"Bělohorské motivy\" přes editorské počiny týkající se novějších českých a rakouských dějin v 19. století k historii čs. odboje a vzniku ČSR. Spadají sem i edice týkající se českého dějepisectví. Řada jeho prací odpovídá W. zájmu o metodologii historiografie. Byl jedním z hlavních oponentů Gollovy školy. Proti jejímu soustředění na přísně objektivní vědu vyzvedával heslo „věda pro život“, které je podle jeho názoru charakteristické pro „nový pragmatismus“ v historickém poznání, zdůrazňoval ale nutnost pravdivého poznání. Jeho tvorbu výrazně ovlivnili historikové jako Benedetto Croce, Wilhelm Dilthey, Ernst Troeltsch a Friedrich Meinecke.\n\nZájem o dějiny českého dějepisectví jej vedl i k zájmu o filozofii dějin. Ta podle jeho názoru vychází jak z historického poznání, tak ze zájmu o dnešek a zítřek. Jejím úkolem je konstrukce dějinného vývoje, tj. použití obecných pojmů k vystižení závažných momentů a faktorů, poznání jejich souvislosti a významu pro další vývoj. Za hlavními problémy české filozofie dějin považoval Werstadt husitství, Bílou horu, národní obrození, vztah ke slovanství a k Rusku a vznik ČSR. Ve sporu o smysl českých dějin stál na straně Masaryka proti Pekařovi. Masarykovy názory ale poupravuje s poukazem na význam renesanční (katolické) vědy a kultury pro vznik moderní Evropy. Přestože Werstadt s Pekařem polemizoval, vystoupil na jeho obranu proti pokusu nacistické historiografie zneužít jeho postoje.\n\n\n\n\n"}
{"id": "985125", "url": "https://cs.wikipedia.org/wiki?curid=985125", "title": "Kepler (rozcestník)", "text": "Kepler (rozcestník)\n\nKepler může znamenat:\n\n"}
{"id": "985126", "url": "https://cs.wikipedia.org/wiki?curid=985126", "title": "Cena EXIT", "text": "Cena EXIT\n\nCena EXIT je soutěž pro studenty vysokých uměleckých škol v České republice a Slovenské republice vyhlašovaná Fakultou umění a designu Univerzity Jana Evangelisty Purkyně v Ústí nad Labem. Tato soutěž má charakter bienále, jeho první ročník se uskutečnil v roce 2003. Hlavní ambicí je spoluvytvářet aktivní a konkurenční prostředí na akademické půdě vysokých uměleckých škol a motivovat studenty k realizacím vlastních výtvarných projektů.\n\nCena EXIT je koncipována jako otevřená soutěž, do níž se hlásí studenti oborů a programů Výtvarné umění se svými projekty dle aktuálního harmonogramu. Přihlášené projekty hodnotí komise, složená ze zástupců českých a slovenských vysokých uměleckých škol, kurátorů, teoretiků a umělců.\n\n\n"}
{"id": "985130", "url": "https://cs.wikipedia.org/wiki?curid=985130", "title": "Otakar Hübschmann", "text": "Otakar Hübschmann\n\nOtakar Hübschmann (18. září 1871 Praha – 6. října 1922 Praha) byl rakouský s český politik, na počátku 20. století poslanec Říšské rady.\n\nPůsobil jako advokát. Byl aktivní i politicky jako člen České strany národně sociální. Publikoval politické spisy. Zasedal ve výkonném výboru národně sociální strany a byl náměstkem jejího předsedy.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Čechy 11. Usedl do poslanecké frakce Český národně sociální klub. Ve vídeňském parlamentu setrval až do zániku monarchie. K roku 1911 se profesně uvádí jako advokát.\n\nZemřel náhle, po delší nemoci, v říjnu 1922.\n"}
{"id": "985132", "url": "https://cs.wikipedia.org/wiki?curid=985132", "title": "John Templeton", "text": "John Templeton\n\nSir John Templeton (29. listopadu 1912, Winchester, USA – 8. července 2008, Nassau, Bahamy) byl britský akciový investor a obchodník. Vydělal jmění v řádu miliard dolarů a stal se štědrým filantropem.\n\nStudoval na Yaleově univerzitě, kde si část školného hradil díky ziskům z hraní pokeru. Poté ještě studoval právo na univerzitě v Oxfordu.\n\nTempleton se stal průkopníkem podílových fondů. Podnikání mu vyneslo miliardové bohatství. Zařadil se pak mezi nejštědřejší mecenáše v historii, na charitativní účely poskytl přes miliardu dolarů.\n\nV roce 1964 se vzdal amerického občanství, což mu umožnilo převést na obecně prospěšné účely dalších 100 milionů dolarů, které by jinak v USA zaplatil jako daň z příjmu po prodeji svého mezinárodního investičního fondu. Byl pak občanem Velké Británie a rovněž Baham, kde žil.\n\nNadace nesoucí jeho jméno uděluje od roku 1973 Templetonovu cenu lidem, kteří se zasloužili o pokrok ve výzkumu a objevech týkajících se duchovních skutečností. První nositelkou ocenění, které bývá označováno jako „Nobelova cena za náboženství“, se stala Matka Tereza.\n\nJohn Templeton byl celý život členem presbyteriánské církve. Zemřel na Bahamách na zápal plic ve věku 95 let.\n\nTempleton se oženil roku 1937 s Judith Folk, měli spolu tři děti. Jeho žena zemřela při nehodě roku 1951. O sedm let později se oženil podruhé s Irene Reynolds Butler († 1993).\n"}
{"id": "985134", "url": "https://cs.wikipedia.org/wiki?curid=985134", "title": "Türkiye Cumhuriyeti Devlet Demiryolları", "text": "Türkiye Cumhuriyeti Devlet Demiryolları\n\nTürkiye Cumhuriyeti Devlet Demiryolları (zkr. \"TCDD\", doslova \"Železnice Turecké republiky\") je státní společnost provozující železnice v Turecku. Založena byla v roce 1927. TCDD v roce 2008 provozovaly tratě v délce přes 10 991 kilometrů . Do železniční dopravy se značně investuje, což je znát hlavně při výstavbě vysokorychlostních tratí. \n\nSpolečnost provozuje v Istanbulu železniční muzeum.\n\nTurecké státní dráhy začaly budovat vysokorychlostní železniční tratě v roce 2003. První část této sítě mezi Ankarou a Eskişehirem byla slavnostně otevřena 13. března 2009. Je součástí 533 km dlouhé vysokorychlostní železniční trati z Istanbulu do Ankary. Celá tato trať pak byla otevřena 25. července 2014. Zbývá ještě dokončit část z centra Istanbulu do čtvrti Pendik, odkud prozatím vlaky do Ankary vyjíždí. Dceřiná společnost Tureckých státních drah Yuksek Hızlı Tren je jediným provozovatelem vysokorychlostních vlaků v Turecku.\n\nVýstavba tří samostatných vysokorychlostních tratí z Ankary do Istanbulu, do Konya a do Sivasu, stejně jako trať Ankara–Izmir, která se dostala do fáze počátku výstavby, je součástí strategických cílů Tureckého ministerstva dopravy. Turecko má plány vybudovat síť vysokorychlostních tratí na počátku 21. století se zaměřením na 1500 km síť vysokorychlostních tratí do roku 2013 a 10 000 km sítě do roku 2023.\n\nVe výstavbě je také Marmarský projekt, který se skládá ze železniční dopravní sítě v okolí Istanbulu a ve světě nejhlubšího ponořeného železničního tunelu pod Bosporskou úžinou. Marmarský tunel otevřený 29. října 2013 spojil železniční tratě na evropské a asijské části Istanbulu a Turecka. Osobní doprava začala částečně fungovat v 13,5 kilometrech z celkových 76,5 km. Dokončení zbytku bylo plánováno na rok 2015.\n\nV současnosti je vysokorychlostní trať postavená například mezi Islambulem a Ankarou.\n"}
{"id": "985164", "url": "https://cs.wikipedia.org/wiki?curid=985164", "title": "Honda CBF 250", "text": "Honda CBF 250\n\nHonda CBF 250 motocykl kategorie naked bike, vyvinutý firmou Honda, vyráběný od roku 2000.\n\nJednoválcový vzduchem a olejem chlazený čtyřventilový DOHC motor se zdvihovým objemem 249 cm³ je uchycen v příhradovém rámu. Zadní kyvná vidlice je hliníková, zadní tlumič Monoshock, kola litá pětipaprsková. Výška sedla 780 cm, vyhovuje tedy spíše menším motocyklistům.\n\n\n"}
{"id": "985178", "url": "https://cs.wikipedia.org/wiki?curid=985178", "title": "Calka", "text": "Calka\n\nCalka (, ) je město na jihu Gruzie v kraji Kvemo Kartli, okres Calka. Patří mezi místa, kde jsou etničtí Gruzíni v menšině vůči jiným etnikům, zde Arménům a Řekům.\n\nCalka je hlavním městem historické oblasti Trialetie. Nachází se vzdušnou čarou asi 60 km západojihozápadně od hlavního města Tbilisi na jižním okraji Calkské náhorní roviny v Trialetském hřbetu. Na severním okraji Calky je řeka Chrami přehrazena a vytváří Calkskou přehradní nádrž, za kterou pokračuje nejprve městem a dále jihovýchodním směrem úzkou soutěskou.\n\nZa okamžik založení je považován rok 1829, když úřady Ruského impéria umožnily pontským Řekům a Urumům z Osmanské říše se zde usadit. Tito Řekové pocházeli z těch oblastí Osmanské říše, které za osmé rusko-turecké války (1828–1829) byly dobyty ruskou imperiální armádou a po podepsání drinopolského míru (1829) byly vráceny Osmanské říši. Řekové založili nejprve 5 km severovýchodně od dnešní Calky ležící Baštašeni, krátce poté pak celou řadu dalších obcí, mezi nimi i vesnici Barmaksisi ( , ) v místě dnešní Calky.\n\nV souvislosti s výstavbou Calkské přehradní nádrže a dalších hydroelektráren na řece Chrami od 30. let 20. století byla obec v roce 1932 jako logistické centrum přejmenována na \"Calka\" a současně povýšena na sídlo městského typu. Poté, co se zde usadily průmyslové podniky (strojírenství, textilní a stavební a potravinářský průmysl) a byla vybudována železniční trať, došlo v roce 1984 k povýšení na město.\n\nKoncem 80. let 20. století, zvláště pak po rozpadu Sovětského svazu v 90. letech 20. století emigrovala značná část řeckého obyvatelstva z Calky a okolí do Ruska (převážně Předkavkazska a Řecka. Počet obyvatel města tak klesl do roku 2002 oproti roku 1989 na méně než jednu čtvrtinu. Podíl řeckého obyvatelstva na okrese Calka klesl z 61 % na 22 %. Na místo odejivších Řeků pak přišel menší počet gruzínských uprchlíků a Abcházie, Jižní Osetie a zemětřesením ohrožených částí Svanetie. Z důvodu vysoké zeměpisné polohy a s tím související relativní vegetační nehostinnosti patří oblast Calky k nejnehostinnějším oblastem Gruzie. Existuje úvaha o kompenzaci úbytku obyvatelstva přistěhováním meschetských Turků ze středoasijských oblastí rozpadlého Sovětského svazu, jejichž předkové byli deportováni v roce 1944 z tehdejší Gruzínské SSR.\nPodle sčítání z roku 2002 obývalo město 55 % Arménů, 22 % Řeků, 12 % Gruzínů a 9,5 % Azerů.\n\nV Calce je zachovalý kostel z 19. století. Ve městě je navíc socha klasického řeckého filozofa Aristotela.\n\nPrůmyslové závody ze sovětských časů jsou mimo provoz. Calkská přehradní nádrž na severní straně města je využívána k výrobě elektrické energie.\n\nŽelezniční trať, která odbočuje v Marneuli z trati Tbilisi – Gjumri – Jerevan a vede přes Calku do Achalkalaki, jejíž stavba začala v 80. letech 20. století, byla kvůli politickým a hospodářským potížím zprovozněna až po roce 2000. Trať je součástí trati Kars–Achalkalaki–Tbilisi–Baku, jejíž výstavba má být dokončena v roce 2014.\n\nSilnice z Tbilisi do Achalkalaki prochází rovněž Calkou.\n"}
{"id": "985190", "url": "https://cs.wikipedia.org/wiki?curid=985190", "title": "Trialetie", "text": "Trialetie\n\nTrialetie ( ) je gruzínská horská historická provincie, která se rozkládala v centrální Gruzii. V gruzínském překladu znamená název \"místo putování\". Trialetský hřbet tvoří její rozšířenou součást. Dnes tvoří součást gruzínského kraje Kvemo Kartli. Hlavním městem byla Calka.\n\nCalka\n"}
{"id": "985197", "url": "https://cs.wikipedia.org/wiki?curid=985197", "title": "Nápravné zařízení Richarda J. Donovana", "text": "Nápravné zařízení Richarda J. Donovana\n\nNápravné zařízení Richarda J. Donovana (anglicky Richard J. Donovan Correctional Facility) je kalifornská státní věznice rozkládající se na ploše 320 ha v okrese San Diego County. Zařízení bylo uvedeno do provozu v červenci 1987 a jeho kapacita činí celkem 2200 vězňů. Cely byly původně projektovány pro umístění každého vězně zvlášť, nicméně kvůli přeplněnosti jsou mnohdy umísťováni po dvou a současný stav tak dosahuje počtu 3666 umístěných trestanců, tedy 166,6% původní kapacity. Toto zařízení je určeno pro vězně vyžadující ostrahu v rozsahu od minimální až do zvýšené.\n\nV tomto zařízení se nachází pět kaplí, k dispozici jsou zde katolický kněz, muslimský imám a židovský rabín. Dále se zde nachází výrobna obuvi a pekárna. V nich jsou zaměstnáni přímo vězni, kteří za svou práci pobírají mzdu. V pekárně je denně vyprodukováno v průměru na 18000 bochníků chleba a ve výrobně obuvi přibližně 2000 párů bot.\n\n"}
{"id": "985200", "url": "https://cs.wikipedia.org/wiki?curid=985200", "title": "Ernst Zenker", "text": "Ernst Zenker\n\nErnst Zenker, též Ernst Viktor Zenker (10. března 1865 Postoloprty – srpen 1946 Bedřichov), byl rakouský politik, na počátku 20. století poslanec Říšské rady, novinář a spisovatel.\n\nVychodil národní školu, gymnázium a vystudoval práva na univerzitě. a nižší reálnou školu. Působil jako publicista a novinář. Vydával vídeňský měsíčník \"Die Waage\". Angažoval se v politice jako člen německých politických stran.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 9. Usedl do poslanecké frakce Klub německých demokratů. Ve vídeňském parlamentu setrval až do zániku monarchie. K roku 1911 se profesně uvádí jako spisovatel.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "985203", "url": "https://cs.wikipedia.org/wiki?curid=985203", "title": "Otto Ganser", "text": "Otto Ganser\n\nOtto Ganser (6. ledna 1872 Vídeň – 18. července 1948 Vídeň) byl rakouský politik, na počátku 20. století poslanec Říšské rady.\n\nVychodil národní školu a nižší reálnou školu. Působil jako mechanik a ředitel výrobního družstva mechaniků. Angažoval se v politice jako člen německých politických stran. Byl viceprezidentem \"Svazu rakouských výrobců železářského zboží\" a zástupcem předsedy \"Klubu mechaniků\".\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 15. Usedl do poslanecké frakce Klub německých demokratů. Ve vídeňském parlamentu setrval až do zániku monarchie. K roku 1911 se profesně uvádí jako mechanik.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "985205", "url": "https://cs.wikipedia.org/wiki?curid=985205", "title": "Paul Hock", "text": "Paul Hock\n\nPaul Hock (20. října 1857 Vídeň – 2. října 1924 Vídeň) byl rakouský politik, na počátku 20. století poslanec Říšské rady.\n\nVychodil národní školu a gymnázium. Vystudoval univerzitu. Do roku 1904 působil jako politický úředník v Dolních Rakousích. Byl dvorním radou při správním soudu ve Vídni. Angažoval se v politice jako člen německých politických stran.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 17. Byl nezařazeným poslancem. Mandát obhájil za týž obvod i ve volbách do Říšské rady roku 1911. Usedl do poslanecké frakce Klub německých demokratů. Ve vídeňském parlamentu setrval až do zániku monarchie. K roku 1911 se profesně uvádí jako baron a dvorní rada při správním soudu.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "985206", "url": "https://cs.wikipedia.org/wiki?curid=985206", "title": "Spartoo", "text": "Spartoo\n\nSpartoo je francouzský internetový prodejem módy. Společnost Spartoo byla založena ve Francii, v Grenoblu, v roce 2006. Tento obchod s módou nyní nabízí zboží od obuvi, přes galanterii po oblečení. V roce 2014 společnost na svém webu nabízí více než 1000 módních značek.\n\n"}
{"id": "985207", "url": "https://cs.wikipedia.org/wiki?curid=985207", "title": "Anișoara Stanciuová", "text": "Anișoara Stanciuová\n\nAnișoara Cușmir, později Anișoara Stanciu (* 29. června 1962, Brăila) je bývalá rumunská atletka, olympijská vítězka ve skoku do dálky.\n\nDne 1. srpna 1982 jako dvacetiletá vytvořila světový rekord ve skoku do dálky výkonem 715 cm. Vzápětí tento rekord zlepšila její krajanka Valy Ionescu o dalších 5 cm. Na mistrovství Evropy v tomto roce získala v soutěži dálkařek stříbrnou medaili.\n\nPříští rok, 15. května 1983, zlepšila světový rekod o 1 cm a o tři týdny později 4. června ho zlepšila ještě dvakrát: na 727 a 743 cm, což byl k roku 2016 stále rumunský rekord. Na premiérovém mistrovství světa v atletice v Helsinkách v roce 1983 získala stříbrnou medaili v soutěži dálkařek za výkon 715 cm.\n\nNejvětším úspěchem pro ni bylo vítězství na olympiádě v Los Angeles v roce 1984, kde získala zlatou medaili výkonem 696 cm. Krátce po této olympiádě skončila s vrcholovým sportem.\n\n"}
{"id": "985209", "url": "https://cs.wikipedia.org/wiki?curid=985209", "title": "Petr Vakoč", "text": "Petr Vakoč\n\nPetr Vakoč (* 11. července 1992, Praha, Československo) je český profesionální cyklista jezdící za belgický tým Omega Pharma-Quick Step. Mezi jeho největší úspěchy patří vítězství v druhé etapě závodu Kolem Polska 2014 a druhé místo na Mistrovství Evropy v silniční cyklistice do 23 let v Olomouci v roce 2013.\n\nDo roku 2011 jezdil za tým ASC Dukla Praha. Následně jezdil ve švýcarském a francouzském . V roce 2013 přestoupil do české stáje Etixx-iHNed, odkud se v roce 2014 přesunul do týmu Omega Pharma-Quick Step.\n\nZúčastnil se mistrovství světa v Kodani, kde se umístil na 15. místě v časovce do 23 let. V roce 2015 poprvé startoval na Grand Tour: Giro d'Italia 2015, dojel na 116. místě.\n\n\n"}
{"id": "985211", "url": "https://cs.wikipedia.org/wiki?curid=985211", "title": "Ružomberok (železniční stanice)", "text": "Ružomberok (železniční stanice)\n\nRužomberok je vlakové nádraží ve slovenském Ružomberku. Nachází se v obci Likavka, na pravém břehu Váhu, tedy mimo katastr města, přesto však v blízkosti jeho centra. \n\nByla vybudována během výstavby Košicko-bohumínské železnice v roce 1871 a její součástí je historická budova, zapsaná do seznamu slovenských národních kulturních památek. Leží na trati ŽSR č. 180 (Žilina - Košice), jejíž úsek s touto stanicí (Poprad-Tatry-Žilina) byl zprovozněn 8. prosince 1871, a která je součástí panevropského koridoru č. 5.\n\nV období 5. června 1908 do 28. září 1974 odsud vycházela trať železniční trať Ružomberok – Korytnica kúpele.\n\n"}
{"id": "985214", "url": "https://cs.wikipedia.org/wiki?curid=985214", "title": "Vdaná snoubenka", "text": "Vdaná snoubenka\n\nVdaná snoubenka je americká romantická komedie z roku 2008, kterou režíroval Griffin Dunne. V hlavních rolích hrají Uma Thurman, Jeffrey Dean Morgan, Colin Firth, Isabella Rossellini a Sam Shepard. Filmový scénář napsali Mimi Hare, Clare Naylor a Bonnie Sikowitz; film produkovali Jennifer Todd, Jason Blum, a Uma Thurman.\n\nHasič z New Yorku, Patrick Sullivan (Jeffrey Dean Morgan), neměl vůbec ponětí, jak rychle se může změnit jeho idylický život bez jeho vlastního zapřičinění. Stačil jeden telefonát a jedna rada od známé expertky na lásku a rádiové hlasatelky doktorky Emmy Lloyd (Uma Thurman), kterou vyhledá Patrickova snoubenka Sophia (Justina Machado). Doktorka zpochybní Sophiin náhled na romantickou lásku a doporučí jí, aby zasnobení odvolala – což Sophia velmi rychle udělá.\n\nPatrick je tak rozzlobený na Emmu, že když se doslechne o jejím zasnoubení a chystané svatbě, využije počítačové schopnosti svého mladého souseda, který se nabourá do úředních záznamů a vytvoří falešný záznam o manželství mezi Emmou a Patrickem. Když se Emma na úřadě dozví, že si nemůže vzít svého perfektního snoubence Richarda (Colin Firth), protože je již úředně vdaná, nemá jinou možnost než konfrontovat Patricka. Ten se ale během svého procesu vytváření lží v okolí Emmy zvládne do doktorky zakoukat a rozhodne se pokusit svoje štěstí v romantickém zamotání její hlavy, což ji uvrhne do problémů, které sama začne řešit lhaním sobě samé i jejímu milovanému snoubenci. Emma je přitahována Patrickovým charisma, ale snaží se mu odolat.\n\nEmma od Patricka potřebuje podpis na úřední dokumenty, které by zrušily ono falešné manželství, aby si mohla vzít Richarda. Patrick podpis dokumentů odkládá jak jen to je možné, aby mohl s Emmou trávit více času. V jednu chvíli Patrick předstírá, že je její snoubenec Richard, což Emma nevyvrátí kvůli lidem, kteří je pozorují u ochutnávky svatebního dortu. Jedna ze žen, které jsou přítomny ochutnávce dortu je manželka Richardova obchodního partnera, který se rozhodl ukončit s Richardem obchodní vztahy a chce mu o jeho rozhodnutí říct na banketu, na který se Emma s Richardem společně chystají. Tato žena o plánu svého muže informuje Emmu a Emma se chce pokusit zachránit Richardův obchod. Problém ale je, že si ta žena myslí, že Patrick je Richard. Protože Emma neví, jak situaci napravit, předstírá dále, že Patrick je Richard a že Richard je její bratr Carl. Ještě horší je, že Emma s Patrickem jsou pozváni k Richardovu obchodnímu partnerovi na večeři. Situace se ale změní v lepší, když Patrick Richardova partnera okouzlí natolik, že ten se rozhodne v obchodech s Richardem pokračovat.\n\nPozději po večeři Patrick vezme celou společnost na překvapivou návštěvu. Patrick je si blízký se svými indickými sousedy, kteří ho podporovali a pomáhali mu, když měl problémy. Jejich návštěva tedy vede na hinduistický ceremoniál dospělosti, kterému se podrobuje právě jejich syn, který pomohl Patrickovi změnit úřední záznamy o \"svatbě\" mezi Emmou a Patrickem. Všichni se na slavnosti příjemně baví, a Emma si začne uvědomovat, že Patrick jí není úplně odporný. Proběhne mezi nimi krátká romantická chvilka, ale Emma uteče, než se může stát něco závažnějšího.\n\nPatrick nadále Emmu sleduje a dokonce se za ní rozhodne zajít do studia, kde se pohádají. Jejich hádka pokračuje, když spolu nastoupí do výtahu. Patrick se najednou rozhodne požádat všechny ostatní lidi ve výtahu, aby si vystoupili, což udělají, když jim ukáže svůj hasičský odznak. Když se za nimi zavřou dveře výtahu, Patrick s Emmou se spolu začnou vášnivě líbat. Brzy na to se Emma rozhodne odvolat svatbu s Richardem a vydá se za Patrickem, u něhož stráví noc. Druhý den ráno u něj doma ale zjistí, že ji Patrick sledoval a má o ní podrobné detaily. Patrick se přizná, že ji původně chtěl oplatit jeho zrušené zasnoubení, ale že se do ní postupem času zamiloval. Emma je raněna tím, že ji tak sprostě využil a vrátí se zpět za Richardem, kterému řekne, že si ho stále chce vzít. Richard konfrontuje Patricka a řekne mu, že má nechat Emmu napokoji. Patrick souhlasí, protože má pocit, že kdyby se nadále o něco snažil, nemohl by si být jistý její upřímností.\n\nAni Patrick, ani Emma ale nejsou úplně šťastní. Jeden den před svatbou Patrick zavolá Emmě do studia a vyzná jí lásku. Emma mu ale neodpoví a rozhodne se svěřit svému otci a požádat ho o radu. Ten jí řekne, že to rozhodnutí je jen a jen na ní. Během následujícího dne všichni svatebčané dorazí do kostela dříve a připravují se na hostinu a v tom k Emmě přistoupí Richard a řekne jí, že chce aby byla šťastná a chce, aby si vzala muže, kterého miluje. Richard totiž také slyšel jejich včerejší rozhovor na rádiu a poznal Patricka, když Emmě vyznal lásku. Richard potom odejde a Emma aktivuje požární systém zapáleným papírem. Její otec zavolá hasičskou stanici, kde pracuje Patrick. Když hasiči dorazí do kostela, Patrick a Emma se na místě vezmou. Film končí scénou \"o rok později\" kde je vidět, že jsou spolu stále šťastní a Emma je těhotná.\n\n"}
{"id": "985236", "url": "https://cs.wikipedia.org/wiki?curid=985236", "title": "Milešovské středohoří", "text": "Milešovské středohoří\n\nMilešovské středohoří je geomorfologický podcelek ve střední a jihozápadní části Českého středohoří. Jméno je odvozeno od nejvyšší hory v Českém středohoří Milešovky (836,6 m n. m.).\n\nRozloha podcelku je 544,73 km², střední výška dosahuje 331,7 metrů a střední sklon 6°44’’. Nachází se především na levém břehu řeky Labe. Středohoří je tvořeno především výraznými vulkanickým kužely, kupami a krátkými hřbety. Rozsáhlá část povrchu leží na křídových usazeninách. Milešovské středohoří se dělí na čtyři okrsky: Kostomlatské středohoří, Teplické středohoří, Bořeňské středohoří a Ranské středohoří.\n\nSousedním podcelkem je Verneřické středohoří.\n"}
{"id": "985237", "url": "https://cs.wikipedia.org/wiki?curid=985237", "title": "Alois Lang", "text": "Alois Lang\n\nAlois Lang (16. června 1869 Držovice – 6. května 1957 Prostějov) byl katolický kněz, básník, esejista a překladatel. Zabýval se hlavně pravoslavím a křesťanskou mystickou literaturou.\n\nVystudoval teologii v Olomouci, roku 1898 obhájil doktorát a v letech 1898-1930 byl profesorem náboženství na reálce v Moravské Ostravě. Psal o Abélardovi a Heloise, o sv. Františku z Assisi, o Mistru Eckhartovi, o Jindřichu Susovi a Angelu Silesiovi, ale také o Novalisovi, o F. M. Dostojevském nebo J. H. Newmanovi a řadu těchto autorů také překládal.\n\n\n\n"}
{"id": "985250", "url": "https://cs.wikipedia.org/wiki?curid=985250", "title": "Statek Lüftnerka", "text": "Statek Lüftnerka\n\nStatek Lüftnerka pochází z 19. století. Leží na skále v Zoologické zahradě Plzeň. V roce 2004 se začal statek rekonstruovat. Roku 2006 bylo založeno \"Enuirommentální centrum Lüftnerka\", které financoval \"Státní fond životního prostřední České republiky\". Dnes statek vlastní ZOO Plzeň.\n\n"}
{"id": "985254", "url": "https://cs.wikipedia.org/wiki?curid=985254", "title": "Jana Velďáková", "text": "Jana Velďáková\n\nJana Velďáková (* ) je slovenská atletka, věnující se skoku do dálky. Na mítinku v Košicích 3. května 2008 skočila osobní rekord měřící 672 cm. Je závodnice klubu Akademik TU Košice. Kvalifikovala se na Letní olympijské hry 2008 v Pekingu, kde skončila v kvalifikaci, když neměla ani jeden platný pokus. Její sestrou je trojskokanka Dana Velďáková.\n\n"}
{"id": "985256", "url": "https://cs.wikipedia.org/wiki?curid=985256", "title": "HC Hodonín", "text": "HC Hodonín\n\nHC Hodonín (celým názvem: Hockey Club Hodonín) byl český klub ledního hokeje, který sídlil ve městě Hodonín v Jihomoravském kraji. Klubové barvy byly zelená a černá.\n\nPrvní zmínka o hokeji v Hodoníně pochází z roku 1908, ale organizovaně se začalo hrát od roku 1931, kdy na kluzišti Na Plucárně vznikl SK Hodonín, který hrál soutěže Západoslovenské župy. Roku 1937 byl založen konkurenční Dělnický sportovní klub Moravia Hodonín, který hrál Na Bažantnici. V roce 1948 byly oba týmy sloučeny pod názvem Nafta Hodonín, od roku 1956 přejmenovaným na Slovan.\n\nK velkému rozvoji hodonínského hokeje došlo po roce 1958, kdy byl ve městě otevřen jeden z prvních zimních stadionů s celoročním provozem. Vedle Slovanu vznikla konkurenční Dukla (převelením z Prešova), která existovala až do roku 1979, kdy byla přeložena na nový zimní stadion do Tábora. Na počátku šedesátých let hráli za Slovan Hodonín Jiří Macelis a Václav Nedomanský, tým získal roku 1963 historický úspěch - páté místo v druhé nejvyšší soutěži. Následoval útlum a pohybování mezi druhou a třetí ligou, v sedmdesátých letech přešel Slovan pod patronát Jihomoravských lignitových dolů a přijal nový název Baník.\n\nRok 1989 přinesl postup Baníku do druhé nejvyšší soutěže, v týmu tehdy působil gólman Roman Čechmánek. Hodonín proslul rekordními návštěvami a bouřlivou atmosférou, zvláště na derby zápasech s Brnem. Na valné hromadě v roce 1994 bylo schváleno nové vedení a nový název HC Hodonín. Tým vyrovnal své nejlepší umístění - 5. místo v druhé nejvyšší soutěži, zároveň se ale dostal do finanční krize. Po skončení sezóny 1. národní hokejová liga 1994/1995 byl stadion uzavřen kvůli havarijnímu stavu a změněn na tržiště, ligová licence byla prodána do Kralup nad Vltavou, kam přešla i většina hráčů. Navzdory protestům příznivců hodonínský hokej zanikl, teprve až v roce 2001 zde vznikl nový klub SHK Hodonín, který hraje na zrekonstruovaném zimním stadionu Václava Nedomanského.\n\nSvé domácí zápasy odehrával na zimním stadionu TEZA Hodonín s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "985257", "url": "https://cs.wikipedia.org/wiki?curid=985257", "title": "Klášter Montmartre", "text": "Klášter Montmartre\n\nKlášter Montmartre ( ) bylo ženské benediktinské opatství na Montmartru v Paříži. Klášter založil francouzský král Ludvík VI. a byl zrušen během Velké francouzské revoluce a následně zbořen. Dochoval se pouze kostel Saint-Pierre de Montmartre. Po zdejších abatyších bylo pojmenováno náměstí \"Place des Abbesses\".\n\nKrálovské opatství pro benediktinky založil Ludvík VI. se svou manželkou Adélou Savojskou v letech 1133–1134 v prostoru, které dříve spravovalo převorství Saint-Martin-des-Champs. Klášteru na Montmartru byla darována zemědělská půda v okolí, vesnička, kostel Saint-Pierre de Montmartre, starověké pohřebiště na svahu a malá kaple zasvěcená mučedníkovi sv. Diviši. Budovy se zahradami, vinicemi a sady tvořily asi 13 ha. Konvent se skládal z abatyše a asi pětapadesáti jeptišek včetně laických sester. Adéla Savojská se stala první abatyší kláštera.\n\nV roce 1559 byl klášter těžce poškozen požárem.\n\nV roce 1611 zde byla objevena podzemní krypta s několika vyrytými nápisy, o které panovaly domněnky, že se jedná o místo umučení sv. Diviše.\n\nKlášter byl uzavřen v roce 1790 a roku 1794 prodán a zbořen. Zůstal pouze klášterní kostel.\n\n\n"}
{"id": "985259", "url": "https://cs.wikipedia.org/wiki?curid=985259", "title": "Jiří Skoblík", "text": "Jiří Skoblík\n\nJiří Skoblík (* 16. srpna 1932 Praha) je český katolický kněz, vysokoškolský pedagog, kazatel, emeritní kanovník svatovítské kapituly, autor odborných publikací a řady článků týkajících se morální teologie a etických aktualit.\n\nStředoškolské vzdělání získal na Nerudově gymnáziu v Praze 1 v letech 1943–1951. V letech 1951–1956 studoval hudbu na pražské konzervatoři. Ke kněžství studoval na Cyrilometodějské bohoslovecké fakultě v Litoměřicích v letech 1956–1961. Dne 25. června 1961 byl v litoměřické katedrále sv. Štěpána vysvěcen na kněze. Od srpna roku 1961 byl dómským vikářem ve svatovítské katedrále. Od 1. září 1961 do 26. září 1963 absolvoval v Písku základní vojenskou službu. Od roku 1963 působil na různých místech v duchovní správě. Nejprve jako kaplan v Praze u Nejsvětějšího Srdce Páně v období 1. října 1963 – 30. dubna 1965, dále v Plzni u sv. Bartoloměje od 1. května 1965 do 31. května 1968, poté v Praze-Nuslích od 1. června 1968 do 30. dubna 1969 a v Praze-Strašnicích od 1. května 1969 do 30. září 1975. Mimo to byl duchovním správcem kaple Nejsvětějšího Srdce Páně v Praze-Malešicích od 1. ledna 1972 do 30. září 1975. Jeho další působiště bylo rovněž kaplanské a to u sv. Ignáce v Praze od 1. října 1975 do 30. dubna 1981, kdy byl od 1. května 1981 jmenován u sv. Ignáce rektorem kostela, kterým zůstal až do 30. března 1990.\n\nV roce 1983 obhájil disertační práci a dne 31. května 1983 byl promován na doktora teologie. Od 1. února 1990 se stal odborným asistentem na Katolické teologické fakultě Univerzity Karlovy a přednáší morální teologii. Od 1. dubna 1990 do 30. června 1995 byl rektorem kostela Nanebevzetí Panny Marie v Praze na Karlově a od 15. září 1992 do 31. prosince 1999 byl externím spirituálem pražského arcibiskupského kněžského semináře.\n\nDne 23. srpna 1993 se stal sídelním kanovníkem Metropolitní kapituly u katedrály sv. Víta v Praze. V rozmezí 1. července 1995 až 31. prosince 2002 byl kanovníkem penitenciářem a do roku 2010 kancléřem kapituly. Od 1. července 1995 byl jmenován farářem katedrály sv. Víta v Praze. Od 1. července 2001 je rektorem kostela sv. Benedikta v Praze na Hradčanech.\n\nV roce 2001–2002 prošel habilitačním řízením na Cyrilometodějské teologické fakultě Palackého univerzity v Olomouci a od 23. září 2002 jako docent byl rektorem Univerzity Karlovy Ivanem Wilhelmem jmenován vedoucím katedry systematických oborů na KTF UK. V této funkci setrval až do 30. září 2004. V období 2. března 2006 až 31. srpna 2006 byl proděkanem KTF UK. Dále pak zůstává jako externí vyučující na KTF UK. V roce 2008 jej papež Benedikt XVI. ocenil titulem Papežský prelát. Jmenovací dekret mu byl slavnostně předán 21. června 2008 ve svatovítské katedrále. Od 12. března 2010, kdy byla přijata jeho rezignace na místo sídelního kanovníka, jak vyplývá ze stanov svatovítské kapituly, se stal emeritním kanovníkem.\n\n\n"}
{"id": "985262", "url": "https://cs.wikipedia.org/wiki?curid=985262", "title": "Praktická škola (profesní příprava)", "text": "Praktická škola (profesní příprava)\n\nPraktická škola je speciální škola typu C, poskytující nižší střední vzdělání. Je určená zejména pro žáky s mentálním postižením. V kategorizaci ISCED patří do skupiny škol ISCED 2C, tedy mezi programy určené především pro přímý vstup na trh práce (též nazývané „konečné programy“), u kterých se neuvažuje o pokračování ve vyšším stupni vzdělání. \n\nJe určena absolventům praktických a speciálních základních škol. Umožňuje žákům doplnit si a rozšířit všeobecné vzdělání a získat základní pracovní dovednosti, návyky a pracovní postupy potřebné v každodenním i v budoucím pracovním životě. Poskytuje základy odborného vzdělání a manuálních dovedností v oboru dle zaměření přípravy a vedoucích k profesnímu uplatnění. \n\nPřipravuje žáky pro výkon jednoduchých činností v oblasti služeb nebo výroby, zaměřuje se hlavně na údržbu domácnosti a sebeobsluhu. Žáci se učí základům matematiky, českého jazyka, občanské nauky a také různým pracovním činnostem, hlavně vaření, keramice, šití, úklidu a údržbě domácnosti. Praktické školy jsou jednoleté a dvouleté. Absolventi nezískávají výuční list, ale dostávají závěrečné vysvědčení. \n\n"}
{"id": "985265", "url": "https://cs.wikipedia.org/wiki?curid=985265", "title": "Miroslav Hrnčíř", "text": "Miroslav Hrnčíř\n\nMiroslav Hrnčíř (* 21. července 1937 Přelouč-Lohenice) je český ekonom, v letech 1996 až 2000 člen bankovní rady České národní banky.\n\nVystudoval Vysokou školu ekonomickou v Praze (promoval v roce 1960 a získal tak titul Ing.). V roce 1967 obhájil kandidátskou disertační práci a v roce 1989 dosáhl titulu DrSc.\n\nNejprve byl zaměstnán v podniku zahraničního obchodu, od roku 1963 se živil jako vědecký pracovník na Ekonomickém ústavu Československé akademie věd. Od roku 1991 pracoval ve Státní bance československé – nejdříve jako poradce, později jako vrchní bankovní expert Institutu ekonomie SBČS. V roce 1992 absolvoval stáž na britské University of Cambridge a od roku 1994 byl poradcem guvernéra České národní banky.\n\nOdborně se zaměřuje především na makroekonomické politiky a regulace, v rámci těchto témat se podílel na několika mezinárodních projektech a vydal řadu výzkumných publikací a článků (především v zahraničním odborném tisku).\n\nV únoru 1996 jej prezident Václav Havel jmenoval členem bankovní rady České národní banky, funkce se ujal dne 27. února 1996. Šestiletý mandát mu měl vypršet až v únoru 2002. Hrnčíř se však pod souběhem osobních a okolních podnětů rozhodl na tuto pozici ke konci listopadu 2000 rezignovat. Dále se pak věnoval výzkumným aktivitám.\n"}
{"id": "985266", "url": "https://cs.wikipedia.org/wiki?curid=985266", "title": "Provozní služby (učební obor)", "text": "Provozní služby (učební obor)\n\nProvozní služby jsou dvouletý učební obor typu E, tedy bez maturity. Lze získat Výuční list a nižší střední vzdělání, což může postiženým pomoci při získání pracovního uplatnění. Obor je určen přednostně žákům s lehkým mentálním postižením, případně postižením na hranici lehkého a středního mentálního handicapu. Rámcový vzdělávací program 69-54-E/01 provozní služby rozpracovávají učiliště, která jej vyučují, do školských vzdělávacích programů (ŠVP). Těch je několik. \n\nŠVP Rodinka se zaměřuje se hlavně na údržbu a úklid cizí domácnosti a tím se velmi podobá oboru praktická škola. Ale vše se na rozdíl od praktické školy probírá více do hloubky. Výuka je také zaměřena hlavně na šití, úklid domácnosti a vaření. Vzdělání poskytuje několik škol, např. Střední škola a Základní škola, Nové Město nad Metují .\n\nŠVP Úklid a výpomoc je určen vzdělávání žáků v ústavní péči (domovy pro osoby se zdravotním postižením, domovy se zvláštním režimem, denní stacionáře a chráněná bydlení), kterým umožní následné zaměstnání např. přímo v ústavu, kde absolventi trvale žijí, ale i ve zdravotnických zařízeních a při úklidu venkovních prostor v obcích. Podle tohoto ŠVP vyučuje např. střední škola Euroinstitut .\n\nŠVP Pokojská připravuje na úklidové práce v ubytovacích zařízeních. Podle tohoto ŠVP vyučuje např. odborné učiliště Vyšehrad v Praze. \n"}
{"id": "985269", "url": "https://cs.wikipedia.org/wiki?curid=985269", "title": "Chase (hudební skupina)", "text": "Chase (hudební skupina)\n\nChase je americká jazz rocková kapela, která byla založená na začátku sedmdesátých let v Las Vegas v Nevadě. Skupinu založili v roce 1970 vysloužilí jazzoví trumpetisti Bill Chase, Ted Piercefield, Alan Ware a Jerry Van Blair, kteří se ovšem zaměřili i na zpěv a aranžování. Doprovázela je rytmická sekce, již tvořili klávesista Phil Porter, kytarista Angel South, baskytarista Dennis Johnson a bubeník Jay Burrid. Kapelu doplnil Terry Richards, který byl představen jako vedoucí zpěvák při vydání prvního alba.\n\nDebutové eponymní album \"Chase\" bylo vydáno v dubnu roku 1971 a stalo se nejúspěšnějším albem historie kapely. Deska obsahovala jazzový hit „Get It On“, který se umístil na 24. pozici žebříčku Billboard Hot 100. Jim Szantor z časopisu \"Downbeat\" o písni napsal, že je „puncem umění dechového souboru Chase; doslova vodopádem tónů a skvělé techniky hraní na trumpetu“, časopis posléze označil debutové album kapely za jedno z deseti nejlepších vydaných roku 1971. Úspěch singlu přinesl kapele nominaci na cenu Grammy v kategorii Objev roku za rok 1971, kterou ovšem nakonec získala Carly Simon.\n\n"}
{"id": "985271", "url": "https://cs.wikipedia.org/wiki?curid=985271", "title": "Muzeum Rahmi M. Koçe", "text": "Muzeum Rahmi M. Koçe\n\nMuzeum Rahmi M. Koçe (orig. \"Rahmi M. Koç Müzesi\") je soukromé muzeum nacházející se v předměstí Hasköy (městská část Beyoğlu) na severním břehu Zlatého rohu v Istanbulu, Turecku. Jeho expozice se věnují převážně historii dopravy, průmyslu a komunikací.\nRahmi M.Koç, člen jedné z nejbohatších rodin v Turecku, položil základní kámen muzea v roce 1991 a k jeho oficiálnímu otevření došlo 13. prosince 1994.\n\nMuzeum je otevřeno pro veřejnost každý den kromě pondělí.\n\nPobočka muzea o menší velikosti pod názvem Muzeum Çengelhan Rahmi M. Koç byla otevřena v Ankaře v roce 2005.\n\nK muzeu dále patří nově renovovaná historická knihovna Necdata a Sevim Kentových na ostrově Cunda v Ayvalıku.\n\nVětšina výstavních exemplařů pochází ze soukromé kolekce Rahmi M.Koçe. Další objekty jsou vypůjčeny nebo byly dotovány různými organizacemi a soukromými osobami.\n\n\nTCG Uluçalireis je 93 metrů dlouhá ponorka s výtlakem 2400 tun, která byla původně postavena v námořní loděnici Portsmouth (USA) pro Námořnictvo Spojených států amerických pod názvem USS Thornback (SS-418). Ponorka sloužila během 2. světové války ve válce v Tichomoří. Turecké námořnictvo ji odkoupilo dne 2. července 1971 a přejmenovalo na TCG Uluçalireis (S-338). Turecku sloužila 30 let, a v roce 2001 byla zapůjčena Muzeu Rahmi M. Koçe v Istanbulu.\nDěti mladší 8 let nemají na ponorku přístup.\n\nTrajekt Fenerbahçe byl postaven roku 1952 v loděnici William Denny & Brothers v Dumbarton, Glasgow a od 14. května 1953 sloužil u Tureckých námořních linek na lince Istanbul – jižní břeh Marmarského moře (zastávky Sirkeci – Princovy ostrovy – Yalova – Çınarcık). Poslední plavba se konala 22. prosince 2008. Loď má 2 dieselové motory značky Sulzer s pohonem 1500 koní, dvojitý lodní šroub s maximální rychlostí 18 uzlů za hodinu.\n\nTrajekt zapůjčilo Municipalita hlavního města Istanbul.\n\nOd roku 2009 slouží trajekt nejen jako muzeum, ale také jako alternativní prostor pro konání výstav a vzdělávacích událostí. Návštěvníky zaujme nostalgická atmosféra kavárny.\n\nPlanetária jsou plochy s uměle vytvořenou hvězdnou oblohou a díky neustále se zdokonalující se technologii, nám dokáží připravit neuvěřitelné zážitky. Planetárium v muzeu Rahmi M. Koçe má celkovou plochu 60 m², 8 metrů v průměru a 5.5 metrů na výšku. Během otevírací doby se do salónu vleze maximálně 40 osob.\n\nBěhem letních měsíců nabízí Muzeum vyjížďky po Bosporu a to hned ve 2 renovovaných historických člunech. Prvním z nich je „Liman 2“, člun postavený holandskou firmou Kreber v roce 1935. Druhá loď se jmenuje „Kont Ostorog“, bývalá rybářská loď z Černého moře.\n\nJízdu starobylým úzkokolejovým nostalgickým vlakem můžete zažít pouze o víkendech, a to ve směru Muzeum Rahmi M.Koçe – Zlatý roh. Poplatek je zahrnut v ceně vstupenky, ale je nutné si udělat rezervaci.\n\nDěti ve věku od 4 do 14 let se mohou zúčastnit vzdělávacích workshopů, které se konají v prostorách trajektu Fenerbahçe. Každý workshop má jiné zaměření, od malování, po astronomii, navigaci, sochařství, loutkařství, drama. Sponzorem workshopů pro děti je firma FaberCastell.\n\n"}
{"id": "985272", "url": "https://cs.wikipedia.org/wiki?curid=985272", "title": "Vyhlídka Lednické rybníky", "text": "Vyhlídka Lednické rybníky\n\nVyhlídka Lednické rybníky je dřevěná vyhlídková věž, která stojí nad jižním břehem Mlýnského rybníka v Lednicko-valtickém areálu. Na výšku měří 4 metry, vyhlídková plošina je umístěna ve výšce 2 metry. Její prvotní funkcí bylo vytvoření místa pro pozorování ptactva, neboť je z ní rozhled přes celý rybník. Dnes ji využívají i turisté.\n\nVyhlídka je přístupná po žlutě značené turistické stezce od Apollónova chrámu k Rybničnímu zámečku a dále k Hraničnímu zámečku na okraji Hlohovce. Okolo prochází i trasa NS Lednické rybníky.\n\n"}
{"id": "985275", "url": "https://cs.wikipedia.org/wiki?curid=985275", "title": "Marc Soriano", "text": "Marc Soriano\n\nMarc Soriano (7. července 1918, Káhira - 18. prosince 1994, Paříž) byl francouzský filosof, univerzitní profesor, literární kritik a spisovatel, autor románů pro děti a mládež. Jeho sestrou byla houslistka Denise Soriano-Boucheritová.\n\nSoriano se narodil v Egyptě v Káhiře. Po smrti otce se rodina odstěhovala do Itálie a v letech 1921 až 1927 žila v Pise. Poté se Soriano odstěhoval do Paříže a byl zde roku 1939 přijat ke studiu na École normale supérieure. Studium však musel přerušit, když byl během mobilizace povolán do francouzské armády. Roku 1940 byl během bojů druhé světové války zraněn a roku 1942 se připojil k francouzskému odboji. Po válce absolvoval filosofii na Sorbonně a pak pracoval na univerzitě v Ženevě společně Jeanem Piagetem. Později vyučoval na různých vysokých školách a univerzitách a působil též jako komunistický aktivista. Roku 1978 vážně onemocněl poměrně vzácnou nemocí myasthenia gravis, což mělo za následek, že byl oslaben jeho volní pohyb a také ztratil schopnost mluvit. \n\nMarc Soriano byl jedním z propagátorů interdisciplinárního přístupu k textům. Při jejich rozboru kombinoval psychoanalýzu, lingvistiku, etnologii, antropologii a filosofii. Specializoval se především na rozbory pohádek, zejména Perraultových, byl však také odborník na dílo Julesa Verna. Kromě odborných prací napsal několik románů, především pro děti a mládež.\n\n"}
{"id": "985278", "url": "https://cs.wikipedia.org/wiki?curid=985278", "title": "Nicolas Gill", "text": "Nicolas Gill\n\nNicolas Gill (* 24. dubna 1972 Montréal) je bývalý kanadský zápasník – judista, stříbrný a bronzový olympijský medailista z roku 1992 a 2000.\n\nS judem začínal v 6 letech v montréalské čtvrti Cartierville v klubu Kano. Od 14 let se vrcholově připravoval v klubu Shidokan pod vedením Hiroshi Nakamury. V kanadské mužské reprezentaci se pohyboval od 17 let ve střední váze do 86 kg. V roce 1992 se kvalifikoval na olympijské hry v Barceloně. V úvodním kole porazil na body (wazari) nebezpečného Nizozemce Bena Spijkerse a ve čtvrtfinále překvapivě vybodoval úřadujícího mistra světa Japonce Hirotaku Okadu. V semifinále však další překvapení nepřipustil obhájce prvenství Polák Waldemar Legień a po porážce na body (yuko) spadl do boje o třetí místo proti Rumunu Adrianu Croitoruovi. Vyrovnaný souboj o třetí místo rozhodl v jeho polovině na ippon technikou tani-otoši.\n\nV roce 1996 statoval na olympijských hrách v Atlantě. Po dobrém nalosování postoupil do čtvrtfinále, kde prohrál po minutě boje s Němcem Markem Spittkou na ippon technikou yoko-guruma. V opravném pavouku se do bojů o medaile neprobojoval a obsadil dělené 7. místo.\n\nOd roku 1997 přestoupil do vyšší polotěžké váhy do 100 kg. Na srpnovém panamerickém mistrovství v mexické Guadalajaře si v úvodním kole vážně poranil koleno a přišel o zbytek sezony. Po plastice vazu se na tatami vrátil v průběhu roku 1998 a až do konce sportovní kariéry ho pravé koleno v přípravě omezovalo. V roce 2000 se kvalifikoval na své třetí olympijské hry v Sydney. Do Sydney přijel ve výborné formě. Jeho spanilou takticko-fyzickou jízdu zastavil až ve finále tehdy téměř neporazitelný Japonec Kósei Inoue. Získal stříbrnou olympijskou medaili. V dalších letech se však stále ozývala jeho bolavá kolena. V roce 2004 prakticky neprodělal přípravu na olympijské hry v Athénách a prohrál v úvodním kole na ippon technikou yoko-otoshi s Italem Michele Montim. Vzápětí ukončil sportovní kariéru. Věnuje se trenérské práci. K jeho nejznámějším žákům patří Antoine Valois-Fortier.\n\n\n"}
{"id": "985289", "url": "https://cs.wikipedia.org/wiki?curid=985289", "title": "Robert Venturi", "text": "Robert Venturi\n\nRobert Venturi (25. června 1925 Filadelfie, Pensylvánie – 18. září 2018 tamtéž) byl americký architekt a významný představitel americké postmoderny, držitel Pritzkerovy ceny za architekturu z roku 1991. Většina jeho realizací pochází právě z amerického kontinentu avšak známé jsou i realizace v Evropě, v Německu, Anglii a Španělsku. Známý je jeho výrok „Méně je nuda\", kterým reagoval na výrok modernisty Miese van der Rohe: „Méně je více\".\n\nV letech 1944-1950 studoval architekturu na univerzitě v Princetonu, New Jersey. Ve studiích pokračoval na americké akademii v Římě v letech 1954-1956. Po návratu absolvoval kurz teorie architektury na Pensylvánské univerzitě.\n\nJako profesor působil na několika univerzitách v USA - na Yaleově univerzitě, v Princetonu a na Harvardu.\n\nPo studiích v letech 1951-1953 pracoval v architektonické kanceláří Oscara Stonorova ve Filadelfii a E. Saarinena v Detroitu. Později krátce pracoval pro Louise I. Kahna.\n\nV roce 1958 si otevřel vlastní kancelář s Williamem Shortym \"Venturi and Short\" a v roce 1964 začal spolupracovat s Johnem Rauchem. Po osmi letech manželství s Denise Scott Brownovou založil v roce 1980 firmu \"Venturi, Rauch and Scott Brown\". Ta se v roce 1989 přejmenovala na \"Venturi, Scott Brown and Associates\" a funguje dodnes.\n\n\n\n"}
{"id": "985290", "url": "https://cs.wikipedia.org/wiki?curid=985290", "title": "Fundamentální systém", "text": "Fundamentální systém\n\nFundamentální systém soustavy homogenních lineárních obyčejných diferenciálních rovnic se v matematické analýze nazývá každá báze vektorového prostoru složená z řešení této soustavy.\n\nFundamentálním systémem soustavy homogenních diferenciálních rovnic nazveme každou množinu vektorových funkcí formula_1 takovou, že\nje množina všech řešení této soustavy.\n\nZnalost fundamentálního systému je předpokladem pro použití metody variace konstant k získání partikuláního řešení nehomogenní lineární diferenciální rovnice prvního řádu i nehomogenních lineárních diferenciálních rovnic vyšších řádů.\n\nUvažujme lineární homogenní soustavu diferenciálních rovnic prvního řádu\nna nějakém intervalu formula_4, kde formula_5 je maticové zobrazení. Hledáme řešení této soustavy diferenciálních rovnic v prostoru formula_6 spojitě diferencovatelných funkcí formula_7.\n\nJestliže máme dvě různá řešení této diferenciální rovnice, pak jejich součet a násobek s reálnou konstantou jsou také řešením této rovnice. Prostor řešení je tedy vlastním podprostorem prostoru všech spojitě diferencovatelných funkcí.\n\nJestliže matice koeficientů formula_8 je spojitá maticová funkce, pak lze na ni použít Picardovu-Lindelöfovu větu o existenci a jednoznačnosti. Pak každé řešení diferenciální rovnice je jednoznačně určeno hodnotou formula_9 v počátečních podmínkách a naopak každá počáteční hodnota formula_10 této soustavy diferenciálních rovnic určuje jednoznačně řešení. Z toho plyne, že prostor řešení je \"n\"-dimenzionální.\n\nKaždá báze tohoto \"n\"-dimenzionálního prostoru řešení se nazývá fundamentální systém lineární soustavy diferenciálních rovnic. Ve většině případů si volíme bázi soustavy funkcí, které jsou řešeními formula_11, pro které počáteční hodnota formula_12 je formula_13-tý kanonický jednotkový vektor.\n\nPokud formula_14 je fundamentální systém, pak matici formula_15 nazveme \"fundamentální maticí\" a její determinant formula_16 budeme nazývat \"Wronskián\". Jestliže formula_17 pro nějaké formula_18 je jednotková matice, pak se formula_19 nazývá \"hlavní fundamentální matice v bodě formula_18\".\n\nFundamentální matice formula_19 je také řešení homogenní obyčejné (maticové) diferenciální rovnice, konkrétně\nProstor řešení původní homogenní soustavy v formula_23 pak je formula_24. formula_19 je dokonce i hlavní fundamentální matice pro formula_18, takže formula_27 řeší počáteční úlohu pro formula_28.\n\nFundamentální matice formula_29 je pro každé formula_30 invertibilní. Pro Wronskián platí Liouvilleův vzorec.\n\nStejně jako v případě rovnic prvního řádu může být prostor řešení lineární soustavy vyššího řádu také vektorový prostor, a proto každou jeho bázi lze považovat za fundamentální systém.\n\nPro definici fundamentální matice \"skalární\" lineární diferenciální rovnice řádu \"n\"\nnejdříve uvažujeme diferenciální rovnici odpovídající soustavě \"n\" rovnic prvního řádu\n[Vztah je následující: formula_34 je řešením skalární rovnice řádu \"n\" právě tehdy když formula_35\nje řešením výše uvedené soustavy prvního řádu.]\n\n\"Fundamentální maticí\" rovnice\nnazýváme každou fundamentální matici formula_19 soustavy prvního řádu\nPřirozeně formula_19 nazýváme hlavní fundamentální maticí v formula_18, jestliže formula_17 je jednotková matice. Determinant formula_42 se nazývá Wronskián.\n\nPro redukci rovnice na soustavu prvního řádu: jestliže formula_43 je fundamentální systém, pak\nje fundamentální matice.\n\nZkonstruovat fundamentální systém je v obecném případě obtížné. Přesné postupy jsou známy pouze pro diferenciální rovnice se speciální strukturou, jako jsou skalární diferenciální rovnice prvního řádu, soustavy diferenciálních rovnic prvního řádu s konstantními koeficienty, diferenciální rovnice vyšších řádů s konstantními koeficienty a Eulerova rovnice. Pokud je známé řešení homogenní diferenciální rovnice vyššího řádu, lze snížit řád diferenciální rovnice použitím postupu pro redukci řádu objeveného Jean le Rond d'Alembertem.\n\nNechť formula_8 je primitivní funkce k funkci formula_46, potom\nje fundamentální systém rovnice formula_48.\n\nPro soustavu lineárních diferenciálních rovnic s konstantními koeficienty\nnejdříve nalezneme Jordanovu normální formu formula_50 matice formula_8 a příslušnou Jordanovu bázi formula_52. Pokud formula_53 je komplexní vlastní hodnota s vlastními vektory báze formula_54, můžeme v Jordanově bázi vybrat bázové vektory tak, že formula_55 se stanou bázovými vektory formula_56.\n\nNyní provedeme pro každý řetězec hlavních vektorů zvlášť: Pokud formula_57 je (úplný) řetězec hlavních vektorů pro vlastní číslo formula_53, tj.\npak dodávají do fundamentálního systému formula_60 řešení (hlavního vektoru)\nobecně\nProbráním všech řetězců hlavních vektorů sestrojíme (obecně komplexní) fundamentální systém.\n\nFundamentální systém pro skalární lineární diferenciální rovnici \"n\"-tého řádu s konstantními koeficienty\nzískáme řešením charakteristické rovnice formula_64 s \"charakteristickým polynomem\"\nJestliže formula_66 jsou (po dvou různé) kořeny polynomu formula_67 s násobnostmi formula_68, pak (komplexní) fundamentální systém formula_69 lineárně nezávislých řešení pro kořen formula_70 je\n\n[To vysvětluje způsob vyjadřování: pomocí výše uvedené transformace získáme skalární rovnici \"n\"-tého řádu ze soustavy diferenciálních rovnic prvního řádu, takže máme matici koeficientů jako charakteristický polynom přesně toto, jak bylo zde ukázáno.]\n\nVýše uvedeným postupem získáme \"n\" lineárně nezávislých řešení, která mohou obsahovat komplexní čísla. Díky tomu, že pokud má charakteristické rovnice s reálnými koeficienty komplexní kořeny, jsou to dvojice komplexně sdružených čísel, využitím linearity diferenciální rovnice a Eulerova vzorce formula_72 lze komplexní fundamentální systém převést na reálný tak, že každou dvojici komplexně sdružených řešení formula_73 z (komplexního) fundamentálního systému převedeme na reálná řešení formula_74.\n\nPro soustavu\ns formula_76-periodickou spojitou maticí koeficientů formula_77 nelze explicitně zkonstruovat fundamentální systém – ale díky Floquetově teorii lze zjistit jaká bude \"struktura\" fundamentální matice této soustavy.\n\nŘešíme následující soustavu diferenciálních rovnic\nMatice formula_8 má jednoduché vlastní číslo 1 a dvojité vlastní číslo 2. Prostor vlastních vektorů je\nformula_80\nPro hlavní řetěz vektorů pro vlastní číslo 2 je stále potřeba\nZvolíme například\nPak \"musíme\" jako hlavní vektor v první fázi zvolit formula_83. Tím dostaneme fundamentální systém formula_84, kde\n\nUvažujme diferenciální rovnici\nTato rovnice má charakteristický polynom formula_87, který má čtyři kořeny formula_88. Odtud hned získáme komplexní fundamentální systém\nkterému odpovídá reálný fundamentální systém\n\n"}
{"id": "985291", "url": "https://cs.wikipedia.org/wiki?curid=985291", "title": "Seznam vrcholů v Krymských horách", "text": "Seznam vrcholů v Krymských horách\n\nSeznam vrcholů v Krymských horách obsahuje krymské vrcholy s nadmořskou výškou nad 1000 m. Seznam je založen na soupisu ukrajinských hor na stránkách nature.land.kiev.ua.\n\n"}
{"id": "985295", "url": "https://cs.wikipedia.org/wiki?curid=985295", "title": "Trialetský hřbet", "text": "Trialetský hřbet\n\nTrialetský hřbet ( \"[Trialetis kedi]\") je pohoří v Malém Kavkazu v Gruzii. Táhne se ve střední části Gruzie v délce 144 km ve směru od západu na východ. Jeho šířka dosahuje 30 km. Nejvyšším vrcholem je 2 850 m vysoký Šaviklde ( ), v gruzínském překladu \"Černá skála\".\n\nVýchodní okraj hřbetu prochází podél západního okraje gruzínského hlavního města Tbilisi, západní konec leží na řece Kura, jihozápadně od Bordžomi. V celé délce je obtékán řekou Kcia ( ), která ve středním a dolním toku nese název Chrami. Pohoří vzniklo vulkanickou činností během paleogénu. V západní části hřbetu převládá mladá andezitská láva.\n\nSvahy hřbetu jsou pokryty převážně listnatými lesy, zejména dubem, bukem ahabrem. Západní část pokrývá borovicotvarý a smíšený les a smíšený les s mit jedlí, smrkem, borovicí, dubem a bukem.\n\nTrialetský hřbet byl osídlen již za rané doby bronzové ve 4. tisíciletí př. n. l.. V Calkské náhorní rovině našli archeologové nálezy odpovídající trialetské kultuře z této doby. Později byl hřbet protkán obchodními stezkami, které propojovaly Kavkazskou Ibérii s Byzantskou říší a Arménií, což dokládají zříceniny starých Karavansarajů. Obchodníci postavili v Trialetském hřbetu i Manglisi, nejstarší město Gruzie.\n\nNa Calkské náhorní rovině bylo v 6. až 7. století a později v 10. až 13. století postaveno mnoho kostelů. Na hoře \"Didgori\" (1647 m) ve východní části Trialetského hřbetu porazil gruzínský král David IV. Budovatel 12. srpna 1121 kvantitativně mnohem silnější armádu Seldžuků pod velením emíra \"Najm ad-Din Ilgazi\".\n\n\n"}
{"id": "985296", "url": "https://cs.wikipedia.org/wiki?curid=985296", "title": "Aldo Rossi", "text": "Aldo Rossi\n\nAldo Rossi (3. května 1931 Milán – 4. září 1997 tamtéž) byl italský architekt a designér. V roce 1990 bylo jeho dílo oceněno prestižní Pritzkerovou cenou.\n\nZemřel při automobilové nehodě v Miláně ve věku 66 let.\n\n"}
{"id": "985298", "url": "https://cs.wikipedia.org/wiki?curid=985298", "title": "Tatobitský vrch", "text": "Tatobitský vrch\n\nTatobitský vrch (527 m n. m.) je vrch v okrese Semily Libereckého kraje, v Českém ráji. Leží asi 0,5 km severovýchodně od obce Tatobity na jejím katastrálním území.\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Komárovský hřbet, podokrsku Žlábecký hřbet a Kozákovské části.\n\nAutomobilem lze neblíže dojet k silničce Tatobity – Kozákov západně od vrchu. Severovýchodně vede červená turistická značka.\n"}
{"id": "985304", "url": "https://cs.wikipedia.org/wiki?curid=985304", "title": "Pavel Racocha", "text": "Pavel Racocha\n\nIng. Pavel Racocha, MIA (* 23. března 1962 Plzeň) je český ekonom, v letech 1999 až 2005 člen bankovní rady České národní banky.\n\nVystudoval obor ekonomické informace a kontrola na Fakultě řízení Vysoké školy ekonomické v Praze (promoval v roce 1984 a získal titul Ing.) a dále studoval na Columbia University v New Yorku. Absolvoval řadu stáží v USA, Německu, Francii, Japonsku a v dalších zemích, na nichž se zaměřoval na problematiku bankovnictví, řízení rizik a bankovního dohledu.\n\nVe druhé polovině 80. let 20. století pracoval v bytovém družstevnictví - nejprve jako samostatný odborný kontrolor v Českém svazu bytových družstev, poté jako vedoucí kontrolor v Lidovém bytovém družstvu. Od roku 1991 byl zaměstnán ve Státní bance československé postupně jako specialista, vedoucí oddělení a náměstek ředitele v oblasti bankovního dohledu. V letech 1996 až 1997 působil jako konzultant ve Světové bance v americkém Washingtonu, kde se věnoval rozvoji finančního sektoru v rozvíjejících se ekonomikách. V červnu 1998 se stal ředitelem sekce bankovního dohledu České národní banky.\n\nAngažoval se jako člen pracovní skupiny Basilejského výboru pro bankovní dohled při Bance pro mezinárodní platby ve švýcarské Basileji. Mimo jiné předsedal skupině sdružující instituce bankovního dohledu zemí střední a východní Evropy. Dále byl členem řídícího výboru pro privatizaci bank, který byl poradním orgánem Ministerstva financí ČR. V neposlední řadě vystupuje na tuzemských i zahraničních odborných seminářích a konferencích o bankovnictví.\n\nNa začátku února 1999 jej prezident Václav Havel jmenoval členem bankovní rady České národní banky, funkce se ujal dne 13. února 1999. V bankovní radě působil do 12. února 2005.\n\nPo odchodu z ČNB působil od září 2005 v Komerční bance jako výkonný ředitel pro interní audit. Od dubna 2014 povede Penzijní společnost Komerční banky.\n"}
{"id": "985307", "url": "https://cs.wikipedia.org/wiki?curid=985307", "title": "Stephanie Diana Wilsonová", "text": "Stephanie Diana Wilsonová\n\nStephanie Diana Wilsonová (*27. září 1966 v Bostonu, stát Massachusetts) je americká vědecká pracovnice a kosmonautka. Ve vesmíru byla třikrát.\n\nAbsolvoval střední školu Taconic High School v Pittsfieldu, vysokoškolské vzdělání získala na Harvard University (1988) a v Texaské univerzitě (1992).\n\nV roce 1996 nastoupila do Jet Propulsion Laboratory v Pasadaně.\nTéhož roku absolvovala výcvik budoucích kosmonautů v Houstonu, poté byla zařazena do tamní jednotky astronautů NASA.\n\nZůstala svobodná.\n\nNa oběžnou dráhu se v raketoplánu dostala třikrát ve funkci letový specialista, pracovala na orbitální stanici ISS, strávila ve vesmíru 42 dní, 23 hodin a 46 minut. Byla 443 člověkem ve vesmíru, 42 ženou.\n\n\n"}
{"id": "985310", "url": "https://cs.wikipedia.org/wiki?curid=985310", "title": "Dikasterium", "text": "Dikasterium\n\nDikasterium je ústřední úřad, soud nebo jiná instituce římské kurie, kterou papež zřídil ke správě katolické církve. Mezi dikasterie patří:\n\n\n\n\n\n\n"}
{"id": "985311", "url": "https://cs.wikipedia.org/wiki?curid=985311", "title": "Anton Hysén", "text": "Anton Hysén\n\nAnton Hysén (* 13. prosince 1990, Liverpool, Anglie) je švédský fotbalista a příležitostný model, narozený v Anglii, jeden z mála otevřeně homosexuálních aktivních hráčů ve fotbalové soutěži.\n\nAnton je synem někdejšího švédského reprezentanta, internacionála, obránce Liverpoolu (1989–1992) a Fiorentiny Glenna Hyséna. Fotbalisté jsou i oba jeho bratři Tobias a Alexander. Prvorozený, o osm let starší nevlastní Tobias hrál rovněž jako švédský internacionál (v letech 2006–2007 za Sunderland FC), prostřední (o tři roky starší) Alexander za švédské kluby BK Häcken a Sundsvall. Narodil se v Liverpoolu v období tamního otcova působení, v roce 1992 se však rodina vrátila do Švédska, kde později bydlel v Göteborgu. Antonova matka je Helen Hysénová.\n\nV letech 2007 až 2009 hrál za klub Häcken, ale kvůli řadě zranění s ním klub smlouvu neprodloužil. Poté přestoupil do klubu druhé divize (čtvrté úrovně švédské fotbalové soutěže) Utsiktens BK, jako levý záložník. V minulosti vystřídal také kluby Torslanda IK a Lundby IF. Hrál i ve švédském národním týmu do 17 let. V roce 2011 vedle fotbalu pracoval na částečný úvazek jako stavební dělník.\n\nNa jaře 2014 podepsal smlouvu s fotbalovým klubem v americké Jižní Karolíně, The Myrtle Beach Mutiny. Klub hraje ve čtvrté divizi americké fotbalové soutěže. Už dříve strávil půl roku na škole v Severní Karolíně a o působení na americkém kontinentu v minulosti uvažoval; v roce 2011 jednal s kluby Sporting Kansas City a Vancouver Whitecaps.\n\nV březnu 2011, ve svých 20 letech učinil veřejný coming out v rozhovoru pro švédský fotbalový magazín \"Offside\", jako teprve druhý profesionální fotbalista po Justinovi Fashanu (1990) a první ve Švédsku. Zpráva proto vzbudila značnou mediální pozornost. Antonovu coming outu už předcházelo překvapivé vystoupení jeho otce na stockholmském Gay Pride v roce 2007, který tehdy s empatií promluvil o „16letém hráči, který se nechce přihlásit ke své orientaci kvůli obavám z reakcí spoluhráčů“. V rozhovoru pro \"Attitude\" Anton Hysén uvedl, že má také gay strýce a lesbickou sestřenici (ta také hraje fotbal). V minulosti byl 18 měsíců ve vztahu s dívkou, podle vlastních slov však usoudil, že „hraje za jiný tým“.\n\nPo coming outu začal spolupracovat s britským projektem Fotbal proti homofobii (\"Football v Homophobia\").\nBritský \"Guardian\" ho v roce 2012 zařadil na 44. příčku v seznamu sta nejvlivnějších LGBT osobností.\n\nAnton Hysén se příležitostně věnuje modelingu. Např. už v roce 2011 pózoval pro titulní stránku letního speciálu magazínu \"Attitude Active\", v květnu 2012 pro titulní stránku švédského časopisu \"QX\".\n\nV roce 2012 po úvodním váhání přijal nabídku na účinkování v sedmé sezóně televizní taneční soutěže \"Let's Dance\" švédské televize TV4, jíž se zúčastnil s taneční partnerkou Sigrid Bernsonovou a zvítězil. V té době také vznikal krátký dokumentární film \"Rise Above\" s podtitulem „film o Antonu Hysénovi“. Čtrnáctiminutový snímek režíroval Anders Berggren a byl mimo jiné uveden v květnu 2013 na LGBT filmovém festivalu v Bostonu.\n\nV roce 2012 si navíc Anton Hysén zahrál postavu Magnuse v televizním filmovém dramatu režiséra Richarda Lidberga \"Tänk om ryktet är sant\" (volně přeloženo „Co když na těch řečech něco je“) o rodině ve švédském maloměstě, kterou obchází řeči o homosexualitě. Mělo jít původně o pilotní díl seriálu.\n\n"}
{"id": "985314", "url": "https://cs.wikipedia.org/wiki?curid=985314", "title": "Intervence (Hvězdná brána: Hluboký vesmír)", "text": "Intervence (Hvězdná brána: Hluboký vesmír)\n\nIntervence (v originále Intervention) je 1. 2. řady americko-kanadského sci-fi seriálu .\n\nPoručík Tamara Johansenová se nevysvětlitelně probudí v posteli. Poté co si prohlédne své okolí, svírá svůj žaludek, protože si pamatuje, že byla postřelena. Nejenom, že tam nemá žádné zranění, ale již není těhotná. Její dítě začíná plakat. Náhle ji vítá Dr. . TJ je zmatená, jelikož ví, že Dr. Caine zůstal na jiné planetě. Caine jí vysvětluje, že mimozemšťané, kteří vytvořili planetu, mohou také dopravit lidi skrze galaxii.\n\nNa \"Destiny\", Eli Wallace dospěje k vzduchovému uzávěru, aby mohl vpustit poručíka Scotta a seržanta Greera zpět do lodi. Nicméně, oni zde nejsou. Eli nahlásí a Rushovi, že Scott a Greer to nezvládli. Náhle zazní Scottův hlas ve vysílačce. Scott vysvětluje Rushovi, že by to pravděpodobně nestihli k vzduchovému uzávěru včas. Proto on a Greer namísto toho šli na spodní stranu lodi, kde byli před pulsarem chránění trupem lodi.\n\nDannic se chystá popravit vojenský personál. Náhle vstoupí Varro a přesvědčí jej, aby nechal zajatce na živu. Komandér Kiva je vážně zraněná, a protože je i TJ zraněná, tak není nikdo, kdo by Kivu vyléčil. Varro navrhuje použít zajatce a zavolat doktory ze Země, aby vyléčili Kivu. Dannic jej varuje, že vězni zemřou, jestli zemře Kiva.\n\nScott a Greer dojdou k vzduchovému uzávěru a Eli je vpustí dovnitř. Přichází Chloe Armstrongová. Eli zkontroluje její zranění. Krvácení se zastavilo. Chloe se ptá co zamýšlejí dělat.\n\nVarro má Camile Wrayovou, Dr. a dva další zajatce, kteří použijí dálkové komunikační zařízení a zavolají doktory pro léčbu zraněných. Po navázání spojení je Varro vede k ošetřovně.\n\nFTL pohon je opraven a štíty mají dostatečný výkon, aby chránily motory během skoku. Spustí se odpočet. Brody si myslí, že je to dobré, jelikož záření pulsaru je smrtelné, ale Rush si myslí něco jiného. Mezitím se Scott a Greer rozhodnou jít na průzkum. Posílají Chloe a Eliho za Brodym a Rushem.\n\nNa ošetřovně se Varro ptá na stav plukovníka Telforda a chce s ním mluvit. Kulka prošla přímo skrz, takže se uzdraví, ačkoli se ještě neprobral. Kiva je však na tom podstatně hůře. Kulka jí zůstala v játrech a pravděpodobně nepřežije. Varro doporučuje, aby udělali co mohou a Kivu zachránili. Jeho další dotaz je na TJ. TJ je také vážně zraněna; její dítě je ještě naživu, ale jeho srdce je velmi slabé. Budou muset odstranit dítě, aby TJ zachránili, ale pak nemůžou garantovat přežití dítěte.\n\nVarro vstoupí do místnosti s bránou a ptá se Ginn na hlášení. Ginn informuje Varra, že loď skočí asi za 30 minut. Dr. Brightmanová v tělě Wrayové oznamuje vysílačkou, že Kiva je mrtvá.\n\nMezitím se Scott a Greer přiblíží k pozici vojáků Alliance. Ačkoli Telford nepřevedl lodní systémy zpět úplně, mají Brody s Rushem kontrolu nad výkonovými systémy. Rush odvede energii ze štítů. Když se Eli ptá na moudrost tohoto kroku, Rush vysvětluje, že to musí udělat, aby vyřadil FTL. Právě teď, pulsar vyrovnává skóre, obě strany jsou ve stejném ohrožení. Bez štítů se bude Alliance muset dohodnout, jestli chtějí přežít.\n\nDannic je připravený zabít zajatce, když je Kiva mrtvá, ale Varro argumentuje, že původní plán byl zadržet některé z vědců a vysadit zbytek posádky na obyvatelnou planetu. Simeon poukáže na to, že smrt Kivy nebyla součástí plánu. Varro přikazuje Ginn, aby našla planety v dosahu brány. Varro nechá zkontolovat jedinou nalezenou planetu jestli je obyvatelná. Aliance si nechá nějaké doktory včetně TJ, protože mají ještě raněné lidi. Simeon se ptá na Rushe a ostatní, kteří chybí. Varro říká, že je pátrací čety najdou. Scott a Greer sledují celou konverzaci skrze Kino.\n\nDana a Peter vstoupí do srubu, aby si prohlédli dítě TJ. Caine pozve TJ na procházku.\n\nTelford se probudí na ošetřovně a vítá jej Simeon. Telford se ptá na Kivu a je mu sděleno, že je mrtvá. Simeon vyslýchá Telforda o okolnostech za jakých byli s Kivou napadeni ze zálohy. Telford tvrdí, že útočníky neviděl, třebaže, jak Simeon podotkl, byl zastřelen zepředu. Telford tvrdí, že tam byla tma a on byl zastřelen v momentě, kdy se otočil po prvním výstřelu. Simeon poté vysvětluje Telfordovi situaci na lodi.\n\nVarro informuje Younga o plánu odeslat expedici na planetu. Young ví, že nemohou určit obyvatelnost v tak krátkém čase. Varro poznamená, že Young nemá na výběr a popírá tvrzení, že by to byl rozsudek smrti. Zajatci jsou posláni skrze Hvězdnou bránu. Young odchází jako poslední. Ocitnou se na skalnaté planetě, na které se právě blíží bouře. Musejí najít úkryt.\n\nEli si dělá starosti o Scotta a Greera. Rush slyší někoho přicházet a předpokládá, že to jsou oni. Ukazuje se, že to jsou dva vojáci Alliance. Dannic jim nařizuje, aby přivedli Rushe k výslechu a ostatní zabili. Předtím, než to vojáci mohou uskutečnit, je Scott a Greer zneškodní.\n\nV místnosti s bránou si Ginn všimne, že pohon FTL se opět zastavil. Dannic jí nařizuje ať to opraví, ale Ginn to nedokáže. Dainnic jí začíná dusit, ale vstoupí Varro a přiměje ho jí nechat. Rush vysvětluje vysílačkou co udělal a nařizuje Dannicovi, aby se vzdal. Dannic ihned poznamená, že by všichni zemřeli, ale Rush chladně odpoví, že radši by všechny zabil, než nechal Dannicovi loď. Varro se znovu pokouší domluvit s Dannicem, ale Dannic ztratil trpělivost. Namíří na Varra zbraň a obviňuje ho z nynější situace.\n\nScott říká skupině co se stalo posádce. Brody vysvětluje, že určité sekce lodi jsou lépe chráněné než ostatní, například hydroponická laboratoř. Scott s Greerem se rozhodnou zachránit zbývající zajatce na lodi a posílá ostatní do hydroponické laboratoře.\n\nNa planetě, poručík lokalizovala systém jeskyní, které mohou poskytnout úkryt. Předtím, než odejdou se aktivuje brána. Varro a malá skupina jemu loajálních vojáků Aliance projde bránou. Varro vysvětluje situaci Youngovi. Varro tvrdí, že on a jeho lidi jsou v této pozici, protože se Younga zastal, když ho chtěl Dannic zabít.\n\nScott a Greer dorazí na ošetřovnu, kde najdou Wrayovou, nyní zpět ve svém těle, protože Dannic přerušil spojení. Greer objeví TJ na jednom z lůžek. Wrayová vysvětluje, že TJ byla postřelena, ale uzdraví se.\n\nCaine ukazuje TJ zářivou mlhovinu na obloze. Poté říká TJ, že její dítě může zůstat, ale ona se bude muset vrátit na \"Destiny\". TJ běží zpět do srubu za svým dítětem. Odmítá odejít bez něj. Caine jí ujišťuje, že o dítě bude dobře postaráno.\n\nScott, Greer a Wrayová se pokusí úkrýt v hydroponii i s TJ, ale jsou napadeni vojáky Alliance.\n\nDannic chce vědět, jestli se podaří obnovit štíty, ale Rushovu sabotáž se jím nepodaří zrušit. Ginn informuje Dannica, že štíty selžou při dalším záblesku pulsaru asi za 5 minut. Telford se pokouší přesvědčit Dannica, aby se vzdal. Dannic se pokouší Telforda zabít, ale Ginn Dannica zastřelí a souhlasí s Rushovými požadavky.\n\nTJ se probouzí na \"Destiny\". Ptá se Wrayové jak dlouho byla pryč, ale je informována, že nikdy neopustila loď. Její dítě je mrtvé. TJ nic neříká.\n\nPosádka se vrací z planety zpět na loď. Zbývající vojáci Alliance jsou zamčeni v místnosti. Scott informuje Younga o smrti dítěte TJ. S obnovenými štíty skáče loď do FTL. Brody a Volker obsadí řídící centrum. Náhle loď vyskočí z FTL. Brody vysvětluje, že skok byl rychlý kvůli útoku Alliance; loď směřovala právě sem a tak zbývající cesta byla krátká. \"Destiny\" je mimo dosah záření. TJ vstává a jde na pozorovací palubu. Skrze okno vidí mlhovinu, kterou viděla na planetě. TJ se usmívá.\n"}
{"id": "985319", "url": "https://cs.wikipedia.org/wiki?curid=985319", "title": "Dorothy Metcalf-Lindenburgerová", "text": "Dorothy Metcalf-Lindenburgerová\n\nDorothy Metcalf-Lindenburgerová (*2. května 1975 v Colorado Springs, stát Colorado) je americká učitelka a kosmonautka. Ve vesmíru byla jednou.\n\nAbsolvovala střední školu Fort Collins High School v Fort Collins (1993), vysokoškolské vzdělání získala na Whitman College v Walla Walla (1997) a Central Washington University v Ellensburgu (1999).\n\nByla učitelkou přírodních věd na Hudson's Bay High School.\n\nV letech 2004 až 2006 absolvovala výcvik budoucích kosmonautů v Houstonu, poté byla zařazena do tamní jednotky astronautů NASA.\n\nVdala se, jejím manželem je Jason Lindenburger. Má přezdívku Dottie.\n\nNa oběžnou dráhu se v raketoplánu dostala jednou ve funkci letové specialistky, pracovala na orbitální stanici ISS, strávila ve vesmíru 15 dní, 2 hodiny a 47 minut. Byla 513. člověkem ve vesmíru, 53. ženou.\n\n\n"}
{"id": "985321", "url": "https://cs.wikipedia.org/wiki?curid=985321", "title": "Ottmar Deutsch", "text": "Ottmar Deutsch\n\nOttmar Deutsch (* 11. listopadu 1941) je bývalý slovenský fotbalista, obránce.\n\nV československé lize hrál za Inter Bratislava. Nastoupil ve 168 ligových utkáních. Za juniorskou reprezentaci nastoupil v 1 utkání.\n\n\n"}
{"id": "985324", "url": "https://cs.wikipedia.org/wiki?curid=985324", "title": "Suhard (rozcestník)", "text": "Suhard (rozcestník)\n\nSuhard může znamenat:\n\n\n"}
{"id": "985325", "url": "https://cs.wikipedia.org/wiki?curid=985325", "title": "Ahmed III.", "text": "Ahmed III.\n\nAhmed III. (30. či 31. prosince 1673, Dobrič – 1. ledna 1736, Konstantinopol) byl sultánem Osmanské říše v letech 1703–1730. Přibližně druhá půlka jeho panování v letech 1718–1730 bývá v dějinách nazývána \"období tulipánů\".\n\nAhmed III. udržoval dobré vztahy s Francií zejména z důvodů hrozícího nebezpečí z Ruska, kde v té době vládl car Petr I. Veliký. Poskytl útočiště poraženému švédskému králi Karlu XII. a nechal se jím přesvědčit, aby vyhlásil Rusku válku.\n\nOsmanská vojska poté v letech 1710–1711 dokonce porazila Rusy v Prutském tažení, získala zpět pevnost Azov a táhla k Moskvě. Toto tažení bylo nuceně zastavené vpádem vojsk Safíovců z Persie do Turecka. Tento vpád byl posléze zastaven, nicméně už nebyla síla obnovit válku s Ruskem.\n\nV poslední válce s Benátkami v letech 1714 až 1718 se povedlo vojskům Ahmeda III. získat zpět Peloponéský poloostrov (v té době známý pod jménem \"Morea\").\n\nCo se týče východní Evropy, zde Osmané v Rakousko–turecké válce v letech 1716–1718 utrpěli porážku od habsburských vojsk vedených Evženem Savojským a byli v roce 1718 nuceni uzavřít mír v Požarevaci a vzdát se velké části Srbska a jeho hlavního města Bělehradu.\n\nOd roku 1718 nastalo v Osmanské říši dvanáctileté období relativního klidu. Plně se začaly rozvíjet diplomatické a obchodní vztahy se západní Evropou. V Turecku se pěstovaly hromadně tulipány pro export do Nizozemska, odtud vznikl název „období tulipánů“. Zároveň Ahmed III. zval do Istanbulu významné evropské umělce a architekty s cílem přiblížit Turecko západní Evropě, v té době již vyspělejší.\n\nV této době byl v Istanbulu zaveden do praxe první knihtisk umožňující vydávat publikace v tureckém a arabském písmu.\n\nKe konci dvacátých let 18. století se však Ahmed III. přestal těšit popularitě u konzervativních janičářských kruhů, kteří mu vyčítali spolupráci s (islámsky) nevěřícím křesťanským západem. Mohl za to i velmi okázalý luxusní život Ahmeda a jeho blízkých spoluvládců. Po nečekaném vpádu vojsk z Persie v roce 1730 došlo v Istanbulu k povstání janičářů a Ahmed III. byl nucen popravit své blízké reformní rádce a vzdát se sultánského trůnu ve prospěch svého synovce Mahmuda I. Zemřel v domácím vězení v paláci Topkapi šest let poté.\n"}
{"id": "985326", "url": "https://cs.wikipedia.org/wiki?curid=985326", "title": "Alois Heilinger", "text": "Alois Heilinger\n\nAlois Heilinger (13. února 1859 Vídeň – 9. března 1921 Vídeň) byl rakouský politik, na počátku 20. století poslanec Říšské rady.\n\nVychodil národní školu a gymnázium. Vystudoval Vídeňskou univerzitu, kde roku 1884 získal titul doktora práv. Od roku 1886 byl magistrátním úředníkem ve Vídni. Působil jako docent v Technickém živnostenském muzeu ve Vídni. Vydával odborné právní a národohospodářské práce jako \"Kritische Studien aus dem Römischen Recht\", \"Recht und Macht\", Die \"Pensionsversorgung des Gewerbestandes\" a \"Das Recht der Zahntechniker\". Zasloužil se o podporu živnostenského podnikání v Rakousku. Angažoval se v politice jako člen německých politických stran. V letech 1910–1919 zasedal jako poslanec Dolnorakouského zemského sněmu.\n\nNa počátku 20. století se zapojil i do celostátní politiky, nejprve jako člen Křesťansko-sociální strany. V doplňovacích volbách roku 1901 získal mandát v Říšské radě (celostátní zákonodárný sbor) za městskou kurii, obvod Vídeň (VIII. okres). Nastoupil 20. května 1901 místo Josefa Schlesingera. V roce 1906 se uvádí jako člen klubu Křesťansko-sociální strany.\n\nUspěl i v řádných volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dolní Rakousy 16. Byl členem poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Nyní byl nezařazeným poslancem. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec, magistrátní rada na penzi a spisovatel.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "985327", "url": "https://cs.wikipedia.org/wiki?curid=985327", "title": "Syngamóza", "text": "Syngamóza\n\nSyngamóza je parazitární onemocnění ptáků včetně domácí drůbeže, způsobené parazitickou hlísticí z řádu měchovců srostlicí trvalou (\"Syngamus trachea\"). Srostlice se vyznačuje výrazným pohlavním dimorfismem. Samec je mnohem menší než samice a po spáření s ní srůstá, takže dospělá srostlice má tvar písmene Y. Srostlice je parazitem ptáků, cizopasí v jejich průdušnici, kde saje krev. Klade zde vajíčka, které napadený pták vykýchává nosními otvory. Z vajíček se v půdě líhnou larvy, pronikající do těla mezihostitelů, jimiž jsou nejčastěji žížaly, ale také slimáci nebo jiní plži. Konečnými hostiteli jsou ptáci, živící se žížalami včetně bažantů, koroptví a domácí drůbeže. Napadení srostlicí se projevuje dušením, kašlem, celkovou slabostí, chudokrevností a bledými sliznicemi, ptáci často namáhavě, sípavě dýchají s otevřeným zobákem, mláďata zaostávají v růstu. Onemocnění se označuje jako syngamóza. u dospělých ptáků bývá smrtelné jen vzácně, naproti tomu u mláďat může masívní invaze parazitů způsobit úhyn. Choroba se léčí přípravky typu Bibenzol či Symgamix.\n\n"}
{"id": "985330", "url": "https://cs.wikipedia.org/wiki?curid=985330", "title": "Robert Louis Behnken", "text": "Robert Louis Behnken\n\nRobert Louis Behnken (* 28. července 1970 v Creve Coeur, stát Missouri) je americký strojní inženýr, letec a kosmonaut. Ve vesmíru byl dvakrát.\n\nAbsolvoval střední školu Pattonville High School v Maryland Heights (1988), vysokoškolské vzdělání získal na Washington University v St. Louis (bakalář 1992). V roce 1997 získal doktorát na California Institute of Technology a zde také zpočátku pracoval jako strojní inženýr. Později v armádě testoval různé druhy letadel, nalétal 1000 letových hodin.\n\nV letech 2000 až 2002 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nMá přezdívku Bob a zůstal svobodný. Jeho zálibou je jízda na horském kole, lyžování, turistika.\n\nNa oběžnou dráhu se v raketoplánu dostal dvakrát ve funkci letový specialista, pracoval na orbitální stanici ISS, strávil ve vesmíru 29 dní, 12 hodin a 17 minut. Absolvoval také šest výstupů do volného vesmíru (EVA), strávil tam celkem 37 hodin a 33 minut.\nByl 469 člověkem ve vesmíru.\n\n\nPlánované lety: \n\n\n"}
{"id": "985331", "url": "https://cs.wikipedia.org/wiki?curid=985331", "title": "Edmund Jäger (politik)", "text": "Edmund Jäger (politik)\n\nEdmund Jäger (22. ledna 1864 Kopaniny – 21. července 1935 Dolní Žandov) byl rakouský politik německé národnosti z Čech, na počátku 20. století poslanec Říšské rady.\n\nVychodil národní školu a gymnázium. Studoval Vídeňskou univerzitu a univerzity v německé Jeně a Kielu. Působil jako lékař. Angažoval se v politice jako člen německých politických stran. Byl starostou domovského Dolního Žandova.Domovské město mu udělilo čestné občanství.\n\nNa počátku 20. století se zapojil i do celostátní politiky. V doplňovacích volbách roku 1905 získal mandát v Říšské radě (celostátní zákonodárný sbor) za městskou kurii, obvod Cheb, Františkovy Lázně, Aš atd. Nastoupil 28. listopadu 1905 místo Ernsta Bareuthera. Uspěl i v řádných volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Čechy 91. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako lékař.\n\nV roce 1905 se uvádí coby všeněmec a stoupenec Georga Schönerera. Po volbách roku 1907 byl členem poslanecké frakce Všeněmecká skupina, stejně tak po volbách roku 1911.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n\nZemřel v červenci 1935 na \"mrtvici\".\n"}
{"id": "985340", "url": "https://cs.wikipedia.org/wiki?curid=985340", "title": "Paul Krennwallner", "text": "Paul Krennwallner\n\nPaul Krennwallner (5. října 1876 Itzling – 19. září 1914 Itzling) byl rakouský politik, na počátku 20. století poslanec Říšské rady.\n\nProfesí byl rolníkem. Zasloužil se o organizování rolnického stavu v Salcbursku. V roce 1906 spoluzakládal \"Katolický selský spolek\" a byl jeho viceprezidentem. V roce 1909 se stal viceprezidentem \"Zemědělského spolku\" v Salzburgu. Později zasedal v jeho výboru. Angažoval se v politice jako člen Křesťansko sociální strany. Od roku 1909 zasedal jako poslanec Salcburského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Salcbursko 5. Byl členem poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911 a zasedal v poslanecké frakci Křesťansko-sociální klub německých poslanců. Ve vídeňském parlamentu setrval až do své smrti roku 1914. K roku 1911 se profesně uvádí jako zemský poslanec, zemědělec a viceprezident Zemědělského spolku.\n"}
{"id": "985344", "url": "https://cs.wikipedia.org/wiki?curid=985344", "title": "Cesare Battisti", "text": "Cesare Battisti\n\nCesare Battisti (4. února 1875 Trento – 13. července 1916 Trento) byl rakouský politik italské národnosti z Tyrolska, na počátku 20. století poslanec Říšské rady, za světové války popraven rakouskými úřady.\n\nByl představitelem boje za národní, italskou autonomii a založení italské univerzity v Trentu. Trento od roku 1815 patřilo do Rakouska-Uherska. Byl rezervním důstojníkem rakousko-uherské armády. Angažoval se v politice jako člen rakouské sociální demokracie. Vydával list \"Il Popolo\". K roku 1911 se profesně uvádí jako novinář. \n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Tyrolsko 6. Byl členem poslanecké frakce Klub německých sociálních demokratů. Od roku 1914 zasedal jako poslanec Tyrolského zemského sněmu. Byl tedy říšským i zemským poslancem za Trento (nyní Trentino).\n\nVálka mezi Rakousko-Uherskem a Itálií byla vyhlášena 24. května 1915. Počátkem války uprchl do Itálie a dobrovolně vstoupil do italské armády jako člen praporu Edolo (Alpští myslivci). Získal několik ocenění a byl povýšen na poručíka. V italském útoku na Pasubio byl na Monte Como zajat 10. července 1916 rakouskými jednotkami. Jen o dva později 12. července 1916 byl na základě pravomocného rozsudku odsouzen k smrti a o den později popraven v rodném Trentu (Tridentu) pro ,velezrádu“. Ztratil mandát 30. května 1917 na základě pravomocného rozsudku z 12. července 1916.\n\nJeho heslem bylo: ,Za krásnou vlast italskou musíme rádi položití život.\"\nBattisti, Cesare (anglicky)\n\nBattisti, Cesare (německy)\n"}
{"id": "985348", "url": "https://cs.wikipedia.org/wiki?curid=985348", "title": "Ministerstvo vnitra Slovenské republiky", "text": "Ministerstvo vnitra Slovenské republiky\n\nMinisterstvo vnitra Slovenské republiky ( je jedno z ministerstev Slovenska.\n\nMinisterstvo vnitra SR je ústředním orgánem státní správy Slovenské republiky pro: \n\nMinisterstvo vnitra řídí a za jeho činnost odpovídá ministr vnitra, kterého jmenuje a odvolává prezident SR na návrh předsedy vlády SR. \n\nSoučasnou ministryní vnitra je Denisa Saková (od 26. dubna 2018).\nMinistra vnitra v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra vnitra. \n"}
{"id": "985351", "url": "https://cs.wikipedia.org/wiki?curid=985351", "title": "Honda ST 1100 Pan European", "text": "Honda ST 1100 Pan European\n\nHonda ST 1100 Pan European je silniční cestovní motocykl, vyvinutý firmou Honda, vyráběný v letech 1990-2002. ST v názvu znamená Sport Touring, 1100 obsah motoru. Hlavní předností modelu je jeho spolehlivost, běžných je 100 tisíc najetých kilometrů bez podstatnějšího defektu.\n\nMotor V4 dává plný výkon již při 7500 otáčkách za minutu a poskytuje 300 kg těžkému kolosu dostatečnou sílu. Nejlépe se cítí na dálnici, kde není problém zvládnout denní etapu dlouhou 1000 kilometrů nebo více. Palivová nádrž na 28 litrů umožňuje při průměrné spotřebě 6,8 l/100km ujet nonstop 400 kilometrů i při jízdě ve dvou.\n\nŘidiče i spolujezdce potěší uvolněná pozice a dobrá ochrana proti větru. Jako dostatečný odkládací prostor poslouží dva úzké kufry o objemu 35 litrů, které jsou doplněny horním kufříkem. Jízdní vlastnosti se mění i při plném zatíženém stavu s celkovou hmotností 500kg poměrně málo.\n\n\n"}
{"id": "985355", "url": "https://cs.wikipedia.org/wiki?curid=985355", "title": "Oxymoron (album)", "text": "Oxymoron (album)\n\nOxymoron je třetí studiové album amerického rappera Schoolboy Q. Album bylo nahráno u vydavatelství Top Dawg Entertainment a Interscope Records; a vydáno 25. února 2014. Jedná se o jeho první album u major labelu, předchozí dvě alba vydal nezávisle u vydavatelství Top Dawg Entertainment, a to pouze v digitální podobě.\n\nPoté, co se proslavil rapper Kendrick Lamar, který také nahrává u Top Dawg Entertainment (TDE), získal label distribuční smlouvu u Interscope Records. Po úspěchu Lamarova alba \"Good Kid, M.A.A.D City\" přišel na řadu Schoolboy Q. Své první major studiové album začal nahrávat v červnu 2012.\n\nV prosinci 2012 potvrdil název alba \"Oxymoron\", který je hříčkou; odkazuje na paradox oxymóronu, ale také na narkotický lék proti bolesti Oxykodon. Schoolboy Q se k názvu vyjádřil takto: \"„Oxymoron na téhle desce je, že všechno špatné, co dělám, je pro dobro mé dcery. To je proč kradu. O čemkoliv negativním na ní mluvím, je to vždy pro dobrou věc, pro mou dceru“\". V roce 2013 prohlásil, že album bude v žánru gangsta rap a bude pojednávat o životě v chudinských čtvrtích Los Angeles. K tomu dodal: \"„Půjde o drogový příběh dospívání“\". V listopadu 2013 sám prohlásil, že je již jedním z posledních skutečných gangsta rapperů.\n\nNa nahrávání alba se podíleli jeho kolegové z labelu TDE Jay Rock, SZA a Kendrick Lamar, dále pak rappeři 2 Chainz, BJ the Chicago Kid, Tyler, The Creator, Kurupt, Raekwon a Suga Free. Hudební produkce se chopili Boi-1da, Clams Casino, DJ Dahi, Frank Dukes, LordQuest, The Maven Boys, Mike Will Made It, Marz, Nez & Rio, Pharrell Williams, Rocket, Sounwave, Swiff D, Tae Beast, THC, Tyler, The Creator, The Alchemist a Willie B.\n\niTunes verze alba obsahuje oproti standardní i deluxe verzi další dvě písně, a to \"Gravy\" a \"Yay Yay\". Verze alba prodávána v USA v síti obchodů Target ještě obsahovala písně \"Pusha Man\" a \"Californication\" (ft. ASAP Rocky).\n\nV březnu 2013 zveřejnil singl \"Yay Yay\". V dubnu téhož roku se ukázalo, že šlo pouze o propagační singl. Píseň nakonec skončila pouze jako iTunes bonus na deluxe verzi alba.\n\nV červnu 2013 byla za vedoucí singl vybrána píseň \"Collard Greens\" (ft. Kendrick Lamar). Píseň se umístila na 92. příčce amerického žebříčku Billboard Hot 100.\n\nV listopadu 2013 byl vydán druhý singl \"Man of the Year\". Píseň byla poprvé zveřejněna na soundtracku ke hře NBA Live 14 pro platformy PlayStation 4 a Xbox One. Píseň se v USA umístila na 62. příčce.\n\nV lednu 2013 byl vydán třetí singl s názvem \"Break the Bank\". Píseň byla nahrána na podzim 2012 a je jednou z nejstarších na albu. Singl v hlavním žebříčku nezabodoval, ale umístil se v žánrových žebříčcích.\n\nV dubnu 2014 byl vydán čtvrtý singl, píseň s názvem \"Studio\" ft. BJ the Chicago Kid. Umístila se na 38. příčce žebříčku Billboard Hot 100, jako nejúspěšnější z alba.\n\nAlbum debutovalo na první příčce žebříčku Billboard 200 se 139 000 prodanými kusy za první týden prodeje v USA. Celkem se v USA prodalo 332 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo v červnu 2016 certifikaci platinová deska.\n\n"}
{"id": "985361", "url": "https://cs.wikipedia.org/wiki?curid=985361", "title": "TyfloCentrum Olomouc", "text": "TyfloCentrum Olomouc\n\nTyfloCentrum Olomouc, o.p.s. je nezisková organizace poskytující od roku 2000 sociální a doplňkové služby občanům se zrakovým postižením na území Olomouckého kraje. Vedle Olomouce působí také na regionálních pracovištích v Přerově, Prostějově a v Šumperku. Společnost provozuje také sociální podnikání prostřednictvím sociální firmy Ergones, kde zaměstnává více než 90 % zaměstnanců se zdravotním, převážně zrakovým postižením.\n\n\n\n"}
{"id": "985362", "url": "https://cs.wikipedia.org/wiki?curid=985362", "title": "Miloslav Klisz", "text": "Miloslav Klisz\n\nMiloslav Klisz (18. února 1916, Polská Lutyně – 22. prosince 2012, Český Těšín) byl český římskokatolický kněz, dlouholetý redaktor Homiletických směrnic a čestný kanovník Metropolitní kapituly u svatého Václava v Olomouci.\n\nKněžské svěcení přijal 31. března 1940 ve Vratislavi. Jako kněz působil v Třinci, Vendryni, Bystřici nad Olší a Doubravě a Novém Bohumíně, poté byl povolán k výkonu základní vojenské služby a zařazen k PTP, kde strávil tři roky. Po návratu sloužil postupně ve farnostech ve Zlatých Horách, Vratimově, Hnojníku a Albrechticích a nakonec ve Fryštátě jako výpomocný duchovní. V roce 1991 byl jmenován čestným kanovníkem olomoucké kapituly a roku 1992 prelátem Jeho Svatosti. Po odchodu na odpočinek roku 2008 žil v Domě pokojného stáří v Českém Těšíně.\n\n\n"}
{"id": "985363", "url": "https://cs.wikipedia.org/wiki?curid=985363", "title": "Juraj Biankini", "text": "Juraj Biankini\n\nJuraj Biankini (30. srpna 1847 Stari Grad – 27. března 1928 Split) byl rakouský a chorvatský římskokatolický kněz a politik, na konci 19. a počátku 20. století poslanec Říšské rady.\n\nByl jedním ze čtyř synů rejdaře Juraje Biankini z přístavu Stari Grad.\n\nByl římskokatolickým knězem. Angažoval se v politice. V letech 1871–1918 byl redaktorem deníku \"Narodni list\" vycházejícího v Zadaru. V letech 1881–1918 zasedal jako poslanec Dalmatského zemského sněmu. Patřil do chorvatské Strany práva (pravaši).\n\nNa konci 19. století se zapojil i do celostátní politiky. V doplňovacích volbách roku 1892 získal mandát v Říšské radě (celostátní zákonodárný sbor) za kurii venkovských obcí, obvod Šibenik, Berlicca, Knin. Nastoupil 19. února 1892 místo Augustina Masovčiće. Uspěl i v řádných volbách do Říšské rady roku 1897, nyní za kurii venkovských obcí, obvod Dubrovník, Korčula atd. Za týž obvod byl zvolen i ve volbách do Říšské rady roku 1901. Poslancem zůstal i po volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dalmácie 10. Byl členem poslanecké frakce Svaz Jihoslovanů. Mandát obhájil za týž obvod i ve volbách do Říšské rady roku 1911. Nyní byl poslancem parlamentní frakce Dalmatský klub. Ve vídeňském parlamentu setrval až do zániku monarchie. K roku 1911 se profesně uvádí jako kněz, šéfredaktor deníku Narodni list a zemský poslanec. V Říšské radě podporoval české opoziční obstrukce.\n\nKdyž byl Zadar roku 1920 připojen k Itálii, přesunul se Biankini do Království Srbů, Chorvatů a Slovinců, kde zasedal v provizorním parlamentu a byl viceprezidentem ministerské rady ve vládě Davidoviće.\n\nRodinný palác bratrů Biankini z roku 1896 je nyní sídlem městského muzea ve městě Stari Grad.\n"}
{"id": "985366", "url": "https://cs.wikipedia.org/wiki?curid=985366", "title": "Barvinkove", "text": "Barvinkove\n\nBarvinkove může být:\n"}
{"id": "985370", "url": "https://cs.wikipedia.org/wiki?curid=985370", "title": "George Gabriel Stokes", "text": "George Gabriel Stokes\n\nGeorge Gabriel Stokes (13. srpna 1819 Skreen – 1. února 1903 Cambridge) byl irský matematik, fyzik, politik a teolog. Profesor matematiky na Univerzitě v Cambridge v letech 1849–1903. Zakladatel hydrodynamiky.\n\nVýznamně přispěl ke studiu proudění, je například spoluautorem pohybové rovnice tekutiny, tzv. Navierovy–Stokesovy rovnice. V oblasti diferenciální geometrie je významná Stokesova věta, v oblasti optiky Stokesův zákon (vlnová délka vyzářené fotoluminiscence je delší než vlnová délka budícího záření). Ve fyzikální soustavě jednotek CGS byl jednotkou kinematické viskozity stokes (cm/s). Na Měsíci i na Marsu je po něm pojmenován kráter.\n\n"}
{"id": "985380", "url": "https://cs.wikipedia.org/wiki?curid=985380", "title": "Kostel Povýšení svatého Kříže (Dobříš)", "text": "Kostel Povýšení svatého Kříže (Dobříš)\n\nKostel Povýšení svatého Kříže (zvaný kostelíček) v Dobříši je římskokatolický kostel. Leží na návrší nad rybníkem Koryto. Byl pravděpodobně založen královským hejtmanem Oldřichem Doudlebským z Doudleb v roce 1589. Spolu s nedalekým hradem Vargačem jsou posledními památkami na původní ves Dobříš, která stála v této lokalitě.\n\nPřestože jde o hřbitovní kostel, hřbitov se nachází asi 100 m daleko přes silnici II/114. Okolo kostelíčku byl zřízen urnový háj.\n\nPo opravě v roce 1688 kostel sloužil až do roku 1814 jako hrobka rodu Colloredo-Mannsfeldů. Po výstavbě nového kostela byl kostel radikálně upraven (zbourán kúr a kazatelna) a od té doby sloužil již jen jako hřbitovní.\n\nKostel je orientován oltářem na jihovýchod. Vstup do kostela je ze severovýchodní strany. Na severozápadní straně kostela je jehlancový empírový památník Marie Isabelly Anny Ludmily Mansfeldové (provdané Colloredo-Mansfeldové).\n\nKostel je kulturní památkou.\n\nPřed kostelem stojí sochy svatých Leonarda a Tadeáše. Tadeáš drží v ruce knihu, Leonard srdce. Podle pověsti, vždy, když Tadeáš otočí v knize list, zemře jeden z dobříšských obyvatel. Až knihu zavře, bude konec světa. Stejně tak bude konec světa, až vypadne Leonardovi z ruky srdce. Tato situace však bez následků nastala v průběhu 20. století při opravě.\nObě sochy byly postaveny v roce 1769 na paměť velkého krupobití, ale nepocházejí od jednoho autora.\n\nVarhany byly v kostele postaveny po jeho obnově po třicetileté válce. Jednalo se o jednomanuálový nástroj pravděpodobně s pedálem. První jejich oprava proběhla roku 1696. Podruhé byly opravovány roku 1704, kdy byl přizván varhanář Ondřej Kokštejn z Příbrami. Ten krátce před tím postavil malý nástroj – positiv – do dobříšské Loretánské kaple. Varhanář Kokštejn pak udržoval varhany v kostele i positiv v Loretě. Například roku 1707 (1zl.30kr.), 1711 (45kr.) a 1714, kdy byl positiv naladěn. Větší opravy prováděli varhanáři z Příbrami (O. Kokštejn, František Fassmann), menší práce, například opravy opotřebovaných měchů, prováděli místní truhláři a zámečníci. Kůže k opravě měchů dodával dobříšský jirchář.\n"}
{"id": "985382", "url": "https://cs.wikipedia.org/wiki?curid=985382", "title": "CUP TOUR bus", "text": "CUP TOUR bus\n\nCUP TOUR bus s. r. o. byl autobusový dopravce z Příbrami. Společnost patříci rodině Polových v roce 1997 navázala na činnost živnostníka Luďka Šálka, který v autobusové dopravě podnikal od roku 1990, a specializovala se na linkovou dopravu mezi Prahou a Příbramí. Roku 2014 zanikla fúzí se společností Arriva Praha s. r. o.\n\nPod značkou CUP TOUR začal provozovat autobusovou dopravu v roce 1990 živnostník Luděk Šálek, jehož příjmením bylo inspirováno logo a název firmy. V roce 1990 začal provozovat linkovou autobusovou dopravu mezi Prahou a Příbramí. Na majetek společnosti (resp. podnikající fyzické osoby) Luděk Šálek – CUP TOUR byl v listopadu 1996 vyhlášen konkurz. \n\nV roce 1997 značka a provozovaná doprava přešla na nově založenou CUP TOUR bus s. r. o., kterou vlastnil z 80 % Dr. Jan Pol a z 20 % Alena Polová. V září 2005 převedl Dr. Jan Pol 20 % základního jmění na Jana Pola mladšího. \n\nK 1. březnu 2014 se jediným společníkem stala Arriva Praha s. r. o., kupní cena nebyla zveřejněna. Arriva Praha oznámila, že připravuje fúzi k 1. červenci 2014 či „do července“. K 1. červenci 2014 byl do obchodního rejstříku zapsán zánik společností fúzí se společností Arriva Praha s.r.o. a společnost CUP TOUR bus s. r. o. byla vymazána, linky převedeny na nástupnickou společnost. Sídlo společnosti bylo v Příbrami, provozovna s garáží v Dubně. \n\nKromě linkové dopravy mezi Prahou a Příbramí provozovala společnost též poptávkovou dopravu a cestovní kancelář.\n\nV 90. letech byl Luděk Šálek průkopníkem soukromé autobusové dopravy mezi Prahou a Příbramí. Nejméně od roku 1998 do roku 2007 měla linka CUP TOUR číslo 302013. Například v jízdním řádu pro rok 2006 jezdilo na této lince kolem 30 párů spojů v pracovní den (po většinu dne půlhodinový interval) a 10 párů spojů ve volných dnech.\n\nNa této trase si konkuroval s dopravci Connex Příbram (bývalé ČSAD Příbram) a Bosák bus, zpočátku též s ČSAD Praha-západ s. p. \n\nK 9. prosinci 2007 byly linky tří dopravců (CUP TOUR, BOSÁK BUS, Connex Příbram) na trase Příbram–Praha začleněny do Středočeské integrované dopravy. Původně byly vytvořeny tři linky, z nichž na dvou se podíleli všichni tři dopravci a na jedné dva dopravci, přičemž každá z linek měla svoje zkrácené označení v rámci SID, odpovídajícími koncovému dvojčíslí licenčního čísla linky. K 1. červenci 2008 u příležitosti fúze společnosti Connex Příbram do Connex Praha došlo ke změně licenčních čísel linek a rozdělení licencí na jednotlivé dopravce. Čísla linek 302097 a 302098 zůstala dopravci CUP TOUR, zatímco spoje dopravce Connex Příbram byly převedeny na linku 300098 a spoje dopravce BOSÁK BUS na linky 303097 a 303098. Zkrácené označení linek v SID však zůstalo zachováno, čímž vznikla anomální situace, že některé licencované linky mají více různých zkrácených linkových označení a naopak, pod společným zkráceným označením jezdí více licencovaných linek.\n\nPo začlenění linek do Středočeské integrované dopravy provozoval tyto linky: \n\nVšechny tři firmy jezdící na trase Příbram–Praha v letech 2007–2014 postupně získala skupina Arriva, kterou v roce 2010 získaly Deutsche Bahn.\n\nPři zániku společnosti Cup Tour s. r. o. v červenci 2014 byly linky 302097 i 302098 převedeny na nástupnickou společnost Arriva Praha s. r. o., souběžně byla zachována i souběžná linka 300098 téhož dopravce. \n\nDopravce provozoval převážně autobusy značek Karosa a Irisbus a též několik autobusů značky Berkhof a jeden vůz Volvo. Podle webu Seznam autobusů.cz měl dopravce k březnu 2014 nejméně 16 aktuálně provozních autobusů, Hospodářské noviny uvádějí „necelé dvě desítky“ autobusů.\n\n"}
{"id": "985395", "url": "https://cs.wikipedia.org/wiki?curid=985395", "title": "Barvinkove (Charkovská oblast)", "text": "Barvinkove (Charkovská oblast)\n\nBarvinkove (; – \"Barvenkovo\") je město v Charkovské oblasti na Ukrajině. Leží na řece Suchyj Torec (levý přítok Kazenného Torce, přítoku Severního Doňce) ve vzdálenosti zhruba 130 kilometrů jihovýchodně od Charkova, správního střediska oblasti. V roce 2013 mělo zhruba deset tisíc obyvatel.\n\nSídlo zde založil v 17. století kozácký vůdce Ivan Barvinok, po kterém se také jmenuje. Rozkvět města začíná po roce 1869, kdy do něj byla přivedena železnice.\n\nPřed první světovou válkou mělo Barvinkove zhruba čtyřiadvacet tisíc obyvatel, několik škol (mimo jiné i jednu německou) a dva kostely.\n\nMěstem je Barvinkove od roku 1938.\n\nZa druhé světové války bylo město značně poškozeno. Probíhala zde mimo jiné druhá bitva o Charkov.\n"}
{"id": "985405", "url": "https://cs.wikipedia.org/wiki?curid=985405", "title": "Seznam knih o Star Wars", "text": "Seznam knih o Star Wars\n\nTento článek je seznamem scifi knih s tematikou světa Star Wars. Společnost Lucasfilm po vydání filmu rozdělila veškerou literaturu i jiná díla do tří základních ér, jež jsou od sebe vyznačeny charakteristickými symboly.\n\nTento seznam neobsahuje díla typu deník a komiksy, ale ilustrované knihy sestavené z komiksů už ano. Pro komiksy je vyčleněna samostatná stránka.\n\n"}
{"id": "985410", "url": "https://cs.wikipedia.org/wiki?curid=985410", "title": "Michael James Foreman", "text": "Michael James Foreman\n\nMichael James Foreman (*29. března 1957 v Columbusu, stát Ohio) je americký letec a kosmonaut. Ve vesmíru byl dvakrát.\n\nAbsolvoval střední školu Wadsworth High School v Wadsworth (1975), poté nastoupil na námořní akademii US Naval Academy. Dostudoval zde v roce 1979 a zůstal v armádě jako pilot. Později absolvoval postgraduální studium na Naval Postgraduate School v Monterey. Toto zakončil v roce 1986, i nadále zůstal pilotem.\n\nV letech 1998 až 2000 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nOženil se, jeho manželkou se stala Lorrie Dancerová.\n\nNa oběžnou dráhu se v raketoplánu dostal dvakrát ve funkci letový specialista, pracoval na orbitální stanici ISS, strávil ve vesmíru 26 dní, 13 hodin a 27 minut. Absolvoval také pět výstupů do volného vesmíru (EVA), strávil tam celkem 32 hodin a 19 minut.\nByl 470 člověkem ve vesmíru.\n\n\n"}
{"id": "985412", "url": "https://cs.wikipedia.org/wiki?curid=985412", "title": "Pavilon africké a asijské expozice", "text": "Pavilon africké a asijské expozice\n\nPavilon africké a asijské expozice stojí v Zoologické a botanické zahradě Plzeň. Jeho realizace byla zahájena 1. července 2008. Základní kámen byl položen 22. prosince 2008. Stavba byla ukončena 30. května 2010. Generálním dodavatelem byla firma \"POHL CZ a.s.\". Projekt finančně podpořila Evropská unie a ROP Jihozápad.\n\n"}
{"id": "985415", "url": "https://cs.wikipedia.org/wiki?curid=985415", "title": "Michel Eugène Chevreul", "text": "Michel Eugène Chevreul\n\nMichel Eugène Chevreul (31. srpna 1786, Angers – 9. dubna 1889, Paříž) byl francouzský chemik a fyzik.\n\nProslul výzkumem mastných kyselin, objevil kupříkladu kyselinu heptadekanovou, kyselinu olejovou, kreatin či stearin. Vynalezl též ranou formu mýdla ze zvířecích tuků a soli. Byl velkým odpůrcem okultismu a zejména spiritismu, při jejich kritice definoval tzv. ideomotorický jev. Přispěl též ke studiu barev, kterým výrazně ovlivnil výtvarné umění své doby, zejména impresionismus a orfismus. Je jedním ze 72 významných mužů, jejichž jméno je zapsáno na Eiffelově věži v Paříži. Roku 1857 získal Copleyho medaili. Dožil se 102 let.\n\n"}
{"id": "985416", "url": "https://cs.wikipedia.org/wiki?curid=985416", "title": "Jarda Hypochondr", "text": "Jarda Hypochondr\n\nJarda Hypochondr (* 11. ledna 1959, Jihlava; vl. jménem \"Jaroslav Hrdlička\") je český zpěvák, moderátor, hudební skladatel, textař a podnikatel. Je ženatý a s manželkou Lucií má dceru Elu a z prvního manželství Anetu a syny Jaroslava (Kyklos Galaktikos) a Martina (Pio Squad) \n\nNarodil se v 11. ledna 1959 v Jihlavě a už od mládí se věnoval hudbě. V mládí často pobýval na chatě na Okrouhlíku u Jihlavy, kde se seznámil s Ondřejem Vetchým i jeho bratrem Martinem. Od 14 let hrál ve skupině Rytmus (1973–1976), následně prošel i skupinami Parazit (1976–1978), Wat 79 (1979–1981) a Filtr (1982–1983). Skupina Filtr se rozpadla v roce 1983 poté, co jim Okresní výbor Komunistické strany Československa zakázal vystupování v okrese Jihlava a skupina byla nazvána ideologickou diverzí ze západu. Následně zamířil do Brna, kde se věnoval profesionální umělecké tvorbě. V roce 1985 působil krátce ve skupině Rotos a pak vystupoval dva měsíce s J. Hrbáčkem v Norsku. V roce 1986 se objevuje ve skupině Vega, se kterou vystupoval v Západním Německu. V roce 1989 pak založil skupinu Relax, s níž hrál v Itálii, Rakousku a Německu. V Německu se posléze i usazuje a o rok později zakládá skupinu Hollywood, vystupující po celé západní Evropě. Od roku 1996 vlastní v Jiříně u Jihlavy statek, kde vybudoval vlastní nahrávací studio. Od roku 2000 je hlavním pořadatelem hudebního festivalu Jiřínské léto, kde také vystupuje. V roce 2002 Hollywood opustil a zamířil na Vysočinu, kde vytvořil skupinu Divná parta. Od 1. března 2013 vede v Jihlavě sport-klub \"Pinecklub.cz\". Téhož roku se podílí na comebacku skupiny Filtr. V roce 2016 otevírá v Jihlavě největší zábavní park na Vysočině ROBINSON . V současné době žije v Jihlavě v Henčově a také moderuje pořad \"Písničky pro Vysočinu\" na Českém rozhlasu Vysočina. \n\nProslavil se především svým hitem Šenkýřka, který se objevuje již na jeho prvním albu v roce 2003. Na třetím albu se v roce 2006 objevila píseň Tančírna Čas, kterou později zazpíval na TV Nova v pořadu Go Go šou s Janou Adamcovou v doprovodu Orchestru Felixe Slováčka. \n\nKromě pětice alb vydal také dva singly. V roce 2009 nahrál se skupinou Divná parta 3 pípy a později s Naďou Urbánkovou nazpíval Kamínky pro štěstí. Kromě toho je autorem hymny celku HC Dukla Jihlava.\n\n\n\n"}
{"id": "985418", "url": "https://cs.wikipedia.org/wiki?curid=985418", "title": "Dmanisi", "text": "Dmanisi\n\nDmanisi ( ) je město na jihu Gruzie v kraji Kvemo Kartli, okres Dmanisi. Leží asi 85 km jihozápadně od hlavního města Tbilisi. Největší rozmach nastal ve 12. století, v 16. století dochází k hospodářskému úpadku a odlivu obyvatel. Dmanisi se stalo světoznámým díky 1,8 miliónu let starému nálezu kosterních pozůstatků člověka.\n\nDmanisi leží na úpatí Džavachetského hřbetu v náhorní plošině při ústí řeky Pinesauri do řeky Mašavery v nadmořské výšce 1 171 m. V blízkosti se nachází vesnice \"Patara Dmanisi\".\n\nNáhorní plošina Dmanisi byla již před rokem 1991 známá tisícemi zvířecích fosilií, které jako vedoucí fosilie řadíme do epochy před 2,5 až 1,3 miliónu let.\n\nOd roku 1991 je náhorní plošina Dmanisi proslavena paleontologickými nálezy, když na ploše pouhých 150 m² bylo dosud nalezeno přes 50 kosterních pozůstatků a zkamenělých archeologických artefaktů, jejichž stáří se odhaduje na 1,75 miliónů let. Existuje vůle toto naleziště zařadit na seznam světového dědictví UNESCO.\n\nHistorickým názvem oblasti kolem Dmanisi bylo \"Baškičeti\". Samotné Dmanisi bylo křesťany obydleným městem, které leželo na staré hedvábná stezka mezi Byzantskou říší a obchodními centry v Arménii a Perské říší. Stezka vznikla nejpozději v 5. století a byla chráněna opevněním.\n\nPod středověkými ruinami byly navíc objeveny pozůstatky osídlení z doby bronzové.\n\nV roce 2001 byl nalezen vědci \"Gruzínské národní akademie věd\" a \"Římsko-Germánským ústředním muzeem\" v Mohuči, 1,8 miliónu let stará lebka člověka. Jednalo se o dosud nejstarší nález rodu \"Homo\" mimo africký kontinent.\nNález vyvolal dosud neuzavřenou diskuzi o tom, zda se jedná o \"Homo erectus\", mladšího \"Homo habilis\" nebo o nový druh \"Homo georgicus\". Rozdíly nalezených lebek jsou značné přestože pocházejí ze stejného místa a doby.\n\nV září roku 2009 byly hlavní části naleziště zastřešeny moderní konstrukcí s kombinací dřeva a železa, pod kterou byla zřízena pozorovací stanoviště pro návštěvníky a veřejnost. Též sousední naleziště z doby bronzové a středověku byly veřejnosti zpřístupněny pomocí dřevěných chodníků. Výstavba návštěvního centra je plánována.\n\nV roce 1989 byla zřízena pobočka \"Gruzínského národního muzea\", jehož úkolem je naleziště zachovat a zpřístupnit veřejnosti. Vystavuje sbírku středověké keramiky, sklenic, kovářských prací a mincí. V Dmanisi nalezené kosterní pozůstatky zvířat a člověka jsou vystaveny ve \"Státním muzeu Simona Džanašii\" ( ) v Tbilisi.\n\n\n\n"}
{"id": "985419", "url": "https://cs.wikipedia.org/wiki?curid=985419", "title": "Polská lidová armáda", "text": "Polská lidová armáda\n\nPolská lidová armáda (Ludowe Wojsko Polskie, LWP) – obecný název polských ozbrojených sil sformovaných v letech 1943 až 1944 v SSSR a z nich vycházející Polská armáda (\"Wojsko Polskie\") v Polsku v období 1944 až 1952 a Ozbrojené síly Polské lidové republiky v letech 1952 až 1989.\n\nNázev \"Polská lidová armáda\" se používal všeobecně od padesátých let 20. stol. státními orgány i propagandou a také literaturou té doby pro zdůraznění svazku s politickým zřízením ve státě. Ale nebyl to oficiální název.\n\nOficiální názvy ozbrojených sil v Polsku toho období byly: \nNázvy \"Ozbrojené síly PLR\" a \"Polská armáda\" resp. \"Polská lidová armáda\" se vždy používaly záměnně. Ve 40. letech se podobně používal také název „Obrozená polská armáda”.\n\nV letech 1947až 1950 Polská armáda slavila svátek 9. května, v den státního svátku vítězství a svobody. Od roku 1950 do r. 1992 byl \"Dnem Polské armády\" 12. říjen - výročí bitvy u města Lenino. \n"}
{"id": "985422", "url": "https://cs.wikipedia.org/wiki?curid=985422", "title": "Haliny", "text": "Haliny\n\nHaliny jsou vápencově-dolomitické bradlo nacházející se v turisticko-lyžařském středisku pod vrchem Malinné (1209 m) nedaleko od okresního města Ružomberok v Národním parku Velká Fatra a charakteristicky doplňují zdejší krajinný reliéf. \n\nHaliny jsou často využívány zejména začínajícími horolezci. Ze srázu Haliny, na který je přístup i pohodlnou cestou od horní stanice kabinové lanovky, je za dobré viditelnosti pěkný výhled na Západní Tatry, Nízké Tatry, Velkou Fatru, Liptovskou Maru, jakož i na samotné lyžařské středisko Malinné a Ružomberok. Haliny pokrývá převážně bukově jedlový les, na skalách roste netřesk zední (\"Sempervivum hirtum\"), rozchodníky (\"Sedum sp.)\", prvosenky holé (\"Primula auricula\") a koniklece (\"Pulsatilla sp.\").\n\n"}
{"id": "985423", "url": "https://cs.wikipedia.org/wiki?curid=985423", "title": "European Golf Association", "text": "European Golf Association\n\nEuropean Golf Association (česky \"Evropská golfová asociace\", \"EGA\") je vrcholnou evropskou golfovou organizací sdružující jednotlivé národní golfové svazy, asociace a federace.\n\nEGA byla založena roku 1937 v Lucembursku na setkání zástupců 11 golfových svazů (jedním ze zakládajících členů byl i tehdejší Golfový svaz Československé republiky). V současné době EGA sdružuje 44 členských zemí, a to nejen z Evropy.\n\nEvropská golfová asociace pořádá evropská amatérská individuální i týmová mistrovství, nominuje evropské amatérské týmy (např. pro St Andrews Trophy, Lytham Trophy apod.), koordinuje mezinárodní golfové kalendáře, všeobecně podporuje rozvoj golfu v Evropě a dalších členských zemích a spolupracuje s ostatními golfovými organizacemi z celého světa (R&A, USGA, IGF, PGA, ...). Dále EGA na základě dlouhodobých zkušeností a analýz vytvořila vlastní Hendikepový systém, který nadále rozvíjí a kterým se řídí téměř všechny členské země (s výjimkou Velké Británie a Irska).\n\nSídlo EGA je v Lausanne ve Švýcarsku.\n\n"}
{"id": "985426", "url": "https://cs.wikipedia.org/wiki?curid=985426", "title": "Maškaráda (rozcestník)", "text": "Maškaráda (rozcestník)\n\nMaškaráda může být:\n\n\n\n"}
{"id": "985428", "url": "https://cs.wikipedia.org/wiki?curid=985428", "title": "Mašavera", "text": "Mašavera\n\nMašavera ( ) je řeka v kraji Kvemo Kartli v Gruzii. Protéká asi 60 km jihozápadně od hlavního města Tbilisi.\n\nMašaveri vzniká soutokem řek Sarpdere a Nasiklič proudících z východního svahu hory Emikli (3053 m) v Džavechetském hřbetu.\n\nŠířka kolísá mezi 2 m (u Džavachi) a 20 m (u Bolnisi), hloubka kolísá mezi 40 a 120 cm. Rychlost toku je 0,6 až 2,0 m/s.\n\nVyužívá se k zavlažování.\n\nDmanisi\n"}
{"id": "985429", "url": "https://cs.wikipedia.org/wiki?curid=985429", "title": "Pavel (papež)", "text": "Pavel (papež)\n\nJméno Pavel nosilo šest papežů římskokatolické církve a dva ho používali ve složeném jméně. Pochází z latiny, kde \"paulus\" znamená \"malý, nepatrný\".\n\n\n"}
{"id": "985431", "url": "https://cs.wikipedia.org/wiki?curid=985431", "title": "Prymorsk", "text": "Prymorsk\n\nPrymorsk (ukrajinsky '; rusky ' – \"Primorsk\") je město v Záporožské oblasti na Ukrajině. Leží na jihovýchodě oblasti jen tři kilometry od břehu Azovského moře. V roce 2013 měl Prymorsk dvanáct tisíc obyvatel.\n\nPrymorsk leží na řece Obytična ve vzdálenosti tří kilometrů od Azovského moře. V rámci Záporožské oblasti leží na jihovýchodě a od Záporoží, správního střediska oblasti, je vzdálen zhruba 180 kilometrů. Bližší významná města jsou Melitopol osmdesát kilometrů na západ a Berďansk čtyřicet kilometrů na východ.\n\nZ Melitopolu k Berďansku vede přes Prymorsk dálnice M14, po které je vedena evropská silnice E58 z Vídně do Rostova na Donu.\n\nPrymorsk byl založen v roce 1800 jako \"Obitočne\" ('). V letech 1821 až 1964 se jmenoval \"Nohajsk\" (').\n\nMěstem se stal Nohajsk poprvé v roce 1896.\n\nZa druhé světové války byl Nohajsk obsazen německou armádou od 6. října 1941 do 18. září 1943, kdy ho dobyla Rudá armáda. Protože mezitím ztratil status města, byl mu znovu dán v roce 1967.\n"}
{"id": "985434", "url": "https://cs.wikipedia.org/wiki?curid=985434", "title": "Troppauer EV", "text": "Troppauer EV\n\nTroppauer EV (celým názvem: Troppauer Eislaufverein) byl německý klub ledního hokeje, který sídlil v Opavě. Založen byl v roce 1908. Využíval přírodního kluziště, které stávalo na místě dnešního stadionu. Po Vídni a Budapešti se jednalo o největší kluziště ve střední Evropě, vzniklo v roce 1858. Již v roce 1927 byly vypracovány podmínky na vybudování kluziště s umělým ledem Opavě. V roce 1935 započaly stavební práce, ale nedostatek financí a politická situace neumožnila stavbu dokončit. Přesto se stal opavský celek mistrem německého svazu a byl začleněn do nově vzniklé československé ligy. V roce 1940 se zúčastnil svého prvního německého mistrovství v ledním hokeji. V základní skupině B klub odehrál pět zápasů, z toho čtyři prohrál a jednou remizoval s ESV Füssen. Následující rok se zúčastnil dalšího ročníku. V základní skupině B odehrál dva zápasy, které prohrál proti Berlineru SC poměrem 1:8 a proti Düsseldorferu EG poměrem 2:6. Pro Opavu zničující válka znamenala i zánik Troppaueru EV.\n\nMezi slavné hráče klubu se řadí Wilhelm Heinz, Wolfgang Dorasil, Johann Lichnowski a Hans Mattern.\n\n\nZdroj: \n\n\n\nZdroj: \n\n"}
{"id": "985442", "url": "https://cs.wikipedia.org/wiki?curid=985442", "title": "DFK Komotau", "text": "DFK Komotau\n\nDFK Komotau (celým názvem: Deutschen Fußballklub Komotau) byl německý klub ledního hokeje, který sídlil v Chomutově. Založen byl v roce 1908. DFK působilo ve své nejranější éře v německých soutěžích. Až v sezóně 1937/38 byl klub začleněn do československé ligy. Ve své první a zároveň poslední sezóně v československé lize hrál klub ve skupině B, kde skončil na 3. místě. Odehrál 4 zápasy, ve kterých získal 4 body za 2 výhry. DFK zaniklo v roce 1939 po reorganizaci v NSTG Komotau.\n\nMezi slavné hráče klubu se řadí Wilhelm Heinz a Walter Ulrich.\n\n\nZdroj: \n\n\n\nZdroj: \n\n"}
{"id": "985446", "url": "https://cs.wikipedia.org/wiki?curid=985446", "title": "Pozvání na zámek", "text": "Pozvání na zámek\n\nPozvání na zámek je divadelní hra francouzského autora Jeana Anouilho z roku 1947.\n\nHořká komedie odehrávající se během jednoho dne a jedné noci na zámku.\nHlavní postava, identické dvojče, necitelný Horác se rozhodne překazit zasnoubení svého citlivého bratra Frederika a Diany, dcery bohatého finančníka. Úskokem pozve Isabelu, tanečnici, která se má vydávat za neteř jednoho z hostů a předstírat lásku k Frederikovi.\nHru má od roku 2013 na repertoáru Národní divadlo moravskoslezské. Délka první části představení je 70 minut, druhé části pak 50 minut. Přestávka trvá 20 minut.\n\n"}
{"id": "985447", "url": "https://cs.wikipedia.org/wiki?curid=985447", "title": "Halové mistrovství světa v atletice 2014", "text": "Halové mistrovství světa v atletice 2014\n\nHalové mistrovství světa v atletice 2014 bylo 15. v řadě těchto světových sportovních událostí, jež pořádá IAAF. Konalo se 7. - 9. března 2014 v Ergo Areně v Sopotech v Polsku.\n\n"}
{"id": "985448", "url": "https://cs.wikipedia.org/wiki?curid=985448", "title": "Dálkový vlak", "text": "Dálkový vlak\n\nDálkový vlak je souhrnné označení, které v Česku zahrnuje vlaky kategorií rychlík, expres, InterCity, EuroCity, EuroNight a SuperCity. Tyto vlaky jsou oproti regionálním vlakům vedeny na delší trasy a zastavují pouze ve vybraných stanicích. V dálkových vlacích je možnost rezervace míst, mohou v nich být také řazeny jídelní, lůžkové a lehátkové vozy.\n\nZ dálkových vlaků jsou v Česku zařazovány do integrovaných dopravních systémů jen spoje kategorie rychlík.\n\nDálkový vlak s nejdelší trasou, do kterého je možno nastoupit v Česku, je provozován ruskou železniční společností РЖД (Rossijskie železnye dorogi). Jeho trasa dlouhá 3 315 km začíná v Moskvě a končí na pobřeží Středozemního moře v Nice. Vlak s vůbec nejdelší trasou na světě jezdí v Rusku na trase Moskva – Vladivostok, tato trasa je dlouhá 9 259 km a její ujetí trvá téměř 6 dní.\n\n"}
{"id": "985450", "url": "https://cs.wikipedia.org/wiki?curid=985450", "title": "Občanská koruna", "text": "Občanská koruna\n\nCorona civica, česky občanská koruna, též občanský věnec, bylo vysoké starověké římské vyznamenání. Mělo podobu věnce z dubového listí. \n\nV období římské republiky a principátu byla \"corona civica\" udělována, při splnění daných podmínek, tomu římskému občanu, který v boji zachránil život jinému římskému občanu. Vedle koruny z trávy (\"corona obsidionalis\"), udělované vojevůdcům osvobodivším město či armádu z obležení, platila za jedno z nejvyšších vojenských vyznamenání; pojilo se s řadou společenských výhod a vysokou úctou k nositeli. Pro udělení občanské koruny bylo kromě jiného nezbytné svědectví samotného zachráněného. Nositely občanské koruny byli kromě řady prostých legionářů též například Gaius Iulius Caesar či Gaius Octavianus Augustus.\n\n\n"}
{"id": "985453", "url": "https://cs.wikipedia.org/wiki?curid=985453", "title": "Kostel svatého Vojtěcha (Praha)", "text": "Kostel svatého Vojtěcha (Praha)\n\nKostel svatého Vojtěcha v Praze může být:\n\n\n"}
{"id": "985459", "url": "https://cs.wikipedia.org/wiki?curid=985459", "title": "Kečky", "text": "Kečky\n\nKečky (1138 m) je vrch v severní části Velké Fatry, zvané Šípska Fatra. Vede na něj žlutě značená cesta z Komjatné nebo z Ružomberku.\n\n"}
{"id": "985460", "url": "https://cs.wikipedia.org/wiki?curid=985460", "title": "Čebrať", "text": "Čebrať\n\nČebrať je vrch ve Velké Fatře, v podcelku Šípska Fatra. Z vrcholu je krásný výhled na město Ružomberok.\n\nMá dva vrcholy; nižší \"Predný Čebrať\" 945 m se nachází severně nad městskou částí Rybárpole, severozápadně se vypíná vyšší \"Zadný Čebrať\" (1054 m).\n\n"}
{"id": "985461", "url": "https://cs.wikipedia.org/wiki?curid=985461", "title": "Rybárpole", "text": "Rybárpole\n\nRybárpole je městská část Ružomberku. Leží na pravém břehu řeky Váh, pod kopcem Čebrať. Nachází se zde zkrachovalá továrna Texicom, ale také kostel Svaté Rodiny a železniční zastávka Ružomberok-Rybárpole. V její blízkosti se také nachází Katolická univerzita a stadion MFK Ružomberok.\n\nMěstská část Rybárpole byla k městu Ružomberok katastrálně přičleněna v roce 1894, a v roce 1910 administrativně.\n\nDopravní spojení se zbytkem Ružomberku zajišťuje autobusová linka č. 5. Také se zde nachází železniční zastávka Ružomberok-Rybárpole, která se nachází na železničním tahu Žilina-Košice, zastavují zde osobní vlaky. S Hrboltovou má silniční spojení, se zbytkem Ružomberku ji spojují tři mosty, jeden silniční (Textilná ul.) a dva pouze pro chodce.\n"}
{"id": "985462", "url": "https://cs.wikipedia.org/wiki?curid=985462", "title": "Důl Guido", "text": "Důl Guido\n\nDůl Guido (plným názvem \"Historický kamenouhelný důl Guido\", polsky \"Zabytkowa Kopalnia Węgla Kamiennego Guido\") je bývalý kamenouhelný důl v hornoslezském městě Zabrze nyní zpřístupněný návštěvníkům jako hornický skanzen a kulturní zařízení, je součástí Muzea uhelného hornictví ve městě Zabrze.\n\nDůl Guido založil v roce 1855 hrabě Guido Henckel von Donnersmarck. Jako první se začala hloubit šachta Barbara (česky Barbora). Brzy však narazili na kuřavku (tekutý písek) a na tektonický zlom, takže v roce 1856 po pouhých 30 metrech bylo hloubení jámy přerušeno. Zároveň se začala hloubit šachta Concordia, v níž bylo brzy založeno první těžební patro 80 m. Zde však také nastaly potíže spojené s tektonickými poruchami, které ztěžovaly těžbu. V roce 1862 v hloubce 117 m šachta Concordia přerušila vodonosnou vrstvu a byla zaplavena. Aby se mohl shromáždit investiční kapitál na její odvodnění a další důlní práce, Donnersmarck založil společnost s Hornoslezskou železniční společností (\"Oberschlesische Eisenbahn Gesellschaft\").\n\nV roce 1870 se začala šachta (která se mezitím přejmenovala na „Guido“) vysušovat a pak se přistoupilo k dalšímu hloubení. Roku 1872 se obnovila těžba na patře 80 m a rubanina se vytahovala výtahem s parním strojem. Současně probíhaly práce spojené s hloubením druhé šachty, která byla potřebná pro fungování dolu. Tato šachta byla pojmenována podle společníka „Eisenbahnschacht“ (polsky „Szyb Kolejowy“, česky „Železniční šachta“). V roce 1885 bylo vytěženo rekordní množství uhlí v dějinách dolu – 313 tisíc tun, avšak z důvodu celkově nízké rentability Donnersmarck už o dva roky později prodal důl pruskému státu. Od tohoto okamžiku byl důl státním majetkem . Byl začleněn jako jižní pole do státního dolu Královna Luisa (německy \"Königin-Louise Grube\", polsky \"Kopalnia Królowa Luiza\").\n\nV prvních letech 20. století byl jižně od dolu Guido založen nový důl \"Delbrück\" (německy \"Delbrückgrube\", pozdější \"důl Makoszowy\") těžící koksovatelné uhlí. Vedle něj vznikla koksovna. V roce 1904 byly oba doly v podzemí propojeny a roku 1912 byl důl Guido formálně začleněn do dolu Delbrück.\n\nV roce 1922 po rozdělení Horního Slezska mezi Německo a Polsko zůstal důl Guido i s dolem Delbrück na německé straně a staly se součástí státního koncernu Preussag. Po vytěžení ložisek uhlí ztratil důl Guido na významu. V roce 1928 šachta Guido byla vyřazena z provozu a Železniční šachta přestala plnit funkci těžní šachty. Stále jí však fárali horníci dolů a dopravoval se jí materiál (v blízkosti vzniklo rozsáhlé dřeviště). Na patře 170 m se instalovala odvodňovací zařízení, která brzy začala odvodňovat tři doly – Bielszowice, Makoszowy a samotný Guido.\n\nPo druhé světové válce se důl stal nepracujícím revírem dolu Makoszowy (dříve Delbrück). V roce 1967 byl důl přeměněn na zkušební důl M-300. V roce 1982 byl v areálu bývalého dolu zprovozněn skanzen, jenž fungoval do roku 1996. V červnu 2007 byl provoz pro návštěvníky obnoven.\n\nGuido je světový unikát, jelikož dochované důlní dílo nemá obdobu v jiných muzejních střediscích na světě. Skanzen tvoří chodby na patrech 170 a 320 metrů plus zástavba na povrchu spolu s technickým vybavením. Při prohlídce se fárá původní těžní klecí na dvě důlní patra – 170 m a 320 m. Patro 170 m bylo zpřístupněno 14. června 2007, patro 320 m pak 4. prosince 2008.\n\nDůl Guido se nachází na Trase technických památek Slezského vojvodství jako jedna ze čtyř tzv. \"hvězd\", tedy jako jeden z nejvýznamnějších objektů této trasy. Je také na Evropské cestě průmyslového dědictví (ERIH), kde patří mezi čtyři \"kotevní body\" v Polsku, tedy mezi nejvýznamnější polské industriální památky.\n\nNa patře 170 se nacházejí stáje (na dole pracovali koně), ukázky výztuže, komora čerpadel.\nPatro 170 m od prosince 2015 je věnované patronce horníků – svaté Barboře. Jedna z komor byla přestavěna na velkou kapli sv. Barbory. Na několika místech jsou multimediální projekce ukazující práci horníků na přelomu 19. a 20. století.\n\nDo roku 2015 se na tomto patře ukazovaly metody dobývání uhlí, práce horníků na přelomu 19. a 20. století a historie tohoto průmyslového odvětví v Horním Slezsku. Byly zde ukázky nářadí (mlátek a želízko, brázdicí stroj), simulace odpálení trhavin, hornické lampy, záchranná technika, izolační hráz, duch Skarbnik (protějškem na Karvinsku je Pustecký).\nOd prosince 2015 je toto patro věnováno problematice práce horníků na přelom 19. a 20. století, nebezpečí, kterým museli čelit (plyny, voda, výbuchy) a patronce horníků svaté Barboře.\n\nDůlní díla na tomto patře jsou udržována ve stavu co nejvíce původním, kdy horníci naposledy ukončili práci a opustili důl. Zde se lze dotknout uhlí, uslyšet a uvidět v provozu různé dopravníky a kombajny, prochází se zátinkou. Část prohlídkové trasy návštěvníci absolvují důlním vlakem – závěsnou dráhou. Některé komory na tomto patře slouží jako kulturní a konferenční zařízení, je zde i občerstvení a prodejna suvenýrů.\n\nOd února 2016 je zpřístupněna nová část v hloubce 355 m. Přístup do této části je z patra 320 m a je to ta část dolu, která fungovala až do roku 1995 v rámci zkušebního dolu M-300 (jak se tehdy důl Guido jmenoval). Pak byly vstupy do této části dolu uzavřeny (zazděny, izolační hráz). Opětovně byla tato důlní díla otevřena v říjnu 2014, v roce 2015 byly provedeny patřičné úpravy (výměna poškozené výztuže, zavedení protipožárního potrubí, telefonů atp.) pro otevření nové prohlídkové trasy. Tato trasa je určena jen pro zdatné návštěvníky a prohlídka je možná dvěma způsoby: buďto jako \"šichta\", kdy skupinka návštěvníků jde v plné hornické výbavě pod vedením průvodce-horníka provádět práce, které se na dolech opravdu provádějí (oprava dopravníku, montování lutny a protipožárního potrubí), nebo jako \"prohlídka potmě\", kdy skupinka návštěvníků prochází s průvodcem nerovnou trasou jen s důlními lampami. \n\n\n"}
{"id": "985463", "url": "https://cs.wikipedia.org/wiki?curid=985463", "title": "Hrboltová", "text": "Hrboltová\n\nHrboltová je bývalá samostatná obec, dnes městská část Ružomberka. \n\nHrboltová se nachází v severozápadní části města, na pravém břehu řeky Váh. Nachází se zde i čistička odpadních vod (ČOV) a železniční zastávka.\n\nChloubou Hrboltové je římskokatolický kostel svaté Kateřiny Alexandrijské. U kostela se nachází studánka - tzv. pramen svaté Kateřiny. Svatá Kateřina je patronkou studentů, učitelů, filosofů, kazatelů. Je pramenem moudrosti a vzdělanosti. Možná díky ní je dnes v Ružomberku Katolická univerzita.\n\nJe zde 8 ulic s názvy: Potočná, Priehrada, Prúty, Príjazdová, Mlynská, Sadová, Ostrá, Záskalie. Každá ulice se podle něčeho jmenuje, např. Potočná ulice – podél ulice teče potok, který nemá název.\n\n"}
{"id": "985465", "url": "https://cs.wikipedia.org/wiki?curid=985465", "title": "Sloupcový vektor", "text": "Sloupcový vektor\n\nSloupcový vektor nebo sloupcová matice v lineární algebře je matice velikosti \"m\" × 1, tj. matice sestávající z jediného sloupce s \"m\" prvky:\n\nTranspozicí sloupcového vektoru je řádkový vektor a naopak:\n\nMnožina všech sloupcových vektorů s daným počtem prvků vytváří vektorový prostor, který je duálním prostorem k množině všech řádkových vektorů se stejným počtem prvků.\n\nV anglicky psané literatuře se pro matice a vektory obvykle používají hranaté\nzávorky:\n\nAby bylo možné zapisovat sloupcové vektory do stejného řádku jako zbytek vzorce, zapisují se někdy jako řádkové vektory, na které je aplikována operace transpozice.\n\nPro další zjednodušení někteří autoři používají konvenci pro zápis jak sloupcových tak řádkových vektorů jako řádky, ale prvky řádkových vektorů oddělují čárkami a sloupcových středníky (viz alternativní zápis 2 v tabulce níže).\n\n\n\n\n"}
{"id": "985466", "url": "https://cs.wikipedia.org/wiki?curid=985466", "title": "Fritz Kreisler", "text": "Fritz Kreisler\n\nFritz Kreisler (vlastním jménem Friedrich Kreisler, 2. února 1875, Vídeň – 29. ledna 1962, New York) byl rakouský a později americký houslový virtuos a hudební skladatel. Na repertoáru jsou dnes především jeho krátké skladby, často používané jako přídavky, a úpravy či reminiscence děl jiných skladatelů.\n\nFritz Kreisler studoval hudbu ve Vídni a v Paříži, jako virtuos se proslavil na přelomu století. Byl židovského původu, i když sám byl katolíkem, a před druhou světovou válkou unikl do USA, kde získal občanství roku 1943. Vlastnil cennou sbírku mistrovských houslí; mnohé z exemplářů této sbírky dnes nesou jeho jméno.\n\n"}
{"id": "985467", "url": "https://cs.wikipedia.org/wiki?curid=985467", "title": "Brestová", "text": "Brestová\n\nBrestová může být:\n\n"}
{"id": "985470", "url": "https://cs.wikipedia.org/wiki?curid=985470", "title": "Brestová (sedlo)", "text": "Brestová (sedlo)\n\nBrestová (720 m) je rozsáhlé travnaté sedlo na pomezí Liptova a Oravy. Odděluje Chočské vrchy od Šípské Fatry, podcelku Velké Fatry.\n\nSedlem vede důležitá silnice I/59 z Ružomberka do Dolného Kubína, která je součástí mezinárodní silnice E77 z Budapešti do Krakova.\n\n"}
{"id": "985471", "url": "https://cs.wikipedia.org/wiki?curid=985471", "title": "Na sever severozápadní linkou", "text": "Na sever severozápadní linkou\n\nNa sever severozápadní linkou (v anglickém originále \"North by Northwest\") je americký filmový thriller z roku 1959. Jeho režisérem byl Alfred Hitchcock a v hlavních rolích se v něm představili Cary Grant a Eva Marie Saint vedle dalších. Film pojednává o reklamním agentovi Rogeru Thornhillovi, kterého si tajná služba splete s fiktivní osobou jménem George Kaplan. Hudbu k filmu složil americký hudební skladatel Bernard Herrmann.\n\n"}
{"id": "985473", "url": "https://cs.wikipedia.org/wiki?curid=985473", "title": "Seznam léčivých rostlin (D+Ď)", "text": "Seznam léčivých rostlin (D+Ď)\n"}
{"id": "985475", "url": "https://cs.wikipedia.org/wiki?curid=985475", "title": "Maďarský vpád do Evropy", "text": "Maďarský vpád do Evropy\n\nVpád Maďarů do Evropy znamenal století neutichajících bojů a invazí v 9. a 10. století, které se odehrály na území dnešního Německa, Francie, Itálie, Španělska, Rakouska, Maďarska, Česka, Slovenska, Bulharska, Chorvatska, Řecka a jiných zemí, které Maďaři razantně zpustošili. Z dlouhodobého hlediska se Maďaři asimilovali do evropské společnosti, převzali evropské zvyky a stali se patrony evropské civilizace.\n\nV rámci Chazarské říše, jejíž součástí polonomádská konfederace Maďarů byla, se Maďaři živili jako výběrčí daní. Pravidelně vybírali daně od Seveřanů a Polanů a často zotročovali východní Slovany, které pak prodávali na byzantských trzích. Interní konflikty uvnitř samotné Chazarské říše, především roztržky mezi Maďary a Pečeněhy, měly za následek destabilizaci říše, díky čemuž se nakonec Chazarská říše v roce 965, kvůli nechráněnému západnímu křídlu pod nátlakem Rusů rozpadla. Nomádské válečné skupiny často působily i jako žoldnéři ve válkách pro tu stranu, která dala lepší nabídku, takže Maďaři byli často najímáni do válek:\nKronikář Hamartolos zaznamenal, že Bulharská říše kolem roku 837 hledala alianci s Maďary. Pozdější zmínky z 10. století uvádějí, že chazarský kagan prosil svého spojence, byzantského císaře, o vybudování pevnosti Šarkil (ukrajinsky Біла Вежа) proti novému nepříteli (Maďarům a jiným), jak někteří, např. Omar ibn Rusta, dokládali.\n\nPodle bavorských letopisů \"Annales Sangallenses maiores\" a \"Annales Alamannici\", kagan Kurszán byl pozván Ludvíkem Dítětem na zinscenovanou hostinu, kde byl zavražděn. Čin měl vyvolat paniku mezi Maďary, aby se přeli mezi sebou, a tím zastavit invaze jednou provždy. Pro Maďary však měl jiný politický důsledek: oprostili je od diarchie, načež Árpádovci, vycházející z linie guyly (funkce vojenského generála, chazarský ekvivalent \"kagan-beg\"), nadobro převzali kontrolu nad uherským trůnem.\n\nO maďarském tažení na moravském území v roce 894 letopis kláštera Fulda říká: „Avaři, kteří si říkají Maďaři se dostali přes Dunaj, napáchali jen samá zvěrstva. Vraždili muže, staré ženy a chytali mladé dívky, které odvlekli jako dobytek, a proměnili celou Panonii v poušť.“ Kyjevské a ruské prameny ze stejné doby dokládají konflikt mezi Pečeněhy a Maďary, i rozhodující bitvu mezi nimi na povodí řeky Don. Kvůli ní museli opustit černomořskou step, jejich původní sídlo Atelkuzu. Pečeněhové byli najati Symeonem I., aby je Maďarů zbavili. Přibližně v 11. století, kdy byli Pečeněhové pronásledováni, však našli útočiště právě v Uherském království, kde splynuli s tamním obyvatelstvem.\n\nV letech 892–93 kagan Kurszán po boku východofranského císaře Arnulfa zaútočil na Velku Moravu. Arnulf „předal“ dobyté moravské území maďarskému kaganovi, který stačil obsadit jižní cíp Maďarska, který patřil bulharskému knížectví. Kurszán si rychle uvědomil zranitelnost země ze severu, proto uzavřel spojenectví s Leonem VI. a společně porazili armádu Symeona prvního. Přibližně v roce 896, Maďaři, pravděpodobně pod vedením Árpáda, překročili Karpaty a dostali se až do Panonské pánve.\n\nV roce 899 tito Maďaři vtrhli do severních krajů Itálie, do okolí měst Treviso, Vicenza, Verona, Brescia, Bergamo a Milán. Porazili Braslava, knížete chorvatské Panonie, a později v roce 901 opět zaútočili na Itálii. V roce 902 uspořádali tažení do severní Moravy, kde porazili Moravany a vyvrátili Velkomoravskou říši. Téměř každým rokem prováděli Maďaři sérii nájezdů jak na katolický „Západ“ tak byzantský „Východ.“ V roce 905 Maďaři a italský král Berengar utvořili spojenectví (\"amicitia\"), které trvalo patnáct let a Maďarská vojska po tu dobu nevstoupila do Itálie.\n\nV letech 907–910 Maďaři zaznamenali tři hlavní vítězství nad Východofranskou říši, jejíž armády byly drtivě poraženy nájezdníky. Ve stejném roce rovněž drtivě porazili Bavory v bitvě u Prešpurku, čímž si pojistili nově dobyté území a otevřeli si cestu do Itálie a Francie. 3. srpna 908 zvítězili v bitvě u Eisenachu, v níž zahynuli kníže Egino, kníže Burchard a Rudolf I., biskup z Würzburgu. V roce 910 Maďaři porazili armádu Ludvíka Dítěte u města Augsburgu. Menší maďarské oddíly se dostaly hluboko do Brémy a po smrti Konráda I. Německého zaútočili na Sasko, Lotrinsko, a Západofranskou říši. Ve svých italských nájezdech na straně Berengara I. Maďaři zúčtovali s Berengarovými nepřáteli ve Veroně a v roce 922 se dostali až do Apulie.\n\nV letech 917 až 925 Maďaři napadli Basilej, Alsasko, Burgundsko, Provence a Pyreneje V roce 926 rozvrátili Švábsko a Alsasko a prodrali se přes dnešní území Lucemburska až k Atlantskému oceánu. Petr, bratr papeže Jana X., v roce 927 pozval Maďary, aby převzali vládu nad Itálií. Ti přišli do Říma a požadovali suverenitu Toskánska a Taranta, od nichž potom vyžadovali daně.\n\nNásledovala vlna neúspěchů v Sasku (spojenectví s Maďary již vypršelo), kde byli poraženi u řeky Unstruta Jindřichem I. Ptáčníkem. Maďarské útoky nicméně pokračovaly proti hornímu Burgundsku (v roce 935) a Sasku (936, 938). Dále zaútočili na Francii (937), severní Itálii, Bulharsko a Byzantskou říši, Řím (940), Španělsko (942), Katalánsko a znovu Itálii (947).\n\nU Konstantinopole (dnešní Istanbul) donutili Maďaři Byzantskou říši, aby jim vyplatila daň na patnáct let. V tažení do Itálie se ve spolupráci horky Bulcsú a kagana Taksonyho dostali opět do Apulie, kde si italský král Berengar II. vykoupil mír převodem velké sumy peněz.\n\nPo porážce na řece Lechu v roce 955 nájezdy na západní sousedy skončily, avšak nájezdy na Byzantskou říši pokračovaly ještě do 80. let 10. století.\n\nMaďarskou armádu tvořila zejména velice mobilní lehká jízda podle euroasijského vzoru, těžko předvídatelná oproti evropským armádám. Bez předchozího varování rozvrátila celou krajinu a stáhla se dříve, než mohl nepřítel zformovat jakékoliv obranné síly. Pokud byli přinuceni k boji, Maďaři zahrnuli své nepřátele sprchou šípů a pak předstíraným úprkem. Očekávali, že nepřátelé opustí své místo a budou je pronásledovat, načež s nimi Maďaři bojovali jednotlivě. Mezi další taktiky, které se Maďarům často vyplácely, bylo vedení ofenzívy v zimě nebo vysílání vojenských zvědů, kteří se vydávali za diplomatické družiny, do cizích území. Z prvků této jízdní strategie později vznikli husaři, které později používaly historické armády například Poláků nebo Francouzů.\n\n"}
{"id": "985477", "url": "https://cs.wikipedia.org/wiki?curid=985477", "title": "Sian Evans", "text": "Sian Evans\n\nSian Evans (* 9. října 1971, Caerphilly, Wales) je britská zpěvačka a členka skupiny Kosheen, která sklidila úspěch napříč celou Evropou. Svým žánrem se podobá Faithless.\n\nSian Evans se narodila do hudební rodiny: její dědeček skládal hudbu a řídil mužský pěvecký sbor. Se zpěvem začala, když jí bylo šest let. Od 11 let hraje na bicí a jakmile měla 13 začala se sama učit na kytaru. Ve svých teenagerských letech prošla Sian mnoha jazzovými a rhytm´n´bluesovými kapelami. Později ji začal bavit hip-hop a tady možná začalo její zaujetí rodící se taneční scénou.\n\nHudební kariéra Sian Evans začala, když jí Markee Substance a Darren Decoder pozvali ke zpěvu, čímž došlo v roce 1998 k založení skupiny Kosheen. Kromě toho také navázala spolupráci se Simonem Kingmanem a vystupovala živě na Glastonbury v roce 2008.\n\nV roce 2011, vystupoval DJ Fresh se svým songem „Louder“, na kterém se Sian pěvecky podílela. Song zaujal natolik, že byl použit k reklamní znělce Lucozade ve Velké Británii a Irsku. Ve spolupráci s Kosheen hlas Sian Evans proslavily nejvíce songy \"Hungry\" a \"All In My Head\", které obsadily přední příčky žebříčku evropských hitparád.\n\n\"Hlavní článek Kosheen diskografie\"\n\n"}
{"id": "985479", "url": "https://cs.wikipedia.org/wiki?curid=985479", "title": "António Ribeiro", "text": "António Ribeiro\n\nAntónio II Ribeiro (21. května 1928, Gandarela de Basto, Portugalsko – 24. března 1998, Lisabon, Portugalsko) byl portugalský kardinál, od roku 1971 až do své smrti patriarcha lisabonský.\n\nVysvěcen na kněze byl 5. července 1953 v Braze. Dne 3. července 1967 byl jmenován pomocným biskupem Bragy.\n\nVystudoval teologii na Gregoriánské univerzitě v Římě. V 60. letech pokračoval ve studiu v Braze. V téže době se začal objevovat v televizním programu \"Dia do Senhor\" (Den Páně) a kromě práce na vlastních publikacích spolupracoval s několika náboženskými novinami a časopisy.\n\nKardinálem se stal 5. března 1973 v 44 letech, čímž je od roku 1930 nejmladším mužem, který se této funkce ujal.\n\nZemřel na rakovinu ve věku 69 let. Je pohřben v klášteře São Vicente de Fora v lisabonské čtvrti Alfama.\n"}
{"id": "985482", "url": "https://cs.wikipedia.org/wiki?curid=985482", "title": "Řezané květiny", "text": "Řezané květiny\n\nŘezané květiny je termín pro květy, nebo květní pupeny (obvykle se stonky rostlin a někdy listy), které byly odřezány od mateřské rostliny za účelem výzdoby (aranžováním rostlin) nebo pro prodej k uvedenému účelu. Obvykle jsou používány do váz, věnců a vypichovaných aranžmá. K řezaným květinám se obvykle pro účely dekorace přidávají další části rostlin běžně i z jiných druhů rostlin (označované jako „zeleň“). S řezanými rostlinami pracují vazači a aranžéři, pro části rostlin, se kterými pracují, se vžil název „řezanka“. V aranžmá se jsou řezané květiny upevněny pomocí různých technik a materiálů.\n\nŘezané květiny pro komerční účely v ČR do konce 20. století byly obvykle pěstovány ve sklenících, méně často na poli. V 21. století se řezané převážně dováží. Vesničané a zahrádkáři často sklízí pro vlastní potřebu své vlastní řezané květiny v domácích zahradách. Skupina květin používaných k dekoraci jako řezané květiny se liší podle podnebí, kultury a prosperity oblasti. Řezané květiny mohou být prodejci také sklízeny ve volné přírodě, například konvalinky.\n\nBěžně jsou používány ve floristice, obvykle pro dekoraci uvnitř domu nebo budovy. Mohou být umístěny ve váze. Řezané květiny v kyticích se používají při akcích jako jsou svatby, pohřby a oslavy narozenin. V některých kulturách je hlavní využití řezaných květin jako květinové dary v náboženství, což lze vidět zejména v jižní a jihovýchodní Asii .\n\nŽivé řezané květiny mají různou ale omezenou životnost. Poměrně dlouhou dobu vydrží svěží athurium, orchidej a růže. Záleží ovšem i na délce doby která již do doby použití uběhla od sklizně květů, způsobu přepravy a péče během přepravy a prodeje. Většina řezaných květin bude vypadat vzhledně několik dní. Je obecně vhodné, aby květy byly umístěny ve vodě a ve stínu. V Indii má mnoho květinových výrobků z řezaných květin trvanlivost pouze jeden den. Mezi takové patří výrobky z rostliny měsíček lékařský upravené jako girlandy do chrámů. Ty se obvykle sklízí před svítáním, a po použití se stejný den odstraňují.\n\nV prodeji jsou také \"věčné\" nebo sušené květiny, například slaměnky (\"Helichrysum bracteatum\") nebo smilek (\"Helipterum\") a mnoho dalších. Tyto sušené řezané květiny mohou mít (ve vhodných podmínkách) velmi dlouhou životnost.\n\nNejvětšími producenty jsou, v pořadí podle obdělávané plochy, Čína, Indie a Spojené státy. Největší dovozce a vývozce z hlediska hodnoty je Nizozemsko. Nizozemsko je proslulé pěstováním ale především obchodem s řezanými květinami. Je redistributor květin dovážených z jiných zemí. Většina z jeho exportu jde do okolních evropských zemí \n\nCelková tržní hodnota ve většině zemí je značná. Bylo odhadnuto že přibližně 2 miliardy eur za rok vydají za květiny obyvatelé Velké Británie. \n\nČeskou produkci řezaných květin, s označováním marketingovou značku 'Česká květina', chce pomoci ministerstvo zemědělství ČR. Značku zprovoznila skupina českých obchodníků s květinami, když ministerstvo odmítlo českým květinám povolit použití značky 'Klasa' která je poskytována potravinám. Logo 'Česká květina' podle ministra zlepší informovanost zákazníků při nákupu květin. \"„Dostanou jasnou informaci, že pokud koupí tuto květinu, tak je vypěstována v České republice a podporují tím domácího pěstitele a ekonomiku,\"\".\n\n"}
{"id": "985483", "url": "https://cs.wikipedia.org/wiki?curid=985483", "title": "Viana do Castelo", "text": "Viana do Castelo\n\nViana do Castelo je město v Portugalsku ve stejnojmenném okrese a v regionu Norte. Nachází se zde množství památek, například Bazilika svaté Lucie (Basilica de Santa Luzia) či 562 m dlouhý Eiffelův most, postavený v roce 1878 společností stejného jména. Město je známým centrem surfování.\n"}
{"id": "985484", "url": "https://cs.wikipedia.org/wiki?curid=985484", "title": "Panna Maria (Texas)", "text": "Panna Maria (Texas)\n\nPanna Maria je název již 160 let starého sídla ve Spojených státech amerických ve státě Texas v okrese Karnes County. Leží na soutoku řek San Antonio a Cibolo Creek, asi čtyři míle severně od měst Karnes City a padesát pět mil jihovýchodně od San Antonia, v centru okresu Karnes County. Panna Maria je nezačleněná oblast () což značí, že se nejedná o obec, ale o území které není samostatným právním subjektem, nemá katastrální území, samosprávu ani rozpočet a jejích nejnutnější věci zpravuje okres.\n\nJe to nejstarší polské sídlo ve Spojených státech které založily zemědělské rodiny přistěhovavše se ve třech vlnách v létech 1854, 1855 a 1856 z dnešního Slezského a Opolského vojvodství. Jejích domovina byla v té době již přes 100 let součásti Pruska a důvodem k vystěhování byla velká chudoba a náboženský i jazykový útisk pruské šlechty vlastníci pozemky.\n\nHybnou sílou emigrace byl františkánský kněz Leopold Moczygemba, rodák z vesnice Płużnica Wiełka která leží na rozhraní výše jmenovaných slezských vojvodství. Byl v té době na misií v Texasu a psal domů dopisy chválící tamní krajinu, počasí i svobodu a vybízel lidí aby přijeli za ním na zaslíbené místo které pro ně připravil.\n\nV první skupině odjelo 150 rodin (asi 800 lidí) a po více než 5 týdnech dopluli do Texaského přístavu Galveston a pak dále do přístavu Indianola. Tam na ně nikdo nečekal a proto pěšky putovali 150 mil do vnitrozemí až do města San Antonio. Tam je dohonil pater Moczygemba a zavedl 60 mil zpět na vybrané místo na otevřené planině, kde pro ně z církevních fondů zakoupil asi 100 ha půdy. Emigranti došli na místo právě na Štědrý den roku 1854 a byli zklamáni, nenašli tam žádné přístřeší, neměli jídlo a kolem sebe viděli jen rovinu, vysokou trávu a pár stromů. Pod dubem, který tam roste dodnes, pro ně páter v tento sváteční den odsloužil prvou mší.\n\nDo Ameriky většinou emigrovali lidé zvyklí na tvrdou práci a i tito poutníci si postupně zvykali a zabydlovali se, začínalo se jim dařit. Druhá skupina čítající asi 700 lidí, dorazila v roce 1855 a třetí skupina asi 500 rolníku přijela roku 1856.\n\nV té době nastalo období velkého sucha, studny vyschly, pole nerodila, zvířata pomřela, lidé přišli o majetek i iluze a část jich odešla jinam. Pátera Moczygembu vinili za svou neutěšenou situaci a ten odešel, zbytek života strávil v polských osadách v jiných státech. Zemřel roku 1891 v Detroitu kde byl i pohřben, ale v roce 1974 byly jeho ostatky převezeny do Panny Marie a uloženy pod dubem kde sloužil prvou mší.\n\nV roce 1856 vznikla hrubá stavba dřevěného kostela Neposkvrněného početí Panny Marie ( Church of the Immaculate Conception), který byl postupně dokončován. Někteří osadníci postupně odcházeli do příznivějších míst a založili v okolí nové polské osady např. v roce 1873 Cestohowa a roku 1883 Kosciusco. V roce 1875 kostel po zásahu bleskem vyhořel, během roku byl postaven nový; v roce 1937 byl rozšířen. Děti byli vyučováni od roku 1855 v různých budovách až roku 1860 kdy byla postavena zděná škola svatého Josefa ( Saint Joseph School) kde se učily anglicky a polsky; ve druhém patře budovy byl později zřízen ženský klášter. V té době žilo v Panně Marii 120 polských rodin, průměrný počet v rodině byl 4,6 osob. Osada se začala postupně vylidňovat, hlavně když byla roku 1887 postavena železnice na opačném břehu řeky San Antonio, v roce 1909 tam žilo již jen 80 rodin.\n\nRoku 1950 bylo v blízkosti zjištěno ložisko uranové rudy a byl otevřen veliký důl a mlýnice na vytěženou rudu. Po vytěžení ložiska byl důl v roce 1985 uzavřen a v mlýně se až do roku 1992 zpracovávala ruda z jiných dolů. Poblíž zůstaly rozsáhlá odkaliště s miliony tun potenciálně radioaktivního odpadu a v dohledu mohutné, trávou oseté kopce vytěžené hlušiny.\n\nV roce 2000 žilo v Panně Marii 96 obyvatel, knězem v kostele se stal páter Frank Kurzaj který přišel roku 1986 z Polska. Starší generace hovoří zastaralým slezským nářečím, mladší generace se již polsky neučí. Od roku 1989 je škola uzavřena a žáci jezdí do školy v Karnes City. Během oslav tisíciletí křesťanství v Polsku roku 1966 přijelo do Panny Marie asi 10 000 lidí a president Lyndon B. Johnson věnoval místnímu kostelu nádhernou mozaiku z 12 000 dílku znázorňující Matku boží Čenstochovskou.\n\nPrvé patro školy slouží jako muzeum ( St Joseph School Museum) a v roce 2005 byla dokončená jeho rekonstrukce. V druhém patře se mohou návštěvníci ubytovat i stravovat. Museum spravuje Panna Maria Historical Society. Roku 2004 u příležitosti 150. výročí založení osady přijel na návštěvu bývalý polský president Lech Wałęsa.\n\n"}
{"id": "985486", "url": "https://cs.wikipedia.org/wiki?curid=985486", "title": "Aero L-169", "text": "Aero L-169\n\nAero L-169 AJT (Advanced Jet Trainer) byl projekt dvoumístného podzvukového pokračovacího cvičného letounu, případně též lehkého bitevního letounu. Dle záměru výrobce Aero Vodochody se mělo jednat o perspektivní náhradu ve světě stále rozšířeného stroje L-39 Albatros. Konstrukčně měl letoun vycházet z bitevníku L-159 Alca, respektive jeho dvoumístné cvičné varianty L-159B. Hlavní odlišností měla být zástavba avioniky a dalších systémů od českých výrobců, možnost pohonu jiným než americkým motorem a nově zkonstruované, tzv. mokré křídlo, se zabudovanými nádržemi. Vzlet prototypu byl plánován na rok 2015.\n\nSpolečnost Aero Vodochody namísto toho v roce 2014 představila další generaci původního Albatrosu, letoun Aero L-39NG, jehož prototyp poprvé vzlétl 14. září 2015. Tovární letoun L-159B, který měl být přestavěn na prototyp L-169 AJT, prochází v roce 2015 přestavbou na novou verzi „alky“ s názvem L-159T2, která má být na rozdíl od stávající L-159T1 plnohodnotným dvoumístným cvičně bojovým typem.\n\nV roce 2006 zveřejnil magazín Jane's Defence Weekly informace o plánu společnosti Aero Vodochody na vývoj nové verze L-159, která by byla určená pro jiné než západní trhy s cílem zvýšit exportní možnosti. Projekt počítal s náhradou americké pohonné jednotky Honeywell/ITEC F124 a dalších systémů. Podle představitelů společnosti znemožňovalo americké vybavení vývoz do zemí Asie, Afriky a Latinské Ameriky. Tyto státy měly vyjadřovat obavy o dlouhodobou dostupnost náhradních dílů a komponentů, které byly závislé na zahraničně-politických rozhodnutích vlády Spojených států. Aero Vodochody proto vybralo pro novou verzi letounu vylepšenou variantu ukrajinského motoru ZMKB Progress Al-25 TL.\n\nV roce 2013 česká média informovala o projektu s názvem L-169 AJT, který kromě vývoje nového letounu zahrnoval též řadu jednotlivě využitelných dílčích modernizací. Podle výrobce měl L-169 na základě průzkumu trhu a díky zkušenostem zahraničních uživatelů s cvičnými letouny L-39 Albatros šanci uspět v zemích, které si nemohly z důvodu vývozních restrikcí pořídit stroje ALCA (například ve státech bývalého SSSR). L-169 měl využívat řadu českých komponentů včetně elektroniky a softwaru a nabízet modulární koncepci, tj. přizpůsobení různých součástek dle požadavků zákazníka (například využití odlišné pohonné jednotky). Další výhodou měla být zcela nová konstrukce křídel s vnitřními nádržemi, která zvyšuje dolet letounu až o 600 km oproti L-159.\n\nProgramy související s vývojem L-169 by se podle projektového manažera Aera Martina Mamuly mohly stát základem modernizované verze Alcy pro české letectvo, které projevilo zájem o úpravu letounů L-159T1 na standard vylepšené verze T2.\n\nPrototyp měl poprvé vzlétnout v roce 2015; jedná se o předpokládané výkony.\n\n"}
{"id": "985488", "url": "https://cs.wikipedia.org/wiki?curid=985488", "title": "Caldas da Rainha", "text": "Caldas da Rainha\n\nCaldas da Rainha je město v západním Portugalsku. Je známé zejména lázeňskými prameny a keramikou.\n\nMěsto založila v 15. století královna Eleonora z Viseu, která u horkých pramenů již tehdy nechala vybudovat nemocnici. Ta je tak dnes jednou z nejstarších svého druhu na světě. Na královnu odkazuje i jméno města, které znamená „Královniny lázně\".\n"}
{"id": "985491", "url": "https://cs.wikipedia.org/wiki?curid=985491", "title": "Ladislav Nižňanský", "text": "Ladislav Nižňanský\n\nLadislav Nižňanský (24. října 1917 Lutiše − 23. prosince 2011 Mnichov, Německo) byl důstojník československé, později slovenské armády. Během druhé světové války se zapojil do SNP, padl do německého zajetí, kde aktivně kolaboroval s nacisty. Velitel jednoho z oddílů německé protipartyzánské jednotky Abwehrgruppe 218. Je mu připisována spoluodpovědnost za vypálení slovenských obcí Ostrý Grúň a Kľak. Po skončení války byl souzen za válečné zločiny, avšak pro nedostatek důkazů zproštěn obvinění. Následně pracoval jako spolupracovník československé tajné služby StB, která ho vyslala do Rakouska. Později začal spolupracovat s americkou tajnou službou CIC, podle několika předpokladů 2 roky pracoval pro oba tábory. Od roku 1954 pracoval pro rozhlasovou stanici Svobodná Evropa. V nepřítomnosti v roce 1962 odsouzen v Československu za válečné zločiny k trestu smrti.\n\nNarodil se v okrese Čadca. V roce 1938 ukončil studium na Vojenské akademii v Hranicích na Moravě a získal hodnost poručíka. Sloužil v armádě jako důstojník dělostřelectva. Účastník tažení proti Polsku (1939) a na východní frontě (1941–1942). Za činnost na východní frontě vyznamenán německým Železným křížem II. třídy. V hodnosti setníka (kapitán) se stal náčelníkem štábu povstaleckých jednotek v Žilině a podílel se na organizaci povstání v Žilinské posádce. Žilinské povstalecké jednotky pod vedením majora J. Dobrovodského začaly klást odpor pronikajícím německých vojskům jako první povstalecká jednotka. Za bojové úspěchy byl povýšen do hodnosti štábního kapitána. Mezi jeho blízké spolupracovníky v tomto období patřil i setník T. Šlajchart, který ho hodnotil jako velmi dobrého důstojníka.\n\nPo ústupu povstalců do hor byl 10. listopadu 1944 zajat německými jednotkami. Po výslechu nebyl zařazen mezi zajatce, ale do nově formovaných oddílů Slovenské pracovní služby. 15. prosince 1944 přebral po M. Kaniok funkci velitele slovenského oddílu Abwehrgruppe 218 \"Edelweiss\". Jeho předchůdce E. von Thun-Hohenstein byl uznán za nevhodného pro vedení protipartyzánské akce. Samotný slovenský oddíl byl tvořen 130 muži a jejich úkolem byl speciální protipartyzánský boj. Vojákům byly ponechány původní povstalecké uniformy a výzbroj. Kromě jednotky Edelweiss existovaly i další podobné oddíly, a to: SS-Jagdgruppe 232 Tschechien známá jako \"Josef\" a oddíl \"Schneewitchen\".\n\nJednotka vedla řadu významných bojových akcí proti partyzánům. Mezi nejznámější patří zajetí členů americké a britské vojenské mise při Polomce v Nízkých Tatrách 26. prosince 1944. Všichni zajetí Britové a Američané nakonec zahynuli v nacistických koncentračních táborech. Mezi známé akce jednotky patří Masakr v Kľakovské dolině - brutální likvidace obcí Kľak 21. ledna a Ostrý Grúň 24. ledna 1945, při nichž zahynulo 146 lidí včetně dětí, žen a starců. Obě obce byly vyrabované a vypálené. V únoru 1945 v obci Kšinná zavraždili 18 ukrývajících se Židů. Za svou činnost v jednotce byl vyznamenán Železným křížem I. třídy.\n\n9. května 1945 byl spolu s dalšími příslušníky jednotky zajat sovětskými jednotkami. Vyslýchali ho členové NKVD, v červenci 1945 byl předán československým státním orgánům. Pravděpodobně díky své předešlé aktivitě v odboji znovu nastoupil do armády, kde zastával funkci náčelníka dělostřeleckého pluku v Košicích. Již v tomto období začaly pronikat informace o jeho kolaboraci s nacisty. V lednu 1946 byl zatčen a vyšetřován, v důsledku nedostatku důkazů o jeho přímém podílu na válečných zločinech a předešlé aktivitě v odboji byl v červnu 1946 propuštěn a zbaven obžaloby.\n\nPo válce spolupracoval s československou tajnou službou. V roce 1947 odešel do Rakouska, odkud měl podávat informace československé rozvědce. Jako uprchlík pomáhal americké službě CIC. Přibližně od roku 1954 začal spolupracovat s americkou tajnou službou, je pravděpodobné že dva roky pracoval pro obě strany. Nižňanský pracoval od 1. února 1954 do února 1983 v československé redakci amerického vysílání Rádia Svobodná Evropa. Od roku 1957 žil v Mnichově v Západním Německu. Pro rádio pracoval jako překladatel a analytik. Po odchodu do důchodu v roce 1983 žil v Mnichově. V roce 1996 získal německé občanství.\n\nPoté, co byly sovětskou stranou předloženy nové materiály o činnosti Abwehrgruppe 218, byl Nižňanského případ v nepřítomnosti v roce 1962 řešen Okresním soudem v Banské Bystrici. V procesu sehrálo roli i svědectví očitých svědků, kteří tvrdili, že se osobně podílel na zločinech spáchaných v Kľaku a Ostrém Grúni. Byl odsouzen k trestu smrti v nepřítomnosti. Pro podezření z účasti na válečných zločinech ho krátce vyšetřovala i americká strana, k obvinění však nakonec nedošlo. Začátkem 21. století byla otázka potrestání válečných zločinů znovu otevřena i v Německu. Soud s Nižňanským začal v Mnichově 9. září 2004. Dne 19. prosince 2005 ho tento soud pro nedostatek důkazů zprostil viny po změně výpovědí několika svědků. Očití svědci, kteří ho identifikovali při předchozím soudu v 60. letech, však již nebyli naživu.\n\nMezitím byl případ znovu otevřen i na Slovensku a v říjnu 2006 mu Okresní soud Banská Bystrica zmírnil trest na doživotí.\n\nZemřel 21. prosince 2011 v Mnichově.\n"}
{"id": "985493", "url": "https://cs.wikipedia.org/wiki?curid=985493", "title": "Giardinetto", "text": "Giardinetto\n\nGiardinetto malá samostatná část zahrady nebo předzahrádka osázená kvetoucími rostlinami. Je to prvek zahradní architektury používaný v sadovnické tvorbě. Giardinetto je obvyklé u renesančních zámků a parků. Původně používáno v italských renesančních zahradách, poté se úprava postupně rozšířila do zbytku Evropy. Giardinetto také bylo používáno v barokní zahradě jako název pro oddíl (část oddělenou od ostatních pravidelně vedenými pěšinami a často plůtkem ze zimostrázu). Některé menší části velkých zahrad a parků, i v zemích jako je ČR, jsou někdy - celkem bez vztahu k významu slova v zahradní architektuře - nazývána giardinetto. Tyto části bývají často nějak zajímavější nebo více zdobené.\n\nNázev pochází z italštiny \"giardino\" znamená zahrada, \"giardinetto\" je zdrobnělina - zahrádečka. \n"}
{"id": "985494", "url": "https://cs.wikipedia.org/wiki?curid=985494", "title": "Jan Křtitel Jiří Neruda", "text": "Jan Křtitel Jiří Neruda\n\nJan Křtitel Jiří Neruda (asi 1708 – asi 1780) byl český houslista, sbormistr a skladatel. \n\nNarodil se do hudební rodiny. Nejprve působil jako houslista a dirigent v Praze, později u dvorního orchestru v Drážďanech. \n\n"}
{"id": "985495", "url": "https://cs.wikipedia.org/wiki?curid=985495", "title": "Regionální vlak", "text": "Regionální vlak\n\nRegionální vlak je určen zejména pro dopravní napojení periferních oblastí na jádrové a cestování na kratší vzdálenosti. Mezi regionální vlaky se řadí spoje kategorií osobní a spěšný vlak. Zatímco osobní vlak zastavuje ve všech stanicích a zastávkách, spěšný některé zastávky na své trase projíždí.\nRegionální vlaky bývají začleňovány do integrovaných dopravních systémů.\n\n"}
{"id": "985497", "url": "https://cs.wikipedia.org/wiki?curid=985497", "title": "Jakub Bojko", "text": "Jakub Bojko\n\nJakub Bojko (6. července 1857 Gręboszów – 7. dubna 1943 Gręboszów) byl rakouský a polský politik z Haliče, na konci 19. a počátku 20. století poslanec Říšské rady, v meziválečném Polsku místopředseda Sejmu a senátu.\n\nByl synem Gabriela Bojka, zemědělce přistěhovalého z Wojciechowa v ruském záboru. Od roku 1866 chodil na národní školu v rodném Gręboszówě. Ve věku 12 let mu zemřela matka a o čtyři roky později, po smrti svého otce, převzal správu rodinného hospodářství. V mládí byl čeledínem, pak působil jako učitel na národní škole. Sám se vzdělával. Publikoval články, humoristické črty a napsal autobiografii. Od roku 1879 vlastnil statek a působil jako obecní písař. Pro malý vzrůst a křehké zdraví byl počátkem 80. let propuštěn z vojenské služby. Roku 1880 se oženil. Angažoval se v politice. V roce 1891 byl zvolen starostou Gręboszówa. Podporoval agrární hnutí. Od roku 1895 zasedal jako poslanec Haličského zemského sněmu. Setrval zde až do roku 1914. Roku 1913 se podílel na založení strany Polskie Stronnictwo Ludowe „Piast” a byl zvolen jejím předsedou.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí v Haliči. Uspěl i ve volbách do Říšské rady roku 1901 za kurii venkovských obcí, obvod Tarnów, Pizno, Dąbrowa Tarnowska atd. Poslancem zůstal i po volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Halič 44. Byl členem poslanecké frakce Polský klub. Mandát obhájil za týž obvod i ve volbách do Říšské rady roku 1911. Nadále byl členem parlamentní frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako majitel statku a zemský poslanec.\n\nPo vzniku samostatného Polska byl v letech 1919–1922 poslancem a místopředsedou Sejmu a pak od roku 1922 do roku 1927 místopředsedou Polského senátu. Od roku 1924 zastával funkci čestného předsedy strany Polskie Stronnictwo Ludowe „Piast”. V roce 1927 podporoval kurz sanace nastolený Józefem Piłsudským a spolu s několika dalšími poslanci utvořil subjekt Zjednoczenie Ludu Polskiego, ale ten přes počáteční podporu nezískal výraznější popularitu. Od roku 1927 zasedal v senátu za Bezpartyjny Blok Współpracy z Rządem (\"Nestranický blok pro spolupráci s vládou\") a v senátu setrval až do roku 1935. Kvůli vysokému věku a nespokojeností s výsledky sanačního režimu na polském venmově se pak již stáhl z politiky. Pobýval na svém statku a psal paměti. Roku 1937 mu byl udělen Řád Polonia Restituta.\n"}
{"id": "985504", "url": "https://cs.wikipedia.org/wiki?curid=985504", "title": "Ludomił German", "text": "Ludomił German\n\nLudomił German (16. září 1851 Dobczyce – 21. ledna 1920 Lvov) byl rakouský a polský politik z Haliče, na počátku 20. století poslanec Říšské rady.\n\nVystudoval polonistiku a germanistiku na Jagellonské univerzitě. Získal titul doktora filozofie. V roce 1907 založil Polské školní muzeum ve Lvově. Napsal historická dramata, libreta k operám. Překládal literární díla z polštiny do němčiny a naopak. Angažoval se v politice, zpočátku jako národní demokrat, později coby člen Polské demokratické strany. Zasedal jako poslanec Haličského zemského sněmu a v letech 1914–1918 byl členem zemského výboru.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 20. Byl členem poslanecké frakce Polský klub. Mandát obhájil za týž obvod i ve volbách do Říšské rady roku 1911. Nadále byl členem parlamentní frakce Polský klub. V období let 1911–1918 zastával funkci místopředsedy Poslanecké sněmovny Říšské rady. Ve vídeňském parlamentu setrval až do zániku monarchie. V Říšské radě se zabýval rozpočtovými otázkami a tématy souvisejícími s postavením Haliče. K roku 1911 se profesně uvádí jako místopředseda sněmovny a dvorní rada.\n"}
{"id": "985505", "url": "https://cs.wikipedia.org/wiki?curid=985505", "title": "Althanova renklóda", "text": "Althanova renklóda\n\nAlthanova renklóda (\"Prunus domestica\" 'Althanova renklóda') je ovocný strom, kultivar druhu slivoň renklóda z čeledi růžovitých. Odrůda je českého původu, je cizosprašná, plodí po několika letech velké chutné šťavnaté plody s červenou slupkou. Trpí moniliózou, po deštích mohou praskat plody, které jsou pak napadány. Tato stará odrůda je stále poměrně rozšířená, většinou se pěstuje v zahradách.\n\nPodle biolib.cz je pro odrůdu s označením Althanova renklóda používáno více rozdílných názvů, například Procházkova renklóda, slíva Althanova, ryngle (lidově). Podle učebnice ovocnictví byl používán i název 'Vavřínka'. V jiných zemích jsou používány jiné názvy, například ve Velké Británii Count Althann's Gage, v Dánsku Reine Claude Althann.\nOdrůda byla vypěstována zahradníkem panem J. Procházkou ve Svojšicích u Kolína z pecky Zelené renklódy 1850-1860 (podle jiného zdroje v první polovině 19. století). Nazvána byla podle majitele panství Svojšice a zaměstnavatele pana Procházky, hraběte M. J. Althanna 'Graf Althanns Reneklode'.\n\nOdolnost proti mrazu je vysoká, je vhodná i do středních poloh. Náročnost na stanoviště je střední. Růst je silný až velmi silný. Roste bujně, později středně. Na myrobalánu tvoří vznosné, později vznosně kulovité koruny, na ostatních podnožích je habitus koruny široce kulovitý, často poněkud hustý. Výhony jsou tlusté a dosti dlouhé, směřují šikmo vzhůru. Větve obrůstají řidším plodným obrostem. Odrůda Althanova renklóda kvete středně raně a je cizosprašná. Hojně a pravidelně plodná. Mezi vhodné opylovače patří Zelená renklóda , Oullinská a Vlaška. Kultivar je méně vhodný k přeštěpování vzrůstných odrůd, žádá opatrný řez. Pro vysoké výnosy je třeba volit půdy vlhčí a zásobené živinami. V suchých půdách bývá ovoce drobné, ve vlhkých trpí moniliózou. Preferuje chráněné polohy. V druhé polovině 20. století byla považována za tržní odrůdu vhodnou pro velkopěstitelství.\n\nVe zralosti středně raná až pozdní zraje 10 dnů před Domácí velkoplodou, v druhé polovině srpna. Plody vydrží nejméně dva týdny na stromě. Některé zdroje uvádějí že začátek plodnosti nastupuje po několika letech, jiné uvádějí že plodnost nastupuje brzy. Plodnost je pravidelná, střední až hojná. Špatně snáší transport, je třeba plody podtrhnout nebo sklízet na počátku zralosti. Plody jsou vhodné k přímé konzumaci nebo ke kompotování.\n\nPlody bývají velké (35 - 45 g), slupka je ojíněná, matná, fialově načervenalé barvy, plody dosahují velikosti asi 4,5 cm. Stopka krátká, tlustá, zelenavá. částečně zrezivělá. Plody zrají v druhé polovině srpna. Růžově až oranžově žlutá dužnina je aromatická, dezertní, dužnina je dobře odlučitelná od pecky. \n\nCelokrajný, vroubkovaný. Elipsovitý, k oběma koncům zúžený. Průměrná velkost: délka čepele 103.3 mm, šířka čepele 63.7 mm. Délka řapíku 25.7 mm. \n\nŠiroce kuželovité pupeny, malé. \n\nV období květu jsou již vyrašené listy. Květy jsou velké, 2.5-2.9 cm v průměru. Je dobrý opylovač. Kvete poloraně a je cizosprašná. \n\nPlodí největší plody na bujně rostoucích podnožích. Je doporučena žilienka (St. Julien semenáč, Okrouhlička), a EM Myrobalán B. EM Myrobalán B není ovšem příliš odolný proti mrazům. Na EM St.Julien A je plodnost malá. Starší zdroje doporučují i St. Julien vegetativně množenou, St. Julien deToulouse, Durancii, myrobalán.\n\nOdrůda má špatnou afinitu k podnoži semenáč Zelené renklódy.\n\nProti šarce středně odolná , ovšem uváděno i \"až tolerantní\". Náchylná k monilióze. Odrůda může být poškozována pilatkou, puklicí švestkovou, plody poškozují vosy. Vyskytuje se klejotok.\n\n\n"}
{"id": "985509", "url": "https://cs.wikipedia.org/wiki?curid=985509", "title": "Malankarský ritus", "text": "Malankarský ritus\n\nMalankarský neboli syrsko-malankarský ritus se užívá v křesťanské liturgii některých církví v jihozápadní Indii, zejména ve státě Kérala. Je blízký západosyrskému ritu, podle jehož vzoru byl po roce 1665 u části tomášovských křesťanů postupně zaváděn namísto malabarského ritu ovlivněného římskou liturgií. Nyní jej používá malankarská pravoslavná syrská církev, malankarská jakobitská syrská pravoslavná církev, malankarská syrská církev sv. Tomáše, syrsko-malankarská katolická církev, evangelická církev sv. Tomáše a malabarská nezávislá syrská církev. Liturgickým jazykem je syrština a od 20. století také malajálamština.\n"}
{"id": "985511", "url": "https://cs.wikipedia.org/wiki?curid=985511", "title": "Kosmonauti českého původu", "text": "Kosmonauti českého původu\n\nDo vesmíru vzlétli čtyři kosmonauti českého původu, jeden zůstal mezi náhradníky. Jediným Čechem v kosmu byl Vladimír Remek, který roku 1978 strávil týden na sovětské vesmírné stanici Saljut 6. Do vesmíru se dostal na základě dohody Československa a Sovětského svazu v rámci programu kosmické spolupráce socialistických států Interkosmos. Společně s ním absolvoval výcvik kosmonauta Oldřich Pelčák, který zaujal pozici Remkova náhradníka. Z kosmonautů jiných zemí než Československa nebo Česka byli českého původu tři z astronautů Spojených států amerických, a sice Jim Lovell, Eugene Cernan a John Blaha. První dva se účastnili programů Gemini a Apollo, třetí létal na raketoplánech Space Shuttle.\n\nRoku 1976 nabídl Sovětský svaz zemím sdruženým v programu Interkosmos účast v pilotovaných kosmických letech. V první fázi byla nabídka směrována k vládám Československa, Polska a Německé demokratické republiky. V Československu ve druhé polovině roku 1976 proběhl mezi vojenskými piloty výběr kandidátů na kosmický let. Dva finalisté, Vladimír Remek a Oldřich Pelčák zahájili v prosinci 1976 výcvik ve Středisku přípravy kosmonautů v Hvězdném městečku. V květnu 1977 složili závěrečné zkoušky a poté byli rozřazeni do posádek. Posádky byly smíšené, se sovětským velitelem a československým kosmonautem-výzkumníkem; jednu tvořili Alexej Gubarev s Vladimírem Remkem, druhá se skládala z Nikolaje Rukavišnikova a Oldřicha Pelčáka. \n\nK letu byla vybrána dvojice Gubarev–Remek, Rukavišnikov s Pelčákem se stali náhradníky. Kosmonauti vzlétli do vesmíru 2. března 1978 z kosmodromu Bajkonur na území Kazachstánu. S orbitální stanicí Saljut 6, na které od 11. prosince 1977 žili Jurij Romaněnko a Georgij Grečko se Sojuz 28 spojil po svém 18. oběhu Země 3. března. Po třech hodinách kontrol a příprav Remek s Gubarevem vpluli na stanici. Během týdenního pobytu návštěvníci pomáhali základní posádce v jejím programu, uskutečnili několik televizních reportáží a také experimenty připravené československými odborníky. Gubarev s Remkem přistáli 10. března 1978, jejich let trval 7 dní, 22 hodin a 16 minut a byl jedním z vrcholů kosmonautiky Československa. Vladimír Remek byl 87. člověk ve vesmíru a první z jiného státu než ze Sovětského svazu či USA.\n\nJim Lovell absolvoval čtyři kosmické lety. Roku 1965 dvoutýdenní (v tehdejších poměrech dlouhodobou) misi Gemini 7, následující rok velel letu Gemini 12, při kterém se loď Gemini opakovaně spojila s cílovým tělesem Agena a Buzz Aldrin třikrát vystoupil do vesmíru. Koncem roku 1968 se Lovell účastnil mise Apollo 8, která vyzkoušela let k Měsíci, přechod na oběžnou dráhu Měsíce a návrat k Zemi. A konečně roku 1970 velel Apollu 13, které postihla havárie cestou k Měsíci, po obletu Měsíce se však astronauti dokázali vrátit k Zemi a přistát.\n\nLovellův děda pocházel z Dolní Lukavice na Přešticku. Jako připomínku svých předků vezl Lovell s sebou na Měsíc československou vlajku.\n\nEugene Cernan roku 1966 při letu Gemini 9 vystoupil do vesmíru, jako třetí člověk v historii. Roku 1969 se ve funkci pilota lunárního modulu účastnil mise Apollo 10, poslední zkoušky před přistáním na Měsíci. Roku 1972 velel letu Apolla 17, posledního přistání na Měsíci v rámci programu Apollo.\n\nPrarodiče Cernana z matčiny strany, František a Rozálie Cihlářovi, pocházeli z Bernartic u Tábora a Nuzic u Bechyně. Slovenští rodiče jeho otce, Štefan a Anna Černanovi, pocházeli z Vysoké nad Kysucou. Cernan se ke svému původu hlásil, při obou letech k Měsíci měl s sebou československou vlajku, kterou roku 1974 při návštěvě Československa věnoval Astronomickému ústavu ČSAV v Ondřejově. Českou republiku po roce 1990 navštívil několikrát, obdržel čestné členství v České astronomické společnosti, vyznamenání české Akademie věd a astronomové hvězdárny v Kleti po něm pojmenovali jednu z planetek, \"12 790 Cernan\".\n\nJohn Blaha v letech 1989–1993 uskutečnil čtyři krátkodobé kosmické lety v raketoplánech Space Shuttle, a sice STS-29, STS-33, STS-43 a STS-58. V září 1996 ho raketoplán Atlantis při misi STS-79 dopravil na ruskou vesmírnou stanici Mir, kde s ruskými kolegy pracoval do ledna 1997, kdy se vrátil ve stejném raketoplánu (mise STS-81). Českou republiku navštívil roku 1998 a podruhé roku 2001 na pozvání náčelníka generálního štábu Jiřího Šedivého. Astronomové z hvězdárny na Kleti i po něm pojmenovali jednu z jimi objevených planetek (\"22442 Blaha\"). Jeho děd Antonín Blaha pocházel z Herálce u Humpolce.\n\nKromě těchto osob byla ve vesmíru i postavička českého původu, plyšová figurka Krtka, kterou s sebou v letech 2011 a 2018 vezl americký astronaut Andrew J. Feustel, jehož manželka Indira má moravské předky (její matka pochází ze Znojma).\n\nV symbolické rovině se do vesmíru dostal také český skladatel Antonín Dvořák, jehož symfonii č. 9 „Novosvětskou“ si pouštěl do skafandru Neil Armstrong v roce 1969. Izraelský astronaut Ilan Ramon v roce 2003 vezl raketoplánem \"Columbia\" obrázek Petra Ginze \"Měsíční krajina\". Andrew Feustel vzal do vesmíru v roce 2009 kromě Krtka také sbírku básní Jana Nerudy \"Písně kosmické\".\n\n\n\n"}
{"id": "985512", "url": "https://cs.wikipedia.org/wiki?curid=985512", "title": "Hlavně nesmí býti smutno…", "text": "Hlavně nesmí býti smutno…\n\nhlavně nesmí býti smutno… (1995) je album autorské dvojice Zdeňka Svěráka a Jaroslava Uhlíře. Obsahuje patnáct písní, které umělci nazpívali se sborem Sedmihlásek Praha.\n\nAlbum bylo vydáno nejprve v roce 1995 a poté opětovně roku 2005.\n\n"}
{"id": "985515", "url": "https://cs.wikipedia.org/wiki?curid=985515", "title": "Leland Devon Melvin", "text": "Leland Devon Melvin\n\nLeland Devon Melvin (*15. února 1964 v Lynchburgu, stát Virginia) je americký vědec a kosmonaut. Ve vesmíru byl dvakrát.\n\nAbsolvoval střední školu Heritage High School v rodném Lynchburgu (1982), ve studiích pokračoval na University of Richmond (1986) a University of Virginia (1991). Stal se z něj vědec, inženýr se zaměřením na chemii.\n\nPracoval pro NASA, středisko Langley Reseauch Center v Hamptonu.\nV letech 1998 až 2000 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nZůstal svobodný. Má přezdívku Lee. Rád fotografuje, hraje na klavír, jezdí na kole, hraje tenis a ovládá snowboarding.\n\nNa oběžnou dráhu se v raketoplánu dostal dvakrát ve funkci letový specialista, pracoval na orbitální stanici ISS, strávil ve vesmíru 23 dní, 13 hodin a 28 minut.\nByl 466 člověkem ve vesmíru.\n\n\n"}
{"id": "985518", "url": "https://cs.wikipedia.org/wiki?curid=985518", "title": "Nemít srdce – vadí…", "text": "Nemít srdce – vadí…\n\nnemít srdce – vadí (2001) je album písniček dvojice Jaroslav Uhlíř a Zdeněk Svěrák z televizního pořadu \"Hodina zpěvu\" vysílaného Českou televizí. Obsahuje 16 písniček, které zpívají autoři spolu s dětským sborem Sedmihlásek.\n\n"}
{"id": "985519", "url": "https://cs.wikipedia.org/wiki?curid=985519", "title": "ECupid", "text": "ECupid\n\neCupid je americký hraný film z roku 2011, který režíroval J. C. Calciano podle vlastního scénáře. Film popisuje osudy třicátníka Marshala, který není spokojen se svým životem. Název filmu je spojení názvů dvou reálných amerických internetových seznamek \"eHarmony\" a \"OK Cupid\".\n\nMarshall Thomas pracuje v reklamní agentuře a jeho partner Gabriel vlastní malou kavárnu. Žijí spolu už sedm let v Los Angeles. Gabriel má s kavárnou mnoho starostí a Marshall se cítí být osamělý a má pocit, že jejich vztah už není jako dřív. Navíc ho nebaví v práci, kde mu šéf dává jen podřadnou práci. Marshall si jednoho večera nainstaluje do počítače a na smartphone aplikaci nazvanou \"eCupid\", která slibuje, že zlepší jeho partnerský život. Nicméně od té chvíle se mu naopak nic nedaří. V práci se seznámí s novým mladým praktikantem Keithem, se kterým oslaví své 30. narozeniny. Doma Gabriel zjistí, že si Marshal nainstaloval \"eCupid\", aby si našel nového partnera a rozzlobeně se odstěhuje k přátelům. V následujících dnech plných nedorozumění Marshall zjistí, že jediný člověk, kterého kdy opravdu miloval, byl Gabriel.\n\n"}
{"id": "985520", "url": "https://cs.wikipedia.org/wiki?curid=985520", "title": "Hloh jednosemenný", "text": "Hloh jednosemenný\n\nHloh jednosemenný (\"Crataegus monogyna\") je druh hlohu mající původ v Evropě, severozápadní Africe a západní Asii. Vyskytuje se i v dalších částech světa, kde může být invazním druhem. Je tolerantní na půdu, ale preferuje vápnité a jílovité podloží. Hloh jednosemenný je význačným příbuzným, ale méně rozšířeným, hlohu obecného (\"C. laevigata\"). Je to rozkladitý keř až stromek z čeledi růžovitých (\"Rosaceae\") dorůstající výšky až 12 metrů. Jako statný keř dorůstá výšky 2-6 metrů. Jedná se o výrazně\nsvětlomilnou a teplomilnou dřevinu. Obývá převážně slunné křoviny, světlé listnaté lesy, lesní okraje, skály, smíšené lesy a vyskytuje se také podél cest. Většinou na vápnitých jílovitých půdách. Je hojný především v teplejších oblastech.\n\nHloh jednosemenný je malý keř, 5-14 m vysoký s hustou korunou. Má matně hnědou kůru s vertikálními oranžovými trhlinami. Mladší stonky nesou ostré trny, 1-1,5 cm dlouhé. Listy jsou střídavé, 2–4 cm dlouhé, obvejčité a hluboce laločnaté, někdy téměř až k hlavní žilce listu, s laloky široce rozšířenými. Horní plocha listů je tmavozelená, naspodu jsou světlejší.\n\nHermafroditní květy kvetou pozdě na jaře (v domovské oblasti květen až počátek června), květenstvím je chocholík s 5-25 květy. Květ má asi 1 cm v průměru, má pět bílých, růžových až červených okvětních lístků, četné červené okvětní tyčinky a jednu čnělku, mírně voní. Květy opylované komáry, včelami a jiným hmyzem na konci roku dávají souplodí malvic, nazývané hložinky. Hložinky jsou malé, oválné, tmavě červené barvy asi 1 cm dlouhé, vypadají jako bobule, ale strukturou se jedná o malvice, obsahující jediné semeno (odtud český název).\n\nHložinky jsou důležité pro zimní ptáky, hlavně drozdy a brkoslavy, tito ptáci je pojídají a roznášejí semena svým trusem. Husté rozvětvení poskytuje ideální místo pro hnízdění. Na četné trny napichuje svou kořist ťuhýk.\n\nHloh jednosemenný je jedním z nejběžnějších druhů hlohu užívaných v tradičním lidovém léčitelství, ve kterém je používán s prokazatelnými výsledky pro léčení srdeční arytmie. Používají se větvičky jak s listy, tak s květy nebo alternativně hložinky jako ovoce. Společně s dalšími druhy hlohu má použití i v moderní medicíně. Jsou zdrojem antioxidantů, používá se zejména extrakt z listů s květy. Látky obsažené v hlohu posilují činnost srdce, zlepšují prokrvení věnčitých cév a snižují spotřebu kyslíku (energie) při práci srdce.\n\nHloh bývá často využíván do živých plotů, tradiční živé ploty jsou tvořeny právě tímto druhem. Používá se i dřevo, které dobře hoří a málo kouří. \nJsou známí četní kříženci, kteří jsou používáni jako okrasné keře v zahradách. Nejpoužívanější kříženec je \"C.\" × \"media\" (\"C. monogyna\" × \"C. laevigata\") s několika známými odrůdami, včetně velmi populární 'Paul's Scarlet' s tmavými růžovými dvojitými květy.\n\nPlody hlohu, nazývané hložinky, jsou jedlé za syrova, ale obvykle se používají na přípravu rosolů, džemů, sirupů a vína, nebo se přidávají do brandy. Jsou dužnaté a mají jemnou chuť. Jedlé jsou také okvětní lístky, stejně jako mladé listy trhané na jaře, a přidávají se do salátů.\n\nTaxonomie rodu \"Crataegus\" je velmi složitá. Hlavními diakritickými znaky jsou palisty, kališní ušty na plodech, počet semen v malvicích a laločnatost i charakter pilovitého okraje laloků čepele. V rámci rodu dochází též k častému vzniku kříženců. Podobným druhem je zejména hloh obecný (\"Crataegus laevigata\").\n\n\n\n"}
{"id": "985521", "url": "https://cs.wikipedia.org/wiki?curid=985521", "title": "…zažít krachy – nevadí!", "text": "…zažít krachy – nevadí!\n\n…zažít krachy – nevadí! (2003) je album písní autorské dvojice Jaroslav Uhlíř a Zdeněk Svěrák z televizního pořadu \"Hodina zpěvu\". Obsahuje celkem sedmnáct skladeb, jež zpívají autoři spolu s dětským sborem Sedmihlásek.\n\n"}
{"id": "985522", "url": "https://cs.wikipedia.org/wiki?curid=985522", "title": "…zažít nudu – vadí!", "text": "…zažít nudu – vadí!\n\n…zažít nudu – vadí! (2005) je album písni autorské dvojice Jaroslav Uhlíř a Zdeněk Svěrák. Nahrávky, jež se na albu vyskytují, zazněly v televizní pořadu \"Hodina zpěvu\" vysílaném Českou televizí. Album obsahuje úhrnem třináct skladeb doplněné dvěma karaoke verzemi již uvedených skladeb.\n\n"}
{"id": "985526", "url": "https://cs.wikipedia.org/wiki?curid=985526", "title": "Brutalismus v Jugoslávii", "text": "Brutalismus v Jugoslávii\n\nBrutalismus představuje jednu z etap v období rozvoje jugoslávské architektury. Klíčový je pro období především konce 60. let 20. století a po celá léta sedmdesátá.\n\nJugoslávie v tomto období procházela několika procesy. Urbanizace země znamenala potřebu rozšiřování velkých měst, která byla podobně, jako tomu bylo v státech východního bloku, uskutečňována prostřednictvím sídlišť, rostoucích na okraji jednotlivých metropolí. Doznívala ještě velkolepá výstavba a rozvoj infrastruktury, který udával tón především 50. a 60. letům.\n\nJugoslávie odsoudila socialistický realismus již v první polovině 50. let 20. století, a to v souvislosti s roztržkou Josipa Broze Tita se Stalinem a s následnou domácí kritikou na umělecké scéně. Tento přístup znamenal otevření se země západním kulturním vlivům, a to nejen v oblasti literatury, či filmové tvorby, ale ve všech oblastech, včetně architektury.\n\nKomunistické vedení propagandisticky zdůrazňovalo pokrokovost společenského zřízení země, což znamenalo mnohem otevřenější přístup k přebírání cizích vlivů, než tomu bylo například v Sovětském svazu, či Československu. Trend modernizace, který byl všemi možnými způsoby prosazován, měl podobu až nekritického přejímání aktuálně populárních trendů na území celé Jugoslávie. Důraz na pokrokovost byl kladen především při výstavbě památníků partyzánského hnutí, které měly být ukázkou avantgardnosti jugoslávské společnosti.\n\nV 60. a 70. letech byla rozšiřována mnohá jugoslávská města. Sídliště Nový Bělehrad, které bylo vybudováno hned po skončení druhé světové války, bylo rozšířeno směrem k řece Sávě (\"Savski blokovi\"). Monumentální bloky, které se odrážejí v řece Sávě patří k typickým ukázkám vlivu brutalismu v jugoslávské architektuře. Na soutoku Sávy s Dunajem poté bylo z novobělehradské strany vybudováno multifunkční Centrum Sáva, které sloužilo k mezinárodním konferencím velkého rozsahu (a také ke sjezdům komunistické strany. Jednou z ukázkových brutalistických staveb na Novém Bělehradě je výšková budova Genex Tower, která tvoří západní bránu města.\n\nI v dalších větších městech po celé tehdejší Jugoslávii vznikala betonová sídliště, která se držela koncepce víceúrovňového města. S takovými se lze setkat kromě srbské metropole i v Záhřebu (např. Richterovy mrakodrapy, Nový Záhřeb aj.), ve Splitu, Sarajevu, Prištině (sídliště Dardania), Lublani (Ferantov vrt), Čapljině, Kolašinu, Baru, Podgorici a dalších.\n\nZcela unikátním příkladem aplikace brutalistické architektury v Jugoslávii byla obnova makedonské metropole Skopje, která byla v roce 1963 zničena zemětřesením. Značná část města byla přebudována právě v duchu idejí brutalistické architektury. Mezi stavby, které v tomto směru představují ukázkové příklady lze řadit studentské koleje \"Goce Delčev\", budovu státního archivu či makedonské Hlavní pošty.\n\nJugoslávský stát investoval nemalé prostředky do vzniku nových správních, administrativních i jiných speciálních staveb, které vznikly převážně v 60. a 70. letech 20. století a představují ukázku vlivů dobového brutalismu. Mezi takové patří například Vojenská nemocnice v Bělehradu, budova Univerzity Černé Hory, Univerzita v Novém Sadu (právnická a filozofická fakulta) či budova Elektroprivreda BiH v Sarajevu (1978).\n\nVznikala rovněž i početná obchodní centra (např. \"SPENS\", Novi Sad, 1981). Liberální politika a zájem státu získat dobrou pozici na poli mezinárodního turismu vedly k rozmachu jaderského pobřeží. Zbudována byla celá řada luxusních letovisek, které zemi vytvořily dobré jméno (např. \"Haludovo Palace Hotel\" na chorvatském ostrově Krk). Rozvíjela se i turistika ve vnitrozemí; v 70. letech byla v brutalistickém duchu vybudována i řada hotelů v horách v dnešní Bosně a Hercegovině, Srbsku a Chorvatsku (např. \"Hotel Igman\" na Bjelašnici - 1983, \"Hotel Zlatibor\" v centru Užice, či \"Hotel Vrbak\" v Novém Pazaru, hotel Bjelasica v Kolašinu a další.)\n\nUkázkou administrativní budovy postavené ve stylu jugoslávského brutalismu je sídlo ČSSZ v Městské části Praha 8. Pro její nezvyklý tvar a osamocenou polohu nad městem byla Pražany pojmenována Drákulov.\n\nPodobně, jako tomu bylo i v řadě jiných zemí Východní Evropy, i v Jugoslávii byly vynakládány nemalé prostředky na výstavbu velkolepých železobetonových památníků, oslavujících úspěchy partyzánského boje. Na historicky významných místech vznikala rozsáhlá muzea a ve velkých městech pak kulturní centra, která často sloužila buď pro aktivity spojené s politickým životem, nebo různá kulturní představení. Mezi kulturní objekty, které byly ovlivněny brutalismem patří např. budova \"Národní knihovny v Prištině\" (1986).\n\nZatímco počátek padesátých let se ještě v tomto směru nesl v duchu socialistického realismu (např. památník na Iriškém venci) a v následující dekádě vznikaly víceméně skromné stavby, v letech sedmdesátých byla zahájena výstavba velkolepých objektů, připomínající strádání ale i úspěchy v dobách války. Muzea a památníky navrhli v té době přední architekti (Bogdan Bogdanović, Dušan Džamonja, Vojin Bakić, Miodrag Živković a další).\n\nMezi známé monumentální památníky bojů z Druhé světové války na území Jugoslávie patří například:\n\n\nVětšina památníků byla po roce 1991 a pádu socialismu a kultu partyzánského hnutí opuštěna a v současné době chátrá.\n\n"}
{"id": "985527", "url": "https://cs.wikipedia.org/wiki?curid=985527", "title": "Projevy radosti", "text": "Projevy radosti\n\nProjevy radosti jsou křesťanská hudební skupina z Ústí nad Labem, svoji produkci označují jako psycho core (jádro duše). V roce 2002 se vyvinula ze svého předchůdce, skupiny Manasses. Za její vůdčí osobnost je považován architekt Matěj Páral (*1976), zpěvák, textař a vyluzovač zvuků, ale za svou skutečnou vůdčí osobu skupina považuje Krista. Filozofií tvorby jsou kontroverzní témata ve vztahu člověka k Bohu resp. Boha k člověku. Svůj názor na tvorbu textů křesťanských písní vyjádřili v manifestu z roku 2001. \n\nUskupení bylo založeno na přelomu let 1992 a 1993, své kořeny má v ústeckém sboru Církve bratrské. Ve své době se jednalo o jeden z prvních křesťanských rockových souborů na čs. scéně. V roce 1993 vznikla jeho jediná CD/MC nahrávka \"Na druhý břeh\". Po roce 1996 již kapela Manasses fungovala pouze sporadicky a přirozeně spěla k zásadnímu přerodu v podobě vzniku Projevů radosti. Inspirací pro nový název se stala polemika o depresivnosti nové tvorby skupiny. \n\nSestava Manasses: David Granát (zpěv), Jan Hábl (basa), Matěj Páral (sólová kytara), Radek Bělovský (bicí), František Kozmon (kytara, zpěv), Filip Hušek (klávesy)\n\nZákladem tvorby nově vzniklého uskupení byly některé pozdní skladby Manasses a minimalistické písně složené speciálně pro večer MINIMÁLNÍ HUDBY, který proběhl v roce 1998 v sále CB UL.\nPozději se tvorba vytříbila a vznikly nové písně. Současná živá produkce je ustálená a od vydání alba \"Již a ještě ne\" se prakticky nijak nevyvíjí. Projevy radosti vystupují i ve verzi \"hlasové\" nebo \"elektroakustické\".\n\nSoučasná sestava P.R.: Matěj Páral (zpěv,hluky), Martin Kopecký (kytara), Jonatan Kaleta (bicí), Martin Vacek (basa) ... externí členové: Radek Bělovský (zpěv, elektro), Rafał Marciniak (hluková kytara)\n\nPo nepříliš vydařeném koncertě v Brně dne 4.3.2017, se členové uskupení domluvili na nutné dočasné pauze v činnosti. Návrat je chystán v podobě nové tvorby, ve čtvrttónovém hávu. Zatím je však v nedohlednu.\n\nSkupinou prošla řada osob, ať už jako stálí členové či příležitostní hráči. Stálé sestavy v tabulce níže.\n\n\n"}
{"id": "985531", "url": "https://cs.wikipedia.org/wiki?curid=985531", "title": "Hity a skorohity", "text": "Hity a skorohity\n\nHity a skorohity (2008) je kompilace písni autorské dvojice Jaroslava Uhlíře a Zdeňka Svěráka. Jednotlivé skladby nezpívali jen tito dva umělci, ale například také Jiří Schelinger, Hana Zagorová, Jana Kratochvílová či Karel Gott a Lucie Bílá.\n\n\n"}
{"id": "985533", "url": "https://cs.wikipedia.org/wiki?curid=985533", "title": "Takovej ten s takovou tou", "text": "Takovej ten s takovou tou\n\nTakovej ten s takovou tou (2009) je album autorské dvojice Jaroslava Uhlíře se Zdeňkem Svěrákem. Jeho součástí je deset písní a dvě operky, které jsou navíc uvedeny i v jejich karaoke verzi.\n\n\n"}
{"id": "985534", "url": "https://cs.wikipedia.org/wiki?curid=985534", "title": "Písničky o zvířatech", "text": "Písničky o zvířatech\n\nPísničky o zvířatech (2010) je kompilací písní autorské dvojice Jaroslava Uhlíře se Zdeňkem Svěrákem, v nichž se věnují zvířatům. Na albu vystupuje jako speciální host v písni „Čáp“ také Marta Kubišová.\n\n\n"}
{"id": "985535", "url": "https://cs.wikipedia.org/wiki?curid=985535", "title": "Alchymisti", "text": "Alchymisti\n\nAlchymisti (2011) je album obsahující písně složené Zdeňkem Svěrákem a Jaroslavem Uhlířem. Obsahuje celkem osmnáct písní a jeho součástí je též skladba „Němá panna“, která zazněla ve filmu \"Fimfárum – Do třetice všeho dobrého\".\n\n"}
{"id": "985537", "url": "https://cs.wikipedia.org/wiki?curid=985537", "title": "20 let písniček z pořadu Hodina zpěvu", "text": "20 let písniček z pořadu Hodina zpěvu\n\n20 let písniček z pořadu Hodina zpěvu (2007) je kompilace písni složených autorskou dvojicí Jaroslav Uhlíř a Zdeněk Svěrák. Tyto písně zazněly v televizním pořadu Hodina zpěvu.\n\n\n"}
{"id": "985538", "url": "https://cs.wikipedia.org/wiki?curid=985538", "title": "Randolph James Bresnik", "text": "Randolph James Bresnik\n\nRandolph James Bresnik (*11. září 1967 v Fort Knox, stát Kentucky, USA) je americký letec, důstojník a kosmonaut. Ve vesmíru byl v roce 2009 v rámci mise STS-129 a v roce 2017 jako velitel na ISS v Expedici 53.\n\nAbsolvoval střední školu Santa Monica High School v městě Santa Monica (1985), zejména matematiku studoval na The Citadel v Charlestonu (1989), letecké systémy na University of Tennessee v Knoxville. Studium ukončil v roce 2002.\n\nPracoval jako pilot v armádě na mnoha různých místech a s různými letadly. Nalétal přes 5000 letových hodin.\n\nV letech 2004 až 2006 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nOženil se, jeho manželkou se stala Rebecca Burginová. Během pobytu na ISS se mu narodila dcera. Spolu vychovávají ještě adoptovaného syna.\n\nMá přezdívku Randy.\nNa oběžnou dráhu se v raketoplánu dostal jednou ve funkci letový specialista, pracoval na orbitální stanici ISS, strávil ve vesmíru 10 dní, 19 hodin a 16 minut. Absolvoval dva výstupy do volného vesmíru (EVA), kde strávil 11 hodin a 50 minut.\nByl 506. člověkem ve vesmíru.\n\n\n"}
{"id": "985546", "url": "https://cs.wikipedia.org/wiki?curid=985546", "title": "Drzá koza", "text": "Drzá koza\n\nDrzá koza, též Koza-dereza (v ukrajinském originále ) je drobná dětská opera ukrajinského skladatele Mykoly Lysenka. Vznikla v roce 1888 pro potřeby skladatelovy vlastní rodiny a známých, nyní je oblíbeným kusem hraným na ukrajinských hudebních i běžných školách.\n\nMykola Lysenko je považován za zakladatele ukrajinské novodobé hudby a mimo jiné i prvního autora ukrajinských oper pro děti. Lysenkovy dětské opery nejsou jen určeny dětskému divákovi, ale jsou psány přímo pro dětské herce. Libreta mu pro ně psala básnířka Ljudmyla Oleksiivna Vasylevs'ka-Berezina (1861–1927), tvořící pod pseudonymem Dniprova Čajka. Nejpopulárnější se stala hned první z nich, \"Drzá koza\" z roku 1888 na námět známé ukrajinské pohádky (bajky) se zvířecími hrdiny.\n\nStejně jako u ostatních dvou Lysenkových dětských oper se premiéra \"Drzé kozy\" konala v bytě Lysenkových (Rejtars'ka 12, Kyjev) – přímo ve skladatelově pracovně – a v kruhu jejich rodiny a přátel, a to v roce 1890. Hudební nastudování a klavírní doprovod vedle skladatele samotného vedla jeho žena Oľha Antoniivna Lyps'ka, účinkovaly děti Lysenků (Kateryna, Halyna a pětiletý Ostap, který zpíval roli Vlčka), jakož i děti ze spřátelených rodin Staryc'kých, Lindforsů a dalších. Režisérkou, choreografkou a kostymérkou byla dobrá známá manželů Lysenkových, mladá básnířka Lesja Ukrajinka.\n\n\"Drzá koza\" je ryze komická, komorní opera psaná pro děti předškolního nebo mladšího školního věku. Skladatel sám ji označoval jako „operka“ nebo „komická opera“. V prologu vystupuje doprovázený sbor, herci v této části (tj. Děda a Drzá koza) hovoří v próze. Vlastní opera, líčící kozinu příhodu v liščí noře, je celá zpívaná. Monology zvířátek jsou vytvořeny na základě známých ukrajinských lidových písní, někdy i s původním textem (\"Ja lysyčka, ja sestryčka\"), většinou však s novým textem na původní lidovou melodii. Doprovod intonačně podporuje dětské hlasy a sestává v autorské verzi pouze z klavíru (teprve mnohem později při uvádění na profesionálních scénách vnikla i neautorská orchestrální varianta). Dílko je poměrně krátké, trvá asi 20 minut.\n\nJiž domácí inscenace u Lysenků měla řadu repríz a rozšířila se v okruhu jeho známých: v domě profesora historie na kyjevské univerzitě I. Lučyckého ji společně s Lysenkovými dětmi nastudovaly tři děti hostitele. V roce 1892 ji na počest Lysenkových 50. narozenin nastudovala v městečku Tyškivci rodina skladatelova přítele Volodymyra Šechevyče.\n\nOpera byla poprvé vydána brzy po svém vzniku, totiž roku 1890 ve lvovském časopise \"Dzvinok\"; o rok později vyšla i separátním tiskem. Následovala vydání v Kyjevě (1895) a v Moskvě (1896), později bylo nové vydání připraveno ve Lvově (1923) a následovala řada dalších (nověji např. 1989 v nakladatelství Muzyčna Ukrajina), což umožnilo rychlé a široké rozšíření \"Drzé kozy\", a to nejprve v Haliči, brzy však o na východní Ukrajině. \"Drzá koza\" se tak stala za skladatelova života fakticky jeho nejhranější operou. 25. listopadu 1903 ji za přítomnosti mnoha diváků hráli ve velkém sále Národního domu žáci školy T. Ševčenka ve Lvově k 35. výročí Lysenkovy hudební činnosti. Více než jen místní význam měla i inscenace, kterou ve vsi Zatyšne se svými dětmi i s dětmi z vesnice v letech 1907–1908 nastudoval významný představitel ukrajinského divadla přelomu 19. a 20. století, režisér, herec a organizátor Marko Kropyvnyckyj. Nákrokem k profesionálnímu představení – avšak stále se zapojením dětí – byla inscenace avantgardního kyjevského divadla „Molodyj Teatr“ režiséra Lese Kurbase (premiéra 22. dubna 1919).\n\nV 50. letech 20. století pak bylo Lysenkovo dílo vydáno souborně, a to s řadou hudebních a textových změn a aktualizací; dětské opery vyšly roku 1954 v devátém z dvaceti svazků v hudební úpravě Mychajla Verkyvs'kého a textové Maksyma Ryls'kého. V téže době byly i Lysenkovy dětské opery orchestrovány (autorská verze je napsána jen s doprovodem klavíru). V Ryls'kého textové úpravě a v hudební úpravě a orchestraci Vasilije Pavloviče Nachabina tedy měla 2. května 1955 nová verze opery profesionální premiéru v Charkovském státním akademickém divadle opery a baletu M. V. Lysenka, dirigoval Anatolij Vasyľovyč Kalabuchin.\n\nDíky tomu, že má krátký svižný děj, známé melodie i přitažlivé postavičky a je nenáročná na inscenování z ryze hudebního i praktického hlediska, tvoří \"Drzá koza\" dodnes na Ukrajině (případně též v Rusku) součást hudební výchovy, kdy ji hrají i nejmladší školáci. Mezi významné nedávné inscenace patří inscenace z roku 2009, kterou v Muzeu Mykoly Lysenka předvedli žáci Kyjevské střední specializované hudební školy M. V. Lysenka.\n\nJiž ve 30. a poté v 50. letech 20. století byly kyjevským rozhlasem pořízeny nahrávky \"Pana Kockého\" s účastí profesionálních zpěváků. Roku 1995 ji nahrálo znovu Deržteleradio Ukrajiny, dirigoval Svjatoslav Ivanovyč Lytvynenko.\n\nDo češtiny ji přeložil bezprostředně po druhé světové válce Jan Branberger.\n\n\n(Scéna – Dub a pod ním liščí nora) Před svou norou se prochází Lištička: je vždy činorodá a nyní se vydává do hájíčka natrhal kvítí, aby vyzdobila svůj příbytek (píseň \"Я Лиснчка, я сестричка / Ja Lysyčka, ja sestryčka\"). Když odejde, objeví se Koza na útěku před dědou a naříká, co si počne (\"Горе мені, горе / Hore meni, hore!\"). Uvidí Liščinu noru a schová se v ní. Liška se vrátí a chce do své chaty, Koza ji ale dupáním a trkáním zažene (\"Я Коза-дереза / Ja Koza-dereza\"). Lištička smutně odchází. Potkává Zajíčka, který se diví, kdo ji to vyhnal (dialog \"Добрий вечір, Лисонько / Dobryj večir, Lysoňko\"), jde se podívat do nory, ale i jeho Koza snadno zažene.\n\nLištička potkává bratra Vlka, který jí slibuje pomoci (píseň \"Ой, я, сірий Вовчок / Oj, ja, siryj Vovčok\"). Ale marně se Vlk snaží nahnat Koze strach tím, že skřípe zuby, Koza se nezalekna a vyrazí i na Vlka, který s Liškou uteče. Koza triumfuje, tancuje a zpívá (\"Ось вам Коза, хитра та лукава / Os vam Koza, chytra ta lukava\"). Pak se objeví Medvěd (píseň \"Ходив я, ходив по всіх пасіках / Chodyv ja, chodyv po vsich pasikach\"). I on chce Lišce pomoci, ale podivný rohatý tvor jej zažene stejně jako předchozí zvířata.\n\nAž přijde malý Rak (píseň \"Ой, я Рак-неборак / Oj ja Rak-neborak\"): je to malé zvířátko, ale jak zpívá, nejí jen tak nějaký kozák, ale bahenní hejtman. Lištička mu nedává mnoho naděje, ale on si troufá i na Kozu a zvířátka s lesa se scházejí, aby jeho pokusu přihlížela (sbor \"Ходим, братця, воювати / Chodim, bratcja, vojuvaty\"). Koza se Rakovi směje, ale Rak se nedá zahnat jejím dupáním a trkáním, chytí ji klepetem za nohu a vytáhne z liščí nory. Teď se na ni všechna zvířata sesypou, tlučou ji a každý za jednu nohu ji odnášejí do hloubi lesa, kde ji čeká neznámý osud. Koza žalostně křičí: „Mekeke, mekeke“.\n\n"}
{"id": "985547", "url": "https://cs.wikipedia.org/wiki?curid=985547", "title": "Alfred Halban", "text": "Alfred Halban\n\nAlfred Halban (22. září 1865 Krakov – 26. září 1926 Lvov) byl rakouský a polský právní historik, vysokoškolský pedagog a politik z Haliče, na počátku 20. století poslanec Říšské rady.\n\nJeho otcem byl soudní lékař Leo Halban (původním jménem Blumenstock). Bratranec Hans Halban byl fyzikem a chemikem, další bratranec Josef Halban byl gynekologem. Alfred Halban vystudoval na Jagellonské univerzitě v Krakově a studoval i na univerzitách ve Vídni, Berlíně, Vratislavi a Paříži. Roku 1887 získal titul doktora práv. Roku 1889 se stal soukromým docentem pro církevní právo a roku 1891 i pro dějiny práva na krakovské univerzitě. Roku 1892 získal kvalifikaci i pro německé právo. Od roku 1894 byl mimořádným a od roku 1897 řádným profesorem německého práva a rakouských dějin práva na Černovické univerzitě. V letech 1905–1926 byl řádným profesorem pro srovnávací právní vědu a západoevropské dějiny práva na Lvovské univerzitě, kde v letech 1910–1911 působil i jako rektor. Patřil mezi přední znalce staroněmeckého, římského a kanonického práva.\n\nAngažoval se v politice. Zasedal jako poslanec Haličského zemského sněmu. Na počátku 20. století se zapojil i do celostátní politiky. Ve volbách do Říšské rady roku 1911 mandát v Říšské radě (celostátní zákonodárný sbor) za obvod Halič 34. Byl členem poslanecké frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako univerzitní profesor.\n\nV letech 1919–1922 byl poslancem polského Sejmu.\n"}
{"id": "985557", "url": "https://cs.wikipedia.org/wiki?curid=985557", "title": "Stanley Glen Love", "text": "Stanley Glen Love\n\nStanley Glen Love (* 8. června 1965 v San Diegu, stát Kalifornie) je americký vědec a kosmonaut. Ve vesmíru byl jednou.\n\nAbsolvoval střední školu Winston Churchill High School v městě Eugene, stát Oregon\n\nVysokoškolská studia zahájil na Harvey Mudd College (zaměření fyzika, ukončil 1987), zejména astronomii studoval na University of Washington, kde v roce 1993 dosáhl titulu doktora.\n\nPracoval jako inženýr v Jet Propulsion Laboratory v Pasadeně.\n\nV letech 1998 až 2000 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nOženil se, jeho manželkou se stala Jancy, rozená McPhee.\n\nNa oběžnou dráhu se v raketoplánu dostal jednou ve funkci letový specialista, pracoval na orbitální stanici ISS, strávil ve vesmíru 12 dní, 18 hodin a 22 minut. Absolvoval dva výstupy do volného vesmíru (EVA), kde strávil 15 hodin a 23 minut.\nByl 467 člověkem ve vesmíru.\n\n\n"}
{"id": "985559", "url": "https://cs.wikipedia.org/wiki?curid=985559", "title": "Lev (papež)", "text": "Lev (papež)\n\nJméno Lev nosilo třináct papežů římskokatolické církve.\n\n\n"}
{"id": "985560", "url": "https://cs.wikipedia.org/wiki?curid=985560", "title": "SU-14", "text": "SU-14\n\nSU-14 je sovětské samohybné dělo postavené na podvozku tanku T-35 a využívající díly z typu T-28. Původní prototyp z roku 1934 byl vyzbrojen dělem B-4 vz. 1931 ráže 203 mm. Samohybné dělo SU-14 bylo testováno v letech 1934–1935. V roce 1936 byl postaven upravený prototyp SU-14-1. Výzbroj poté tvořilo námořní dělo Br-2 ráže 152,4 mm.<ref name=\"SU-14/2\"></ref>\n\nPrototyp SU-14-1 měl rekonstruovanou převodovku, upravený podvozkový systém a výkonnější motor M-17F o výkonu 500 kW. Během zkoušek probíhajících od dubna do května 1936 prototyp najezdil cca 800 km. V plánu byla výroba pěti vozidel SU-14 s dělem Br-2, ke které ovšem nedošlo kvůli zatčení šéfkonstruktéra P. I. Sjačentova, jehož v roce 1937 popravili jako \"nepřítele lidu\" během Stalinských čistek. Oba prototypy byly poté uloženy v armádním skladu, kde zůstaly až do zimy 1939.\n\nV roce 1940 dostala obě vozidla radiostanice a silnější pancéřování chránící bojový prostor, protože měla být nasazena v Zimní válce proti Finsku a ostřelovat bunkry Mannerheimovy linie. Úpravy však byly dokončeny až 20. března 1940 a do bojů této války již SU-14 nezasáhly. V září 1940 byly přesunuty na polygon v Kubince u Moskvy a o rok později během Operace Barbarossa na dálku ostřelovaly německé jednotky postupující na hlavní město.\n\nPrvní prototyp SU-14 byl v 60. letech sešrotován, ale druhý prototyp SU-14-2 se dochoval do současnosti a je k vidění v tankovém muzeu v Kubince v Ruské federaci.\n"}
{"id": "985562", "url": "https://cs.wikipedia.org/wiki?curid=985562", "title": "Alžběta Dánská (1524–1586)", "text": "Alžběta Dánská (1524–1586)\n\nAlžběta Dánská (14. října 1524 – 15. října 1586 Gedser) byla dánská princezna, sňatky vévodkyně meklenbursko-zvěřínská a meklenbursko-güstrowská.\n\nByla druhorozeným potomkem dánského a norského krále Frederika I. (1471–1533) a jeho druhé manželky Žofie Pomořanské (1498–1568). Z otcova prvního manželství měla dva nevlastní sourozence. Bratra, budoucího dánského a norského krále Kristiána III. (1503–1559) a sestru Doroteu (1504–1547), provdanou pruskou vévodkyni. Z otcova druhého manželství měla pět sourozenců.\n\nDne 26. srpna 1543 se provdala za nevládnoucího vévodu Magnuse III. Meklenbursko-Zvěřínského. Manželství zůstalo bezdětné.\n\nDruhým manželem se stal 15. února 1556 meklenbursko-güstrowský vévoda Oldřich III. Meklenburský (1527–1603), syn Albrechta VII. Krásného (1486–1547) a Anny Braniborské. Z tohoto manželství se narodila dcera:\n\nAlžbětinou pravnučkou byla česká \"zimní královna\" Alžběta Stuartovna (1596–1662), dcera krále Jakuba I. Stuarta (1566–1625) a Anny Dánské (1574–1619). Manželka Fridricha Falckého (1596–1632), českého \"zimního krále\".\n\n"}
{"id": "985563", "url": "https://cs.wikipedia.org/wiki?curid=985563", "title": "TJ Tatran Sedlčany", "text": "TJ Tatran Sedlčany\n\nTJ Tatran Sedlčany (celým názvem: Tělovýchovná jednota Tatran Sedlčany) je český klub ledního hokeje, který sídlí v Sedlčanech ve Středočeském kraji. Založen byl v roce 1933. Od sezóny 2006/07 působí ve Středočeské krajské soutěži, páté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Sedlčany s kapacitou 398 diváků.\n\n\nZdroj: \n\n\n\nZdroj: \n\n"}
{"id": "985566", "url": "https://cs.wikipedia.org/wiki?curid=985566", "title": "Władysław Leopold Jaworski", "text": "Władysław Leopold Jaworski\n\nWładysław Leopold Jaworski (10. dubna 1865 Karsy Małe – 17. července 1930 Milanówek) byl rakouský a polský právník, vysokoškolský pedagog a politik z Haliče, na počátku 20. století poslanec Říšské rady.\n\nVystudoval práva na Jagellonské univerzitě v Krakově, kde roku 1889 získal titul doktora práv. Studoval pak roku 1891 právo a národohospodářství na univerzitě v Berlíně a roku 1892 v Paříži. Po devět let pracoval u finanční prokuratury. Roku 1898 se stal profesorem občanského práva na krakovské univerzitě. Roku 1910 rozšířil svůj záběr i na správní právo. Byl členem polské akademie věd a varšavské učené společnosti. V meziválečném období mu byl udělen čestný doktorát na univerzitě ve Vilniusu. Byl dlouholetým šéefredaktorem odborného listu \"Czasopismo Prawnicze i Ekonomiczne\".\n\nAngažoval se v politice. Od roku 1901 zasedal jako poslanec Haličského zemského sněmu. Na počátku 20. století se zapojil i do celostátní politiky. Ve volbách do Říšské rady roku 1911 mandát v Říšské radě (celostátní zákonodárný sbor) za obvod Halič 24. Byl členem poslanecké frakce Polský klub. Rezignoval během XXI. zasedání, znovu zvolen byl ale 30. června 1914. Slib ovšem složil až 30. května 1917 při obnovení zasedání sněmovny. Ve vídeňském parlamentu setrval až do zániku monarchie. K roku 1911 se profesně uvádí jako univerzitní profesor.\n\nSehrál významnou roli při utváření takzvaného neokonzervativního proudu polské politiky. Byl spoluzakladatelem Konzervativního klubu a Strany konzervativní pravice. Působil jako redaktorem tiskového orgánu \"Czas\". Zasadil se v roce 1908 o dohodu mezi konzervativci a Polskou lidovou stranou (Polskie Stronnictwo Ludowe). Později byl vůdčí osobnosti austrofilského proudu polské politiky. Za světové války byl předsedou Nejvyššího národního výboru (Naczelny Komitet Narodowy).\n"}
{"id": "985567", "url": "https://cs.wikipedia.org/wiki?curid=985567", "title": "HC Mariánské Lázně", "text": "HC Mariánské Lázně\n\nHC Mariánské Lázně (celým názvem: Hockey Club Mariánské Lázně) je český klub ledního hokeje, který sídlí v Mariánských Lázních v Karlovarském kraji. Založen byl v roce 1923. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou žlutá, modrá a bílá.\n\nSvé domácí zápasy odehrává na zimním stadionu Mariánské Lázně s kapacitou 1 500 diváků.\n\n\nZdroj: \n\n\n\nZdroj: \n\n"}
{"id": "985568", "url": "https://cs.wikipedia.org/wiki?curid=985568", "title": "Michael Lüftner", "text": "Michael Lüftner\n\nMichael Lüftner (* 14. března 1994) je český fotbalový obránce a bývalý mládežnický reprezentant, od léta 2017 hráč dánského klubu FC Kodaň.\nJeho vzorem je španělský obránce Sergio Ramos.\n\nLüftner je odchovancem FK Teplice, na podzim 2012 byl poprvé povolán do A-mužstva, předtím chvíli působil v B-týmu. V Gambrinus lize debutoval ve věku 18 let v utkání 21. října 2012 proti FC Hradec Králové (prohra 0:2), trenér Zdeněk Ščasný jej nasadil do základní sestavy. V sezoně 2012/13 se zúčastnil s Teplicemi boje o záchranu v nejvyšší soutěži.\n\nPo sérii dobrých výkonů přestoupil v zimní přestávce sezóny 2016/17 do pražské Slavie, které i dříve fandil a byla jeho vysněným angažmá. V sezóně 2016/17 získal se Slavií titul mistra nejvyšší české soutěže.\n\nV létě 2017 jej získal s využitím výstupní klauzule ve smlouvě dánský klub FC Kodaň.\n\nLüftner reprezentoval Českou republiku v mládežnických týmech od kategorie U16. Reprezentoval ČR na Mistrovství Evropy hráčů do 17 let 2011 v Srbsku, kde ČR obsadila 3. místo v základní skupině B a kvalifikovala se tak na Mistrovství světa hráčů do 17 let 2011 v Mexiku. I tohoto turnaje se Michael Lüftner zúčastnil, česká reprezentace U17 obsadila poslední čtvrtou příčku základní skupiny D.\n\nZa českou jedenadvacítku debutoval 14. srpna 2013 v přátelském utkání proti hostujícímu Nizozemsku a byla to vítězná premiéra, „lvíčata“ porazila mladé Nizozemce 1:0.\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\nAktuální k 19. 7. 2017\n\n"}
{"id": "985569", "url": "https://cs.wikipedia.org/wiki?curid=985569", "title": "HC Farmáři Trstěnice", "text": "HC Farmáři Trstěnice\n\nHC Farmáři Trstěnice (celým názvem: Hockey Club Farmáři Trstěnice) je český klub ledního hokeje, který sídlí v obci Trstěnice v Karlovarském kraji. Založen byl v roce 1972. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou červená, černá a bílá.\n\nSvé domácí zápasy odehrává v Mariánských Lázních na tamějším zimním stadionu s kapacitou 1 500 diváků.\n\n\nZdroj: \n\n\n\nZdroj: \n\n"}
{"id": "985571", "url": "https://cs.wikipedia.org/wiki?curid=985571", "title": "HC PK Vřesová", "text": "HC PK Vřesová\n\nHC PK Vřesová (celým názvem: Hockey Club PK Vřesová) byl český klub ledního hokeje, který sídlil v obci Vřesová v Karlovarském kraji. V letech 2011–2016 působil nepřetržitě v Karlovarské krajské lize, čtvrté české nejvyšší soutěži ledního hokeje. Založen byl v roce 1972, zanikl v roce 2016.\n\nSvé domácí zápasy odehrával v Sokolově na tamějším zimním stadionu s kapacitou 6 000 diváků.\n\n\nZdroj: \n\n\n\nZdroj: \n\n"}
{"id": "985572", "url": "https://cs.wikipedia.org/wiki?curid=985572", "title": "IHT Brimstones Cheb", "text": "IHT Brimstones Cheb\n\nIHT Brimstones Cheb je český klub ledního hokeje, který sídlí v Chebu v Karlovarském kraji. Od sezóny 2011/12 působí v Karlovarské krajské soutěži, páté české nejvyšší soutěži ledního hokeje. Klubové barvy jsou oranžová a bílá.\n\nSvé domácí zápasy odehrává na zimním stadionu Cheb s kapacitou 1 670 diváků.\n\n\nZdroj: \n\n\n\nZdroj: \n\n"}
{"id": "985573", "url": "https://cs.wikipedia.org/wiki?curid=985573", "title": "Andrzej Kędzior", "text": "Andrzej Kędzior\n\nAndrzej Kędzior (7. listopadu 1851 Toporów – 17. ledna 1938 Krakov) byl rakouský a polský politik z Haliče, na počátku 20. století poslanec Říšské rady, v meziválečném Polsku poslanec Sejmu, člen senátu a ministr veřejných prací.\n\nVystudoval polytechniku, Vysokou školu zemědělskou a Vídeňskou univerzitu. Od roku 1879 pracoval v úřadu pro melioraci při zemské správě ve Lvově. V letech 1892–1915 byl ředitelem tohoto úřadu. Angažoval se v politice. Od roku 1908 zasedal jako poslanec Haličského zemského sněmu. Byl členem Polské lidové strany „Piast”.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 44. Byl členem poslanecké frakce Polský klub. Ve vídeňském parlamentu setrval až do zániku monarchie. Na Říšské radě se angažoval v rozpočtových a vodohospodářských tématech.\n\nV roce 1918 vedl oddělení veřejných prací v Polské likvidační komisi. Od roku 1919 byl poslancem Sejmu za Polskou lidovou stranu „Piast”. V letech 1922–1917 byl členem Polského senátu. Zastával i vládní funkci. V roce 1918 a v období let 1919–1920 působil coby polský ministr veřejných prací. V letech 1922–1928 byl předsedou provizorního samosprávního úřadu ve Lvově.\n"}
{"id": "985574", "url": "https://cs.wikipedia.org/wiki?curid=985574", "title": "HC Auta &amp; Auta Cheb", "text": "HC Auta &amp; Auta Cheb\n\nHC Auta & Auta Cheb (celým názvem: Hockey Club Auta & Auta Cheb) je český klub ledního hokeje, který sídlí v Chebu v Karlovarském kraji. Od sezóny 2011/12 působí v Karlovarské krajské soutěži, páté české nejvyšší soutěži ledního hokeje. Klubové barvy jsou zelená a černá.\n\nSvé domácí zápasy odehrává na zimním stadionu Cheb s kapacitou 1 670 diváků.\n\n\nZdroj: \n\n\n\nZdroj: \n\n"}
{"id": "985575", "url": "https://cs.wikipedia.org/wiki?curid=985575", "title": "SK HC Maan Cheb", "text": "SK HC Maan Cheb\n\nSK HC Maan Cheb (celým názvem: Sportovní klub HC Maan Cheb) je český klub ledního hokeje, který sídlí v Chebu v Karlovarském kraji. Založen byl v roce 1996. Od sezóny 2011/12 působí v Karlovarské krajské soutěži, páté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Cheb s kapacitou 1 670 diváků.\n\n\nZdroj: \n\n\n\nZdroj: \n\n"}
{"id": "985576", "url": "https://cs.wikipedia.org/wiki?curid=985576", "title": "HC PSK 96 Cheb", "text": "HC PSK 96 Cheb\n\nHC PSK 96 Cheb (celým názvem: Policejní sportovní klub 1996 Cheb) je český klub ledního hokeje, který sídlí v Chebu v Karlovarském kraji. Založen byl v roce 1996. Od sezóny 2011/12 působí v Karlovarské krajské soutěži, páté české nejvyšší soutěži ledního hokeje. Klubové barvy jsou černá a bílá.\n\nSvé domácí zápasy odehrává na zimním stadionu Cheb s kapacitou 1 670 diváků.\n\n\nZdroj: \n\n\n\nZdroj: \n\n"}
{"id": "985577", "url": "https://cs.wikipedia.org/wiki?curid=985577", "title": "HC SPLH Hamrníky", "text": "HC SPLH Hamrníky\n\nHC SPLH Hamrníky je český klub ledního hokeje, který sídlí v Mariánských Lázní v Karlovarském kraji. Založen byl v roce 1994. Od sezóny 2014/15 působí v Karlovarské hokejové lize, neregistrované soutěži ledního hokeje v České republice. Klubové barvy jsou modrá a černá.\n\nSvé domácí zápasy odehrává na zimním stadionu Mariánské Lázně s kapacitou 1 500 diváků.\n\n\nZdroj: \n\n\n\nZdroj: \n\n"}
{"id": "985580", "url": "https://cs.wikipedia.org/wiki?curid=985580", "title": "Sabreman", "text": "Sabreman\n\nSabreman (muž s šavlí) je postavou série pěti počítačových her od společnosti Ultimate Play The Game:\n\n\n"}
{"id": "985581", "url": "https://cs.wikipedia.org/wiki?curid=985581", "title": "Kenneth Todd Ham", "text": "Kenneth Todd Ham\n\nKenneth Todd Ham (* 12. prosince 1964 v Plainfieldu, New Jersey) je americký kosmonaut. Ve vesmíru byl dvakrát.\n\nAbsolvoval střední školu Arthur L. Johnson Regional High School v městě Clark, stát New Jersey (zakončil roku 1983) a nastoupil do námořní akademie (\"U.S. Naval Academy\"). Bakalářské studium dostudoval roku 1987.\n\nO několik let později absolvoval postgraduální studium na Naval Postgraduate School, zakončil jej roku 1996 získáním titulu leteckého inženýra. Řadu let pracoval jako pilot na armádní základně Patuxent River, byl nasazen i v Bosně a severním Iráku. Má 3700 nalétaných hodin. V letech 1998 až 2000 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nMá přezdívku Hocl. Baví ho létání, vodní lyžování, potápění. Oženil se, jeho manželkou se stala Michelle a mají spolu dvě děti.\n\nNa oběžnou dráhu se v raketoplánu dostal dvakrát, pracoval na orbitální stanici ISS, strávil ve vesmíru 25 dní, 12 hodin a 41 minut.\nByl 475. člověkem ve vesmíru.\n\n\n"}
{"id": "985582", "url": "https://cs.wikipedia.org/wiki?curid=985582", "title": "Borderlands 2", "text": "Borderlands 2\n\nBorderlands 2 je akční dynamická střílečka z pohledu první osoby z roku 2012 vyvinutá firmou Gearbox stejně jako první díl. Využívá hodně prvků z RPG. Hráč si může svou postavu vylepšovat podle svého vlastního vkusu a herního stylu. Hra rovněž stejně jako jednička využívá možnost kooperativního multiplayeru, kdy si můžete přizvat kamaráda do své zrovna rozpracované mise a nechat si pomoct například při obtížných bojích. Celá hra se odehrává na fiktivní planetě Pandora jako první díl. Hra si získala svou oblíbenost převážně díky zajímavému grafickému zpracování připomínající komiks a neobvyklému hernímu stylu.\n\nHra se chová převážně jako střílečka, avšak si zde hráč si může vylepšovat postavu podle toho, jaký styl boje mu vyhovuje. Má na výběr ze 4 základních postav Vault hunterů a poté ze dvou DLC stažitelných navíc, s čímž každá má své výhody a dostává bonusy k jinému stylu boje a zároveň má každá z postav svou vlastní speciální schopnost, která má určitou dobu fungování, poté se nějaký čas musí nabíjet. K cestování mezi velkými lokacemi může hráč použít Fast Travel Stations, sérii teleportů mezi kterými se může jakkoliv přemisťovat nebo Catch-a-ride, stanice, kde si hráči generují různé typy vozů.\nJelikož celá hra běží na upraveném Unreal Enginu, ovladatelnost je velice jednoduchá. Planeta Pandora má menší gravitaci než Země, což má za následek delší a vyšší skoky, pomalejší dopad a fakt, že se ani trochu nezraníte, když skočíte z hodně vysokého místa.\nNa svému hrdinovi můžete dle svého uvážení vyměnit \"hlavu\". Což jsou různé čepice, účesy, helmy, vousy, které si během hry otevíráte a dostáváte je jako odměnu za určité úkoly. Další změna vzhledu může být výměna \"skinu\", což je v podstatě jen jiná barva základního oblečení a vlasů. Skiny rovněž dostáváte za splněné mise, ale mohou také vypadnout z nepřátel. Po dokončení příběhu si můžete hru se stejným hrdinou rozjet znova. Hrdina však bude na úrovni, na které byl před skončením předchozí hry a také bude vybaven stejnými zbraněmi a zbrojí. Tomuto modu se říká True vaulthunter mod. Nepřátelé jsou tužší a mnohem silnější. Hra se stává zajímavější a těžší. Po skončení True vaulthunter modu si můžete rozjet i třetí nejtěžší hru a tou je Ultimate vaulthunter mod. Hra už je pro začátečníka prakticky nehratelná. Nicméně se silnými zbraněmi a dobře rozdělenými body v úrovních postavy se tento mod stává důvodem, proč hromada lidí tuhle hru teprve hraje. Projet Ulitimate vautlhunter mod je totiž příjemná zábava pro hráče, kteří mají rádi výzvy.\n\n\n\n\nPo otevření vaultu v prvním díle převzal Pandoru tyran Handsome Jack, který posledních 5 let ovládá celou zemi. Jeho cílem je za pomocí Klíče vaultu probudit bájného Válečníka. K tomu využívá svou dceru Angel, sirénu, která je vězněná a pumpována eridiem, aby se znásobila její síla. Na Pandoru proto přijíždí čtyři noví Vault hunteři, kteří mají za úkol Jacka zabít, při útoku na něj, ale přežije jen jeden, hlavní postava hry dle hráčova výběhu. Tohoto hrdinu nalezne Claptrap, který jej za pomoci Angel, která se na velkou vzdálenost umí datově nabourat do jakéhokoliv systému, dovede do Sanctuary.\n\nZ města mezitím unese Rolanda Firehawk. Při pátrání po ní, hrdina zjistí, že se jedná o dalšího bývalého Vault huntera Lillith, která se snaží nalézt Rolanda stejně jako on. Společnými silami vypátrají, že jej unesli nájezdníci, aby ho prodali Hyperionu. Mezitím Hyperion odmítne s nájezdníky o Rolanda vyjednávat a jednoduše nájezdnickou základnu napadnou a znovu Rolanda unesou do svého sídla, odkud ho hlavní hrdina musí zachránit.\n\nRoland společně s Lillith hledají Jackem ukradený Klíč vaultu, aby ho navrátili zpět na původní místo a porazili Handsome Jacka a proto hrdinu příběhu vyšlou do Tundra Expressu najít dalšího původního Vault huntera Mordecaie a Tiny Tinu. S jejich pomocí přepade hrdina vlak, kde se má být ukrytý Klíč. Místo toho však najde nové ochranné jádro, které by mohlo vylepšit ochranu Sanctuary proti velkým útokům. Při jeho aktivaci se ale dostane do systému Angel, která musí na Jackův příkaz ochranu Sanctuary úplně vypnout a zaútočit na město. Sanctuary je proto nuceno využít svou poslední ochranu a to vzlétnout do vzduchu, aby se útokům ubránilo. Během tohoto útoku je hrdina omylem Lillith přenesen úplně do jiné lokace a proto musí najít Fast Travel Station, kterým se znova dostane do Sanctuary. Od této chvíle se nejde do města dostat jinak než teleportem.\n\nMěsto opět zkontaktuje Angel, která snaží odčinit Jackovy příkazy, které musí poslouchat a sdělí Rolandovi, že Klíč je s ní zavřený v obřím Bunkru napájen její silou a pokud se chtějí k ní dostat, musí si sehnat jednoho z Jackových dvojníků a modulátor Jackova hlasu, který Bunkr otevře. Proto se hrdina vydává do Oportunity, kde za Angeliny pomoci dočasně začne mluvit jako Handsome Jack.\n\nDalším krokem je otevření dveří, které k Bunkru vedou a ty jdou otevřít pouze zevnitř hyperionským robotem. To by mohl obstarat Claptrap, ten bohužel potřebuje vylepšení, které má u sebe Mordecai. Tomu bohužel byla Handsome Jackem unesena Bloodwing do Hyperionské rezervace, kde se dělají na zvířatech eridiové pokusy a hrdina jí první musí zachránit. Během toho zjistí, že eridium udělalo z Bloodwing desetkrát větší vraždící stvůru, která si přestává uvědomovat rozdíl mezi přáteli a nepřáteli a Mordecai hrdinu prosí, aby jí nezabíjel, pouze jí uspal. Během toho si ale Jack uvědomí nepovedený pokus mutace a Bloodwing nechá zabít.\n\nNicméně hrdina získá vylepšení pro Claptrapa a chybí poslední krok k napadení Bunkru a to je získání pomoci od místního velitele nájezdníků Bricka, jehož vrtulníky by se mohly při boji hodit. Poté, co hrdina zabije polovinu jeho tupých mužů, si získá Brickův respekt, ten už ho neoslovuje jinak než Slab (Sekáč) a rozhodne se pomoct při útoku na Bunkr.\n\nPoté, co se hrdina do Bunkru dostane, poprosí ho Angel o to, aby za odměnu, že mu pomáhala, jí zabil, aby se konečně dostala z moci Handsome Jacka. Poté, co s klidem v srdci svobodná zemře, se zjeví Jack, který zabije Rolanda a protože stále potřebuje sirénu na probuzení válečníka a Angel je mrtvá, tak unese Lillith a začne jí věznit stejně jako předtím Angel.\n\nHrdina se poté nabourá do Hyperionské databanky, ze které zjistí, že je všechno eridium posíláno Hrdinského průsmyku. Na tom místě se tedy musí nacházet spící Válečník.\nHlavní postava se tam tedy vydá a následuje závěrečný boj s Jackem a poté s Válečníkem. Po jeho poražení může hrdina konečně zabít Handsome Jacka. Pokud se rozhodne že Jacka nezabije udělá to za hráče Lilith.\n\nNa hru navazuje několik datadisků, které se dějově odehrávají po poražení Handsome Jacka.\nVe hře se objevuje mnoho Easter Eggů. Některé jsou pouze drobnosti, které mají pobavit, jiné vám můžou přinést nový skin do hry nebo i hlavu. Toto jsou některé z nich.\n\n\n\n"}
{"id": "985585", "url": "https://cs.wikipedia.org/wiki?curid=985585", "title": "Zygmunt Klemensiewicz (politik)", "text": "Zygmunt Klemensiewicz (politik)\n\nZygmunt Klemensiewicz (24. března 1874 Komańcza – 8. srpna 1948 Krakov) byl rakouský a polský politik z Haliče, na počátku 20. století poslanec Říšské rady, v meziválečném Polsku poslanec Sejmu a člen senátu.\n\nVystudoval právo, přírodní vědy a medicínu na Jagellonské univerzitě v Krakově a medicínu na Berlínské univerzitě. V letech 1897–1900 byl asistentem na rentgenovém oddělení chirurgické kliniky v Krakově. Angažoval se v politice. Již jako student se zapojil do činnosti Polské sociálně demokratické strany v Haliči a založil její satelitní mládežnickou organizaci. Redigoval venkovský tiskový orgán \"Prawo ludu\" a publikoval v dalších tiskovinách.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 46. Byl členem poslanecké frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako redaktor.\n\nZa světové války se zapojil do Polských legií a po vzniku samostatného Polska byl majorem polské armády.\n\nV roce 1918 byl členem Polské likvidační komise. V letech 1919–1922 byl poslancem Sejmu. V roce 1918 opustil sociální demokracii a přidal se k nové formaci Bezpartyjny Blok Współpracy z Rządem (\"Nestranický blok pro spolupráci s vládou\"). V letech 1930–1935 byl členem Polského senátu. V období let 1920–1927 zasedal v obecní radě v Krakově. V letech 1934–1939 řídil v Krakově Ústav pro sociální pojištění. Za druhé světové války podporoval odboj a byl dvakrát zatčen gestapem. Po válce se ještě do roku 1946 vrátil k působení v čele Ústavu pro sociální pojištění.\n"}
{"id": "985586", "url": "https://cs.wikipedia.org/wiki?curid=985586", "title": "Pouliční marketing", "text": "Pouliční marketing\n\nPouliční marketing (street marketing) je marketingová technika, která přináší produkty nebo služby zákazníkům přímo na veřejných místech, jako jsou ulice, náměstí, veřejná prostranství, supermarkety, hypermarkety atd. Pouliční marketing patří mezi metody obchodních technik používaných k propagaci výrobků nebo služeb nekonvenčním způsobem. Pouliční marketing se dá provádět mnoha způsoby a stále se s postupem času vymýšlejí nové a nové způsoby.\n\nPosláním pouličního marketingu je přilákat pozornost a vytvářet rozruch. Tento typ marketingu odbočuje z typických reklamních metod a  často je nekonvenční. Použití technik pouličního marketingu může být efektivní způsob, jak umístěním cílit na konkrétní zákazníky, které zahrnuje strategický plán společnosti. Vhodným způsobem použití může tento typ aktivit zanechat nezapomenutelný dojem na spotřebitele a tím zvýšit například povědomí o značce.\n\nTento typ marketingových aktivit stojí na velmi starých základech, jež se datují již do praxe obchodníků, kteří rozprodávali své zboží přímo na ulici. Ale jako vše i strategie reklamy na ulici se vyvinula. Zpočátku se na pouličním marketingu podílely menší společnosti. Právě pro ně mohlo být obtížné zviditelnit se na trhu pomocí tradiční reklamy v mediích, jelikož je tento typ reklamy velice nákladný a neexistuje žádná záruka úspěchu. Určitou alternativou k tradiční reklamě je právě pouliční marketing, který má přímý přístup ke spotřebitelům, přináší poselství společnosti přímo k lidem a to často na místech, kde to nejméně čekají (ulice, nádraží, autobusové zastávky, eskalátory). \n\nV dnešní době již nezáleží na velikosti společnosti, pouliční marketing využívají téměř všechny. Pouliční marketing tvoří podmnožinu guerillového marketingu. Stejně jako guerillový marketing tak i pouliční marketing má tu vlastnost, že je nekonvenční. Lidé, kteří takovouto kampaň vytváří, musí být vynalézaví a kreativní, aby na společnost, značku či produkt upoutali pozornost. Oproti guerillovému marketingu je pouliční marketing omezen pouze na ulice nebo na veřejná místa. Guerillový marketing využívá také jiných nástrojů, jako jsou především média (například internet).\n\nPouliční marketing se může vyskytovat ve více podobách. V praxi se s ním lze setkat především v následujících způsobech použití:\n\nPrvním příkladem využití jsou letáky rozdávané v ulicích měst, vesnic či různých veřejných prostranství. K letáku se většinou také přidávají kupony se slevami, s různými bonusy, či věcmi zadarmo, aby se zákazník šel do daného podniku, pokud se tedy jedná například o restauraci, podívat. Nebo v jiném případě si výrobek alespoň vyzkoušet. Letáky a jiné propagační materiály jsou často rozdávány s osobami převlečenými za logo či výrobek dané společnosti. Takováto reklama opravdu probudí zájem lidí, kteří se často zastaví a případně se s takto přestrojenou osobou i vyfotí.\n\nPro tuto variantu pouličního marketingu se rozhodlo i vedení portlandského muzea Evergreen Space Museum. Ti se rozhodli otevření muzea podpořit tím, že do ulic města vypustili skupinu dvanácti pracovníků, převlečených za kosmonauty. Tito astronauté rozdávali letáky s informacemi a speciální „kosmickou“ zmrzlinu s logem muzea. Skupinka se dostala i do vysílání místních televizních zpráv a splnila tak svůj účel: propagovat otevření muzea.\n\nDalší technikou, kterou lze také považovat za pouliční marketing, je oslovování kolemjdoucích s nabídkou. Tyto tzv. „oslovovatele“ je možné potkat téměř na všech místech, kde se koncentruje větší množství lidí. V mnoha případech se jedná o brigádníky, jejichž úkolem je oslovit a v nejlepším případě i přesvědčit kolemjdoucí, ke koupi určitého produktu. V míře úspěch – neúspěch se tato metoda stále vyplatí. Nejčastěji je tato technika spojena s různými charitativními organizacemi. A dále také s propagátory telefonních služeb a levných parfémů. Jsou i tací, co prchajícím zákazníkům nevyžádaný parfém vhodí do tašky přímo. Dohodu pak považují za sjednanou. I takovým způsobem street marketing funguje řadu let a právě z takovýchto důvodů může mít mezi veřejností poměrně špatnou pověst. \n\nNedílnou součástí pouličního marketingu jsou samozřejmě reklamy umístěné na zastávkách či sloupcích veřejného osvětlení, které jsou využívány opravdu často. Každý, kdo stojí na zastávce, si jednou danou reklamu jistě přečte a pokud tam bude měsíc, je prakticky nemožné, aby si ji člověk nezapamatoval. Tuto strategii začaly naplno využívat obchody se sportovním náčiním, kdy na cesty, které jsou plné cyklistů, bruslařů, maminek a tatínků s dětmi na procházce či jen procházejících kolem, nalepily nebo namalovali svoji reklamu. Příkladem jsou různé cyklistické stezky, parky a hřiště. Dalším, kdo se přidaly, byly například firmy nabízející čisticí prostředky a také řetězce nabízející jídlo.\n\nTento typ pouličního marketingu využívá především v zahraničí mnoho firem, za všechny můžeme zmínit například společnosti McDonald's, Guinness, či Starbucks. Jejich loga se objevují na různých místech v mnoha městech světa. Poměrně novým trendem je tzv. \"clean graffiti\". V tomto případě se využívá ušpiněných ploch, které se na určitých místech očistí a tak vznikne logo společnosti. Tuto techniku využívá například již zmíněná společnost Starbucks.\n"}
{"id": "985587", "url": "https://cs.wikipedia.org/wiki?curid=985587", "title": "August von Mackensen", "text": "August von Mackensen\n\nAnton Ludwig August von Mackensen (6. prosince 1849 − 8. listopadu 1945), narozený jako August Mackensen, byl pruský a německý voják a polní maršál (\"Generalfeldmarschall\"). Byl jedním z nejznámějších velitelů Německé armády během první světové války. Je nositelem řady vojenských vyznamenání.\n\nNarodil se jako nejstarší syn Luisi Mackensenovi a jeho ženě Marii Luise (rozené Rink).\n\nPoprvé se oženil roku 1879 s Dorotheou von Horn, měli spolu pět dětí (Else, Hans Georg, Manfred, Eberhard, Ruth). V roce 1908 se (po smrti své první ženy) oženil s Leonií von der Osten.\n\nZemřel 8. listopadu 1945, krátce před svými 96. narozeninami. Je pohřben v Celle v Dolním Sasku.\nMackensen započal vojenskou službu roku 1869 jako dobrovolník pruského husarského pluku (\"Leib-Husaren-Regiment Nr. 2\").\nÚčastnil se prusko-francouzské války v letech 1870 - 1871 a za toto tažení obdržel železný kříž 2. stupně a byl povýšen na podporučíka. V letech 1893 - 1898 velel \"Leib-Hussaren-Regiment Nr. 1\" a 27. ledna 1899 byl povýšen do šlechtického stavu.\n\nBěhem 1. světové války se účastnil několika významných tažení na východní a srbské frontě, kde dosáhl řady důležitých vítězství. V roce 1915 byl za dobytí Přemyšle a Lvova povýšen do hodnosti polního maršála. Pod jeho velením jednotky Centrálních mocností porazily Srbsko a významně se podílel na porážce Rumunska.\n\nV roce 1919 odešel ze služby. Za Výmarské republiky i během nacistického Německa zůstal přesvědčeným monarchistou. Účastnil se řady setkání vojenských spolků (Stahlhelm), byl na pohřbu císaře Viléma II..\n\n"}
{"id": "985588", "url": "https://cs.wikipedia.org/wiki?curid=985588", "title": "Darin", "text": "Darin\n\nDarin Zanyar (narozen 2. června 1987 ve Stockholmu), známější pouze jako Darin, je švédský populární zpěvák kurdského původu.\nV současné době patří mezi nejprodávanější interprety ve Švédsku.\nV roce 2004 vešel ve známost díky druhému místu v pěvecké soutěži \"Idol\", od té doby vydal několik studiových alb, z nichž pět obsadilo první příčku hitparády. Je autorem písní písní pro Shayna Warda, V Factory či Amandu Fondell. Jeho singl \"\"Homeless\"\" přezpívala také Leona Lewis.\n\nV roce 2013 Darin spolu s Agnes Carlsson vystoupil na Eurovision Song Contest v Malmö. Ve švédském kole soutěže obsadil v roce 2010 čtvrté místo s písní \"\"You're Out Of My Life\"\". Velkého úspěchu se dočkal také jeho cover singlu \"\"Viva La Vida\"\" od Coldplay.\n\n"}
{"id": "985589", "url": "https://cs.wikipedia.org/wiki?curid=985589", "title": "Charakteristická rovnice", "text": "Charakteristická rovnice\n\nCharakteristická rovnice (nebo pomocná rovnice) je v matematice algebraická rovnice \"n\"-tého stupně, na které závisí řešení diferenciální rovnice \"n\"-tého řádu. Charakteristickou rovnici lze použít pro řešení lineárních, homogenních diferenciálních rovnic s konstantními koeficienty, které lze obecně zapsat\nkde formula_2 je závislá proměnná a formula_3 jsou konstanty. Tato diferenciální rovnice má charakteristickou rovnici tvaru\nZ kořenů formula_5 charakteristické rovnice můžeme zkonstruovat obecné řešení diferenciální rovnice. Tuto metodu řešení lineárních obyčejných diferenciálních rovnic s konstantními koeficienty objevil Leonhard Euler, který našel vztah mezi uvedenými rovnicemi. Vlastnosti Eulerovy charakteristické rovnice později podrobněji studovali francouzští matematici Augustin Louis Cauchy a Gaspard Monge.\n\nHledáme-li řešení lineární homogenní diferenciální rovnice s konstantními koeficienty formula_3,\nvidíme, že pokud by se řešení rovnalo formula_8, každý sčítanec v rovnici bude konstantním násobkem formula_9. To pramení z faktu, že derivace exponenciální funkce formula_9 je násobkem původní funkce, čili formula_11, formula_12 a formula_13 jsou všechno násobky formula_9. To naznačuje, že určité hodnoty formula_15 dovolují, aby součet násobků formula_9 dával nulu, a řešil homogenní diferenciální rovnici. Abychom zjistili hodnotu formula_15, dosadíme funkci formula_18 a její derivace do diferenciální rovnice za formula_19 a jeho derivace, čímž dostaneme\nProtože formula_9 není nikdy rovno nule, můžeme jím rovnici vydělit, čímž dostaneme charakteristickou rovnici\nKdyž nalezneme kořeny formula_15 této charakteristické rovnice, můžeme z nich sestrojit obecné řešení diferenciální rovnice. Například jestliže se jeden kořen rovná 3, pak obecné řešení bude formula_24, kde formula_25 je konstanta.\n\nNaleznutí kořenů formula_26 charakteristické rovnice, nám umožňuje sestrojit obecné řešení diferenciální rovnice. Kořeny mohou být reálné i komplexní a jednoduché nebo vícenásobné. Jestliže charakteristická rovnice má složky s jednoduchými reálnými kořeny, formula_27 násobnými kořeny a formula_28 komplexními kořeny po řadě odpovídajícími obecným řešením formula_29, formula_30 a formula_31, pak obecné řešení diferenciální rovnice je\n\n\"Princip superpozice pro lineární homogenní diferenciální rovnice s konstantními koeficienty\" říká, že jestliže formula_33 jsou formula_34 lineárně nezávislé řešení určité diferenciální rovnice, pak jejich každá lineární kombinace formula_35 je také řešením rovnice pro libovolné hodnoty formula_36. Proto pokud má charakteristická rovnice jednoduché reálné kořeny formula_26, její obecné řešení bude mít tvar\n\nJestliže charakteristická rovnice má formula_28 násobný kořen formula_40, pak je zřejmé, že formula_41 je alespoň jedno její řešení. Ale toto řešení není lineárně nezávislé s dalšími formula_42 kořeny. Protože formula_40 má násobnost formula_28, diferenciální rovnici můžeme faktorizovat na\nSkutečnost, že formula_41 je jedno řešení, nám umožňuje předpokládat, že obecné řešení má tvar formula_47, kde formula_48 je funkce, kterou je třeba nalézt. Substituce formula_49 dává\npro formula_51. formula_28 násobným použitím této skutečnosti dostáváme\ncož po vydělení formula_54 dává\nTo platí právě tehdy, když formula_48 je polynom stupně formula_57, neboli formula_58. Protože formula_59, část obecného řešení odpovídající formula_60 je\n\nPokud má charakteristická rovnice komplexní kořeny ve tvaru formula_62 a formula_63, pak obecné řešení je formula_64. Použitím Eulerova vzorce formula_65 můžeme toto řešení upravit:\nkde formula_67 a formula_68 jsou libovolné (i komplexní) konstanty.\n\nPokud použijeme konstanty formula_69, pak dostaneme partikulární řešení formula_70.\n\nPokud použijeme konstanty formula_71 a formula_72, pak dostaneme lineárně nezávislé řešení formula_73. Díky \"principu superpozice pro lineární homogenní diferenciální rovnice s konstantními koeficienty\", můžeme příspěvek k obecnému řešení diferenciální rovnice pro dvojici komplexně sdružených kořenů formula_74 vyjádřit vzorcem formula_75.\n"}
{"id": "985595", "url": "https://cs.wikipedia.org/wiki?curid=985595", "title": "HC Jaroměř", "text": "HC Jaroměř\n\nHC Jaroměř (celým názvem: Hockey Club Jaroměř) je český klub ledního hokeje, který sídlí ve městě Jaroměř v Královéhradeckém kraji. Od sezóny 2006/07 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou fialová, modrá a bílá.\n\nSvé domácí zápasy odehrává na zimním stadionu Jaroměř s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "985599", "url": "https://cs.wikipedia.org/wiki?curid=985599", "title": "HC Jičín", "text": "HC Jičín\n\nHC Jičín (celým názvem: Hockey Club Jičín) je český klub ledního hokeje, který sídlí ve městě Jičín v Královéhradeckém kraji. Založen byl v roce 1931. Od sezóny 2018/19 působí v Liberecké krajské lize, čtvrté české nejvyšší soutěži ledního hokeje. Klubové barvy jsou modrá, červená a bílá.\n\nV jičínském klubu působí od roku 2015 i oddíl ženského ledního hokeje. Od sezóny 2017/18 působí ve 2. lize, třetí české nejvyšší soutěži ženského ledního hokeje.\n\nSvé domácí zápasy odehrává na zimním stadionu Jičín s kapacitou 500 diváků.\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "985600", "url": "https://cs.wikipedia.org/wiki?curid=985600", "title": "Tomáš Vondrášek", "text": "Tomáš Vondrášek\n\nTomáš Vondrášek (* 26. října 1987) je český fotbalový záložník, který momentálně působí v klubu FK Teplice.\n\nS manželkou Zuzanou má dceru Ellu (* 2016).\n\nTomáš Vondrášek je odchovancem FK Baník Sokolov, odkud ve věku 16 let odešel do Teplic. Z klubu FK Teplice odešel několikrát na hostování, nejprve na jaře 2007 do FK Ústí nad Labem, poté v létě 2007 do FK Baník Sokolov. Ve FK Ústí nad Labem hostoval i po celý rok 2008.\n\nDisciplinární komise potrestala Tomáše Vondráška pokutou 20 000 Kč za nafilmování pádu v utkání v listopadu 2011 v ligovém zápase Teplic proti 1. FC Slovácko. Z nařízené penalty padl vítězný gól na konečných 2:1.\nVe fotbalové kariéře ho brzdila zranění. V červnu 2013 si na turnaji v Dubí přetrhl křížový vaz v koleni a musel podstoupit operaci. V sezoně 2013/14 tak poprvé nastoupil do ligového zápasu až 2. března 2014 proti SK Sigma Olomouc (výhra 4:0). V dubnu 2016 byl přeřazen z A-mužstva Teplic do juniorského týmu.\n\n"}
{"id": "985603", "url": "https://cs.wikipedia.org/wiki?curid=985603", "title": "HC Náchod", "text": "HC Náchod\n\nHC Náchod (celým názvem: Hockey Club Náchod) je český klub ledního hokeje, který sídlí ve městě Náchod v Královéhradeckém kraji. Založen byl v roce 1930. Od sezóny 2008/09 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou modrá, bílá a červená.\n\nSvé domácí zápasy odehrává na zimním stadionu Náchod s kapacitou 1 600 diváků.\n\n\nZdroj: \n\n\n\nZdroj: \n\n"}
{"id": "985609", "url": "https://cs.wikipedia.org/wiki?curid=985609", "title": "Plzeňská radnice", "text": "Plzeňská radnice\n\nPlzeňská radnice je renesanční stavba na náměstí Republiky 1 v Plzni. V budově sídlí magistrát města. Radnice je chráněna jako kulturní památka České republiky.\n\nPřízemní hala je využívána jako výstavní síň, nachází se zde např. model centra Plzně nebo samurajská zbroj.\n\nPůvodní radnice stávala v blízkosti Chotěšovského domu. V 15. století byl zakoupen největší dům v severní části náměstí. V polovině 15. století ho městská rada nechala přestavět. Architektem byl Ital Giovanni de Statia, původem z Lugana, který dům přestavěl do italské renesance. Dům do Plzně přinesl první renesanční stavbu. S radnicí je spojen Císařský a Pechátovský dům.\n\nSgrafitovou výzdobu v rámci obnovy budovy navrhl a z velké části sám v září a říjnu 1910 realizoval profesor české techniky v Praze Jan Koula. Na sgrafitech jsou vyobrazeni: Jan Lucemburský, Václav II., Rudolf II., válka a mír, právo, spravedlnost, pravda a plzeňský znak.Nápisy na budově zní: \"Tato budova jest vystavěna k službě města\" a \"Psa chrta měli již od prvního počátku naši otcové jak se ze starých dějin dovídáme\".\n"}
{"id": "985612", "url": "https://cs.wikipedia.org/wiki?curid=985612", "title": "Mackensen", "text": "Mackensen\n\nMackensen je příjmení osob:\n"}
{"id": "985617", "url": "https://cs.wikipedia.org/wiki?curid=985617", "title": "Pavilon pro africké kopytníky", "text": "Pavilon pro africké kopytníky\n\nPavilon pro africké kopytníky v Plzeňské zoologické zahradě je jedním z pavilonů zoologické zahrady. Časově předbíhá další dvě budovy, které s ním nyní tvoří komplex a byly dotovány z EU, jde o pavilon žiraf a pavilon nosorožců (otevřené 2010) Pavilon vyhrál cenu \"Stavba roku Plzeňského kraje 2007\" v kategorii Sportovní a volnočasové aktivity. Do pavilonu není přístup návštěvníků, ale vidí do 7 boxů skleněnými průhledy a do dvou venkovních volier. Není vidět do dalších vnitřních boxů (např. zebry). Pavilon byl otevřen v září 2007 za účasti dvou dcer Josefa Vágnera.\n\n"}
{"id": "985626", "url": "https://cs.wikipedia.org/wiki?curid=985626", "title": "Národní park Manu", "text": "Národní park Manu\n\nNárodní park Manu ( \"Parque nacional del Manu\") je jedním z peruánských národních parků. Nachází se na jihovýchodě státu na pomezí departementů Madre de Dios a Cusco. Z větší části se rozprostírá v Amazonské nížině, částečně zasahuje na východní úpatí And. Nadmořská výška se pohybuje od 300 m n. m. (ústí řeky Manu do Madre de Dios) až k výškám 4 000 m n. m. (vrcholky And).\n\nPro celé území je typická vysoká biologická rozmanitost - bylo zde napočítáno např. 5000 druhů rostlin, 220 savců, 1000 ptáků, 100 plazů, 150 obojživelníků. Vzhledem k rozlehlosti chráněného území a jeho výškovému rozpětí panují v různých částech území rozdílné klimatické podmínky a roste rozdílná flóra a fauna. Průměrná roční teplota v nížinách je 20 °C, zatímco ve vyšších partiích 5 °C. Území lze rozdělit do 3 základních geografických částí:\n"}
{"id": "985628", "url": "https://cs.wikipedia.org/wiki?curid=985628", "title": "Považský Chlmec", "text": "Považský Chlmec\n\nPovažský Chlmec je městská část Žiliny. \n\nLeží na pravém břehu řeky Kysuca, před jejím vyústěním do Váhu. Z jižní strany přes řeku Váh sousedí se Žilinou a městskou částí Strážov, z východní strany ho odděluje řeka Kysuca od městské části Budatín a na severu sousedí s městskou částí Vranie. Na západě sousedí s obcí Divinka. Nachází se v zúženém prostoru mezi výběžky Javorníků a osamoceně vystupujícím vrchem Chlmci (tzv. Kysucká brána). Z východní strany protéká řeka Kysuca, od které je městská část chráněna ochrannou hrází, ta ji zároveň chrání i před vysokou hladinou řeky Váh. Vah protéká až za vrchem Chlmce, kde vtéká do vodní nádrže Hričov, která ohraničuje městskou část ze západní strany.\n\nPovažský Chlmec se vzpomíná v letech 1438 jako Hlumecz a 1504 jako Chumecz. V letech 1927–1948 se jmenoval Chlmec nad Váhom. Patřil blízkému panství Budatín. Obyvatelé se zabývali zejména rybářstvím. Ve znaku měl dvě v protisměru nad sebou postavené ryby, umístěné nad symbolicky znázorněnou tekoucí vodou. V roce 1784 měl 449 a roku 1980 již 1 454 obyvatel. V poloze Zábřehu se v hloubce 6 metrů našel mamutí kel a zjistilo se osídlení od mladší doby kamenné až po slovanské období. K Žilině byl přičleněn v roce 1970.\n\nObec byla původně postavena v blízkosti Budatínskeho zámku, na druhé straně řeky Kysuce. Výstavba byla dlouho soustředěna v zúženém prostoru mezi výběžky Javorníků a vrchem Chlmci. Ve staré části jsou ještě i dnes dlouhé úzké uličky se souvislou řadovou zástavbou a úzkými dvory. Výstavba pokračovala i v kopcovitém terénu nad obcí a podél řeky Kysuca. Ve druhé polovině 20. století začala výstavba postupovat i západním směrem. Mezi starou a novou částí byl postaven kulturní dům, před kterým se vytvořilo parkové náměstí. Na jeho okraji při cestě jsou dvě malé kaple. Je zde postaven kulturní dům, kaple, mateřská škola, Střední škola požární ochrany a čerpací stanice pohonných hmot. Základní škola byla zrušena pro nedostatek dětí. Jako bývalá samostatná obec má vlastní hřbitov. \n\nPovažský Chlmec byl svou polohou předurčen na individuální a komplexní bytovou výstavbu. Výhodou byla blízkost centra města, řek Kysuca a Váh, otevřený prostor k vodní hladině Hričovské přehrady, chráněný od severu pohořím Javorníky a samostatně stojícím protáhlým vrchem Chlmci. V druhé polovině minulého století však v západní části na okraji Hričovské přehrady byla postavena ústřední skládka odpadů, a tím znehodnotili tento cenný urbanistický prostor.\n\nPřes Považský Chlmec vedla z Trenčína po pravém břehu Váhu prastará cesta, spojující uherské království se Slezském a Polskem. Tato důležitá cesta prochází i dnes přes Považský Chlmec po pravém břehu Váhu směrem do Bytče. Po její pravé straně se za obytnou zónou začali v minulém století budovat průmyslové podniky. V západní části u Vodní nádrži Hričov společnost T + T, a. s. provozuje ústřední skládku odpadů. \n\nPovážským Chlmci prochází Silnice II/507, která se na levém břehu Kysuce napojuje na silnici I/11.\n\nDálnice D3 z Hričovského Podhradí končící nyní v Strážove, bude v budoucnu pokračovat přes Vodní nádrž Hričov do Považského Chlmce. Dále povede tunelem s názvem Považský Chlmec, dlouhým 2 218 metrů, směrem do Čadci.\n\nHttp://www.povazskychlmec.sk/"}
{"id": "985630", "url": "https://cs.wikipedia.org/wiki?curid=985630", "title": "Kančí obora", "text": "Kančí obora\n\nKančí obora (německy \"Saugarten\") je bývalá obora v severní části Břeclavi a zároveň název břeclavské ulice do ní vedoucí. Rozprostírá se v lužním lese severozápadně za odlehčovacím ramenem Dyje. Tvoří jižní část Přírodního parku Niva Dyje a je součástí Lednicko-valtického areálu. \n\nOplocená obora, kde se chovalo několik stovek kusů černé zvěře, navazovala na areál břeclavského zámku a existovala do počátku 20. století, kdy zanikla. Dnes je oblíbenou rekreační zónou pro místní obyvatele i turisty (zejména cykloturisty). Prochází tudy zelená turistická stezka od břeclavského nádraží směr Janův hrad a Lednice, žlutá stezka na Charvátskou Novou Ves a Boří les, trasa Naučné stezky Lužní les a cyklotrasy Podluží, Poštorenská, Valtická, Břeclavská, 41 a EV9. \n\nDominantu obory dodnes představuje cihlová hájenka, dnes sloužící k rekreačnímu ubytování. Na okraji bývalé obory, hned při vstupu za mostem přes rameno Dyje, se nachází úpravna vody, která zásobuje pitnou vodou město Břeclav, Ladnou a Podivín.\n\n"}
{"id": "985633", "url": "https://cs.wikipedia.org/wiki?curid=985633", "title": "Tunel Považský Chlmec", "text": "Tunel Považský Chlmec\n\nTunel Považský Chlmec je dálniční tunel na Slovensku, který měří 2218 metrů. Nachází se severozápadně od centra Žiliny a je součástí úseku dálnice D3 \"Žilina, Strážov\"-\"Žilina, Brodno\".\n\nVýstavba tunelu začala 17. června 2014. Tunel byl proražen 28. ledna 2016. Tunel byl předán do užívání 2. prosince 2017.\n\nObě tunelové trouby stoupají ve směru staničení přibližně do poloviny tunelu ve sklonu 0,5 procenta a poté klesají 0,79% až do konce tunelu. Skružovací poloměr oblouku tunelových trub má hodnotu 30 kilometrů.\n\nV tunelu se nacházejí SOS výklenky ve vzdálenostech přibližně 200 metrů a výklenky pro hydrant požárního vodovodu po přibližně 100 metrech. Větrání tunelu je provedeno jako podélné pomocí proudových ventilátorů.\n"}
{"id": "985638", "url": "https://cs.wikipedia.org/wiki?curid=985638", "title": "Ľudovít Jakubóczy", "text": "Ľudovít Jakubóczy\n\nĽudovít Jakubóczy (16. května 1898, Horní Naštice – 1. května 1954, Bratislava) byl slovenský herec.\n\nJeho rodiči byli Štefan Jakubóczy a Anna rozená Bennová. Sám Ľudovít se vyučil v Budapešti uměleckou truhlařinu a v témže městě začal také poprvé hrát divadlo. Mezi roky 1916 a 1919 byl členem budapešťského profesionálního kočovného divadla \"Újpesti sínhaz\". Po válce hrál ochotnicky v Trenčíně (1919–1925), Šahách (1925–1928) a Banské Bystrici (1928–1945). Od roku 1945 až do své smrti byl členem činohry Slovenského národního divadla v Bratislavě. Za svou činnost získal roku 1949 Národní cenu.\n\n"}
{"id": "985639", "url": "https://cs.wikipedia.org/wiki?curid=985639", "title": "Christianshavn", "text": "Christianshavn\n\nChristianshavn je umělý ostrov v sousedství Kodaně v Dánsku. Ostrov byl založen v 17. století Kristianem IV. jako rozšíření opevnění Kodaně. Má rozlohu 3,43 km a populaci 10 140 lidí.\n\nV roce 1612 dánský král Kristián IV. představil ambiciózní projekt na opevnění Kodaně. Během let 1618 až 1623 vztyčil hliněné náspy s pěti baštami v bažinaté oblasti mezi Kodaní a ostrovem Amager. V těch letech se objevila i idea vytvoření nové obchodní čtvrti v této oblasti. Tyto dva nápady se spojily a v roce 1639 byla založena malá obchodní čtvrť s pevností, která dostala jméno Christianshavn.\n\nOstrov je napojen na kodaňské metro na obě linky M1 a M2, zastávku na ostrově mají i vodní autobusy č. 901 a 902.\n\nKostel Spasitele se objevuje v knize \"Cesta do středu Země\" od Julese Verna. Ostrov se stal nesmrtelný díky velmi populárnímu dánskému seriálu \"Dům v Christianshavnu\". Dále je dějištěm části románu \"Cit slečny Smilly pro sníh\" od dánského autora Petra Hoega.\n\n"}
{"id": "985640", "url": "https://cs.wikipedia.org/wiki?curid=985640", "title": "Třída Erradi", "text": "Třída Erradi\n\nTřída Erradi je třída fregat alžírského námořnictva, patřící rodiny válečných lodí typu MEKO, produkovaných německou loděnicí Blohm + Voss. V této typové řadě je třída označena právě jako MEKO A-200AN. Jedná se o plavidla příbuzná jihoafrické třídě \"Valour\".\n\nKontrakt na stavbu této třídy byl podepsán 26. března 2012 s německým koncernem ThyssenKrupp Marine Systems. Cena kontraktu činí 2,17 miliardy eur. Mimo dvou fregat a šesti vrtulníků SuperLynx kontrakt dle některých pramenů pokrývá i stavbu druhého páru plavidel (jiné prameny uvádějí, že druhý na druhý pár zákazník získal opci). Kontrakt zahrnuje i výcvik posádek zajištěný německým námořnictvem.\n\nJednotky třídy Erradi:\n\nV konstrukci fregat budou využity prvky technologií stealth. Předpokládaná výzbroj je následující. Hlavňovou výzbroj bude tvořit jeden 76mm kanón OTO Melara Super Rapid v dělové věži na přídi a dvě zbraňové stanice s 27mm kanóny Mauser MLG 27. Raketovou výzbroj bude tvořit osm protilodních střel Diehl Defence RBS-15 Mk.3 s dosahem 200–250 km a 16násobné vertikální vypouštěcí silo pro protiletadlové řízené střely Denel Umkhonto s dosahem 12 km. Plavidla rovněž ponesou 324mm protiponorkové torpédomety pro torpéda MU90. Přistávací plocha a hangár na zádi budou sloužit k provozu dvou protiponorkových vrtulníků AgustaWestland SuperLynx 300 (Mk 140). Jejich výzbrojí budou protiponorková torpéda MU90 a řízené střely Mokopa. Vrtulníky dále ponesou ponorné sonary Compact FLASH.\n\nPohonný systém bude koncepce CODAG WARP, kombinující lodní šrouby s vodní tryskou (Water jet And Refined Propeller). Pohon bude tvořit jedna plynová turbína a dva diesely. Nejvyšší rychlost bude cca 30 uzlů.\n"}
{"id": "985644", "url": "https://cs.wikipedia.org/wiki?curid=985644", "title": "Špitálska (Bratislava)", "text": "Špitálska (Bratislava)\n\nŠpitálska je významná ulice v Bratislavě v městské části Staré Mesto. Získala své jméno podle špitálu při klášteře sester alžbětinek. Je to čtyřproudová komunikace, přes kterou prochází uprostřed tramvajová trať od Kamenného náměstí a náměstí SNP na Americké náměstí. Od Kamenného náměstí ji postupně křižují ulice Hollého, Rajská, Mariánská, Dobrovského, Lazaretská a 29. augusta.\n\n\"Levá strana\"\n\n\"Pravá strana\"\n"}
{"id": "985645", "url": "https://cs.wikipedia.org/wiki?curid=985645", "title": "Americké náměstí", "text": "Americké náměstí\n\nAmerické náměstí je náměstí a dopravní křižovatka v Bratislavě. Nachází se ve Starém Městě a spojuje ulice Špitálská, Mickiewiczova, Májkova, Odborářské náměstí a nedaleko se nachází Floriánske náměstí.\n\nMezi nejvýznamnější objekty patří rohová budova, tzv. „Metropolka“, Obchodní a obytný blok Avion, Fakultní nemocnice a Lékařská fakulta Univerzity Komenského, jejíž děkanát sídlí v Aspremontově letním paláci. Uprostřed náměstí ve tvaru rovnoramenného trojúhelníku je chráněný parčík.\n\nPřes náměstí prochází tramvajová trať z Kamenného náměstí na Trnavské mýto a Račianske mýto.\n"}
{"id": "985646", "url": "https://cs.wikipedia.org/wiki?curid=985646", "title": "Nanuqsaurus", "text": "Nanuqsaurus\n\nNanuqsaurus (\"ještěr - lední medvěd\") byl menším masožravým dinosaurem (teropodem) z čeledi Tyrannosauridae, který žil asi před 69 miliony let (geologický stupeň maastricht) na území dnešní Aljašky v USA. Byl menším a geologicky starším příbuzným populárního tyranosaura, dosahoval jen asi poloviny jeho délky (kolem 6 metrů). Lebka byla dlouhá asi 60 až 70 cm a představuje jedinou část kostry, která se dochovala. Holotyp dinosaura má katalogové označení \"DMNH 21461\" a je uložen v Dallaském muzeu přírodní historie.\n\nFosilie tohoto svrchnokřídového teropodního dinosaura byly objeveny roku 2006 v usazeninách souvrství Prince Creek na území severní Aljašky (území North Slope). Stáří nálezu činí 69,1 milionu let. Popsán byl podle částečně zachované lebky paleontology Anthonym Fiorillem a Ronaldem Tykoskim v roce 2014. Typovým a jediným známým druhem je \"N. hoglundi\" (pocta filantropovi Forrestu Hoglundovi). Rodové jméno vychází z místního domorodého nářečí, \"nanuq\" znamená \"lední medvěd\". Gregory S. Paul odhadl v roce 2016 délku tohoto teropoda na 5 metrů a jeho hmotnost na 500 kilogramů.\n\nV říjnu roku 2019 byl oznámen objev fosilních otisků stop neznámého tyranosaurida střední velikosti (délka 6 až 7 metrů) ze souvrství Chignik stejného stáří jako Prince Creek. Může se jednat právě o stopy nanuqsaura. \n\n\"Nanuqsaurus\" byl zástupcem čeledi Tyrannosauridae a podčeledi Tyrannosaurinae, mezi jeho nejbližší příbuzné patřily zřejmě rody \"Lythronax\", \"Daspletosaurus\" a \"Dynamoterror\".\n\n\n"}
{"id": "985647", "url": "https://cs.wikipedia.org/wiki?curid=985647", "title": "Tyršovo nábřeží (Bratislava)", "text": "Tyršovo nábřeží (Bratislava)\n\nTyršovo nábřeží je nábřeží Dunaje v Bratislavě v městské části Petržalka v okrese Bratislava V.\n\nZ jihu je ohraničeno komunikací Vídeňská cesta, která ho odděluje od Sadu Janka Krále. Nachází se zde divadlo Aréna a dvě stylové restaurace Au café a Leberfinger.\n\nV 80. a 90. letech 20. století se zde nacházel lunapark, začátkem 21. století byl odstraněn a od té doby se nábřeží používá na kulturní-společenské a rekreační akce.\n\nProtože nábřeží je záplavové území, neuvažuje se o novém zprovoznění zábavního parku na tomto území, nábřeží se má nadále využívat na kulturně-společenské akce.\n\nV roce 2005 se zde odehrál koncert britského zpěváka Eltona Johna.\n"}
{"id": "985648", "url": "https://cs.wikipedia.org/wiki?curid=985648", "title": "Bratislavský lesní park", "text": "Bratislavský lesní park\n\nBratislavský lesní park je komplex převážně listnatých lesů plnící převážně rekreační funkci v Bratislavě. Areál spravují místní Městské lesy. Na jeho území zasahují chráněné krajinné oblasti Malé Karpaty a Záhoří s mnoha přírodními rezervacemi, chráněnými areály a přírodními památkami. Podle současného stavu park zasahuje do katastrálního území Dúbravky, Karlovy Vsi, Záhorské Bystrice, Vinohrad, Starého Města a Rače.\n\nPřed přesným vymezením jeho hranic, které proběhlo v roce 2006 (nyní výměra 27 303 479 čtverečních metrů), se do parku zařazovaly i Dunajské luhy.\n\nMezi hlavní střediska Bratislavského lesního parku patří Železná studienka a Koliba, které jsou propojeny sedačkovou lanovkou na Kamzík.\n"}
{"id": "985649", "url": "https://cs.wikipedia.org/wiki?curid=985649", "title": "Vajanského nábřeží", "text": "Vajanského nábřeží\n\nVajanského nábřeží (kdysi \"Justilände\" nebo \"Justi-sor\") je nábřeží na levém břehu Dunaje v Bratislavě v městské části Staré Město.\n\nZačíná na Náměstí Ľudovíta Štúra a končí na Šafárikově náměstí.\n\nStojí zde Slovenské národní muzeum a památník vzniku Československa.\n"}
{"id": "985651", "url": "https://cs.wikipedia.org/wiki?curid=985651", "title": "Seznam bratislavských parků", "text": "Seznam bratislavských parků\n\nTato stránka obsahuje seznam městských a lesních parků na území Bratislavy, jakož i chráněné přírodní rezervace.\n\n\n"}
{"id": "985654", "url": "https://cs.wikipedia.org/wiki?curid=985654", "title": "Soví les (Bratislava)", "text": "Soví les (Bratislava)\n\nSoví les je chráněný areál v v okrese Bratislava V v Bratislavě v městské části Petržalka, který byl vyhlášen v roce 2010. Má rozlohu 41,8700 ha. Ochranné pásmo nebylo stanoveno.\nNachází se u nábřeží Dunaje mezi Mostem Apollo a Prístavným mostem v délce asi 1 km.\n\nÚčelem vyhlášení tohoto chráněného areálu je zajištění ochrany těchto stanovišť evropského významu: Vrbovotopolové nížinné lužní lesy (91E0), dubovo-jilmo-jasanové nížinné lužní lesy (91F0), přirozené eutrofní a mesotrofní stojaté vody s vegetací plovoucích a ponořených cévnatých rostlin typu \"Magnopotamion\" nebo \"Hydrocharition\" (3150) a nížinné vodní toky s vegetací svazu \"Ranunculion fluitantis\" a \"Callitricho-Batrachion\" (3260), druhů evropského významu a druhů národního významu.\n\n"}
{"id": "985655", "url": "https://cs.wikipedia.org/wiki?curid=985655", "title": "Obora Soutok", "text": "Obora Soutok\n\nObora Soutok je největší obora v České republice, rozprostírající se severně od soutoku Moravy a Dyje, na území tzv. Dyjského trojúhelníku. Kromě těchto dvou řek, resp. silničky vedoucí nedaleko řeky Dyje, ji ohraničuje ještě silnice II/425, částečně i Kyjovka se Svodnicí v okolí Lanžhotu a město Břeclav. Vyznačuje se především velkým množstvím vodních kanálů, slepých ramen řek i vodních toků a tůněmi. Lužní lesy jsou zde doplněny solitérně rostoucími stromy. Celková rozlohy obory dosahuje 4232 ha, přičemž 3395 ha zaujímají lesy, 532 ha zemědělské plochy (zejména louky) a zbývajících 305 ha vodní a další plochy.\n\nPočátky obory lze datovat do roku 1872, kdy Lichtenštejnové nechali oplotit území okolo řeky Moravy, čímž chtěli znemožnit zde chovaným jelenům vycházet do okolních polí. Dnes je obora v majetku Lesů České republiky, s.p. a chová se zde především jelen lesní, daněk evropský, srnec obecný a prase divoké.\n\nZe solitérních stromů, které v oboře rostou, stojí za zmínku zejména habr obecný při cestě na Pohansko, který se svojí výškou 15,5 m a obvodem kmene 482 cm patří k nejmohutnějším jednookenným habrům v Evropě. Zajímavá je i 11,5 m vysoká hrušeň polnička, rostoucí u vojenského bunkru u Pohanska, s obvodem kmenu 303 cm či zřejmě nejmohutnější strom v oblasti, dub letní na louce u hradiště Pohansko, jenž dosahuje výšky 27 m a obvodu kmene 806 cm.\n\nV oboře se nachází dvojice maloplošných chráněných území – NPR Ranšpurk a NPR Cahnov–Soutok. Kromě toho zde byla vystavěna řada samot, přičemž k těm nejznámějším a nejzajímavějším patří lovecké zámečky Pohansko a Lány či historická lovecká chata Dúbravka (v minulosti nazývaná \"Malý ruský dům\"), Ruský dům (též \"Velký ruský dům\") z roku 1871 a zaniklý na konci války v roce 1945 či zrekonstruovaný seník u Cahnovského pralesa.\n\nPřed druhou světovou válkou byla v oboře a okolí vybudována řada bunkrů, sloužících ke střežení hranice. V jednom takovém, nedaleko zámečku Pohansko, je umístěno Muzeum Československého opevnění. Naproti zámečku bylo archeology objeveno staroslovanské hradiště ze 6.-10. století.\n\nPo značených turistických stezkách je přístupná pouze severní část obory. Od Břeclavi sem vede zelená turistická stezka, která ovšem u zámečku Pohansko uhýbá doprava a přes rozcestí \"Nad Německými loukami\" se stáčí k železniční stanici Boří les. Od Břeclavi přichází také trasa NS Pohansko, končící u zámečku Lány. Ostatní části obory jsou přístupné pouze po neznačených cestách, přičemž zejména ty v jižní části u soutoku Dyje s Moravou mohou být především v jarních měsících neprůchozí.\n"}
{"id": "985657", "url": "https://cs.wikipedia.org/wiki?curid=985657", "title": "Vinohrady (Bratislava)", "text": "Vinohrady (Bratislava)\n\nVinohrady jsou místní část a také katastrální území v Bratislavském Novém Městě. Leží v severních partiích města. Postupně (od severu ve směru chodu hodinových ručiček) sousedí se Záhorskou Bystricou, Račou, Novým Městem, Starým Městem a Lamačem. Prochází tudy silnice II/502 a také zastávka Bratislava–Vinohrady.\n"}
{"id": "985660", "url": "https://cs.wikipedia.org/wiki?curid=985660", "title": "Praha-Zbraslav (nádraží)", "text": "Praha-Zbraslav (nádraží)\n\nNádraží Praha-Zbraslav je nádraží na adrese Závist 1157 na železniční trati Praha – Vrané nad Vltavou – Čerčany/Dobříš a jedná se o poslední (z opačné strany první) pražskou zastávku této tratě. Nachází se v Praze-Zbraslavi.\n\nŽelezniční stanice je v provozu od roku 1897. Její původní název byl „Zbraslav“, od roku 1898 „Zbraslav - Závist“ a od roku 1937 opět „Zbraslav“. Dva roky po připojení Města Zbraslav k Praze (1974) byla stanice přejmenována na současné „Praha - Zbraslav“.\n\nV roce 2002 byla budova poničena povodněmi. Z celkového počtu 4 kolejí jsou dvě dopravní a dvě manipulační.\n\nPřes Zbraslavské nádraží vedou turistické značené trasy 0001 z Berouna na Kutnohorsko, 1013 do Písnice, 1035 do Jarova, 3036 do Dolních Břežan a 6078 z Točné do Károvského údolí přes Oppidum na Závisti. Turisté mohou také využít cyklostezky A2, 8100, Vltavská a EV7.\n\n\n"}
{"id": "985662", "url": "https://cs.wikipedia.org/wiki?curid=985662", "title": "Ciucaș", "text": "Ciucaș\n\nCiucaș je pohoří v Rumunsku ležící v obloukových Karpatech, které jsou součástí rumunských východních Karpat. Centrální část pohoří je charakteristická vápencovo-slepencovými skalními útvary, které jsou chráněny přírodní rezervací. Nejvyšší horou je vrchol Ciucaș (1954 m).\n\n"}
{"id": "985663", "url": "https://cs.wikipedia.org/wiki?curid=985663", "title": "Kamill Kuranda", "text": "Kamill Kuranda\n\nKamill Kuranda (7. února 1851 Vídeň – 1. února 1919 Vídeň) byl rakouský politik, na počátku 20. století poslanec Říšské rady.\n\nVychodil národní školu a gymnázium. Od roku 1867 studoval práva na univerzitě (Vídeňská univerzita a Univerzita Tübingen). Působil jako úředník ministerstva železnic a byl ministerským radou. Angažoval se také v politice: byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 1. Byl nezařazeným poslancem. Mandát obhájil za týž obvod i ve volbách do Říšské rady roku 1911, opět jako nezařazený poslanec. Ve vídeňském parlamentu setrval až do zániku monarchie. K roku 1911 se profesně uvádí jako ministerský rada.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n\nJeho otcem byl spisovatel, novinář a politik Ignaz Kuranda, bratrem bankovní odborník Felix Kuranda.\n"}
{"id": "985664", "url": "https://cs.wikipedia.org/wiki?curid=985664", "title": "Geopark Turold", "text": "Geopark Turold\n\nGeopark Turold je venkovní expozice významných hornin České republiky, umístěná v opuštěném vápencovém tzv. Zadním lomu u Mikulova v okrese Břeclav v Jihomoravském kraji na území CHKO Pálava. Nacházejí se zde ukázky 17 druhů hornin z různých koutů České republiky, které představují typické zástupce geologické historie na území státu.\n\nGeopark byl vytvořen v roce 2006 z iniciativy členů mikulovské ZO ČSOP 56/15 - Centra ekologické výchovy Pálava - jako pomůcka pro terénní ekologickou výuku. Geologická expozice je součástí Naučné stezky Turold, vedoucí od Mikulova k jeskyni Na Turoldu. Zároveň je součástí PR Turold. Jako první jsou umístěny vyvřelé horniny, následují horniny usazené a nakonec horniny přeměněné. Všechny bloky jsou uspořádány do tvaru uzavřené podkovy a každý z bloků má na povrchu obroušenou plochu pro znázornění vzhledu po opracování. Všechny exponáty jsou doplněny tabulkami s popisem jednotlivých hornin. Správou jeskyní České republiky a Centrem ekologické výchovy Pálava jsou v areálu na Turoldu v prostoru jeskyně a geoparku pořádány geologické a přírodovědné přednášky a výukové hodiny. \n\n\n"}
{"id": "985669", "url": "https://cs.wikipedia.org/wiki?curid=985669", "title": "Zygmunt Lasocki", "text": "Zygmunt Lasocki\n\nZygmunt Lasocki (16. prosince 1867 Krakov – 17. února 1948 Krakov) byl rakouský a polský politik z Haliče, na počátku 20. století poslanec Říšské rady, v meziválečném Polsku diplomat a velvyslanec v Československu.\n\nVystudoval právo na Jagellonské univerzitě v Krakově. Byl zároveň majitelem statku. Působil jako předseda okresní rady v Tarnobrzegu. Angažoval se v politice. Od roku 1907 byl členem Polské lidové strany.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 45. Byl členem poslanecké frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako místodržitelský rada.\n\nZa první světové války se zasloužil o péči o haličské uprchlíky. V roce 1918 byl tajemníkem Polské likvidační komise. Následně se zapojil do diplomatických služeb polského státu. V letech 1919–1921 a 1923–1926 byl polským velvyslancem v Praze. Patřil k pravicovému křídlu Polské lidové strany „Piast” a zasadil se o její sloučení s národní demokracií. Po odchodu do penze se zabýval historiografií.\n"}
{"id": "985671", "url": "https://cs.wikipedia.org/wiki?curid=985671", "title": "Zimarky", "text": "Zimarky\n\nZimarky je přírodní památka ev. č. 5768 severně od obce Velké Bílovice v okrese Břeclav, jihozápadně stejnojmenné kóty (264 m n. m.), u kaple sv. Cyrila a Metoděje. Geomorfologicky náleží do Šardické pahorkatiny. Součástí přírodní památky je EVL CZ0624108 Zimarky.\nDůvodem ochrany jsou panonské sprašové stepní trávníky s významným výskytem katránu tatarského (\"Crambe tataria\") a dalších zvláště chráněných a vzácných druhů rostlin a živočichů, jako např. tořič včelonosný (\"Ophrys apifera\"), sinokvět měkký (\"Jurinea mollis\"), hulevník východní (\"Sisymbium orientale\"), záraza alsaská (\"Orobanche alsatica)\", vstavač vojenský (\"Orchis militaris\"), lišaj pryšcový (\"Hyles euphorbiae\"), chrobák ozbrojený (\"Odontaens armiger\"), modrásek hnědoskvrnný (\"Polyommatus duphnis\") a další.\n\nPodloží tvoří flyšové pásmo vnějších Karpat, zastoupené hlavně vápnitými jíly s vložkami písků a štěrků, překrývané kvartérními sprašemi. Půdy zastupují černozem modální a pelická. \n\n"}
{"id": "985673", "url": "https://cs.wikipedia.org/wiki?curid=985673", "title": "Robert Hrubý", "text": "Robert Hrubý\n\nRobert Hrubý (* 27. dubna 1994, Praha, Česká republika) je český fotbalový záložník a reprezentant, od ledna 2017 hráč klubu FC Baník Ostrava. Má přehled ve hře, dobře pracuje s míčem a umí dát přesnou přihrávku. \n\nRobert Hrubý je odchovancem SK Slavia Praha, kde prošel všemi mládežnickými kategoriemi.\n\nPřed jarní částí sezony 2013/14 se propracoval do prvního mužstva. V Gambrinus lize debutoval pod trenérem Miroslavem Koubkem v ligovém utkání 22. února 2014 proti SK Sigma Olomouc, kde pražský tým utrpěl debakl 1:5. Dostal se na hřiště v samotném závěru střetnutí. V základní sestavě mu dal poprvé příležitost nový nizozemský trenér Slavie Alex Pastoor 10. března 2014 proti FK Teplice (porážka 0:1). 18. března 2014 podepsal s mužstvem nový kontrakt do konce ročníku 2017/18. První ligovou trefu si připsal 2. května 2014 v utkání s 1. FK Příbram (výhra 3:0).\n\nV lednu 2016 odešel z kádru Slavie, který prodělával velké změny, do týmu FC Baník Ostrava bojujícího o záchranu v Synot lize, kde ve dvanácti odehraných zápasech vstřelil čtyři branky.\n\nV červenci 2016 odešel na další hostování, tentokrát do týmu FK Teplice, kam si ho vybral nový trenér Daniel Šmejkal.\n\nV prosinci 2016 přestoupil za cca 5 milionů Kč ze Slavie Praha do již druholigového Baníku Ostrava, kde na jaře hostoval. Zájem Baníku o jeho angažování přetrvával, hráč zde podepsal kontrakt platný od 1. ledna 2017.\n\nRobert Hrubý reprezentoval Českou republiku v mládežnických týmech U-16, U-17, U-18 a U-20. Od roku 2014 hrál za reprezentaci do 21 let. Debutoval 15. dubna 2014 proti Slovensku (porážka 1:3).\n\nV A-mužstvu České republiky debutoval 8. listopadu 2017 v přípravném utkání v katarském městě Dauhá proti reprezentaci Islandu (výhra 2:1).\n\n"}
{"id": "985676", "url": "https://cs.wikipedia.org/wiki?curid=985676", "title": "Stanisław Łazarski", "text": "Stanisław Łazarski\n\nStanisław Łazarski (30. prosince 1849 Jeleśnia – 18. prosince 1938 Witkowice) byl rakouský a polský politik z Haliče, na počátku 20. století poslanec Říšské rady.\n\nJeho bratrem byl farmakolog Józef Łazarski. Stanisław Łazarski v letech 1868–1871 vystudoval právo a filozofii na Jagellonské univerzitě v Krakově. V roce 1873 získal titul doktora filozofie. Od roku 1880 byl advokátem v Białé, pak byl advokátem ve věcech trestních ve Wadowicích. Angažoval se v politice. Od roku 1901 zasedal coby poslanec Haličského zemského sněmu. Zasedal v daňové komisi sněmu a v komisi pro zemědělskou reformu. Na sněmu se zasazoval o investice v domovském regionu Białé.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 18. Byl členem poslanecké frakce Polský klub. Za týž obvod mandát obhájil i ve volbách do Říšské rady roku 1911. Ve vídeňském parlamentu setrval až do zániku monarchie. Patřil ke konzervativnímu politickému proudu.\n"}
{"id": "985684", "url": "https://cs.wikipedia.org/wiki?curid=985684", "title": "Zelená renklóda", "text": "Zelená renklóda\n\nZelená renklóda (\"Prunus domestica\" 'Zelená renklóda') je ovocný strom, kultivar druhu slivoň renklóda z čeledi růžovitých. Odrůda je známa ze středověké Francie, ale původ není znám. Je cizosprašná. Plody jsou střední velikosti (20–30 g) chutné šťavnaté sladké plody se zelenou, v úplné zralosti zelenožlutou, slupkou. Trpí moniliózou, po deštích mohou praskat plody, které jsou pak napadány patogenem. Tato stará odrůda je stále poměrně rozšířená, většinou se pěstuje v zahradách. Z odrůdy Zelená renklóda byla českým zahradníkem ke konci 19.století vyšlechtěna 'Althanova renklóda'.\n\nPodle biolib.cz je pro odrůdu s označením Zelená renklóda používáno více rozdílných názvů, například Slíva zelená velká, Zelená renklóda pozdní, Zelená renklóda velká, Ryngle (lidově). Podle učebnice ovocnictví byl používán i název 'Zelenka'. V jiných zemích jsou používány jiné názvy, například ve Velké Británii Green Gage, ve Francii Reine Claude verte.\nOdrůda je dobře známa ze středověké Francie, která je někdy pokládána za zemi původu. Původ odrůdy ve skutečnosti ale není znám. V tomto období byla pěstována v jižní Evropě. Původně byla pěstována v Řecku, potom v Itálii a z Francie se rozšířila do střední Evropy. Za oblast původu je tedy pokládáno Středomoří, odrůda byla zaregistrována mezi povolené odrůdy v roce 1954. \n\nRůst stromů je zpočátku silný,(letorosty 50-60 cm) později střední (letorosty 20-30 cm). Vytvářejí typicky vysoce posazené malé kulovité koruny. Větve velmi dobře obrůstají plodonosným obrostem. Odrůda Zelená renklóda kvete středně raně a jsou cizosprašná. Preferuje chráněné polohy a vlhké živné půdy, . Některý zdroj uvádí odolnost proti nízkým teplotám. další uvádí odolnost proti mrazu střední. V chudých půdách jsou plody menší, bez chuti.\n\nPodle některých zdrojů plodí středně pozdně, pravidelně, avšak ne příliš mnoho ovšem podle jiných zdrojů středně brzy, méně pravidelně a mnoho, podle ještě jiných plodí odrůda záhy, mnoho, avšak ne pravidelně, střídavě.. Ještě další zdroj uvádí smířlivě, že plodí středně i brzy, nepravidelně, středně i hojně.\n\nZralé plody špatně snáší transport, je třeba plody podtrhnout nebo sklízet na počátku zralosti. Zralé plody jsou vhodné k přímé konzumaci nebo zpracování, nezralé ke kompotování.\n\nPlody bývají střední velikosti (20–30 g), kulovitý až oválný. Slupka je ojíněná, matná, zelené až žlutozelené barvy. Stopka krátká až středně dlouhá, středně tlustá, zelenohnědá. Plody zrají začátkem září. Zelenožlutá dužnina je aromatická, šťavnatá, měkká nebo tuhá, dobře odlučitelná od pecky. \n\nCelokrajný, vroubkovaný. Elipsovitý až obvejčitý. Průměrná velkost: délka čepele 85 -110 mm, šířka čepele 50-60 mm.\n\nKuželovité pupeny, malé.\n\nV období květu jsou již částečně vyrašené listy. Květy jsou velké, 2.5 cm v průměru. Je dobrý opylovač. Kvete poloraně a je cizosprašná. \nVhodným opylovačem je ´Althanova renklóda´, 'Viktorie', 'Bühlská', 'Jefferson', ´Mirabelka nancyská´, ´Oullinská renklóda´, 'Zimmerova'. Za dobré opylovače jsou považovány 'Vlaška', 'Domácí švestka', avšak tyto opylovače podle některých zdrojů někdy kvetou až o několik dnů později. \n\nPlodí největší plody na bujně rostoucích podnožích. Je doporučena St. Julien de Toulouse, Durancie, EM Myrobalán A. Myrobalán ( MY-VS-1, MY-KL-A.) do středních, vlhkých a horších sušších půd.\n\nProti šarce byla považována za odolnou avšak napadené dřeviny špatně plodí a dříve hynou. Náchylná k monilióze. Plody po deštích praskají. Bývá napadána pilatkou, puklicemi, plody poškozují vosy. Vyskytuje se klejotok.\n\n"}
{"id": "985688", "url": "https://cs.wikipedia.org/wiki?curid=985688", "title": "Ozbrojené síly Evropské unie", "text": "Ozbrojené síly Evropské unie\n\nOzbrojené síly Evropské unie představují jednotlivé armády 28 členských států Evropské unie, protože oblast obrany zůstává i nadále doménou národních států. Evropská integrace byla nicméně v posledních letech prohloubena i v této oblasti v rámci Společné bezpečnostní a obranné politiky (\"Common Security and Defence Policy, CSDP\"), která spadá pod Společnou zahraniční a bezpečnostní politiku (\"Common Foreign and Security Policy, CFSP\"). Dalším prvkem bylo vytvoření samostatných mezinárodních sil zaměřených na obranu EU. V poslední době byla též spuštěna řada vojenských operací CSDP. Hlavní vojenskou aliancí v Evropě zůstává NATO, jehož členy je 21 států EU a další evropské země mimo EU.\n\nNěkolik vlivných činitelů, například bývalý francouzský prezident Nicolas Sarkozy, německá kancléřka Angela Merkelová, italský ministr zahraničních věcí Franco Frattini či bývalý belgický prémiér Guy Verhofstadt, vyjádřilo podporu společné obraně Unie. Tento záměr, vyžadující jednomyslnou podporu napříč členskými státy, byl formálně zakotven v Článku 42 Smlouvy o Evropské unii po vstupu Lisabonské smlouvy v platnost dne 1. prosince 2009. Lisabonská smlouva dále rozšířila princip “posílené spolupráce” za účelem aplikace na oblast obrany. Tento mechanismus umožňuje menšímu počtu členských států, aby prohloubily evropskou integraci v institucionálním rámci EU, a to bez nutnosti zapojení ostatních členských států.\n\n"}
{"id": "985690", "url": "https://cs.wikipedia.org/wiki?curid=985690", "title": "Juliusz Leo", "text": "Juliusz Leo\n\nJuliusz Franciszek Leo (1. února 1862 Wieliczka – 21. února 1918 Krakov) byl rakouský a polský právník, vysokoškolský pedagog a politik z Haliče, na počátku 20. století poslanec Říšské rady a starosta Krakova.\n\nVystudoval na Jagellonské univerzitě v Krakově. V roce 1888 se habilitoval. V letech 1892–1904 byl profesorem finanční vědy a národohospodářství na Jagellonské univerzitě. Angažoval se v politice. Od roku 1901 zasedal jako poslanec Haličského zemského sněmu a v roce 1904 se stal starostou Krakova. Ve funkci starosty provedl četné reformy a za jeho působení prodělal Krakov výrazný rozmach. V roce 1908 se mu podařilo prosadit zemský zákon, na jehož základně byl utvořen Velký Krakov připojením okolních obcí.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 8. Byl členem poslanecké frakce Polský klub. Ve vídeňském parlamentu setrval až do své smrti. K roku 1911 se profesně uvádí jako tajný rada, univerzitní profesor, starosta Krakova a zemský poslanec.\n\nV roce 1912 se stal předsedou Polského klubu na Říšské radě. Patřil ke konzervativní straně, později byl jedním z hlavních politiků liberální Polské demokratické strany. V roce 1914 byl prvním předsedou Nejvyššího národního výboru (\"Naczelny Komitet Narodowy\"), který v době války sdružil polskou politickou reprezentaci v Rakousku-Uhersku.\n"}
{"id": "985692", "url": "https://cs.wikipedia.org/wiki?curid=985692", "title": "Margarita Gasparjanová", "text": "Margarita Gasparjanová\n\nMargarita Gasparjanová, ) (* 1. září 1994 Moskva) je ruská profesionální tenistka. Ve své dosavadní kariéře na okruhu WTA Tour vyhrála dva singlové a čtyři deblové turnaje. V rámci okruhu ITF získala devět titulů ve dvouhře a osm ve čtyřhře. Domovským oddílem je CSKA Moskva.\n\nNa žebříčku WTA byla ve dvouhře nejvýše klasifikována v březnu 2016 na 41. místě a ve čtyřhře pak v červnu téhož roku na 25. místě. Ve světové kombinované klasifikaci ITF juniorek byla nejvýše postavena v lednu 2011 na 35. příčce. Trénuje ji Jelena Makarovová.\n\nV ruském fedcupovém týmu debutovala v roce 2013 finálovým utkáním Světové skupiny proti Itálii, v němž za rozhodnutého stavu ve prospěch soupeřek nastoupila do čtyřhry. Spolu s Chromačevovou podlehly páru Knappová a Pennettaová. Do roku 2020 v soutěži nastoupila ke čtyřem mezistátním utkáním s bilancí 0–2 ve dvouhře a 1–2 ve čtyřhře.\n\nNa juniorském Orange Bowlu v roce 2010 se s Ukrajinkou Annou Poznichyrenkovou probojovaly do finále čtyřhry, v němž nestačily na dvojici Lauren Herringová a Madison Keysová. V rámci Letní univerziády 2013 konané v Kazani byla členkou ruského družstva, které vybojovalo stříbrné medaile.\n\nV hlavní soutěži grandslamu debutovala na květnovém French Open 2015 po zvládnuté tříkolové kvalifikaci. V prvním kole však skončila na raketě chorvatské teenagerky Any Konjuhové. V úvodní fázi Wimbledonu 2015 narazila na světovou jedničku a pozdější vítězku Serenu Williamsovou. Přestože favoritce na začátku prolomila podání, zápas hladce prohrála, když Američanka získala jedenáct ze třinácti zbylých gamů.\n\nPremiérové tituly z okruhu WTA Tour vybojovala na červencovém Baku Cupu 2015. V semifinále dvouhry vyřadila druhou nasazenou Italku Karin Knappovou. V boji o titul pak zdolala rumunskou kvalifikantku Patricii Marii Țigovou po třísetovém průběhu. V následném vydání žebříčku WTA z 3. srpna 2015 poprvé pronikla do elitní světové stovky, když figurovala na 71. místě. V Baku získala i deblový titul. Po boku krajanky Alexandry Panovové ve finále přehrály rusko-ukrajinské dvojky Vitaliju Ďjačenkovou s Olgu Savčukovou.\n\nTřetí deblovou trofej získala s Andreou Hlaváčkovou na antukovém J&T Banka Prague Open 2016, kde jako druhé nasazené ve finále zdolaly dvojici María Irigoyenová a Paula Kaniová po dvousetovém průběhu.\n\nNa zářijovém Taškent Open 2018 přidala druhý singlový titul. V nejkratším taškentském finále za 61 minut zdolala 17letou ruskou kvalifikantku Anastasiji Potapovovou po hladkém dvousetovém průběhu. Na okruh se přitom vrátila v květnu 2018 po dvouleté přestávce zaviněné zraněními a startovala pod žebříčkovou ochranou. Jako 299. hráčka žebříčku se stala druhou nejníže postavenou vítězkou dvouhry v historii WTA Tour. Zařadila se tak za Indonésanku Angelique Widžajaovou, která zvítězila na Bali 2001 jako 579. žena klasifikace. Jednalo se o její druhou semifinálovou i finálovou účast v kariéře. Bodový zisk znamenal návrat do první dvoustovky. Členku první světové desítky poprvé porazila z pozice 137. hráčky žebříčku na Upper Austria Ladies Linz 2018, kde ve druhém kole vyřadila světovou desítku Kiki Bertensovou.\n\n"}
{"id": "985695", "url": "https://cs.wikipedia.org/wiki?curid=985695", "title": "BK Nová Paka", "text": "BK Nová Paka\n\nBK Nová Paka (celým názvem: Bruslařský klub Nová Paka) je český sportovní klub, který sídlí ve městě Nová Paka v Královéhradeckém kraji. Založen byl v roce 1934. Od sezóny 2019/20 působí ve 2. lize, třetí české nejvyšší soutěži ledního hokeje. Své domácí zápasy odehrává na zimním stadionu Nová Paka s kapacitou 1 200 diváků. Klubové barvy jsou světle modrá, bílá a červená\n\nMimo oddíl ledního hokeje má sportovní klub i jiné oddíly, mj. oddíl krasobruslení.\n\n\n\nZdroj: \n\n\n\nZdroj: \n\n"}
{"id": "985696", "url": "https://cs.wikipedia.org/wiki?curid=985696", "title": "Bratrstvo (film, 2009)", "text": "Bratrstvo (film, 2009)\n\nBratrstvo (\"Broderskab\") je dánský hraný film z roku 2009, který režíroval Nicolo Donato podle vlastního scénáře. Film popisuje vztah dvou příslušníků neonacistické skupiny tápajících mezi svou homosexuální orientací a doktrínou jejich hnutí. Snímek měl světovou premiéru na Mezinárodním filmovém festivalu v Římě 21. října 2009.\n\nLars je důstojníkem v dánské armádě a jeho nadřízený mu kvůli neoficiální stížnosti na jeho chování mimo kasárna a nedostatečnému respektu u podřízených vojáků zamezí kariérní postup. Opustí proto službu v armádě a vrátí k rodičům, dominantní matce a mlčenlivému otci. Po večerech se setkává s přáteli a seznámí se se dvěma skinheady, kteří jsou řadovými členy neonacistické skupiny. Jimmy a Michael jsou proti iráckým žadatelům o azyl, kteří žijí v nedalekém uprchlickém centru. Lars se jim za jejich názory vysmívá, nicméně je pozván na oslavy slunovratu, kterou pořádá jejich neonacistická skupina. O několik dní později se Lars nepohodne s matkou, odchází od rodičů a odstěhuje se k Michaelovi. Zpočátku se příliš vzájemně nesnášejí, ale postupně si na sebe zvyknou a pracují společně na rekonstrukci chaty, kterou vlastní Ebbe, politický šéf neonacistické skupiny. Vytváří se mezi nimi erotické napětí a po večeři se spoustou vína se spolu vyspí. Druhý den ráno se cítí trapně, nicméně milostný vztah mezi nimi pokračuje. Pokračují v opravě domu a Jimmy zasvěcuje Larse do nacistické propagandy. Při jednom setkání skupiny Ebbe zakazuje další útoky na gaye, neboť to vrhá na neonacisty špatné světlo. Lars provokuje členy (a zejména Jimmyho) tvrzením, že také Ernst Röhm byl homosexuál. Večer v hospodě Jimmy slovně napadá Iráčana, který ho zbije. Lars a Jimmův bratr Patrick vezmou Jimmyho do domu na pláži. Patrick na Larse žárlí a závidí mu, protože má získat plné členství ve skupině dřív než on. Když pak Larse a Jimmiho tajně pozoruje oknem, vidí, že se objímají v posteli. O několik dní později se Patrick zeptá Jimmiho na jeho milostný vztah k Larsovi, což nemůže popřít. Patrick poté navštíví Michaela. Ebbe se nečekaně objeví ve svém domě na pláži, aby viděl, jak pokročila renovace. Objeví rozestlanou postel, ve které evidentně spali dva lidé. Na dalším setkání skupiny Michael připraví Jimmymu a Larsovi překvapení. Oba je odveze v dodávce na neznámé místo, kde jsou členy skupiny zmláceni. O pár dní později se oba rozhodnou společně odjet. Zatímco v noci nakládají věci do auta, Jimmy je jedním neonacistou několikrát bodnut do břicha. Jimmy leží v kómatu v nemocnici, kde ho navštíví Patrick a Lars. Není jasné, zda se vůbec někdy probudí. Patrick opouští nemocnici a jde na oslavu se svými neonacistickými přáteli, kde se nachází i útočník na jeho bratra.\n\n"}
{"id": "985698", "url": "https://cs.wikipedia.org/wiki?curid=985698", "title": "SK Třebechovice pod Orebem (lední hokej)", "text": "SK Třebechovice pod Orebem (lední hokej)\n\nSK Třebechovice pod Orebem (celým názvem: Sportovní klub Třebechovice pod Orebem) je český klub ledního hokeje, který sídlí ve městě Třebechovice pod Orebem v Královéhradeckém kraji. Založen byl v roce 1933. Od sezóny 2006/07 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou červená, bílá a modrá.\n\nSvé domácí zápasy odehrává na zimním stadionu Třebechovice pod Orebem s kapacitou 600 diváků.\n\n\nZdroj: \n\n\n\nZdroj: \n\n"}
{"id": "985705", "url": "https://cs.wikipedia.org/wiki?curid=985705", "title": "Stadion Nový Bydžov", "text": "Stadion Nový Bydžov\n\nStadion Nový Bydžov je český klub ledního hokeje, který sídlí ve městě Nový Bydžov v Královéhradeckém kraji. Založen byl v roce 1933. Od sezóny 2014/15 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává na zimním stadionu Nový Bydžov s kapacitou 700 diváků.\n\n\nZdroj: \n\n\n\nZdroj: \n\n"}
{"id": "985706", "url": "https://cs.wikipedia.org/wiki?curid=985706", "title": "Alison Van Uytvancková", "text": "Alison Van Uytvancková\n\nAlison Van Uytvancková, nepřechýleně \"Van Uytvanck\", (* 26. března 1994 Vilvoorde) je belgická profesionální tenistka. Ve své dosavadní kariéře vyhrála na okruhu WTA Tour čtyři singlové turnaje a jeden v rámci série WTA 125K po triumfu na listopadovém OEC WTA Ladies Open v Tchaj-peji. K nim přidala jednu deblou trofej. V rámci okruhu ITF získala jedenáct titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v srpnu 2018 na 37. místě a ve čtyřhře pak v témže datu na 106. místě. Trénují ji Michiel Antheunis a Ann DeVriesová, koučové belgického tenisového svazu.\n\nV hlavní soutěži nejvyšší grandslamové kategorie debutovala na Australian Open 2014, kde ji v úvodním kole vyřadila Francouzka Virginie Razzanová po zvládnutých tiebreacích obou sad.\n\nV belgickém fedcupovém týmu debutovala v roce 2012 čtvrtfinálovým utkáním Světové skupiny proti Srbsku, v němž s Wickmayerovou prohrála čtyřhru proti páru Jovanovská a Krunićová. V roce 2011 byla členkou týmu, jenž se probojoval do semifinále Světové skupiny. Do roku 2020 v soutěži nastoupila k dvaceti mezistátním utkáním s bilancí 12–7 ve dvouhře a 3–5 ve čtyřhře.\nNa okruhu ITF získala čtyři singlové tituly, které vybojovala v portugalském Vale Do Lobo, francouzském Dijonu, skotském Edinburghu a britském Sunderlandu. Jako poražená finalistka skončila v belgickém Tessenderlu, kde nestačila na zástupkyni německého tenisu Annu-Lenu Grönefeldovou.\n\nV rámci okruhu WTA Tour se probojovala do hlavní soutěže Brussels Open, když vyhrála tři kvalifikační kola nad Margalitou Čachnašviliovou, Laurou Siegemundovou a konečně také nad Tchajwankou Su-wej Sieovou. V úvodním kole turnaje pak překvapivě zdolala zkušenou Švýcarku Patty Schnyderovou. Ve druhém nestačila na krajanku Yaninu Wickmayerovou, již podlehla ve dvou sadách.\n\nZ pozice kvalifikantky také pronikla do hlavní soutěže travnatého UNICEF Open v 's-Hertogenboschi, kde byla nad její síly v úvodním utkání Alexandra Dulgheruová.\n\nV Glasgowě zaznamenala pátou trofej z události ITF ve dvouhře. Z finále odešla poražena v německém Kaarstu. V únoru debutovala v belgickém fedcupovém týmu debutovala v roce 2012 čtvrtfinálovým utkáním Světové skupiny proti Srbsku, když ji nehrající kapitánka Ann Devriesová postavila místo Flipkensové do rozhodující čtyřhry za stavu 2:2 na zápasy. S Wickmayerovou však po třísetovém průběhu podlehly páru Bojana Jovanovská a Aleksandra Krunićová. Belgičanky tak ze soutěže vypadly těsným poměrem 2:3.\n\nNa nejvyšším ženském okruhu obdržela divokou kartu do hlavní soutěže Brussels Open. V prvním klání si poradila s 39. ruskou hráčkou žebříčku Xenijí Pervakovou a poté přešla přes Jihoafričanku Chanelle Scheepersovou, která ve světové klasifikaci figurovala o šest míst níže než předešla soupeřka. Po dvou třísetových duelech se tak probojovala do svého premiérového čtvrtfinále na okruhu WTA Tour, kde jivšak deklasovala světová trojka Agnieszka Radwańská, když na ni uhrála jen tři gamy. Na UNICEF Open skončila v prvním kole kvalifikace porážkou od Rusky Niny Bratčikovové. Tento scénář se opakoval i v Bastadu. Do konce sezóny již žádný turnaj WTA Tour neodehrála.\n\nV sezóně neprošla sítem kvalifikace na BNP Paribas Katowice Open, kde ji vyřadila Ukrajinka Valerija Solovjovová. Také na Topshelf Open ji stopku vystavila Lesja Curenková. První kolo bylo konečnou fází na květnovém Brussels Open po prohře od kazašské kvalifikantky Julie Putincevové.\n\nVe wimbledonské kvalifikaci vypadla ve druhé fázi s Marianou Duque Mariñovou a v úvodním kole turnaje Budapest Grand Prix ji deklasovala Rakušanka Yvonne Meusburgerová. V kvalifikaci US Open prošla přes Stéphanii Foretzovou Gaconovou do třetího kvalifikačního kola, v němž ji stopku vystavila chorvatská tenistka Ajla Tomljanovićová.\n\nPremiérový titul na okruhu WTA Tour přišel v rámci série WTA 125K triumfovala na listopadovém OEC WTA Ladies Open v Tchaj-peji. V prvních třech kolech na její raketě skončily Rusky Olga Pučkovová, Alla Kudrjavcevová a Jekatěrina Byčkovová. V semifinále zdolala Němku z konce elitní stovky Dinah Pfizenmaierovou a ve finále si poradila s krajankou a druhou nasazenou Yaninou Wickmayerovou.\n\nDo sezóny vstoupila úspěšně zvládnutou kvalifikací na australském Moorilla Hobart International, kde v prvním kole hlavní soutěže podlehla 125. hráčce světa Casey Dellacquové. Premiérové utkání v hlavní soutěži grandslamové kategorie odehrála na Australian Open, kde ji v úvodním kole vyřadila Francouzka Virginie Razzanová.\n\nNa zahajovacím ročníku brazilského Rio Open postoupila jako kvalifikantka do druhého kola přes Švédku Johannu Larssonou. V něm skončila na raketě další kvalifikantky a 160. ženy žebříčku Nastassji Burnettové z Itálie. Na navazujícím Brasil Tennis Cupu se probojovala přes Su-wej Sieovou a Argentinku Paulu Ormaecheovou do čtvrtfinále, kde ji stopku vystavila druhá nasazená Španělka Garbiñe Muguruzaová\n\nPremiérový titul na okruhu WTA Tour vybojovala ve dvouhře zářijového Coupe Banque Nationale 2017 v Québecu. V roli sedmé nasazené prošla do finále po výhře nad Němkou Tatjanou Mariovou. V boji o titul pak zdolala maďarskou turnajovou trojku Tímeu Babosovou po třísetovém průběhu. Na každé z předchozích událostí probíhající sezóny přitom nevyhrála více než jeden zápas. Ve finálovém duelu odvrátila deset z jedenácti brejkbolových příležitostí soupeřky. V následném vydání žebříčku postoupila na 68. příčku, což znamenalo posun o 30 míst.\n\nDruhý singlový titul vybojovala na únorovém Hungarian Ladies Open 2018 v Budapešti, kde jako nenasazená hráčka ve čtvrtfinále vyřadila druhou nasazenou Čang Šuaj a ve finále turnajovou jedničku Dominiku Cibulkovou po třísetovém průběhu. Bodový zisk ji po turnaji posunul o třicet míst výše na 50. příčku, devět pozic za kariérním maximem. V předchozí části sezóny 2018 přitom vypadla na třech turnajích v prvním kole a jediných vítězství dosáhla ve dvou kvalifikacích a jednom utkání Fed Cupu.\n\nV závěru roku 2015 navázala partnerský vztah s krajankou a tenistkou Greet Minnenovou. Pro obě se jednalo o první homosexuální poměr. V březnu 2017 učinila během televizního rozhovoru coming out sdělením, že je lesba.\n\nV červenci 2019 se na turnaji série WTA 125K v Karlsruhe obě partnerky utkaly v prvním vzájemném zápase. Duel prvního kola vyhrála šedesátá šestá hráčka žebříčku Van Uytvancková, která zdolala sto dvacátou třetí ženu klasifikace Minnenovou ve třech setech. V deblové soutěži se spolu probojovaly do semifinále.\n\n"}
{"id": "985707", "url": "https://cs.wikipedia.org/wiki?curid=985707", "title": "HC Čestice", "text": "HC Čestice\n\nHC Čestice (celým názvem: Hockey Club Čestice) je český klub ledního hokeje, který sídlí v obci Čestice v Královéhradeckém kraji. Založen byl v roce 1954. Od sezóny 2017/18 působí v Orlickoústecké oblastní lize, neregistrované soutěži ledního hokeje v České republice. Klubové barvy jsou zelená, bílá a černá.\n\nSvé domácí zápasy odehrává v Rychnově nad Kněžnou na tamějším zimním stadionu.\n\n\nZdroj: \n\n\n\nZdroj: \n\n"}
{"id": "985709", "url": "https://cs.wikipedia.org/wiki?curid=985709", "title": "Římskokatolická farnost Kostelní Vydří", "text": "Římskokatolická farnost Kostelní Vydří\n\nŘímskokatolická farnost Kostelní Vydří je územní společenství římských katolíků v rámci děkanátu Telč brněnské diecéze s farním kostelem Panny Marie Karmelské.\nPrvní zmínka o obci sahá do 14. století. Původním farním kostelem byl gotický kostel Navštívení Panny Marie, od konce 18. století se jím stal kostel Panny Marie Karmelské postavený na návrší nad obcí.\nFarnost spravují od roku 1990 karmelitáni. Od října 2006 do května 2015 byl farářem P. Mgr. Jeroným Josef Ertelt, OCarm. S platností od 1. června 2015 byl farářem ustanoven P. Mgr. Václav Brož, OCarm.\n\nKaždou první sobotu v měsíci se konají poutní bohoslužby v 17.00. Poutní místo ožívá zejména o prázdninách v souvislosti s červencovým svátkem Panny Marie Karmelské.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. listopad. Adorační den připadá na nejbližší neděli po 16. lednu.\n\nVe farnosti se pořádá tříkrálová sbírka. V roce 2016 se při sbírce vybralo na Dačicku 298 574 korun, o rok později činil výtěžek na Dačicku 298 561 korun.\n\n"}
{"id": "985710", "url": "https://cs.wikipedia.org/wiki?curid=985710", "title": "Velický hliník", "text": "Velický hliník\n\nVelický hliník je přírodní památka ev. č. 5770 západně obce Javorník v okrese Hodonín, severozápadně železniční zastávky Javorník nad Veličkou v již opuštěném hliništi s několika periodickými jezírky, kde probíhala těžba do 90. let 20. století. Geomorfologicky náleží do Žalustínské vrchoviny. Součástí přírodní památky je EVL CZ0623349 Javorník - hliník .\nDůvodem ochrany je přírodovědecky cenné území s výskytem kuňky žlutobřiché (\"Bombina variegata\") a řady dalších zvláště chráněných druhů rostlin a živočichů, jako např. kruštík bahenní (\"Epipactis palustris\"), prstnatec perleťový (\"Dactylorhiza incarnata\"), hořec křížatý (\"Gentiana cruciata\"), len tenkolistý (\"Linum tenuifolium\"), vstavač vojenský (\"Orchis militaris\"), černýš hřebenitý (\"Melampyrum cristatum\"), modrásek Rebelův (\"Maculinea rebeli\"), ohniváček černočárný (\"Lycanea dispar\"), kudlanka nábožná (\"Mantis religiosa\") a další.\n\nPodloží tvoří flyšové vrstvy vnějších Karpat, s převažujícími vápnitými jílovci kuželovského souvrství a deluviofluviální písčitohlinité až hlinitopísčité sedimenty.\n\n"}
{"id": "985711", "url": "https://cs.wikipedia.org/wiki?curid=985711", "title": "Linie následnictví francouzského trůnu", "text": "Linie následnictví francouzského trůnu\n\nNáslednictví francouzského trůnu během existence monarchie ve Francii vždy následovalo princip salického práva (v jeho plném rozsahu tj. žádní dědicové přes přeslici). V současné době jsou hlavní tři uskupení pretendentů francouzského trůnu a čtyři samotní pretendenti. \n\nPodmínky pro následníka trůnu za vlády Kapetovců: \n\nPrakticky stejné podmínky musel splňovat i následník trůnu z rodu Bonapartů.\n\nJediní kapetovští dědicové trůnu jsou potomci Ludvíka XIII. a tudíž Bourboni (tj. potomci krále Ludvíka IX., větve Bourbon-Anjou, Bourbon-Sicílie, Bourbon-Parma, Bourbon-Orléans, Orléans-Braganza a Orléans-Galliera). Jedinou nebourbonskou větví kapetovského rodu jsou portugalští Braganzové (potomci Roberta II.), kteří jsou ale potomky dvou nemanželských svazků.\n\nPrvním pretendentem je Ludvík Alfons Bourbonský, vévoda z Anjou (z primogeniturní linie Bourbon-Anjou, primogeniturní mužský potomek španělského krále Filipa V. a vnuk Alfonse XIII. a nejbližší mužský příbuzný posledních králů, jde také o synovce španělského krále Jana Karla I.). Podporovatelé následnictví této větve (obecně primogeniturního Kapetovce) se nazývají legitimisté.\n\nDalším pretendentem trůnu je Jindřich Orleánský, hrabě pařížský, který je primogeniturním potomkem jediného orleánského (a posledního kapetovského) krále Ludvíka Filipa. Nejbližším královským předkem Ludvíka Filipa byl Ludvík XIII. Příznivci následnictví této větve se nazývají Orléanisté a neuznávají právo na trůn žádného z potomků španělského krále Filipa V. (vnuka Ludvíka XIV.) a jako argument používají doslovné znění utrechtského míru z roku 1713, podle kterého nesmí být pod jednou korunou spojena Francie a Španělsko. Dle utrechtského míru se tak Filip V. musel vzdát nároku na francouzský trůn, aby mohl nastoupit na trůn španělský, nemohl se ale sám vzdát nároku všech svých potomků. Naopak příznivci orleánské linie neuznávají zřeknutí se nároku na trůn které učinil otec Ludvíka Filipa I., který stejně tak hlasoval pro popravení Ludvíka XVI. a samotnou uzurpaci Ludvíka Filipa I. považují za zcela legitimní vládu. Stejně tak poukazují na nefrancouzskou národnost primogeniturní, španělské, sicilské a parmské linie, tj. linií, které by jinak předcházely nárok linie orléanské. Dědic trůnů tak může být jen francouzský občan, jehož otcem byl francouzský občan atd. Díky tomuto výkladu následnického práva, jsou tak z následnictví trůnu vyřazeni i někteří příslušníci bourbonsko-orléanské dynastie především pak brazilská linie Orléans-Braganza (potomci Gastona, vévody z Eu) a nejmladší orléanská (španělská) linie Orléans-Galliera (potomci Antonína, vévody z Montpensier). V rodinném paktu z roku 1909, ale bylo uznáno případné právo na trůn potomkům Gastona, vévody z Eu, v případě že by vymřeli všichni legitimní orléanští dědicové trůnu.\n\nZobrazená linie následnictví obsahuje obě soupeřící větve, které si nárokují trůnu, a je značně obsáhlá vzhledem k počtu žijící Kapetovců. Pořadí jednotlivých Kapetovců jako potenciálních následníků trůnu zobrazuje číslo v závorce před jménem (např. (88/8) Alfons Bourbonský), kde první (popř. jediné) číslo značí pořadí v legitimistické posloupnosti a číslo za lomítkem značí pořadí v orléanské posloupnosti. Hlavy obou soupeřících větví jsou navíc pro přehlednost označeny zlatou korunkou.\n\nPoslední frakcí francouzských monarchistů jsou tzv. Bonapartisté, kteří podporují jako pretendenty trůnu příslušníky rodiny Bonaparte, které pocházeli císařové Napoleon I., Napoleon II. a Napoleon III. Bonapartisté mají v současné době dva nárokovatele trůnu. Prvním je současná hlava rodu Bonapartů, kterou je Karel Napoleon Bonaparte (potomek Jeronýma Bonaparte nejmladšího bratra Napoleona I.). Druhým je jeho jediný syn Jan Napoleon Ludvík Bonaparte, kterého jako svého nástupce určil jeho děd, a tak nepanuje v rodě shoda o tom kdo je legitimním pretendentem. \n\n"}
{"id": "985713", "url": "https://cs.wikipedia.org/wiki?curid=985713", "title": "HC RODOS Dvůr Králové nad Labem", "text": "HC RODOS Dvůr Králové nad Labem\n\nHC RODOS Dvůr Králové nad Labem (celým názvem: Hockey Club RODOS Dvůr Králové nad Labem) je český klub ledního hokeje, který sídlí ve městě Dvůr Králové nad Labem v Královéhradeckém kraji. Po dlouholetém působení v krajském přeboru se mu povedlo na konci ročníku 2016/17 vybojovat postup do 2. ligy, když v kvalifikačním dvojzápase zvítězil nad týmem HC Letci Letňany. Ten shodou okolností nakonec také postoupil o ligu výš po koupě druholigové licence od Techniky Brno. Od sezóny 2017/18 působí ve 2. lize, třetí české nejvyšší soutěži ledního hokeje. Klubové barvy jsou zelená a žlutá.\n\nSvé domácí zápasy odehrává na zimním stadionu Dvůr Králové nad Labem s kapacitou 1 600 diváků.\n\n\n\nZdroj: \n\n\n\nZdroj: \n\n"}
{"id": "985715", "url": "https://cs.wikipedia.org/wiki?curid=985715", "title": "PZL I-22 Iryda", "text": "PZL I-22 Iryda\n\nPZL I-22 Iryda / PZL M93 Iryda / PZL M96 Iryda byl polský vojenský dvoumístný cvičný a lehký bojový podzvukový letoun. Jednalo se o proudový dvoumotorový hornoplošník.\n\nZávod PZL Mielec začal v roce 1976 vyvíjet cvičný letoun PZL I-22 Iryda, který se měl stát nástupcem typu PZL TS-11 Iskra. V roce 1982 v Mielci začali s výrobou prototypů. První let prototypu proběhl 5. března 1985. Původně I-22 měly motor SO-3W22. V roce 1987 se druhý prototyp zřítil během letových zkoušek. Do roku 1991 byly postaveny ještě další 4 prototypy. Poslední prototyp se stal předlohou pro sériovou výrobu. Polská armáda objednala v roce 1992 12 letadel I-22 Iryda. Tento počet byl následně zredukován do 8 kusů. \n\nPo zhotovení několika objednaných letadel byly ministerstvem změněny požadavky a v roce 1992 byl motor SO-3W22 nahrazen motorem K-15 a název letounu byl změněn na Iryda M93 (s motorem K-15 bylo letadlo označováno jako Iryda M93K). V roce 1994 byla postavena verze Iryda M93V s motorem Rolls-Royce Viper. Verze s motorem K-15 a francouzskou avionikou Sagem byla označena jako Iryda M93F. Následně vznikly projekty dalších dvou verzí letadla - průzkumná (M-93R) a mořská (M-93M). \n\nV letech 1992-1996 sloužilo v polském letectvu celkem 8 letounů I-22 Iryda/Iryda M-93 (3 různé verze letadla). Z montážní linky mělo vzejít 19 kusů, ale ne všechny byly dokončeny (nakonec bylo sériově postaveno 11 strojů). V roce 1996 došlo ke katastrofě armádního stroje s motorem SO-3W22 (nejstarší verze letadla). Na základě M-93 byl v roce 1996 vyvinut M-96 s novou avionikou a několika dalšími modifikacemi (byl postaven prototyp). Na verzi M-96 byl přestavěn jeden z armádních strojů. Ostatní armádní stroje měly být také přestavěny na verzi M-96, ale firma PZL Mielec se dostala do finančních problémů a k přestavbě nedošlo. Program M-96 byl oficiálně ukončen v roce 2002. \n\nV roce 2002 zájem o stroj I-22 Iryda projevila Indie, která hledala náhradu za dosud používané polské cvičné letouny TS-11 Iskra, ale výroba I-22 byla už v té době definitivně ukončena. \n\nProjekt I-22 Iryda/M-93/M-96 po katastrofě prototypu v roce 1987 začal nabírat spoždění, které ještě zhoršila politická a ekonomická transformace zahájená v roce 1989. V roce 1995 někteří polští politici (zejména ministrové Zbigniew Okoński a Janusz Onyszkiewicz) začali prosazovat nákup vysloužilých německých cvičných letadel Dassault/Dornier Alpha Jet a tlačit na ukončení programu I-22/M-93. Katastrofa armádního I-22 v roce 1996 byla využita odpůrci programu I-22/M-93 k jeho prvnímu zastavení projektu. Od této chvíle se program až do úplného ukončení v roce 2002 potýkal s neustálými ekonomickými a politickými překážkami. Z ekonomických důvodu (větší spotřeba paliva než vysloužilé proudové TS-11 a turbovrtulový PZL-130 Orlik) byly armádní cvičné I-22/M-93/M-96 vyřazeny z činné služby a později předány do leteckých muzeí. \n\nZdroj:\n\n\n\n"}
{"id": "985716", "url": "https://cs.wikipedia.org/wiki?curid=985716", "title": "Ľubica (okres Kežmarok)", "text": "Ľubica (okres Kežmarok)\n\nĽubica je obec na Slovensku v okrese Kežmarok. V roce 2012 zde žilo 4 312 obyvatel. Součástí obce je také katastrální území Ľubické Kúpele. První písemná zmínka o obci pochází z roku 1271.\n\nV obci je římskokatolický kostel Panny Marie Nanebevzaté z roku 1250 a kostel Ducha Svatého ze 14. století.\n\nV obci je i řeckokatolická cerkev Zosnutie presvätej Bohorodičky z roku 1930. Pod farnost Ľubica spadají i řeckokatolíci v Kežmarku. V letech 1983–1989 byl farářem v Ľubici Ján Babjak, v současnosti metropolita a archeparcha řeckokatolické církve na Slovensku.\n\nNarodil se zde Daniel Fröhlich, slovenský matematik, astronom a geograf.\n\n"}
{"id": "985717", "url": "https://cs.wikipedia.org/wiki?curid=985717", "title": "Arnošt Vykoukal", "text": "Arnošt Vykoukal\n\nArnošt Vykoukal, narozený a křtěný jako Josef (7. května 1879 Žernovka - 9. nebo 10. září 1942 koncentrační tábor Dachau) byl v letech 1925–1942 opatem kláštera benediktinů v Praze na Slovanech (\"v Emauzích\"). Stal se obětí nacistického režimu.\n\nNarodil se v Žernovce u Mukařova v rodině hospodského Vincence Vykoukala. Studoval u benediktinů, a do tohoto řádu nakonec vstoupil v pražském Emauzském klášteře. Studoval filosofii v Praze, a následně v Beuronu teologii. V září roku 1906 byl vysvěcen na kněze. Po roce 1918 německá část emauzské komunity odešla z Československa, a Vykoukal byl ustanoven převorem-administrátorem kláštera, v roce 1925 byl zvolen opatem.\n\nPodařilo se mu přivést Emauzy k duchovnímu rozkvětu. Mniši kláštera se angažovali v Liturgickém hnutí (Prokop Baudiš a Marian Schaller), jeden z kněží opatství založil sdružení Legio angelica (Metod Klement). V klášteře se opět sloužily bohoslužby ve staroslověnštině. Tomuto učinila konec 2. světová válka. V roce 1941 byl klášter nacistickou mocí uzavřen a komunita byla rozehnána. Opat Vykoukal žil nějakou dobu pod dozorem v Plzni. V srpnu 1942 byl zatčen a deportován do Dachau. Zde v září téhož roku zemřel. Po smrti byl zpopelněn a jeho popel rozptýlen. Po válce bylo jeho jméno uvedeno (s dovětkem \"\"pohřben neznámo kde\"\") na hrobce emauzských benediktinů na Vyšehradském hřbitově.\n\n\n\n"}
{"id": "985719", "url": "https://cs.wikipedia.org/wiki?curid=985719", "title": "HC Baroni Opočno", "text": "HC Baroni Opočno\n\nHC Baroni Opočno (celým názvem: Hockey Club Baroni Opočno) je český klub ledního hokeje, který sídlí ve městě Opočno v Královéhradeckém kraji. Založen byl v roce 1947. Od sezóny 2017/18 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou červená a žlutá.\n\nSvé domácí zápasy odehrává na zimním stadionu Opočno s kapacitou 700 diváků.\n\n\nZdroj: \n\n\n\nZdroj: \n\n"}
{"id": "985720", "url": "https://cs.wikipedia.org/wiki?curid=985720", "title": "Herman Lieberman", "text": "Herman Lieberman\n\nHerman Lieberman, \"uváděn též jako\" Herman Liebermann (3. ledna 1870 Drohobyč – 21. října 1941 Londýn), byl rakouský a polský politik z Haliče, na počátku 20. století poslanec Říšské rady, v meziválečném Polsku poslanec Sejmu a významný představitel Polské socialistické strany, od 30. let v exilu, za 2. světové války exilový polský ministr spravedlnosti.\n\nNarodil se v židovské rodině v Haliči. Vystudoval právo na Jagellonské univerzitě v Krakově, kde roku 1894 získal titul doktora práv. Angažoval se v politice. Během pobytu v Paříži získal kontakty na socialistické hnutí a zapojil se do činnosti Polské sociálně demokratické strany v Haliči. Byl redaktorem listu \"Głos Przemyski\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 13. Byl členem poslanecké frakce Klub německých sociálních demokratů. Mandát za týž obvod obhájil i ve volbách do Říšské rady roku 1911. Nyní usedl do frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako advokát. Na Říšské radě byl členem právního a vojenského výboru. Spolu s dalšími sociálními demokraty se zasazoval o zlepšení podmínek vojenské služby.\n\nPřed 1. světovou válkou udržoval vztah s psychoanalytičkou Helene Deutschovou.\n\nZa světové války byl do roku 1917 příslušníkem Polských legií jako poručík. V roce 1918 obhajoval vojáky v procesu v Marmaros-Szigeth, obžalované z velezrady. Koncem roku 1918 zakládal v Přemyšli polsko-ukrajinský národní výbor, který přebíral moc v tomto regionu. Po vzniku samostatného Polska se dále politicky angažoval. V letech 1919–1933 byl poslancem Sejmu. Patřil mezi hlavní osobnosti polského socialistického hnutí. V letech 1931–1934 byl místopředsedou ústředního výboru Polské socialistické strany. Organizoval mimo jiné stávku krakovských dělníků roku 1923, která byla krvavě potlačena. Od roku 1931 zasedal v exekutivě Socialistické internacionály.\n\nRoku 1926 po protidemokratickém puči začal ostře vystupovat proti autoritářské vládě Józefa Piłsudského a fašizaci Polska. Ve 30. letech čelil perzekuci. V roce 1930 byl zatčen, vězněn a mučen a roku 1932 odsouzen na rok a půl žaláře. Utekl ale do Francie, kde založil \"Ligu obrany práv člověka a občana\" a kde setrval až do vypuknutí druhé světové války. Na podzim 1939 podpořil vznik exilové polské vlády a využil své kontakty na britské a francouzské socialisty. Byl viceprezidentem exilové národní rady (exilový parlament) a v roce 1941 za 2. světové války polským ministrem spravedlnosti exilové vlády generála Władysława Sikorského v Londýně.\n\n"}
{"id": "985721", "url": "https://cs.wikipedia.org/wiki?curid=985721", "title": "TJ Sokol Semechnice", "text": "TJ Sokol Semechnice\n\nTJ Sokol Semechnice (celým názvem: Tělovýchovná jednota Sokol Semechnice) je český sportovní klub, který sídlí v obci Semechnice v Královéhradeckém kraji. Založen byl v roce 1939. Od sezóny 2018/19 působí v Královéhradecké krajské lize, čtvrté české nejvyšší soutěži ledního hokeje. Své domácí zápasy odehrává v Opočnu na tamějším zimním stadionu s kapacitou 700 diváků. Klubové barvy jsou modrá a žlutá.\n\nMimo oddíl ledního hokeje má sportovní klub i jiné oddíly, mj. oddíl nohejbalu.\n\n\nZdroj: \n\n\n\nZdroj: \n\n"}
{"id": "985722", "url": "https://cs.wikipedia.org/wiki?curid=985722", "title": "Majere", "text": "Majere\n\nMajere jsou obec na Slovensku v okrese Kežmarok. V roce 2016 zde žilo 109 obyvatel. První písemná zmínka o obci pochází z roku 1431.\n\n"}
{"id": "985723", "url": "https://cs.wikipedia.org/wiki?curid=985723", "title": "Akce Jizerka", "text": "Akce Jizerka\n\nAkce Jizerka byla operace komunistických silových orgánů zaměřená proti členům Junáka provedená v létě 1949. Její součástí byl útok jednotek StB a SNB proti tábořišti železnobrodských skautů (roverů) na úbočí Vlašského hřebene, což je součást Vysokého jizerského hřbetu, který si vyžádal dvě oběti, a následující soudní proces.\n\nPo únoru 1948, kdy KSČ převzala moc v Československu, došlo ke sjednocování společenských organizací do jednotné struktury pod kontrolou komunistů. V roce 1948 byl i československý Junák oficiálně včleněn do Československého svazu mládeže. Mnozí členové Junáka ale nechtěli být členy ČSM. Několik členů organizace Junáka v Železném Brodě, která patřila mezi největší v regionu, se rozhodlo pokračovat v životě podle skautských zásad za hranicemi Československa, navíc povzbuzeni i signály o tom, že se chystá jejich zatčení. Celkem se nakonec rozhodlo odejít do zahraničí sedm lidí, z nichž šesti bylo jen kolem 18 let.\n\nPodle oficiální verze byl tábor odhalen díky slovenskému lesnímu dělníkovi, pravděpodobná je ale možnost, že StB o všem věděla již dřív od Jiřího Hilgera a že s pomocí dvojitého agenta Hilgera ve skutečnosti vše sama organizovala jako provokaci. Hilger vystupoval jako agent americké CIC.\n\nV noci na 24. července 1949 byl tábor obklíčen zhruba třemi stovkami příslušníků StB a SNB, kteří ráno zahájili útok za použití střelných zbraní včetně kulometů. Přestože v táboře bylo zhruba pět pistolí, se zbraní se bránil jen Jiří Haba, který útok nepřežil stejně jako Tomáš Hübner. Habův stan nebo srub byl kulomety zcela rozstřílen. Podle komunistické verze události Haba zastřelil Hübnera a pak sám sebe, což ale podle jednoho z účastníků události Radomila Raji nebylo fakticky možné. Ostatní obyvatelé tábora byli donuceni lehnout si na zem mezi stany a až tehdy byli zasaženi z bezprostřední blízkosti střelbou.\n\nRaja ve vzpomínkách uvádí, že mezi střelbou do bezmocných skautů zaslechl jednoho z příslušníků říct větu: \"„Soudruhu či soudruzi, neprasečte, potřebujeme také nějaké živé.“\"\n\nPo skončení útoku bylo navíc několik desítek lidí z okolí obviněno z napomáhání zločinům a proběhlo rozsáhlé zatýkání. Pro následující proces byla zmanipulována oficiální verze události, podle které se měli skauti podílet na přípravách ozbrojeného převratu v Československu, a to s využitím pevností pohraničního opevnění, a chystali se i vyhodit do vzduchu soušskou vodní nádrž. Jeden z členů skupiny Jindřich Kokoška sám tvrdil, že záměrem skupiny skutečně byl ozbrojený boj proti komunistickému režimu, ale ostatní trvali na tom, že se chtěli jen dostat přes hranice.\n\nProces proběhl v říjnu 1949 v Praze. Robert Hofrichter byl odsouzen na 20 let, Václav Hlava a Josef Klapáč na 10 let, Jindřich Kokoška a František Linka na osm let, Radomil Raja, Josef Šírek a Jiří Žídek na dva a půl roku, dalších devět mladých lidí dostalo tresty do jednoho roku vězení.\n\nPodle Radomila Raji dostali obyvatelé Železnobrodska obvinění z napomáhání další tresty nad deset let, což ale zpochybňují vzpomínky Jaromíra Hádka, jednoho z lidí odsouzených za napomáhání.\n\nJiří Hilger, který měl přechod přes hranici organizovat, z Československa unikl. Později se vrátil jako údajný západní agent, který však donášel StB. Zemřel v roce 2006.\n\nRadomil Raja považoval Hilgera za dvojitého agenta, který vše řídil a díky kterému Státní bezpečnost o všem věděla již v roce 1949. \"Col. Hawkeye\" ale tvrdí, že Hilger byl v té době jen mluvka, který s CIC neměl nic společného a agentem chodcem se stal až o tři roky později.\n\nTomáš Hübner a Jiří Hába byli pohřbeni tajně tak, aby ani jejich příbuzní nevěděli, kde místo jejich posledního odpočinku leží. Až po roce 1990 byly díky vzpomínkách pamětníků jejich ostatky vyzdviženy a přemístěny do hrobů jejich rodičů.\n\nPamátku Hübnera a Háby připomíná při silnici od Smědavy k nádrži Souš dvojkřížek s pamětní destičkou.\n\n\n"}
{"id": "985727", "url": "https://cs.wikipedia.org/wiki?curid=985727", "title": "Oldřich III. Meklenburský", "text": "Oldřich III. Meklenburský\n\nOldřich III. Meklenburský (5. března 1527 Meklenburk – 14. března 1603 Güstrow) byl vévoda z Meklenburku.\n\nOldřich III. byl třetí syn vévody Albrechta VII. Krásného (1486–1547) a Anny Braniborské (1507–1567), dcery Alžběty Dánské Oldenburské (1485–1555) a Jáchyma I. Braniborského (1484–1535). 12 let byl Oldřich vychováván u bavorského dvora. V roce 1539 studoval s Filipem Rudolfem v Herben-Schlübenu teologii a práva na univerzitě v Ingolstadtu. Jeho spolužákem byl vévoda Albert Bavorský. Zúčastnil se Šmalkaldské války, která vypukla v roce 1546 mezi protestantskými knížaty a císařem Karlem V. Po svém zemřelém bratranci vévodovi Magnovi III. z Meklenburku a Zvěřína byl jako Oldřich I. zvolen luterským správcem diecéze Zvěřín. Volba se konala 26. března 1550 v bývalém dominikánském klášteře ve Wismaru. Volba byla jednomyslná, i když byl ještě druhý kandidát vévoda Jindřich Jiří. Druhý den přijal nižší svěcení od zvěřínského biskupa Magna Haraldssona.\n\n15. února 1556 se oženil s vdovou po Magnovi III. Meklenburském vévodkyní Alžbětou Dánskou (1524–1586), dcerou dánského krále Frederika I. (1471–1533). Oldřichova babička z matčiny strany Alžběta Dánská Oldenburská (1485–1555), dcera dánského krále Jana I. (1455–1513) byla sestřenice jeho 1. manželky Alžběty Dánské (1524–1586). S Alžbětou měli dceru Žofii Meklenburskou, která se provdala za svého bratrance dánského krále Frederika II. Frederikův otec Kristián III. a Žofiina matka Alžběta byli nevlastní sourozenci. Oldřichovou druhou manželkou se stala v roce 1588 Anna Pomořanská z Bolhoště (1554–1626). Manželství bylo bezdětné.\n\nPo smrti svého otce v roce 1547 zdědil panství v Bützově. Po smrti svého strýce Jindřicha V. Meklenburského (1503–1552) se stal panovníkem celého Meklenburska. Oldřich se 17. února 1555 ujal vlády se starším bratrem Janem Albertem I. (1525–1576) a usídlil se na hradě v Güstrowě. V roce 1556 si vládu rozdělili. Oldřich vládl ve východní části Meklenburska se sídlem v Güstrowě, zatímco Jan Albert vládl v západní části Meklenburska se sídlem ve Zvěřínu. Po smrti svého bratra († 1576) se stal poručníkem jeho dětí a vychovával je. Mezi nimi i synovce a svého nástupce Jana VII. (Jan Albert II., 1576–1592).\n\nOldřich byl velice vzdělaný a moderní princ. Vládl přísně, ale spravedlivě své zemi, biskupství a soudnictví. Při nástupu k vládě slíbil nápravu, na které houževnatě pracoval. Většina jeho slibů se mu podařila splnit. Zrevidoval velmi pečlivě luteránský církevní řád, který platil až do zániku monarchie. Byl silně věřícím luteránem a viděl pevnou shodu Písma Svatého s vírou. Byl však proti tomu, aby náboženští fanatici všech vyznání vyvolávali spory. On hledal omezení sporů v diskuzi a pro diskuzi vyhradil místo v kostele. Stal se jedním z nejvýznamnějších a nejbohatších meklenburských knížat. Odlužil své panství a po smrti zanechal 200.000 zlatých.\n\nOldřich se podílel na vědecké výměně názorů s astronomem Tychem Brahe (1546–1601) a luteránským teologem Davidem Chytraeusem (1530–1600). V roce 1594, jako velitel císařské armády Dolního Saska, zorganizoval finanční a vojenskou pomoc proti tureckému vpádu. Ve sporu mezi dánským králem Frederikem II., který byl jeho zeť, a Frederikovými švagry Janem, vévodou v Šlesvicko-Holštýnsko-Hadarslevenu a jeho bratrem Adolfem, vévodou z Holštýnu-Gottorpu, sloužil Oldřich jako prostředník. Se všemi měl velice dobré vztahy a spory dovedl urovnat. Jeho vnuk, který dostal při křtu jméno na počest dědečka Oldřich Dánský (1578–1624), poslední šlesvický biskup, se stal jeho nástupcem v diecézi Zvěřín.\n\nOldřich III. Meklenburský byl pohřben za měsíc po své smrti 14. dubna 1603 v katedrále v Güstrowě. Podle kronikářů to byl nejvýpravnější a nejslavnější pohřeb, který se v Güstrowě uskutečnil. Monumentální náhrobek pro Oldřicha a jeho 1. manželku Alžbětu Dánskou vytvořil sochař Filip Brandin.\n"}
{"id": "985728", "url": "https://cs.wikipedia.org/wiki?curid=985728", "title": "Seznam umístění gilotiny v Paříži za Velké francouzské revoluce", "text": "Seznam umístění gilotiny v Paříži za Velké francouzské revoluce\n\nSeznam umístění gilotiny v Paříži za Velké francouzské revoluce zahrnuje místa v Paříži, kde byla převážně za První francouzské republiky v letech 1792–1795 umístěna gilotina pro veřejné popravy.\n\n"}
{"id": "985732", "url": "https://cs.wikipedia.org/wiki?curid=985732", "title": "Nathan Löwenstein von Opoka", "text": "Nathan Löwenstein von Opoka\n\nNathan Löwenstein von Opoka, uváděn též jako Natan Loewenstein (14. února 1859 Bučovice – 21. května 1929 Lvov), byl rakouský a polský politik židovského původu z Haliče, na počátku 20. století poslanec Říšské rady.\n\nStudoval právo na Lvovské univerzitě, Vídeňské univerzitě a Lipské univerzitě. Získal titul doktora práv a pracoval jako advokát. Angažoval se v politice. Byl členem obecní rady ve Lvově. V letech 1902–1917 zasedal jako poslanec na Haličském zemském sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Halič 27. Byl členem poslanecké frakce Polský klub. Mandát za týž obvod obhájil i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako zemský advokát.\n\nByl členem demokratické frakce v rámci Polského klubu. Roku 1911 vedl soudní proces proti Prusku v kauze majorátu v Rydzyni. V roce 1918 obhajoval vojáky v procesu v Marmaros-Szigeth, obžalované z velezrady.\n\nRoku 1900 byl povýšen do šlechtického stavu, roku 1912 dostal predikát \"z Opoka\".\n\n"}
{"id": "985734", "url": "https://cs.wikipedia.org/wiki?curid=985734", "title": "Dobrodružství pana Peabodyho a Shermana", "text": "Dobrodružství pana Peabodyho a Shermana\n\nDobrodružství pana Peabodyho a Shermana je americký animovaný film (plná počítačová animace) z roku 2014 studia DreamWorks Animation společnosti Twentieth Century Fox (tvůrci např. filmu \"Croodsovi nebo Asterix a Obelix\"). Režii snímku měl na starosti Rob Minkoff.\n\n\n\n"}
{"id": "985736", "url": "https://cs.wikipedia.org/wiki?curid=985736", "title": "Pablo Espinosa", "text": "Pablo Espinosa\n\nPablo Espinosa Doncel (* 10. března 1992) je španělský herec, zpěvák a hudebník. Je známý jako představitel Tomáse z první řady seriálu Violetta televize Disney Channel.\n\nPablo Espinosa se stal známý díky seriálu Antena 3 TV, Física o Química, který se podílel na třetím a čtvrtém období s charakterem Pablo Calleja, studentem na Zurbaránu.\n\nV roce 2010 byl herec v televizi pod vedením Sergio Cabrera nadprodukce v Kolumbii La Pola z RCN a Sony Pictures, kde hraje roli dospívajícího hrdiny Alejo Sabaraín, spojuje se s kolumbijskou herečkou Ana María Estupiñán a získal značný kritický ohlas a velký jásot z publika.\n\nV roce 2010 se Espinosa podílel na obsazení filmu Clara, no es nombre de mujer Carbajo Pepe, jehož vydání bylo oznámeno 29. června 2012.\n\nV roce 2011 se Espinosa podílel na sériové výrobě Ida y Vuelta El Secreto de Puente Viejo na Antena 3 TV seriál se odehrával v roce 1902 v roli Ramiro Castaneda, mladého zemědělce.\n\nEspinosa je hvězda na Disney Channel jeho první hraní bylo v seriálu Violetta, který je vysílán na Disney Channel v Latinské Americe, Evropě, Střední a východní Africe, ve spolupráci s producentem Argentina Pol - ka Producciones , jehož nahrávání začalo v září 2011. Seriál byl spuštěn v Latinské Americe a Itálii 14. května 2012. Pablo Espinosa hraje Tomáse, který hrál s Mercedes Lambre.\n"}
{"id": "985750", "url": "https://cs.wikipedia.org/wiki?curid=985750", "title": "Vysoká zahrada", "text": "Vysoká zahrada\n\nVysoká zahrada (též Strachotíngrad) bylo staroslovanské hradiště z 11. a 12. století, ležící na poloostrově obklopeným dolní a střední Novomlýnskou nádrží a Starou Dyjí, na okraji Dolních Věstonic. Hradiště se nachází napravo od silnice II/420 pokračující na Strachotín. Místem prochází i archeostezka, seznamující s archeologickými lokalitami v okolí Dolních Věstonic a Pavlova. Od roku 1964 je místo chráněno jako kulturní památka.\n\nHradiště, jehož celková rozloha činí přibližně 7750 m², bylo prozkoumáno při archeologických výzkumech v letech 1948–1952 a 1979. Místo představovalo správní a zároveň i vojenské centrum kraje v 11. a 12. století. Během výzkumů byly také objeveny dodnes odhalené základy kostelíka z 11. století, který zanikl patrně na počátku 13. století. Je možné, že hradišti předcházela osada z doby Velkomoravské říše.\n\nBěhem archeologických výzkumů se částečně podařila rekonstruovat podoba hradiště, především jeho obranné prvky. Hradiště bylo obehnáno dřevěnou hradbou s hlínou, přičemž čelní plenta byla kamenná. Hradbu dodnes připomíná asi 6 metrů vysoký val obíhající okolo hradiště, ovšem v některých úsecích je přerušen meandry řeky Dyje a těžkou technikou z doby budování přehrad. Kromě hradby se podařilo najít také základy obytných a hospodářských stavení, kostelíka a také šperkařské a sklářské dílny.\n\nNa lokalitě byly nalezeny ostruhy a podkovy, které dokládají přítomnost vojenských družin. Nalezené šperky pak dokládají přítomnost osob vyššího společenského postavení.\n\n\"Vysoká zahrada\" je též hrad objevující se ve známé sáze spisovatele George R. R. Martina, Hra o trůny, jako rodové sídlo Tyrellů.\n\n"}
{"id": "985757", "url": "https://cs.wikipedia.org/wiki?curid=985757", "title": "Projekt Laramie", "text": "Projekt Laramie\n\nProjekt Laramie (\"The Laramie Project\") je americký hraný film z roku 2002, který režíroval Moisés Kaufman podle vlastního scénáře a podle vlastní stejnojmenné divadelní hry. Film produkovaný společností HBO se dotýká násilné smrti jednadvacetiletého studenta Matthewa Sheparda, který byl v roce 1998 zavražděn kvůli své homosexualitě. Snímek měl světovou premiéru na filmovém festivalu Sundance v lednu 2002.\n\nFilm popisuje osudy newyorské divadelní skupiny, která po smrti studenta Matthewa Sheparda chce o jeho příběhu napsat divadelní hru a proto vede mnoho rozhovorů v jeho rodném městě Laramie ve Wyomingu. Ptají se rodinných příslušníků, přátel, sousedů a obyvatel města. Časem tak členové divadelní skupiny získávají náhled na život na maloměstě se všemi jeho stinnými stránkami jako je intolerance nebo homofobie. Film končí soudním procesem se oběma vrahy a premiérou divadelního představení v Laramie.\n\nSnímek působí jako dokumentární film, vystupují v něm ovšem profesionální herci. Mnozí herci bydleli během natáčení v Laramie u reálných osob, které představují. Ve filmu jsou rovněž uvedeny originální ukázky televizních záběrů, jako např. tisková konference tehdejšího prezidenta Billa Clintona nebo řeč herečky Ellen DeGeneresové při smutečním průvodu po Shepardově smrti. Kazatel Fred Phelps a jeho stoupenci protestovali nejen při pohřbu Matthewa Sheparda a při soudním procesu s jeho vrahy, ale bojkotovali také divadelní a filmová představení.\n\nVe stejném roce byl natočen též film \"The Matthew Shepard Story\" pojednávající přímo o Shepardově smrti.\n\n"}
{"id": "985764", "url": "https://cs.wikipedia.org/wiki?curid=985764", "title": "Hamštejnský vrch", "text": "Hamštejnský vrch\n\nHamštejnský vrch (610 m n. m.) je vrch v okresech Semily a Jablonec nad Nisou v Libereckém kraji, v CHKO Český ráj. Leží asi 0,7 km jihovýchodně od vsi Hamštejn, na katastrálních územích Koberovy, Smrčí u Semil a Vesec pod Kozákovem.\n\nOd Hamštejnského vrchu pokračuje úzký hřbet na jihovýchod ke Kozákovu. Na tomto úseku je několik nevýrazných elevací (584–593 m), jedna z nich je na mapách značena jako \"Prackovský vrch\". Na jz. svahu hřbetu poblíž těchto kót a poblíž vsi Prackov je nenápadný Prackovský vulkán s nejzachovalejším sopečným kráterem v Čechách.\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Komárovský hřbet, podokrsku Koberovský hřbet a části Hamštejnský hřbet.\n\nAutomobilem lze nejblíže dojet do Hamštejna, osad Smrčí a k silnici Dlouhý – Chloudov. Z Hamštejna vede červená turistická značka přes Hamštejnský vrch dále na Kozákov.\n"}
{"id": "985765", "url": "https://cs.wikipedia.org/wiki?curid=985765", "title": "Pepčín", "text": "Pepčín\n\nPepčín je dnes již zaniklý pseudorománský pětipatrový zámeček, postavený na počátku 20. století nedaleko Vlčnova. Hrabě Václav Robert z Kounic ho nechal zbudovat pro svoji budoucí manželku Josefínu Horovou, po které se mu dostalo lidového označení \"Pepčín\". Dominantou kraje byl však pouhých 76 let. Na konci druhé světové války byl vydrancován, poté chátral až byl nakonec na začátku 80. let kvůli špatnému stavu zbořen.\n\nZámek byl vybaven a zařízen, aby sloužil nejen k bydlení majitele, ale také pro návštěvy většího počtu hostů. Tomu odpovídalo i dobové vybavení společenských místností. Hlavní z nich byl sál s bohatou štukatérskou výzdobou. Chloubou hraběte pak byla knihovna, zdobená četnými obrazy holandských mistrů. Čítala přes 3000 svazků ve francouzštině, němčině, angličtině i češtině. K areálu zámku patřily také konírny, lesopark s altánky a sypanými chodníčky, a malý ozdobný rybníček vzdálený od hlavní budovy asi čtvrt hodiny chůze. Prostorná věž zámečku s rovnou střechou byla upravena na hrazenou rozhlednu.\n\nZa dob své slávy se stal letohrádek oblíbeným dostaveníčkem umělců a literátů, které si sem hrabě Kounic často zval. Mezi nejznámější hosty patřili například Alois Jirásek nebo J. S. Machar.\nDodnes se místu, kde zámeček stával, říká \"Pepčín\" a stává se pravidelně místem konání různých akcí a cílem pěších turistů. Objevily se dokonce snahy Pepčín obnovit, a to v podobě rozhledny.\n\n\n"}
{"id": "985772", "url": "https://cs.wikipedia.org/wiki?curid=985772", "title": "Nádherný holky", "text": "Nádherný holky\n\nNádherný holky ( ) je americká romantická komedie z roku 1996 režírovaná Tedem Demmem podle scénáře Scotta Rosenberga.\n\nDěj odehrávající se na pozadí zapadlého městečka Knights Ridge v Massachusetts vypráví příběhy party bývalých spolužáků, kteří se po letech sešli na sraz střední školy.\n\nHlavní role ztvárnili oscarový herec Timothy Hutton jako vracející se pianista Willie Conway a Matt Dillon, jenž si zahrál místního odhrnovače sněhu Tommyho Rowlanda. V dalších postavách se objevili Lauren Hollyová, Martha Plimptonová, Natalie Portmanová, Michael Rapaport, Mira Sorvino či Uma Thurman.\n\nDvacetidevítiletý Willie Conway (Timothy Hutton) přijíždí po několika letech do svého rodiště na třídní sraz střední školy, jenž se koná deset roků od maturity. V newyorském Manhattanu se živí jako barový pianista. Jediný z úzké party spolužáků se kdysi vydal hledat štěstí za hranice massachusettského městečka Knights Ridge. Při návratu zjišťuje, že není zdaleka sám, který řeší existenciální otázky dalšího životního směřování. Doma na něj čekají ovdovělý otec a mladší bratr, žijící usedlým způsobem. Willie zapřede hovory s třináctiletou Marty (Natalie Portmanová), zvídavou dívkou ze sousedství. Vzájemné špičkování poodhaluje oboustrannou náklonnost.\n\nV zapadlém městečku se mění jen roční období, jak sděluje jeden ze spolužáků Paul (Michael Rapaport), usilující o obnovení letitého vztahu s vegetariánskou servírkou Jan (Martha Plimptonová), která randí se čtyřicetiletým chlápkem bourajícím maso. Spolu s Tommym Rowlandem (Matt Dillon) a nevelkým Kevem (Max Perlich) udržují technický stav komunikací, což během zimy obnáší především odklízení sněhu. Bývalý školní kápo Rowland chodí se Sharon Cassidyovou (Mira Sorvino), jež nezvládá vtíravé myšlenky, že by ji měl přítel nadále podvádět s bývalou školní kráskou Darian Smallsovou (Lauren Hollyová). Ta se již sice vdala a stala se matkou, ale Tommymu nemůže odolat. Nejusedlejším stylem žije vedoucí v textilce a otec dvou dětí Michael „Mo“ Morris (Noah Emmerich), šťastně ženatý se Sarah (Anne Bobbyová).\n\nStaří známí se potkávají v hospodě u Stanleyho „Dědka“ Womacka (Pruitt Taylor Vince), v níž se nečekaně objevuje i jeho atraktivní neteř Andera z Chicaga (Uma Thurman), pracující v reklamě. U osazenstva vzbuzuje dychtivé pohledy, když pro místní štamgasty ztělesňuje naplnění představ archetypu ženy. Paulovi pomáhá v jeho plánu na oživení vztahu, když s ním na parketu vášnivě tancuje. V přihlížející Jan to skutečně vzbuzuje žárlivost. Následně mu však dává najevo, že o skutečné sblížení nemá zájem.\n\n„Mo“ se snaží Willieho odradit od záměru opuštění kariéry pianisty a snahy začít se živit jako cesťák nabízející kancelářský nábytek. Navrátilec z velkoměsta by si také rád ujasnil, zda už nastal ten pravý čas na svatbu s pohlednou právničkou Tracy Stoverovou (Annabeth Gishová), která za ním přijela. Do těchto úvah mu vstupují dvě ženy. Mladá a nevinná Marty, v níž odhaluje potenciál a možná i nereálný příslib svého budoucího štěstí. Druhá, světem protřelá Andera, mu během rozjímání do ranních hodin poskytuje nový náhled na život.\n\nNepříliš šťastná Sharon připravuje tajnou oslavu Tommyho svátku, ve víře upevnění jejich vztahu. Večírek ale kvapně opouští po příchodu Darian, která usiluje o noční sblížení s oslavencem. Ten ji však odmítá a následně se snaží o ukončení tohoto nemanželského románku. Tommy si místo srazu vybírá „Dědkovu“ hospodu, kde má v úmyslu zastavit se na jedno pivo. Na baru je konfrontován Stevem Rossmorem (Sam Robards), jenž mu vyčte poměr s jeho manželkou Darian. Výměna názorů končí nakládačkou osamoceného Tommyho, když si ho podává přesila kumpánů vedená Stevem. Do té doby usedlý „Mo“ se rázem mění v nekompromisního vůdce „křížové výpravy“, která má pomstít kamaráda. Od fyzického napadení však upouští poté, co se za dveřmi zjevuje malá dcerka Steva. Potlučený Tommy na nemocničním lůžku konečně nalézá pevnější pouto k Sharon.\n\nWillie se s Tracy vrací do New Yorku, s přemítáním nad dalším životním směřováním a stále čerstvými vzpomínkami na Marty, která se mu až příliš hluboko zaryla do paměti.\n\n\n\n\nScénář napsal Scott Rosenberg, žijící v massachusettském Needhamu, během čekání na odpověď studia The Walt Disney Company ke scénáři akčního snímku \"Con Air\". V rozhovoru uvedl: „\"V tomhle maloměstě to byla nejhorší zima vůbec. Sněhové pluhy stále jezdily kolem, a já už byl strašně unavenej psaním filmů, v nichž lidi střílejí a zabíjejí. Tak jsem si řekl: 'Vždyť tady doma mám víc vzruchu s kámoši, kterým ještě nebylo třicet a neřeší závazky\"'“ – o tom všem vypráví \"Nádherné holky\". Podle vyjádření herečky Leslie Mannové, která se zúčastnila hereckých zkoušek, ale roli nezískala, se původně uvažovalo o režijním vedení Jamese L. Brookse.\n\nTed Demme nechal obsazené herce v Minneapolisu, kde všichni bydleli dva až tři týdny, aby se vzájemné poznali. V rozhovoru sdělil, že „\"chtěl docílit vzhledu klasického amerického města, především toho na Východním pobřeží. A také jsem toužil, aby vypadalo skutečně jako město, kde žije dělnická třída\"“. K tomuto záměru jej inspiroval snímek Michaela Cimina \"Lovec jelenů\" (1978), když uvedl: „\"První třetina toho filmu je úžasnej kamarádskej biják s pěti herci. Mohli byste říct, že byli nejlepší přátelé, ale mezi nimi jsou přítomny také nesváry, které se osobně dotýkají každého z nich\"“.\n\nScott Rosenberg představoval také jednoho ze scenáristů seriálu \"October Road\", jenž je úzce spojen s událostmi, které se časově odehrávají po \"Nádherných holkách\", z nichž vychází. Oba děje jsou zasazeny do Knights Ridge, obsahují podobné postavy a dějové linky.\n\nLokacemi fiktivního městečka Knights Ridge v americkém unijním státu Massachusetts se stala místa v Minnesotě. Výjimkou byly scény z New Yorku. Natáčelo se v rozmezí 28. února až 7. května 1995.\n\n\nPremiéra ve Spojených státech proběhla 9. února 1996 v 752 kinosálech. Otevírací víkend film vydělal částku 2,7 miliónu dolarů. Celkové americké tržby dosáhly podle portálu MoJo výše 10 597 759 dolarů, dle internetové databáze Imdb pak dvojnásobku 20 837 000 dolarů. Na nosičích DVD snímek vyšel 3. dubna 2001.\n\nSnímek zaznamenal převážně kladné recenze. Roger Ebert z deníku \"Chicago Sun-Times\" napsal: „\"Tím nejlepším na filmu je způsob, jakým vyzdvihuje to, že lidé mohou mít dobré pocity jeden pro druhého\".“ Desson Howe v periodiku \"The Washington Post\" ocenil výkon Natalie Portmanové slovy: „\"Sama se charakterizovala jako 'stará duše' duchovně spojená s Huttonem (oba jsou existenciálními hledači), ve filmu představuje nejdráždivější a nejvtipnější postavu\".“\n\nNicméně Jack Mathews pro noviny \"Los Angeles Times\" uvedl, že snímek vyzněl „\"až příliš jako zábava v sousedním baru během úterního večera. Je to krize: nic moc se nepřihodilo\"“.\n\nOficiální soundtrack \"Beautiful Girls\" vyšel 30. ledna 1996 v hudebním vydavatelství Elektra.\n\nAlbum obsahuje původní hity typu „Sweet Caroline“ od Neila Diamonda, coververze skladeb ze sedmdesátých let 20. století, jako například píseň Barryho Whita „Can't Get Enough of Your Love, Babe“ v novém provedení od kapely the Afghan Whigs, ale také nové nahrávky. Titulní skladbu „Beautiful Girl“ napsali bývalý člen skupiny Eurythmics Dave Stewart a Pete Droge, který se stal také jejím interpretem.\n\nStephen Thomas Erlewine v recenzi Allmusic uvedl, že přes stylovou rozeklanost a absenci konzistentního vyznění, soundtrack zůstává poměrně působivý se silnými momenty, jakými jsou Spinners, Kiss, Roland Gift a Ween, které převažují nad hluchými místy.\n\n"}
{"id": "985773", "url": "https://cs.wikipedia.org/wiki?curid=985773", "title": "Seznam cizinců v FK Senica", "text": "Seznam cizinců v FK Senica\n\nToto je seznam cizinců ve fotbalovém klubu FK Senica, kteří jsou napsaní na soupisce A-týmu od sezony 2009/10. Informace jsou platné k 10. 8. 2016.\n\n\n\n\n\n\n\n\n\n"}
{"id": "985775", "url": "https://cs.wikipedia.org/wiki?curid=985775", "title": "Kolačkov", "text": "Kolačkov\n\nKolačkov je obec na Slovensku v okrese Stará Ľubovňa v Prešovském kraji. V roce 2016 zde žilo 1 333 obyvatel. První písemná zmínka o obci pochází z roku 1312.\n\nObec se nachází v severní části Levočských vrchů. Sousedí s obcí Nová Ľubovňa. Má dvě místní části: Pastovník a Rovienku. Obcí protéká Kolačkovský potok.\n\nObec vznikla koncem 13. století na území, které dal v roce 1293 Ondrej III. spišskému převorství. V listině z roku 1312 se uvádí jako \"Calacz\". Od roku 1390 ji vlastnil probošt napůl s kapitulou. Kolem roku 1460 byla zničena. V roce 1464 dal probošt Petrovi z Chmeľnice práva, aby ji znovu osídlil.\n\nV roce 1787 měla 72 a roku 1828 127 domů. V 1. polovině 19. století zde byl v provozu hamr, který v 60. letech 19. století zanikl. Obyvatelstvo se zabývalo zemědělstvím, pastevectvím, dřevorubectvím a výrobou dřevěného nářadí a sukna.\n\nBěhem SNP operovalo v katastru obce několik partyzánských skupin. Při osvobozování obce došlo k tuhému boji, ve kterém zahynulo 7 Němců a 1 sovětský poručík. Obec byla osvobozena jednotkami 320. gardového střeleckého pluku 24. ledna 1945.\n\nPo druhé světové válce byl v obci zaveden telefon, elektrická síť (1955), místní rozhlas a veřejné osvětlení. V roce 1993 byl v obci vybudován vodovod.\n\nV obci stojí původně římskokatolický gotický kostel svatého Michala archanděla z počátku 14. století. Po roce 1787 byl přestavěn a klasicistně upraven. Kostel je jednolodní s obdélníkovým presbytářem.\n\n"}
{"id": "985776", "url": "https://cs.wikipedia.org/wiki?curid=985776", "title": "Brejkdens Bradrs", "text": "Brejkdens Bradrs\n\nBrejkdens Bradrs (další názvy: Žatecká prda, The Good Men) je skupina ze Žatce natáčející zpravidla krátká komediální a parodická amatérská videa, ve stylu pořadu Tele Tele. \n\nSkupinu založili Lukáš Šimandl a Josef Petráň.. Celkem natočili přes 100 videí a jeden dlouhometrážní komediální film. Při natáčení svých videí spolupracují s regionální televizí OK studio. Skupina jednak vytváří vlastní originální pořady, jednak i paroduje známé pořady z televize jako \"VyVolení\", \"Chcete být milionářem?\" nebo \"Riskuj!\" nebo hudební videoklipy.\n\nDvojice Brejkdens Bradrs v roce 2010 vystoupila v pořadu \"Česko Slovensko má talent\", kde parodovali tanec break dance a povedlo se jim postoupit. \n\nUvedena jsou jen vícedílná videa:\n\n\n\nFilm trvá 72 minut a všechny scény kromě jedné jsou natočeny v Žatci. Natáčení probíhalo celkem 14 týdnů. Ve filmu nehrají žádní známí herci a zatím má na CSFD vysoké hodnocení. Premiára filmu byla v Žatci. Film paroduje americký film \"Avengers\".\n\n"}
{"id": "985777", "url": "https://cs.wikipedia.org/wiki?curid=985777", "title": "Ludvík Francouzský (1682–1712)", "text": "Ludvík Francouzský (1682–1712)\n\nLudvík Bourbonský, dauphin (VII.) z Viennois, vévoda burgundský (16. srpna 1682, Versailles, Francouzské království – 23. února 1712, Zámek Marly, Marly, Francouzské království) byl nejstarší syn francouzského dauphina a dědice trůnu Ludvíka VI. z Viennois (nejstarší syn Ludvíka XIV.) a jeho choti Marie Anny Bavorské. Byl starším bratrem španělského krále Filipa V.\n\nPo smrti otce se stal dědicem trůnu a dauphinem. Stal se známým jako „Malý dauphin“ ( le Petit Dauphin), naproti tomu jeho otec byl po jeho narození znám jako „Velký dauphin“ ( le Grande Dauphin). Malý dauphin Ludvík Burgundský se stejně jako jeho otec nástupu na trůn nedočkal. Ludvík Burgundský zemřel na spalničky pouhý rok po smrti svého otce. Společně s ním zemřel na tutéž chorobu i jeho prvorozený syn, šestiletý Ludvík, vévoda bretaňský. Dauphinův královský děd Ludvík XIV. oba přežil o tři roky. Na francouzský trůn usedl až roku 1715 druhorozený syn dauphina Ludvíka jako Ludvík XV.\n\nVévoda burgundský byl předkem primogeniturní bourbonské královské linie, která dala Francii celkem 7 králů a vymřela Jindřichem V. v roce 1883.\n\n"}
{"id": "985785", "url": "https://cs.wikipedia.org/wiki?curid=985785", "title": "Ludvík Burgundský", "text": "Ludvík Burgundský\n\nLudvík Burgundský může být:\n\n\n"}
{"id": "985790", "url": "https://cs.wikipedia.org/wiki?curid=985790", "title": "Andrej Kiska", "text": "Andrej Kiska\n\nAndrej Kiska (* 2. února 1963 Poprad) je slovenský politik, spisovatel, bývalý podnikatel a filantrop. V letech 2014–2019 byl čtvrtým prezidentem Slovenské republiky, když v březnu 2014 porazil ve druhém kole přímé prezidentské volby Roberta Fica. O své životní cestě, svých schopnostech, úspěchu který dosáhl svou pracovitostí a o svém štěstí napsal dvě knihy. O svých schopnostech poskytuje též přednášky středoškolákům.\n\nStudoval na Elektrotechnické fakultě Slovenské technické univerzity v Bratislavě. Poté pracoval jako projektant. Roku 1990 odešel do Spojených států, odkud se po roce a půl vrátil zpět na Slovensko. Z Ameriky si podle svých slov přivezl chuť podnikat a odvahu vydat se tím směrem.\n\nV roce 1996 spoluzakládal se svým bratrem splátkovou společnost Tatracredit s.r.o., kterou krátce i vedl. V roce 1999 založil splátkovou společnost \"Quatro\". Podnikáním a prodejem svých společností vydělal stovky miliónů korun. Roku 2006 založil neziskovou organizaci \"Dobrý Anjel\", která pomáhá rodinám s dětmi v těžkých životních situacích. V souvislosti s kandidaturou na prezidenta se vzdal působení v organizaci, předsedkyní správní rady se od 1. června 2013 stala jeho manželka Martina Kisková.\n\nV roce 2011 se stal spoluzakladatelem české nadace Dobrý anděl. Dne 29. 1. 2019 v 10 hodin a 16 minut převzal Velkou zlatou medaili Masarykovy univerzity, nejvyšší ocenění této instituce, z rukou rektora Mikuláše Beka.\n\nV říjnu 2012 byl první osobou, která oznámila svou kandidaturu v prezidentských volbách 2014. V prvním kole voleb, konaném 15. března 2014, získal 24 % všech hlasů a umístil se tak druhý za Robertem Ficem, se kterým tak postoupil do druhého kola.\n\nVe druhém kole, konaném 29. března 2014, jednoznačně zvítězil nad Ficem, když získal více než 59 % platných hlasů. V červnu téhož roku se tak stal 4. prezidentem Slovenska. Na tomto postu vystřídal Ivana Gašparoviče, jemuž mandát skončil 15. června 2014.\n\nV říjnu 2015 Kiska podpořil uprchlické kvóty navržené Evropskou komisí a prohlásil, že „Přijetí několika stovek nebo i tisíc lidí prchajících před válkou a násilím by bylo v silách Slovenska. Nešlo by o žádné ohrožení Slovenska ani by to nemělo vliv na lepší nebo horší život lidí na Slovensku.“\n\nJako jeden z mála vysoce postavených slovenských politiků otevřeně podporuje nezávislost Kosova na Srbsku. Je přesvědčen, že nezávislost Kosova přispívá ke stabilitě na Balkáně.\n\nPodle Kisky je Turecko důležitým politickým, ekonomickým a bezpečnostním partnerem Slovenska. Kiska podpořil přístupové rozhovory Turecka s EU, ocenil význam Turecka jako spojence v NATO, a prohlásil, že \"\"Slovensko a Turecko sú nielen partneri, ale aj priatelia.\"\"\n\nKiska je dlouhodobým kritikem Ruska. V březnu 2016 vyzval Rusko k propuštění zajaté ukrajinské pilotky Nadi Savčenkové. V březnu 2019 Rusko obvinil, že chce rozbít jednotu NATO, protože se bojí „naší jednoty a naší síly.“\n\nVe volbách v roce 2019 se Andrej Kiska rozhodl nekandidovat, nicméně 3. dubna 2019 ohlásil založení politické strany Za ľudí. Jeho prezidentský mandát vypršel 15. června 2019, kdy jej v čele Slovenska vystřídala Zuzana Čaputová.\n\nDo startu svého projektu catch-all strany Za ľudí, která vznikla během léta 2019, měl Kiska investovat zhruba milión eur. Andrej Kiska byl zvolen předsedou strany a stal se také volebním lídrem tohoto subjektu do parlamentních voleb 2020.\n\nAndrej Kiska je podruhé ženatý. V roce 1985 se oženil s Márií, se kterou má syna Andreje (* 1986) a dceru Natálii (* 1990). V roce 2001 se rozvedl a ještě tentýž rok se podruhé oženil. Jeho současnou manželkou je Martina Kisková, roz. Živorová. S ní má tři děti, dceru Veroniku (* 2005) a syny Viktora (* 2009) a Martina (* 2017). Jeho rodina žije v Popradu, kam za ní Kiska pravidelně dojíždí.\n\nKiskova firma byla v roce 2014 zapletena do krácení daně z příjmů a případ vyšetřovala policie. Případ byl nakonec uzavřen, protože byla projevena „účinná lítost“ a daň byla dodatečně doplacena.\n\nV roce 2015 během návštěvy tureckého prezidenta Recepa Tayyipa Erdoğana se Kiska vyjářil o Turecku jako o \"\"...ostrove stability a prosperity, ale aj štítom vôči hrozbám pre našu bezpečnosť\"\". Několik dní před příjezdem do Bratislavy Erdoğan podepsal zákon povolující ostrou střelbu do demonstrantů.\n\nPoslanec Peter Pčolinský kritizoval Kiskovo mlčení k politickým čistkám v Turecku, které zahájila turecká vláda po neúspěšném pokusu o vojenský převrat 15. července 2016. Podle Pčolinského \"„Pred časom prezident Kiska tvrdil, že Turecko je ostrovom stability a demokracie, avšak mlčí, keď Erdogan dal pozatýkať tisíce nevinných ľudí, ktorých obviňuje z účasti na pokuse o prevrat.“\"\n\n\n\n"}
{"id": "985792", "url": "https://cs.wikipedia.org/wiki?curid=985792", "title": "Nositelná elektronika", "text": "Nositelná elektronika\n\nJako nositelná elektronika (neboli wearables) se označují miniaturizovaná elektronická zařízení, která jsou navržena tak, aby mohla být běžně nošena člověkem. Zatímco mobilní zařízení lze také nosit (v ruce, v kapse, …), součástí produktů nositelné elektroniky je návrh nějakého způsobu nošení (upevnění na tělo, část oblečení a nebo je oblečení navrženo spolu s ním).\n\nNositelná technologie je úzce spojena s programováním ubicomp. Nositelné technologie (v angličtině \"Wearables)\" se snaží zapojit technologii do každodenního života. V historii a vývoji nositelné technologie se pokoušeli průkopníci vylepšit funkci oblečení nebo vytvořit nástroj na nahrávání života jednotlivce. Nositelné technologie dnes využívají nejrůznější senzory, umožňují tak počítat statistiku faktorů jako je pohyb, počet kroků či tep.\n\nJako jedna z prvních nositelných technologií se na světový trh dostaly hodinky firmy Casio s funkcí kalkulačky v 80. letech. V roce 2008 Ilya Fridman zakomponoval mikrofon napojený Bluetoothem do páru peckových sluchátek, které plnily i funkci náušnic . V té době se také objevil Spy Tie, kravata se skrytou kamerou na detekci barev. V roce 2009 uvedla firma Fitbit na trh svůj první chytrý náramek na sledování zdravotní kondice uživatele.\n\nPodle studie Forbesu z roku 2014 si přeje \"wearables\" 71% mladých lidí. Nicméně studie mezi veškerou britskou populací roku 2015 ukázala, že ji přes polovinu lidí (56%) považuje pouze za bláznivý fenomén.\n\nMezi některé z hlavních vlastností nositelné elektroniky patří:\n\nMezi nositelnou elektroniku by se dala zařadit:\n\n\n"}
{"id": "985805", "url": "https://cs.wikipedia.org/wiki?curid=985805", "title": "Ferantov vrt", "text": "Ferantov vrt\n\nFerantov vrt (česky doslova Ferantova zahrada) je obytný komplex, nacházející se na rohu ulic \"Slovenska cesta\" a \"Rimska cesta\" jižně od centra slovinské Lublaně. Jedná se o brutalistickou stavbu, jejímž architektem byl Edvard Ravnikar.\n\nKomplex budov vychází z prostředí antického fóra, které se ve městě Emona (dnešní Lublaň) nacházelo před stovkami let a navazuje na něj otevřeným prostředím uprostřed bloku. Vybudován byl v letech 1964 – 1975. Komplex byl navržen tak, že přízemní prostory slouží pro obchodní účely a vyšší patra poté jako byty. Celkem čtyři objekty byly rozmístěny okolo původního fóra, které slouží de facto jako dvůr. Nový blok však nebyl zbudován celý; z jižní strany (\"Rimska ulica\") se dochovaly dva domy z 19. století.\n\nSvůj název má komplex podle zahradníka Viktoriji Ferantovi, který bydlel na pozemku advokáta Franco Mundeho, který zahradu vlastnil v 19. století.\n"}
{"id": "985810", "url": "https://cs.wikipedia.org/wiki?curid=985810", "title": "Žatecký Gus", "text": "Žatecký Gus\n\nŽatecký Gus je ruské světlé pivo plzeňského typu, vyráběné společností Baltika Breweries – člen skupiny Carlsberg. Název piva odkazuje na tradici žateckého chmele, který je do piva přidáván. Pivo je prodáváno v zemích bývalého Sovětského svazu. Je dostupné i v Česku – např. v hypermarketech obchodního řetězce Tesco. Přestože se jedná o ruský výrobek, bývá prezentováno jako tradiční české pivo; jeho název je uváděn vždy v latince a reklamy na pivo jsou namluvené náznakem na češtinu, ale ve skutečnosti používají pseudo česká slova (např. \"chorošečno\" ve smyslu skvělé/dobré).\n\nNa ruském trhu bylo toto pivo poprvé uvedeno v roce 2009. Rozšířeno bylo později i na Ukrajinu a do dalších zemí.\n"}
{"id": "985813", "url": "https://cs.wikipedia.org/wiki?curid=985813", "title": "Poprava Ludvíka XVI.", "text": "Poprava Ludvíka XVI.\n\nPoprava Ludvíka XVI. se uskutečnila pomocí gilotiny dne 21. ledna 1793 v 10.22 v Paříži na \"Place de la Révolution\" poté, co trest smrti odhlasoval Konvent po procesu s králem. Jedná se o jeden z významných momentů Velké francouzské revoluce, neboť poprvé poddaní odhlasovali pro svého panovníka trest smrti.\n\nPo útoku na Tuilerie 10. srpna 1792 byl Ludvík XVI. se svou rodinou internován v pařížském Templu a nařčen z velezrady. Po svém procesu byl král těsnou většinou jednoho hlasu odsouzen Konventem k trestu smrti. Rozsudek byl stanoven na 21. ledna 1793.\nPo hlasování o trestu smrti vyslal Konvent do Templu delegaci, aby mu oznámila verdikt. Král se snažil získat třídenní odklad, aby se mohl důsledně rozloučit s rodinou, ovšem poslanci odmítli odložit datum popravy a ta měla být provedena následujícího dne, jak bylo odhlasováno. Poslední večeři král obdržel v 19 hodin. Nepřítomnost vidličky a nože okomentoval: „\"To si myslí, že jsem tak zbabělý, abych si sáhl na život?\"“ Kolem osmé hodiny večer poprvé hovořil se svým zpovědníkem Henrim Edgeworthem de Firmont. Poté přijal svou rodinu – manželku Marii Antoinettu, své děti Marii Terezii a dauphina Ludvíka a svou sestru Alžbětu Filipínu Francouzskou. Stráže sledovaly scénu přes částečně prosklenou přepážku. Král žádal svého syna, že nikdy nebude chtít pomstít jeho smrt a ten mu to slíbil. Marie Antoinetta prosila svého manžela, aby ji ještě jednou ráno před popravou přijal. Ten ji na její naléhání slíbil přijmout v sedm hodin, neboť ji nechtěl odmítnout. Přibližně ve 23 hodin královská rodina odešla a Ludvík XVI. znovu hovořil se svým zpovědníkem. Šel si lehnout asi půl hodiny po půlnoci.\nV pět hodin ráno krále vzbudil jeho komorník Jean-Baptiste Cléry, který strávil noc na židli vedle něj. Odsouzený mu řekl: „\"Spal jsem dobře, potřeboval jsem to.\"“ Král se oholil, vyndal z kapsy brýle, tabatěrku a měšec a oblékl si světle hnědý kabát se zlatými knoflíky. Chtěl od komorníka ostříhat, ale nedostal nůžky. Kolem šesté se dostavil Henri Edgeworth de Firmont. Z malé komody vytvořil oltář a sloužil králi poslední mši, ministroval mu komorník Cléry. Král zůstal po celou dobu na kolenou a přijal viaticum. Na knězovu radu se Ludvík XVI. vyhnul poslednímu rozloučení s rodinou. Když uslyšel ržání koní a řinčení zbraní vláčených po zemi, poznamenal: „\"Pravděpodobně se Národní garda začíná shromažďovat.\"“ Bezpečnostní opatření byla velmi rozsáhlá, protože v noci byl zavražděn Louis-Michel Lepeletier de Saint-Fargeau, který jako člen Konventu hlasoval pro královu smrt. V sedm hodin Ludvík XVI. nadiktoval zpovědníkovi svou poslední vůli. Komorníkovi svěřil pečetidlo se znakem Francie pro dauphina a korunovační prsten pro královnu se slovy „\"Řekněte jí, že ji opouštím s bolestí.\"“ Poté si se zpovědníkem ještě naposledy promluvil. Kolem osmé hodiny je přerušil Antoine Joseph Santerre, velitel Národní gardy, ale král odpověděl: „\"Právě mám jednání, počkejte, pak jsem váš.\"“ Obdržel od kněze poslední požehnání se slovy „\"Dokonáno jest.\"“, odevzdal svou poslední vůli jednomu z přítomných úředníků a odevzdal se do rukou Santerra.\n\nRáno 21. ledna byla teplota vzduchu 3 °C a byla mlha. Na druhém nádvoří Templu čekal zelený kočár pařížského starosty Nicolase Chambona, který získal povolení, aby král nebyl vezen v běžném povozu pro odsouzené. Ludvík XVI. nastoupil se zpovědníkem a dvěma vojáky, kteří seděli naproti nim. Kočár opustil Temple kolem deváté hodiny za zvuků bubnů a trumpet. Vjel napravo do \"Rue du Temple\" a poté po velkých bulvárech. Král si cestou předříkával žalmy. V Paříži bylo povoláno do zbraně na 80 000 mužů, kteří byli umístěni na křižovatkách, náměstích a podél ulic. Kanóny byly rozmístěny na všechna strategická místa. Kočár doprovázelo asi 200 ozbrojenců na koních. Na popravu se přišlo podívat velké množství obyvatel. Obchody byly zavřené. Většina osob byla potichu, někteří zpívají \"Ah! ça ira\". Ve čtvrti Bonne Nouvelle v ulici \"Rue de Cléry\" se baron Jean-Pierre de Batz doprovázený asi 300 royalisty pokusil osvobodit krále. Akce ovšem nevyšla, tři lidé byli zabiti, baronovi se podařilo uprchnout. Kočár pokračoval od velkých bulvárů na \"Rue de la Revolution\". V 10.15 dorazil na \"náměstí Revoluce\" a zastavil se u popraviště, které se nacházelo mezi \"Champs-Élysées\" a podstavcem sochy Ludvíka XV., která byla demontována. Červeně natřené lešení bylo umístěno uprostřed prázdného prostoru orámovaného kanóny a vojskem. Na udržení lidu v patřičné vzdálenosti bylo nasazeno 20 000 vojáků. Při pohledu na popraviště král pronesl: „\"Tak jsme tady, jestli se nemýlím.\"“\n\nPo výstupu z kočáru krále doprovázel kat Charles-Henri Sanson. Král si sundal hnědý kabát a kravatu. Na žádost Sansona si rozepnul límec u košile. Když viděl, že mu chtějí svázat ruce, král se bránil. Zpovědník krále přesvědčil s odkazem na Kristův příklad. Ludvík XVI. odpověděl svým katům: „\"Dělejte, co chcete, vypiji kalich až do dna.\"“ Poté mu svázali ruce jeho vlastním kapesníkem, Sansonův pomocník mu odřízl límec a klopy a ostříhal ho. Za doprovodu bubnování král, kterému pomáhal zpovědník Edgeworth, stoupal po schodech a doprovázel Sansona a jeho čtyři pomocníky na plošinu.\n\nProti všemu očekávání Ludvík XVI. přikročil na levý okraj popraviště. Pokynul bubeníkům, aby přestali a silně zvolal: „\"Umírám nevinný ze všech zločinů, které mi jsou přičítány. Odpouštím autorům mé smrti. Modlím se k Bohu, aby krev, kterou prolijete, nikdy nepadla na Francii.\"“ Chtěl pokračovat, ale byl vydán rozkaz, aby bubeníci přehlušili jeho hlas. Kněz Firmont na něj zvolá: „\"Synu svatého Ludvíka, vystup na nebe!\"“\n\nV 10:22 se spustilo ostří gilotiny, které oddělilo hlavu. Kat Charles-Henri Sanson ji zdvihl a ukázal lidu. Někteří diváci vykřikovali „\"Ať žije národ! Ať žije republika! Ať žije svoboda!\"“ Ozvalo se několik dělostřeleckých salv a někteří tančili farandolu (provensálský lidový tanec). Jacques Roux, komisař Pařížské komuny, zapisoval průběh popravy a poznamenal, že někteří občané namáčeli kapesníky do královy krve a chtěli po katech, aby jim prodali královy vlasy. Děla oznamují královské rodině v Templu, že poprava byla vykonána.\n\nKolem 10:25 se Christopherovi Potterovi podařilo oklamat skupinu sansculotů shromážděných kolem gilotiny a za jeden louis d'or získat královy vlasy a kapesník namočený v krvi. Potter poté zmizel v davu a později relikvie odvezl do Anglie, kde je se svým bratrem Georgem Potterem nabídli králi Jiřímu III.\n\nTělo Ludvíka XVI. bylo okamžitě uloženo do popravčí káry a převezeno na hřbitov Madeleine. Konvent odmítl pohřbít Ludvíka XVI. k jeho otci Ludvíku Ferdinandu Bourbonskému. Pohřeb provedli v kostele La Madeleine dva faráři loajální k revoluci. Tělo bylo uloženo do rakve a podle rozkazu vhozeno do neoznačené jámy s vápnem. Hlava byla umístěna u nohou. Dohledem nad vykonáním rozkazu Konventu byl pověřen poslanec Jean-Jacques-Régis de Cambacérès.\n\nDne 21. ledna 1815 byly královy ostatky pohřbeny v bazilice Saint-Denis. V roce 1816 králův bratr Ludvík XVIII. zde nechal zbudovat kenotaf – mramorovou sochu klečícího Ludvíka XVI., kterou vytvořil Edme Gaulle.\n\nÚmrtní list Ludvíka Kapeta byl vystaven 18. března 1793. Originál byl zničen při požáru pařížské radnice v roce 1871 během Pařížské komuny, ale zachoval se v kopii, kterou pořídil některý z archivářů.\n\nNa místě, kde byl pohřben Ludvík XVI. a později Marie Antoinetta (16. října 1793) na bývalém hřbitově Madeleine (dnes přeměněný na Square Louis-XVI) byla vybudována kaple smíření. Oltář v její kryptě se nachází přesně v místě, kde byl král pohřben. Každoročně se zde koná 21. ledna katolická mše na paměť panovníka. Velká akce se konala v roce 1993 u příležitosti 200. výročí popravy na \"Place de la Concorde\", při které francouzský herec Jean-Pierre Darras přečetl panovníkovu závěť.\n\n"}
{"id": "985815", "url": "https://cs.wikipedia.org/wiki?curid=985815", "title": "Gregory Carl Johnson", "text": "Gregory Carl Johnson\n\nGregory Carl Johnson (*30. července 1954 v Seattle, Washington), je americký důstojník námořnictva a kosmonaut. Ve vesmíru byl jednou.\n\nAbsolvoval střední školu West Seattle High School v městě Seattle, stát Washington (zakončil roku 1972) a poté ve studiu pokračoval na University of Washington. Magisterské studium ukončil v roce 1977 a stal se pilotem. Sloužil na několika základnách, V roce 1984 absolvoval pilotní školu USAF Test Pilot School na Edwardsově letecké základně.\n\nV letech 1998 až 2000 absolvoval výcvik budoucích kosmonautů v Houstonu, poté byl zařazen do tamní jednotky astronautů NASA.\n\nMá přezdívku Ray J.\nOženil se, jeho manželkou se stala Christine a mají spolu dvě děti. Později se rozvedli.\n\nNa oběžnou dráhu se v raketoplánu dostal jednou, ve funkci pilota při páté a poslední servisní misi Hubbleova vesmírného dalekohledu, strávil ve vesmíru 12 dní, 21 hodin a 38 minut.\nByl 491. člověkem ve vesmíru.\n\n\n"}
{"id": "985817", "url": "https://cs.wikipedia.org/wiki?curid=985817", "title": "Kate a Leopold", "text": "Kate a Leopold\n\nKate a Leopold je americký romantický film z roku 2001 s hlavním vědeckofantastickým prvkem založeným na cestování v čase, režisérem filmu byl James Mangold. Hlavní role ztvárnila Meg Ryanová (Kate) a Hugh Jackman (Leopold).\n\nMilostný příběh se kompletně odehrává v New Yorku a jeho zápletka je založena na časové smyčce, která umožní aby se mladá žena Kate seznámila s Leopoldem, vévodou z Albany, který se z dubna roku 1876 pádem z newyorského Brooklynského mostu do otvoru ve spletité struktuře času nechtěně dostane někam na přelom 20. a 21. století, tedy asi 125 let do budoucnosti. Zde se seznámí nejprve s jejím bývalým přítelem, vědcem, který cestování v čase objevil, poté se samotnou Kate, nakonec i s jejím bratrem Charliem. Příběh skončí tak, že Leopold se po týdnu vrátí zpět do roku 1876 a Kate se za ním z lásky vydá zpět do minulosti.\n\nHlavním neživým objektem, který zde umožňuje cestování v čase je Brooklynský most, ze kterého všichni tři hlavní hrdinové příběhu skáčou dolů do otvoru ve struktuře času.\n"}
{"id": "985819", "url": "https://cs.wikipedia.org/wiki?curid=985819", "title": "Zygmunt Marek", "text": "Zygmunt Marek\n\nZygmunt Stanisław Marek (19. března 1872 Krakov – 8. listopadu 1931 Krakov) byl rakouský a polský politik z Haliče, na počátku 20. století poslanec Říšské rady, v meziválečném Polsku poslanec a vicemaršálek Sejmu.\n\nVystudoval právo na Jagellonské univerzitě v Krakově, kde získal titul doktora práv. Působil jako advokát. Angažoval se v politice. Již jako student se zapojil do činnosti Polské sociálně demokratické strany v Haliči a v letech 1897–1919 byl členem jejího výkonného výboru. Byl šéfredaktorem listu \"Więźeń polityczny\", který byl tiskovým orgánem Jednoty pro podporu politicky stíhaných v Rusku a jako advokát se účastnil obhajoby v některých politických procesech.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 9. Byl členem poslanecké frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako advokát.\n\nZa světové války byl členem polského Nejvyššího výboru a v roce 1918 členem Polské likvidační komise. V letech 1919–1930 byl poslancem Sejmu. Zastával funkci čestného předsedy poslaneckého klubu Polské socialistické strany. V letech 1928–1930 působil i jako vicemaršálek (místopředseda) Sejmu. Po státním převratu v roce 1926 ho jeho strana neúspěšně navrhovala do funkce polského prezidenta.\n"}
{"id": "985820", "url": "https://cs.wikipedia.org/wiki?curid=985820", "title": "Vysoká škola zdravotníctva a sociálnej práce sv. Alžbety Bratislava, Detašované pracoviště Praha", "text": "Vysoká škola zdravotníctva a sociálnej práce sv. Alžbety Bratislava, Detašované pracoviště Praha\n\nVysoká škola zdravotníctva a sociálnej práce sv. Alžbety Bratislava n.o., zřídila dekretem rektora školy v říjnu roku 2005 detašované pracoviště Praha, které je akreditovaným zahraničním pracovištěm spadajícím pod Fakultu Misijní práce a tropického zdravotníctva. Sídlo tohoto pracoviště je v pražské Bubenči, výukovou základu má pak v Praze 3 na Žižkově.\n\nDetašované pracoviště Praha realizuje vzdělávací obor Sociální práce v programu Misijní a charitativní práce. Tento jedinečný studijní program umožňuje v rámci multidisciplinárního dialogu skloubit poznatky ze sociální a charitativní práce s prací misijní a pastorační.\n\nAbsolventi tohoto studijního oboru se uplatňují v širokém spektru sociálních a pastoračně-misijních služeb: v sociální sféře (domov seniorů, hospic, dětský domov, chráněné bydlení a dílny, mateřská centra, dětská centra), ve výchovně vzdělávacích procesech (domovy mládeže, školní družiny, volnočasové aktivity), samostatné přípravě grantových projektů, výuce náboženské a etické výchovy. Součástí studijního plánu je výuka cizího jazyka. Absolventi jsou v cizím jazyce vybaveni základní odbornou slovní zásobou v oblasti sociální práce.\nAbsolventi jsou připravováni tak, aby vyhověli požadavkům na odbornou způsobilost dle zákona 108/2006 Sb.\n\nV květnu 2013 uspořádala VŠ ZaSP sv. Alžbety, detašované pracoviště Praha ve spolupráci s Husovým institutem teologických studií v Praze mezinárodní konferenci na téma Humanitární pomoc a rozvojová spolupráce v roce 2013 a další aspekty pomoci. Jako výstup z této konference byla ve spolupráci s Husovým institutem teologických studií vydána stejnojmenná publikace.\n\nVŠ ZaSP sv. Alžbety, detašované pracoviště Praha nemá vlastní ediční řadu, ale spolupracuje s Husovým institutem teologických studií, který vydává skripta pro studenty školy.\n\nProf. ThDr. Zdeněk Kučera, je český teolog, duchovní Církve československé husitské, filozof, profesor Husovy československé bohoslovecké fakulty a Husitské teologické fakulty Univerzity Karlovy\n\nProf. ThDr. Milan Salajka, byl český teolog, duchovní Církve československé husitské, profesor a děkan Husovy československé bohoslovecké fakulty v Praze, po roce 1990 profesor Husitské teologické fakulty Univerzity Karlovy, publicista, překladatel z němčiny, novinář, redaktor, editor a ekumenický pracovník.\n\nProf. ThDr. Zdeněk Sázava, je český teolog, biblista-novozákoník, publicista, editor, duchovní Církve československé husitské, emeritní profesor Husovy československé bohoslovecké fakulty v Praze, po roce 1990 Husitské teologické fakulty Univerzity Karlovy.\n\nThDr. Tomáš Butta, Th.D., je duchovní a VIII. biskup-patriarcha Církve československé husitské. V roce 1997 získal doktorát teologie, týž rok začal působit jako farář v Praze a současně jako odborný asistent na Husitské teologické fakultě Univerzity Karlovy. V roce 1999 byl zvolen generálním tajemníkem osmého sněmu Církve československé husitské. Je autorem řady písní, divadelních her i odborných prací.\n\nMezi další pedagogy školy patří uznávaný misiolog prof. PhDr. Ing. Ladislav Bučko, Ph.D., a fyziolog a genetik prof. RNDr. Jiří Mejsnar, DrSc.\n"}
{"id": "985821", "url": "https://cs.wikipedia.org/wiki?curid=985821", "title": "Antoni Matakiewicz", "text": "Antoni Matakiewicz\n\nAntoni Matakiewicz (18. září 1873 Niepołomice – 16. září 1937 Nowy Sącz) byl rakouský a polský politik z Haliče, na počátku 20. století poslanec Říšské rady, v meziválečném Polsku poslanec Sejmu.\n\nJeho bratrem byl vodohospodářský inženýr Maksymilian Matakiewicz. Antoni Matakiewicz vystudoval právo na Jagellonské univerzitě v Krakově.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Halič 42. Byl členem poslanecké frakce Polský klub. Ve vídeňském parlamentu setrval až do zániku monarchie. K roku 1911 se profesně uvádí jako rada zemského soudu. V Říšské radě reprezentoval nejprve konzervativce, později katolickou lidovou stranu, mezi jejíž zakladatele patřil.\n\nZa světové války byl důstojníkem. V letech 1919–1928 byl poslancem Sejmu za katolickou lidovou stranu. V prvním volebním období Sejmu byl předsedou jejího poslaneckého klubu. Následně působil jako viceprezident krajského soudu v Krakově, později coby notář v Nowém Sączu.\n"}
{"id": "985822", "url": "https://cs.wikipedia.org/wiki?curid=985822", "title": "Aeneida (opera)", "text": "Aeneida (opera)\n\nAeneida (v ukrajinském originále ) je opera-travestie ukrajinského skladatele Mykoly Lysenka ve třech jednáních z roku 1910.\n\nZa autora libreta (na motivy první části stejnojmenného eposu Ivana Kotljarevského, publikované roku 1798) byl dlouho považován dramatik a divadelník Mykola Sadovskyj. Pozdější výzkumy však prokázaly, že Sadovskému jakožto divadelnímu řediteli patřila spíše samotná myšlenka opery, zatímco samotné libreto sestavila Ljudmyla Mychajlivna Starycka-Černjachivska. Využila přitom v řadě částí i původního textu Kotljarevského poémy. V době vzniku bylo libreto oficiálně vydáváno za dílo jejího otce Mychajla Staryckého, dřívějšího „dvorního‟ libretisty Nykoly Lysenka. Důvodem byl ohled na cenzuru, protože Staryckyj již v 90. letech 19. století získal cenzurní povolení na dramatizaci Kotljarevského \"Aeneidy\", čímž se obešla nutnost nového cenzurního řízení.\n\nOpera vznikla roku 1910 a poprvé ji uvedla (soukromá) divadelní společnost Mykoly Sadovského, 23. listopadu (podle gregoriánského kalendáře 6. prosince) 1910, dirigoval Hans Jelinek. Prvním představitelem Aenea byl Volodymyr I. Zoldenko-Kruglov, Didony Olena D. Petljašová, Jupitera M. Čornomorec (Karlašov), Bakcha D. Myronenko, Apollona V. M. Verchovinec (ten řídil i choreografii), Aeola S. Ju. Butovskyj, Junony M. Je. Mališová-Fedorecová, Marta S. F. Paňkivskyj, režíroval M. Sadovskyj, výpravu navrhl P. Ďakov. Nastudování byl přítomen sám skladatel, a jak vzpomínala pěvkyně Olena Petljašová, „s \"Aeneidou\" jsme se natrápili, protože Mykolovi Vitalijovyči nebylo snadné vyhovět“. \"Aeneida\" měla značný ohlas a roku 1911 s ní Sadovského divadlo úspěšně hostovalo i v Petrohradě.\n\nOpera má mluvené dialogy a při svém uvedení byla – i pro své groteskní rysy – jako opereta. Zejména centrální a divadelně nejúčinnější prostřední akt má mnoho společného s druhým dějstvím \"Orfea v podsvětí\" Jacquese Offenbacha.\n\nDěj opery se odehrává na Zemi a na Olympu, v bydlišti bohů. Zatímco témata spojená s Didonou a Aeneem získala oduševněle lyrický charakter, mají scény sbohy satirickou povahu. Zatímco Kotljarevskyj především zpracoval antický mýtus a Vergiliovu báseň jako parodickou burlesku, Lysenko jim navíc podsunul politický význam. Bohové na Olympu jsou satirickým zobrazením parazitní absolutistické lády (samoděržaví). To ve svých pamětech potvrzoval i Lysenkův syn Ostap: „…skladatele přitahovala možnost vytvořit na komicko-satirické rovině záporné postavy cara a jeho dvořanův podobě dobře známých mytologických figur“. Bůh Mars je obhroublý vojenský omezenec a seladon; „hrůzný“ Jupiter je nadutý fanfarón, strašpytel, opilec a obžera. Bohové tráví čas nepřetržitou zahálkou. Hudební portrét Marta, Jupitera a Bakcha má bravurní rysy. Venuše zpívá virtuózní koloraturní valčík. Základem hudební charakterizace Didony a Aenea je naproti tomu ukrajinská lidová píseň. V opeře je skloubena tradice ukrajinské literatury, básnictví, burlesky i frašky. Nejkrásnější místa jsou loučení Aenea s Didonou (finále) a obraz moře.\n\nNejvětší oblíbenosti dosáhl orchestrální úvod druhého dějství, „Jupiterův pochod“ (též „Průvod bohů“), s důrazným pochodovým doprovodem, bombastickými fanfárami a mohutnými akordy ve fortissimu.\n\nKlavírní výtah opery vyšel roku 1955, v jazykové úpravě Maksyma Rylského. Orchestraci upravil v roce 1927 Borys Ljatošynskyj a později též Vasilij Pavlovič Nachabin; premiéra této verze proběhla roku 1959 v divadle Tarase Ševčenka v Kyjevě.\n\nPo zničení Tróje Řeky uprchl Aeneas s hrstkou Trójanů po moři. Juno, která nemá Aenea, syna Venuše, v lásce, přikáže bohu větrů Aeolovi, aby rozpoutal bouři a nechal koráb Trójanů ztroskotat. Aeol vypustí vichr a vyvolá hrozivou bouři, ale Aeneas obětuje bohu moří Neptunovi a bouře utichne. Venuše, strachující se o svého syna, přichází na Junonu žalovat svému otci Jupiterovi. Ten jí řekne, že Aeneův osud je již dán: dopluje do Říma a založí tam velkou říši, jež bude vládnout celému světu. – Trójané se po dlouhé plavbě dostanou do Kartága, kde vládne královna Dido. Ta se do Aenea zamiluje a rozptýlí ho tak, že zapomene na svůj hlavní úkol – vybudování Říma. Když je Jupiter z Olympu uvidí, rozzlobí se a pošle Merkura, aby připomenul Aeneovi jeho dějinný úkol. Aeneas s Trójany znovu prchá z Kartága a Dido se ze žalu upálí.\n\n"}
{"id": "985826", "url": "https://cs.wikipedia.org/wiki?curid=985826", "title": "Bonaventura Cavalieri", "text": "Bonaventura Cavalieri\n\nBonaventura Francesco Cavalieri či Cavalerius (1598 Milán – 30. listopad 1647 Bologna) byl italský matematik, astronom a fyzik, také řeholník a teolog. Známé jsou jeho příspěvky v oblasti optiky (zejména zrcadel) a mechaniky. Jím definovaný Cavalieriův princip (\"tělesa se stejně velkými podstavami a výškami mají stejný objem, pokud mají řezy rovnoběžné s podstavami a vedené ve stejné vzdálenosti od podstav stejné obsahy\") předjímá objev integrálního počtu. Podle Galilea Galileiho byl Cavalieri nejzasvěcenějším geometrem od dob Archimédových. \n\nJméno Bonaventura nebylo křestní, ale otcovo. Přijal ho při vstupu do jesuatského řádu (nezaměňovat se známějším jezuitským řádem) roku 1615. Působil v jesuatském klášteře v Pise, kde se setkal s matematikem a Galileovým žákem Benedetto Castellim. Ten Cavalieriho nadchl pro geometrii. Cavalieri ji pak vyučoval na univerzitě v Pise. Castelli také představil Cavalieriho Galileovi. Stali se přáteli a dochovala se jejich korespondence. Milovník vědy, milánský arcibiskup Federico Borromeo pak Cavalieriho přeložil do Milána, kde Cavalieri učil teologii v klášteře San Girolamo. V Miláně působil v letech 1620–1623. Poté byl tři roky v lombardském Lodi, později krátce v Římě, v letech 1626–1629 v Parmě, poté znovu v Miláně, aby v roce 1629 konečně získal vytoužené profesorské místo, a to na univerzitě v Bologni, kde učil až do smrti. Zároveň byl představeným tamního jesuatského kláštera. Vydal zde jedenáct knih, včetně slavné \"Geometrie\" (1635).\n\nNa Měsíci je po něm pojmenován kráter.\n\n"}
{"id": "985831", "url": "https://cs.wikipedia.org/wiki?curid=985831", "title": "Hřbitov La Villette", "text": "Hřbitov La Villette\n\nHřbitov La Villette ( ) je malý hřbitov v Paříži, který leží ve čtvrti La Villete v 19. obvodu na ulici \"Rue d'Hautpoul\". Jeho rozloha činí 1,13 ha a je zde pohřbeno přibližně 2500 osob.\n\nHřbitov byl otevřen v roce 1828. Původně šlo o čtvrtý hřbitov v obci La Villette a po jejím připojení k Paříži v roce 1860 byl určen pro obyvatele nově zřízeného 19. obvodu. Od roku 1880 se počet hřbitovních koncesí nezvyšuje. Na hřbitově byla vysazena asi stovka stromů, především lípy, javory a kaštany.\n\n"}
{"id": "985851", "url": "https://cs.wikipedia.org/wiki?curid=985851", "title": "Eva Marie Saint", "text": "Eva Marie Saint\n\nEva Marie Saint (* 4. července 1924) je americká herečka. Svou kariéru zahájila ve čtyřicátých letech v divadle a později hrála v různých televizních seriálech; od padesátých let hrála také ve filmech. Mezi její nejznámější role patří Eve Kendall ve filmu \"Na sever severozápadní linkou\" z roku 1959. Za svou roli ve filmu \"V přístavu\" z roku 1954 byla oceněna Oscarem za nejlepší ženský herecký výkon ve vedlejší roli. Hrála v řadě dalších filmů, mezi které patří například \"Všechno se hroutí\" (1962), \"Písečný ptáček\" (1965) nebo \"Grand Prix\" (1966). V roce 1951 se provdala za režiséra Jeffreyho Haydena.\n\n"}
{"id": "985857", "url": "https://cs.wikipedia.org/wiki?curid=985857", "title": "HC Spartak Choceň", "text": "HC Spartak Choceň\n\nHC Spartak Choceň (celým názvem: Hockey Club Spartak Choceň) je český klub ledního hokeje, který sídlí ve městě Choceň v Pardubickém kraji. Založen byl v roce 1933. Spartak se může pochlubit nejvyšší průměrnou návštěvností ve své krajské lize. V letech 2007, 2012 a 2013 vyhrál Krajskou ligu mužů Pardubického kraje. Od sezóny 2006/07 působí v Pardubické krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Choceň s kapacitou 1 500 diváků.\n\n\nZdroj: \n\n\n\nZdroj: \n\n"}
{"id": "985858", "url": "https://cs.wikipedia.org/wiki?curid=985858", "title": "Žakovce", "text": "Žakovce\n\nŽakovce jsou obec na Slovensku v okrese Kežmarok. V roce 2012 zde žilo 856 obyvatel.\n\nŽakovce jsou zmiňovány v listinách v roce 1209 jako vůbec první obec na Spiši. Její původní jméno bylo \"Villa Isaac\", tedy Izákova vesnice. Z tohoto jména pochází i slovenský název Žakovce (Izákovce).\n\nKolem roku 1465 obec získal šlechtický rod Zápolských. Byla osídlena německým obyvatelstvem, takže po roce 1945 došlo k jeho naprosté obměně.\n\nPočet obyvatel v roce 1991 dosáhl 581 a v roce 2001 stoupl na 614.\n\nSložení obyvatelstva podle náboženského vyznání (v roce 2001):\n\nObcí protéká Žakovský potok. Pramení na sever od vesnice v Dufalové dolině.\n\nMimo katastr obce se nachází vodní nádrž Žakovce, napájená ze Žakovského potoka.\n\n\n"}
{"id": "985860", "url": "https://cs.wikipedia.org/wiki?curid=985860", "title": "Marián Kuffa", "text": "Marián Kuffa\n\nMarián Kuffa (* 24. prosince 1959, Kežmarok) je slovenský římskokatolický kněz. Věnuje se lidem na okraji společnosti. Je představeným Institutu Krista Velekněze.\n\nV dětství se věnoval karate. S přáteli také chodil opravovat věže kostelů a bavilo ho horolezectví. Vystudoval Vysokou školu zemědělskou v Nitře. \n\nPůvodně neplánoval, že by se stal knězem. Když mu bylo kolem 20 let, těšil se, že se ožení a bude mít děti. Pak se však pod ním při výstupu na Gerlachovský štít utrhl kus skály - následoval dvacetimetrový pád. Záchranářům trvalo 13 hodin, než jej dopravili do nemocnice. Cítil, že Bůh mu vrátil život a tehdy v něm uzrálo předsevzetí „\"vrátit svůj život Bohu\"“ - tím, že se bude věnovat těm, kteří to nejvíc potřebují. \n\nV roce 1994 začal působit jako římskokatolický kněz v Žakovcích. Na opravách rozbořené fary začal v nuzných podmínkách pracovat s lidmi z polepšovny, s navrátilci z vězení, včetně těch, kteří si odpykávali tresty za nejtěžší zločiny. „\"Věděl jsem, že když od těchto lidí odejdu, budu obyčejný teoretik,\"“ řekl Kuffa. Postupem času opravu fary dokončili a přistavěli nebo opravili další objekty.\n\nV roce 2015 mu řád milosrdných bratří udělil Cenu Celestýna Opitze za vzor v péči o nemocné a potřebné.\n\nO Mariánu Kuffovi a jeho životě uprostřed romské komunity natočil slovenský režisér Ladislav Kaboš dokumentární film \"Všechny moje děti\" (Všetky moje deti) a Jana Ševčíková film \"Opři žebřík o nebe\" (2014).\n\n\n"}
{"id": "985865", "url": "https://cs.wikipedia.org/wiki?curid=985865", "title": "HC Kohouti Česká Třebová", "text": "HC Kohouti Česká Třebová\n\nHC Kohouti Česká Třebová (celým názvem: Hockey Club Kohouti Česká Třebová) je český klub ledního hokeje, který sídlí ve městě Česká Třebová v Pardubickém kraji. Založen byl v roce 1936 pod názvem SK Parník. Od sezóny 2011/12 působí v Pardubické krajské lize, čtvrté české nejvyšší soutěži ledního hokeje. Klubové barvy jsou modrá, bílá a červená.\n\nSvé domácí zápasy odehrává na zimním stadionu Na Skalce s kapacitou 976 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "985867", "url": "https://cs.wikipedia.org/wiki?curid=985867", "title": "HC Hlinsko", "text": "HC Hlinsko\n\nHC Hlinsko (celým názvem: Hockey Club Hlinsko) je český klub ledního hokeje, který sídlí v Hlinsku v Pardubickém kraji. Založen byl v roce 1920 pod názvem SK Hlinsko. Svůj současný název nese od roku 1994. Od sezóny 2006/07 působí v Pardubické krajské lize, čtvrté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Hlinsko s kapacitou 1 400 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "985868", "url": "https://cs.wikipedia.org/wiki?curid=985868", "title": "TJ Orli Lanškroun", "text": "TJ Orli Lanškroun\n\nTJ Orli Lanškroun (celým názvem: Tělovýchovná jednota Orli Lanškroun) je český klub ledního hokeje, který sídlí v Lanškrounu v Pardubickém kraji. Od sezóny 2018/19 působí v Pardubické krajské lize, čtvrté české nejvyšší soutěži ledního hokeje. Klubové barvy jsou černá, červená a bílá.\n\nSvé domácí zápasy odehrává na zimním stadionu Lanškroun s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "985869", "url": "https://cs.wikipedia.org/wiki?curid=985869", "title": "Daniel Alexius z Květné", "text": "Daniel Alexius z Květné\n\nDaniel Alexius z Květné (?–1636) \nbyl pražský malíř období renesance a manýrismu. Věnoval se nástěnným malbám s duchovními i světskými náměty. Jeho dílo nedosahuje umělecké úrovně předních rudolfinských malířů. \n\n"}
{"id": "985870", "url": "https://cs.wikipedia.org/wiki?curid=985870", "title": "HC Ledeč nad Sázavou", "text": "HC Ledeč nad Sázavou\n\nHC Ledeč nad Sázavou (celým názvem: Hockey Club Ledeč nad Sázavou) je český klub ledního hokeje, který sídlí v Ledči nad Sázavou v Kraji Vysočina. Založen byl v roce 1933 pod názvem LTC Ledeč nad Sázavou. Od roku 2018 se klub zaměřuje výhradně na mládežnický hokej, v témže roce totiž po dlouhé době zanikl mužský tým. Klubové barvy jsou oranžová a černá.\n\nSvé domácí zápasy odehrává v ATOS aréně s kapacitou 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "985871", "url": "https://cs.wikipedia.org/wiki?curid=985871", "title": "Long John Baldry", "text": "Long John Baldry\n\nLong John Baldry, rodným jménem John William Baldry (12. ledna 1941 − 21. července 2005) byl anglický zpěvák. \n\nRoku 1961 spoluzaložil skupinu Blues Incorporated, později hrál s kapelou Bluesology a pak s The Steampacket. Ve skupině Bluesology hrál s klávesistou Regem Dwighem, který se později proslavil jako Elton John a své umělecké jméno vytvořil podle saxofonisty Eltona Deana a právě Johna Baldryho. \n\nBaldry se otevřeně hlásil ke své homosexuální orientaci. Zemřel v roce 2005 ve svých čtyřiašedesáti letech. \n"}
{"id": "985872", "url": "https://cs.wikipedia.org/wiki?curid=985872", "title": "HC Litomyšl", "text": "HC Litomyšl\n\nHC Litomyšl (celým názvem: Hockey Club Litomyšl) je český klub ledního hokeje, který sídlí ve městě Litomyšl v Pardubickém kraji. Založen byl v roce 1935 pod názvem SK Litomyšl. Od sezóny 2006/07 působí v Pardubické krajské lize, čtvrté české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává na zimním stadionu Litomyšl s kapacitou 1 820 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "985873", "url": "https://cs.wikipedia.org/wiki?curid=985873", "title": "HC Slovan Moravská Třebová", "text": "HC Slovan Moravská Třebová\n\nHC Slovan Moravská Třebová (celým názvem: Hockey Club Slovan Moravská Třebová) je český klub ledního hokeje, který sídlí ve městě Moravská Třebová v Pardubickém kraji. Založen byl v roce 1957. Od sezóny 2006/07 působí v Pardubické krajské lize, čtvrté české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává na zimním stadionu Moravská Třebová s kapacitou 1 200 diváků.\n\n\nZdroj: \n\n\n\nZdroj: \n\n"}
{"id": "985875", "url": "https://cs.wikipedia.org/wiki?curid=985875", "title": "ZH Pardubice", "text": "ZH Pardubice\n\nZH Pardubice (celým názvem: Závodní hokejová Pardubice) je český klub ledního hokeje, který sídlí v Pardubicích v Pardubickém kraji. Založen byl v roce 2006. V roce 2015 se Závodka po neobdržení dotací na chod klubu od pardubického magistrátu odhlásila z Krajské ligy. Od sezóny 2015/16 působí v Chrudimském meziokresním přeboru, neregistrované soutěži ledního hokeje v České republice. Klubové barvy jsou černá a červená.\n\nSvé domácí zápasy odehrává v tréninkové hale u Zimního stadionu s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "985879", "url": "https://cs.wikipedia.org/wiki?curid=985879", "title": "HC Spartak Polička", "text": "HC Spartak Polička\n\nHC Spartak Polička (celým názvem: Hockey Club Spartak Polička) je český klub ledního hokeje, který sídlí ve městě Polička v Pardubickém kraji. Založen byl v roce 1932 pod názvem SK Polička. Od sezóny 2018/19 působí v Orlickoústecké oblastní lize, neregistrované soutěži ledního hokeje v České republice. Klubové barvy jsou červená a žlutá.\n\nSvé domácí zápasy odehrává na zimním stadionu Polička.\n\n\nZdroj: \n\n\n\nZdroj: \n\n"}
{"id": "985884", "url": "https://cs.wikipedia.org/wiki?curid=985884", "title": "Biohazard", "text": "Biohazard\n\nBiohazard je americká hudební skupina, založená v roce 1987 v Brooklynu v New Yorku. Původní sestavu skupiny tvořil zpěvák a baskytarista Evan Seinfeld, kytaristé Bobby Hambel a Billy Graziadei a bubeník Anthony Meo. Později skupinou prošlo několik dalších hudebníků. Své první album, které neslo název skupiny, skupina vydala v roce 1990 a do roku 2005 jich vydala dalších sedm. Skupina se rozpadla v roce 2006, ale od roku 2008 je opět aktivní a v roce 2012 vydala i nové album.\n\n\n"}
