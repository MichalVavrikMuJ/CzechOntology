{"id": "1010027", "url": "https://cs.wikipedia.org/wiki?curid=1010027", "title": "Liberát Kech", "text": "Liberát Kech\n\nLiberát Kech OFM (1705/1706-1774), též Liberát Köch, latinsky Liberatus Koch byl františkán, pravděpodobně německého jazyka působící v českých zemích. Narodil se v roce 1705 nebo 1706 v Plzni, řádové sliby složil v roce 1723 nebo následujícím. V průběhu roku 1742 působil jako kvardián konventu v Nyse, kde nechal přestavět bývalý špitál na cely řeholníků, refektář a knihovnu. Již dříve však nepochybně vyučoval na klášterních školách františkánské studenty. Roku 1745 totiž působil jako „lector teologiae generalis,“ jichž bylo v celé provincii jen několik. Jako takový kontroloval bezchybnost děl františkánských autorů určených k tisku, konkrétně knihu Severina Vrbčanského „Nucleus minoriticus“. Díky jeho přehledu v literatuře mu ostatní spolubratři svěřili funkci knihovníka kláštera v Plzni. Za pomoci vzdělanějších řeholníků z kláštera, zejména německých kazatelů, plzeňskou františkánskou knihovnu v letech 1746-1747 nově utřídil a svazky uložil do zrekonstruovaného mobiliáře.\nNejpozději po kapitule v září 1750 bratr Liberát zanechal učitelské činnosti (dále titulován jako „lector emeritus“) a jako dostatečně zkušený řeholník byl tehdy jmenován provinčním sekretářem a o šest let později provinčním definitorem.\n\nDo plzeňského kláštera se Liberát Kech vrací z rozhodnutí řádových představených v roce 1755. Od následujícího roku řídil místní konvent jako kvardián, až do roku 1758, kdy rodnou Plzeň opět opouští. Na řádové kapitule byl v roce 1762 zvolen provinciálem (provinčním ministrem) českých františkánů, jímž byl jedno volební období do roku 1765. Jako provinciál sídlil zřejmě v opavském františkánském konventu u Svaté Barbory, kde mimo jiné v červenci 1765 udělil svolení k vytištění knihy „Fragmentum Juris Canonici“ od Alberta Langnera. Nezapomínal však tehdy ani na plzeňský konvent. Jako provinciál nechal v roce 1764 zaplatit úpravy vybavení plzeňského františkánského kostela, včetně nové krypty pod chrámem. O dva roky později zařídil opravu chóru a zajistil a zaplatil opravu poškozených svazků v plzeňské knihovně, jejich jednotné označení bílou barvou na hřbetě i sepsání do nového katalogu.\nPo skončení funkce provinciála Liberát Kech zůstává doživotním (habituálním) členem vedení české františkánské provincie jako definitor a kustod. Závěr života strávil zřejmě v rodné Plzni, kde 6. listopadu 1774 umírá jako jubilant (51 let) od řádových slibů a kde byl také pohřben.\n"}
{"id": "1010029", "url": "https://cs.wikipedia.org/wiki?curid=1010029", "title": "Diecéze Arca ve Fénicii", "text": "Diecéze Arca ve Fénicii\n\nDiecéze Arca ve Fénicii je titulární diecéze římskokatolické církve.\n\nArca ve Fénicii odpovídá archeologickému nalezišti \"Arqa\" v dnešním Libanonu. Je antické biskupské sídlo, které se nacházelo v římské provincii Fénicie I.. Bylo součástí Antiochijského patriarchátu a sufragannou arcidiecéze Týr.\n\nDnes je využíváno jako titulární biskupské sídlo; od roku 1981 je bez titulárního biskupa.\n\n\n\n"}
{"id": "1010033", "url": "https://cs.wikipedia.org/wiki?curid=1010033", "title": "Maronitská eparchie Arca ve Fénicii", "text": "Maronitská eparchie Arca ve Fénicii\n\nEparchie Arca ve Fénicii je titulární eparchie maronitské katolické církve.\n\nArca ve Fénicii odpovídá archeologickému nalezišti Arqa v dnešním Libanonu.\n\nSoučasným titulárním biskupem je Roland Aboujaoudé, emeritní pomocný biskup Maronitského antiochijského patriarchátu.\n\n\n"}
{"id": "1010038", "url": "https://cs.wikipedia.org/wiki?curid=1010038", "title": "Vatikánská fotbalová reprezentace", "text": "Vatikánská fotbalová reprezentace\n\nVatikánská fotbalová reprezentace (italsky Selezione di calcio della Città del Vaticano) je fotbalový tým, který reprezentuje nejmenší stát světa - Vatikán. Tvoří ho výlučně amatéři – vatikánští policisté, pošťáci, vládní úředníci a členové Švýcarské gardy. Vatikán je jedním z pouhých devíti plně uznávaných suverénních států, jejichž národní tým není členem FIFA. Ostatními státy s tímto statusem jsou Monako, Tuvalu, Kiribati, Mikronésie, Nauru, Marshallovy ostrovy, Palau a Spojené království.\n\nFotbalový svaz státu Vatikán byl založen v roce 1972. Současným prezidentem svazu je Domenico Ruggerio. V minulosti vedl vatikánský tým známý trenér Giovanni Trapattoni. Poprvé koučoval mužstvo studentů teologie, knězů a členů Švýcarské gardy 23. října 2010, kdy čelilo týmu složenému z italské finanční policie. Ten vedl italský trenér Roberto Donadoni.\n\nV současnosti (k roku 2014) tým vede Ital Gianfranco Guadagnoli, bývalý fotbalový brankář. Hráči ho zvolili trenérem, protože během své kariéry nedostal ani jednu žlutou či červenou kartu.\n\nV roce 2000 papež Jan Pavel II. založil Vatikánské sportovní oddělení s cílem „oživit tradici (sportu) v rámci křesťanské komunity“. V roce 2006 kardinál Tarcisio Bertone navrhl, že by Vatikán mohl sestavit tým z mužů, kteří jsou ve Vatikánu na katolických seminářích. O této vyhlídce kardinál prohlásil: „Pokud vezmeme jen brazilské studenty z našich papežských univerzit, tak bychom mohli sestavit výborný tým.“ Kardinál také poznamenal, že na mistrovství světa ve fotbale 1990 v Itálii bylo 42 hráčů, kteří navštěvovali salesiánská střediska po celém světě. Například Marcelino Martínez, španělský hrdina Mistrovství Evropy ve fotbale 1964, byl bývalý seminarista. Byl to návrh právě kardinála Bertoneho, že hráči Vatikánu by byli verbováni z členů katolické církve po celém světě, nejen ze seminaristů či občanů Vatikánu. Nespecifikoval však, zda by jim Vatikán udělil občanství.\n\nS nejmenší populací na světě, přibližně 900 občanů, je obtížné vytvořit kvalitní fotbalový tým. Vatikánský tým se navíc skládá výhradně ze státních zaměstnanců Vatikánu: policistů, poštovních zaměstnanců, vládních úředníků a členů Švýcarské gardy. Vzhledem k tomu, že většina občanů Vatikánu jsou členy Švýcarské gardy, nemohou se fotbalu věnovat neustále. Proto hrál tým jen několik mezinárodních zápasů. Když hrál svůj první oficiální mezistátní zápas v roce 2002, pouze jeden hráč - Marcello Rosatti - měl vatikánský pas. V roce 2006 byl Vatikán pozván k účasti na turnaji Viva World Cup, ale nemohl se ho zúčastnit, protože nebyl schopný dát dohromady patnáctičlenný tým. Celkově hrál Vatikán k roku 2014 pouze čtyři mezinárodní zápasy proti Monaku (v letech 2002, 2011, 2013, 2014). Jeden zápas skončil remízou a tři porážkou.\n\nSvůj první přátelský zápas hrál Vatikán proti rezervnímu týmu San Marina již v roce 1994. Konečný výsledek tohoto zápasu je oficiálně 0:0, ale Steve Menary ve své knize \"Outcasts: The Lands that FIFA Forgot\" (český překlad Nechtění: země, na které FIFA zapomněla) uvádí, že to není jisté, protože zasvěcení tvrdí, že skutečný výsledek byl 1:1. V roce 2006 Vatikán hrál přátelský zápas se švýcarským týmem SV Vollmond na stadionu Petriana a vyhrál ho 5:1. \n\nVatikán oficiálně vyjadřuje velkou podporu fotbalu. Bývalý papež Jan Pavel II. byl údajně v mládí brankářem v Polsku. Bývalý papež Benedikt XVI. je zase horlivým stoupencem bavorského týmu FC Bayern Mnichov, neboť v mládí v Bavorsku vyrůstal. Současný papež František je také velkým fanouškem fotbalu - např. když v Lize mistrů 2014/2015 hrál FC Bayern Mnichov proti domácímu AS Řím, přijal papež fotbalisty bavorského klubu na audienci.\n\nAktuální dresy týmu dodává italská firma Diadora. Trenýrky jsou bílé, zatímco triko je žluté s úzkými modrými a bílými čárami kolem pravé horní části těla.\n"}
{"id": "1010039", "url": "https://cs.wikipedia.org/wiki?curid=1010039", "title": "Andy Hallett", "text": "Andy Hallett\n\nAndrew Alcott „Andy“ Hallett (4. srpna 1975 Barnstable, Massachusetts – 29. března 2009 Los Angeles, Kalifornie) byl americký herec.\n\nV Los Angeles působil jako osobní asistent Kai Coleové, manželky scenáristy Josse Whedona, v jehož seriálu \"Buffy, přemožitelka upírů\" se v roce 1999 objevil v drobné roli studenta (epizoda „Ticho“). Poté, co Whedon objevil Hallettovo pěvecké nadání, vytvořil pro něj roli zpívajícího démona Lorna v seriálu \"Angel\", kde působil v letech 2000–2004. V roce 2001 se objevil v minisérii \"The Enforcers\", o rok později se představil ve filmu \"Chance\" a v roce 2005 daboval v animovaném snímku \"Geppetto's Secret\". Roku 2005 mu následkem jiného zdravotního problému vznikla kardiomyopatie. Zemřel na srdeční selhání v nemocnici v Los Angeles 29. března 2009.\n\n"}
{"id": "1010042", "url": "https://cs.wikipedia.org/wiki?curid=1010042", "title": "Adolf von Poche", "text": "Adolf von Poche\n\nAdolf von Poche (9. června 1811 Nižbor – 2. května 1893 Vídeň) byl rakouský a český politik německé národnosti, místodržící Moravy, v 2. polovině 19. století poslanec Říšské rady.\n\nJeho otcem byl majitel hutí ve Zbiroze Franz Poche. Vystudoval práva a nastoupil do státní služby. Od roku 1847 působil na Moravě. V březnu 1848 se ujal vedení prezidiálního byra moravskoslezského zemského gubernia. Spolupracoval s místodržícím Leopoldem Lažanským z Bukové. Roku 1850 se stal místodržitelským radou. Roku 1853 přešel na místodržitelství do Budína. Krátce poté se stal viceprezidentem místodržitelského odboru v hornouherských Košicích. V roce 1860 byl jmenován viceprezidentem místodržitelství v Budíně. V březnu 1861 přešel na centrální státní ministerstvo jako provizorní sekční šéf. Od 18. května 1862 zastával funkci místodržícího Moravy.\n\nPo obnovení ústavního systému vlády se zapojil i do zákonodárných sborů. V zemských volbách v roce 1861 byl zvolen za poslance Moravského zemského sněmu za kurii venkovských obcí, obvod Krumlov, Náměšť, Hrotovice. Mandát obhájil v zemských volbách v lednu 1867 i krátce poté vypsaných volbách v březnu 1867. Byl rovněž znovu zvolen v zemských volbách v roce 1870 i v druhých zemských volbách roku 1871. V nich ovšem již za kurii velkostatkářskou, II. sbor. Na poslanecký mandát rezignoval roku 1873.\n\nZemský sněm ho roku 1861 delegoval i do Říšské rady (tehdy ještě volené nepřímo) za kurii venkovských obcí. Opětovně byl zemským sněmem do vídeňského parlamentu vyslán roku 1867 a 1870. K roku 1861 se uvádí jako tajný rada a moravský místodržící, bytem v Brně.\n\nV roce 1870 hlasoval v Říšské radě proti vládě Alfreda von Potockého. Následně byl penzionován ze státní služby. Místodržícím byl do 20. září 1870. \"Národní listy\" ho v posmrtné vzpomínce označily za představitele éry německého liberála Karla Giskry, zatímco za jeho odstraněním z funkce místodržícího viděly vliv konzervativního ministra Eduarda Taaffeho.\n\n20. července 1853 získal Řád železné koruny III. třídy. V roce 1854 byl povýšen do šlechtického stavu. V roce 1859 získal titul barona, Poche-Lettmayer. Zároveň obdržel Císařský rakouský řád Leopoldův. Roku 1862, v souvislosti s nástupem do funkce místodržícího, získal Řád železné koruny I. třídy. 28. září 1870 mu město Jihlava udělilo čestné občanství.\n\nV závěru života působil jako prezident akciové společnosti \"Elbemühl\" ve Vídni. Firma prodělala finanční problémy a Poche již nebyl akcionáři do funkce dále jmenován. Krátce poté v květnu 1893 spáchal ve Vídni sebevraždu. Podřízl si krk ostrým nožem a pak skočil ze třetího patra. Byl už jako umírající dopraven na kliniku profesora Alberta. Ještě téhož dne utrpěným zraněním podlehl.\n\nJeho synem byl politik Eugen Poche-Lettmayer.\n"}
{"id": "1010044", "url": "https://cs.wikipedia.org/wiki?curid=1010044", "title": "Who Covers Who?", "text": "Who Covers Who?\n\nWho Covers Who? je tribute album britské rockové kapele The Who. Ve Spojeném království bylo vydáno v roce 1993 a ve Spojených státech o rok později.\n\n"}
{"id": "1010055", "url": "https://cs.wikipedia.org/wiki?curid=1010055", "title": "California Breed (album)", "text": "California Breed (album)\n\nCalifornia Breed je debutové studiové album americké hard rockové kapely California Breed.\n\nAutory všech skladeb jsou Glenn Hughes, Andrew Watt a Jason Bonham.\n"}
{"id": "1010056", "url": "https://cs.wikipedia.org/wiki?curid=1010056", "title": "Kouřimská tabule", "text": "Kouřimská tabule\n\nKouřimská tabule je geomorfologický okrsek ve střední a jihovýchodní části Českobrodské tabule, ležící v okresech Kolín a Nymburk ve Středočeském kraji.\n\nÚzemí okrsku leží zhruba mezi sídly Bříství (na severozápadě), Pečky (na severu), Kolín (na severovýchodě), Zásmuky (na jihovýchodě), Horní Kruty (na jihu) a Vitice (na západě). Zcela uvnitř okrsku leží titulní město Kouřim a větší obce Plaňany a Poříčany.\n\nOkrsek zahrnuje chráněná území PR Stráň u Chroustova, PR Stráně u splavu, PP Lom u Radimi, PP Stébelnatá rula, PP Sládkova stráň a PP Lom u Nové Vsi.\n\nOkrsek Kouřimská tabule (dle značení Jaromíra Demka VIB–3E–4) náleží do celku Středolabská tabule a podcelku Českobrodská tabule.\n\nDále se člení na geomorfologické části Chrásteckou na severu a Malotickou na jihu.\n\nTabule sousedí s dalšími okrsky Středolabské tabule (Čelákovická pahorkatina na severozápadě, Sadská rovina na severu, Kolínská tabule na východě, Bylanská pahorkatina na západě) a s celky Benešovská pahorkatina na západě a Hornosázavská pahorkatina na jihovýchodě.\n\n\nNejvyšším bodem okrsku je vrstevnice (400 m) v jižní části, při hranici s Benešovskou pahorkatinou.\n\n"}
{"id": "1010057", "url": "https://cs.wikipedia.org/wiki?curid=1010057", "title": "Anton Ryger", "text": "Anton Ryger\n\nAnton Ryger, též Antonín Ryger (28. března 1810 Napajedla – 1. prosince 1887 Holešov), byl rakouský a český právník a politik německé národnosti, v 2. polovině 19. století poslanec Říšské rady.\n\nVystudoval práva na Františkově univerzitě v Olomouci. 17. května 1831 získal titul doktora práv. Působil jako vychovatel v šlechtických rodinách. Později byl činný jako advokát v Olomouci, Opavě a Vídni. Následně byl úředníkem u zemského soudu a advokát a notář v Rohrbachu v Horních Rakousích. Od roku 1852 působil coby advokát a notář v moravském Holešově.\n\nPo obnovení ústavního systému vlády se zapojil i do politické činnosti. V zemských volbách v roce 1861 byl zvolen za poslance Moravského zemského sněmu za městskou kurii, obvod Kroměříž. Opětovně byl zemským poslancem zvolen i v roce 1867, nyní za kurii venkovských obcí, obvod Šumperk, Wiesenberg a Staré Město. Zemský sněm ho delegoval i do Říšské rady (tehdy ještě volené nepřímo) za kurii městskou. Opětovně byl zemským sněm do vídeňského parlamentu vyslán roku 1867. Uspěl i v prvních přímých volbách do Říšské rady roku 1873 za městskou kurii, obvod Hranice, Lipník atd. K roku 1861 se uvádí jako advokát, bytem v Holešově.\n\nV zákonodárných sborech patřil k provídeňské Ústavní straně, odmítající federalistické aspirace neněmeckých etnik. Na mandát zemského poslance rezignoval někdy na přelomu let 1879 a 1880. V říjnu 1879 byl zvolen za člena zemské komise pro upravení daně pozemkové. V červnu 1880 již se uvádí mezi rezignovavšími poslanci.\n\nZemřel v prosinci 1887. Český tisk ho v posmrtné vzpomínce zařadil mezi \"odpůrce naše\".\n"}
{"id": "1010060", "url": "https://cs.wikipedia.org/wiki?curid=1010060", "title": "Adrián Ramos", "text": "Adrián Ramos\n\nGustavo Adrián Ramos Vásquez známý jako Adrián Ramos (* 22. ledna 1986, Santander de Quilichao, Kolumbie) je kolumbijský fotbalový útočník a reprezentant, který hraje za německý klub Borussia Dortmund. Účastník Mistrovství světa 2014 v Brazílii.\n\nAdrián Ramos hrál v Kolumbii nejprve za klub América de Cali, odkud byl zapůjčen na hostování do venezuelského Trujillanos FC a poté do kolumbijského Independiente Santa Fe.\n\nV létě 2009 odešel do Evropy do německého klubu Hertha BSC Berlin.\n\nV červenci 2014 přestoupil do jiného bundesligového celku Borussia Dortmund. Před sezonou 2014/15 vyhrál s Borussií první trofej – DFL-Supercup 2014 proti Bayernu Mnichov (výhra 2:0).\n\nRamos reprezentoval Kolumbii v mládežnických výběrech. S reprezentací do 17 let se zúčastnil se Mistrovství světa hráčů do 17 let 2003 ve Finsku, kde Kolumbie obsadila 4. místo.\n\nV národním A-týmu Kolumbie debutoval v roce 2008.\n\nArgentinský trenér Kolumbie José Pékerman jej povolal na Mistrovství světa 2014 v Brazílii, kde Kolumbie obsadila v základní skupině C s plným počtem 9 bodů první místo po výhrách 3:0 s Řeckem, 2:1 s Pobřežím slonoviny a 4:1 s Japonskem. V osmifinále proti Uruguayi (výhra 2:0) se dostal na hřiště v 85. minutě. Ve čtvrtfinále proti Brazílii Kolumbijci na dalšího jihoamerického soupeře již nestačili a prohráli 1:2. Ramos nastoupil ve druhém poločase.\n\n"}
{"id": "1010067", "url": "https://cs.wikipedia.org/wiki?curid=1010067", "title": "Blood Feast", "text": "Blood Feast\n\nBlood Feast (česky \"krvavá hostina\") je americká thrash/death metalová skupina z New Jersey. Byla založena roku 1985 pod názvem Blood Lust (česky \"chtíč po krvi\"). O rok později se přejmenovala na Blood Feast. Debutní LP vyšlo v roce 1987 s názvem \"Kill for Pleasure\" (česky \"zabij pro potěšení\").\n\nPo vydání dvou studiových alb se kapela v roce 1991 rozpadla. V roce 2007 se znovu zformovala.\n\n\n\n\n\n"}
{"id": "1010071", "url": "https://cs.wikipedia.org/wiki?curid=1010071", "title": "Večernice lesní", "text": "Večernice lesní\n\nVečernice lesní (\"Hesperis sylvestris\") je málo rozšířená rostlina, druh rodu večernice, která je pro svůj vzácný výskyt v české přírodě hodnocena jako ohrožený druh  (C3).\n\nVečernice lesní je evropská bylina s nejsilnějším výskytem na jihovýchodě Střední Evropy. V České republice se nachází pouze v izolovaných arelách ve středních Čechách a v Polabí a dále jen na střední a jižní Moravě.\n\nJe světlomilnou rostlinou rostoucí v listnatých lesích a na jejich mýtinách, na travnatých svazích, v řídkých křovinách, na mezích a okrajích polí, na rumištích i skládkách. Vyskytuje se jak na humózních, výživných a hlinitých tak i na kamenitých půdách, převážně s vápencovitým nebo silikátovým podložím, od nížin po pahorkatiny.\n\nDvouletá rostlina s lodyhou i listy porostlými žláznatými chlupy které ji dělají na omak lepkavou. Má přímou, na průřezu oblou lodyhu dorůstající do výše 70 až 100 cm. Lodyha se v horní části rozvětvuje, nově vyrůstající větve jsou nejdříve převislé a teprve později se vztyčují, nepřesahuji však vrchol lodyhy.\n\nPřízemní a spodní lodyžní listy 8 až 15 cm dlouhé (v době kvetení již suché) mají řapíky, jejich čepele jsou lyrovitě peřenodílné až peřenosečné se dvěma až pěti páry vejčitých bočních lístků a podlouhlým lístkem koncovým. Listy vyrůstající ve střední a horní části lodyhy jsou přisedlé, úzce vejčité, zubaté a dlouze špičaté.\n\nOboupohlavné čtyřčetné květy na vodorovných nebo šikmých chlupatých stopkách vytvářejí hrozen, spodní květy vyrůstají z paždí tenkých listenů. Úzce vejčité až kopinaté kališní lístky s tupým vrcholem bývají 10 mm dlouhé, jsou nafialovělé s úzkým bílým lemem a chlupaté. Obvejčité úzké korunní lístky 8 až 15 × 7 až 9 mm velké s dlouhým nehtem jsou z počátku nafialovělé a později sytě fialové. Rostlina vykvétá v květnu až červenci.\n\nPlod je oblá nebo jen slabě čtyřhranná šešule 6 až 10 mm dlouhá, obvykle rovná nebo mírně nazpět ohnutá. Šešule je mezi semeny zúžená a její vypuklé chlopně mají zřetelnou střední i boční žilky. Semena jsou hnědá, elipsoidního tvaru a 2 až 2,5 mm velká.\n\n\n\n \n"}
{"id": "1010076", "url": "https://cs.wikipedia.org/wiki?curid=1010076", "title": "Kostel svatého Havla (Rožďalovice)", "text": "Kostel svatého Havla (Rožďalovice)\n\nKostel svatého Havla v Rožďalovicích na Nymbursku je mohutná dvouvěžová barokní stavba, vystavěná v letech 1726 až 1733. Od roku 1958 je spolu s budovou děkanství chráněn jako kulturní památka České republiky.\n\nNa místě dnešního chrámu stál dříve menší gotický kostel, hrabě Václav Josef z Valdštejna však usiloval o stavbu výstavnějšího svatostánku. Rod Valdštejnů proto připomíná erb umístěný nad jeho vchodem. Nový kostel byl dostavěn v roce 1733, kdy byl rovněž vysvěcen.\nV letech 1836–1838 prošel kostel výraznou rekonstrukcí. Další úpravy prodělal roku 1912 a poté ještě během druhé světové války. Kostel býval obklopen hřbitovem, z nějž se do dnešních dní zachovalo jen několik náhrobků z první poloviny 19. století.\n\nHlavní průčelí, orientované na jih, zdobí pilastry a portály, štít je zakončen trojúhelníkovým tympanonem. Ve výklencích na fasádě kostela jsou umístěny sochy sv. Josefa, sv. Zikmunda, sv. Petra a Pavla, sv. Barbory, sv. Václava a sv. Jana Nepomuckého.\n\nNejstarším dochovaným předmětem je zřejmě cínová křtitelnice z r. 1457. Z roku 1586 pochází náhrobek Johany Křinecké z Ronova z r. 1586. Hlavní oltář kostela byl vyroben roku 1725.\n\nBarokní varhany pocházejí z doby před rokem 1750, byly sem přivezeny ze zrušeného augustiniánského kláštera v Lysé nad Labem.\n\nV severní věži se nacházejí:\n\nPravidelné bohoslužby se konají v neděli v 9:00 a ve čtvrtek v 17:00 hodin.\n\n\n"}
{"id": "1010080", "url": "https://cs.wikipedia.org/wiki?curid=1010080", "title": "Bergedorf", "text": "Bergedorf\n\nBergedorf je jihovýchodní předměstí Hamburku ležící na řece Bille, tvořící jeden ze sedmi městských obvodů se zhruba sto dvaceti tisíci obyvateli.\n\nPrvní písemná zmínka o Bergedorfu pochází z roku 1162, městská práva získal roku 1275. Od roku 1420 byl spravován jako kondominium městskými státy Hamburk a Lübeck. V roce 1868 prodali lübečtí svůj podíl Hamburku za dvě sta tisíc tolarů. V roce 1871 se stal Bergedorf součástí sjednoceného Německa, od roku 1938 je hamburskou městskou částí.\n\nMístními pamětihodnostmi jsou zámek (dnes městské muzeum), gotický kostel sv. Petra a Pavla, hvězdárna, památkově chráněná vodárenská věž, větrný mlýn a množství parků. Působí zde fotbalový klub FC Bergedorf 85.\n\nBergedorfským rodákem byl hudební skladatel Johann Adolf Hasse.\n\nV roce 1842 byla otevřena železniční trať z Bergedorfu do Hamburku, která jako první v severním Německu zajišťovala pravidelnou osobní dopravu.\n\nV letech 1861 až 1868 vydával Bergedorf vlastní poštovní známky. S necelými třemi tisíci obyvateli patřil mezi nejmenší známkové země všech dob, náklad pochopitelně nebyl vysoký a bergedorfské známky tak patří ke sběratelským raritám.\n\n"}
{"id": "1010083", "url": "https://cs.wikipedia.org/wiki?curid=1010083", "title": "Paweł Piotr Dobija", "text": "Paweł Piotr Dobija\n\nPaweł Piotr Dobija (* 30. srpna 1982, Bielsko-Biala, Polsko) je římskokatolický duchovní a herec.\n\nJáhenské svěcení ovšem přijal 21. června 2008 z rukou biskupa Františka Václava Lobkowicze v opavské konkatedrále Nanebevzetí Panny Marie, kněžské pak 27. června 2009 v Ostravě. Od prvního červencového dne téhož roku se stal farním vikářem v jablunkovské farnosti, odkud přešel do stejné funkce ve farnosti v Karviné. Zde působil mezi roky 2011 a 2012. Následně se během let 2012 až 2013 stal administrátorem ve farnostech Dvorce, Bílčice a Křišťánovice, jež všechny správně spadají do Bruntálského děkanátu. Dne 1. září 2013 byl jmenován duchovním ve farnosti Mořkov, kde nahradil dosavadního duchovního správce P. Ing. Jana Františka Káňu, O. Praem, jenž v této farnosti do té doby působil nepřetržitě od 1. září 1990, tedy 23 let.\n"}
{"id": "1010086", "url": "https://cs.wikipedia.org/wiki?curid=1010086", "title": "Bilokurakyne", "text": "Bilokurakyne\n\nBilokurakyne (; – \"Belokurakino\") je sídlo městského typu v Luhanské oblasti na Ukrajině. Nachází se na břehu Bily, 59 kilometrů dlouhého pravého přítoku Ajdaru. Od oblastního správního střediska, Luhansku, je vzdáleno 130 kilometrů na severozápad, od Sjevjerodonecku 90 kilometrů na sever. V roce 2013 žilo v Bilokurakyném zhruba sedm tisíc obyvatel.\n\nBilokurakyne bylo založeno v roce 1700.\n\nZa druhé světové války bylo od 9. července 1942 do 19. ledna 1943 obsazeno německou armádou.\n\nSídlem městského typu je Bilokurakyne od roku 1957.\n"}
{"id": "1010089", "url": "https://cs.wikipedia.org/wiki?curid=1010089", "title": "Seznam kulturních památek v Kutné Hoře-Vnitřním Městě", "text": "Seznam kulturních památek v Kutné Hoře-Vnitřním Městě\n\n\n"}
{"id": "1010090", "url": "https://cs.wikipedia.org/wiki?curid=1010090", "title": "Seznam kulturních památek na Žižkově (Kutná Hora)", "text": "Seznam kulturních památek na Žižkově (Kutná Hora)\n\n"}
{"id": "1010091", "url": "https://cs.wikipedia.org/wiki?curid=1010091", "title": "Seznam kulturních památek ve Vrchlici", "text": "Seznam kulturních památek ve Vrchlici\n\n"}
{"id": "1010092", "url": "https://cs.wikipedia.org/wiki?curid=1010092", "title": "Seznam kulturních památek v Sedlci (Kutná Hora)", "text": "Seznam kulturních památek v Sedlci (Kutná Hora)\n\n"}
{"id": "1010095", "url": "https://cs.wikipedia.org/wiki?curid=1010095", "title": "Seznam léčivých hub", "text": "Seznam léčivých hub\n\nToto je seznam léčivých hub.\n"}
{"id": "1010099", "url": "https://cs.wikipedia.org/wiki?curid=1010099", "title": "Diamantová liga 2014", "text": "Diamantová liga 2014\n\nSamsung Diamantová liga 2014 – pátá edice závodů Diamantové ligy.\n"}
{"id": "1010100", "url": "https://cs.wikipedia.org/wiki?curid=1010100", "title": "Šestiočka moravská", "text": "Šestiočka moravská\n\nŠestiočka moravská (\"Dysdera moravica\") je pavouk z čeledi šestiočkovitých žijící na území České republiky. Objev druhu byl oznámen v létě 2014.\n\nŽije v propasti Macocha a živí se stínkami a svinkami. Samečci tohoto druhu se za život páří s více samičkami.\n"}
{"id": "1010101", "url": "https://cs.wikipedia.org/wiki?curid=1010101", "title": "Victor Leandro Bagy", "text": "Victor Leandro Bagy\n\nVictor Leandro Bagy (* 21. ledna 1983, Santo Anastácio, Brazílie), známý také jako Victor, je brazilský fotbalový brankář, momentálně hrající za brazilský klub CA Mineiro.\n\nV brazilském A-týmu debutoval 10. srpna 2010 proti USA, vychytal výhru 2:0.\n\nTrenér Luiz Felipe Scolari jej vzal na Mistrovství světa 2014 v Brazílii. Brazilci obsadili konečné čtvrté místo a zůstali bez medaile. Na turnaji byl náhradním brankářem.\n\n"}
{"id": "1010103", "url": "https://cs.wikipedia.org/wiki?curid=1010103", "title": "Karel Kupka (malíř)", "text": "Karel Kupka (malíř)\n\nKarel Kupka (4. července 1905, Manětín – 21. června 1971, Teplice) byl český malíř – krajinář, zejména Pošumaví a Českého středohoří.\n\nKarel Kupka se narodil v západočeském Manětíně. Od malička tíhl ke kreslení a malování, ale z existenčních důvodů nemohl jít rovnou studovat. Studoval soukromě teprve v letech 1926–1929 v krajinářské škole Aloise Kalvody na zámku Běhařov u Klatov. Pražské bydliště měl nejprve na Smíchově a později s krásným ateliérem na Vinohradech v Mánesově ulici.\n\nMalebný kopcovitý terén Pošumaví si Karel Kupka tak zamiloval, že po Kalvodově smrti zámeček zakoupil a s přestávkou válečných let tam pravidelně jezdil až do roku 1947, kdy se přestěhoval do Teplic a začal malovat České středohoří. Jeho syn Karel Kupka mladší (1932–2013) byl rovněž malířem-krajinářem a učitelem výtvarné výchovy v Ústí nad Labem. Žil také ve Slaníku u Strakonic.\n\nVolným impresionistickým rukopisem a svěží barevností maloval buď krajinné výseky s chalupami, nebo panoramatické výhledy do krajiny, lesy, louky, pole a remízky, zalité sluncem a často oživené stafáží zemědělců při žních nebo při polních pracích. Mistrně zachycoval momentální proměny počasí. Nejbližší mu byla technika olejomalby. Svými obrazy je zastoupen v regionálních galeriích v Klatovech, Pardubicích, Teplicích, Turnově, ve sbírkách České spořitelny a v mnoha soukromých sbírkách.\n\n\n\n\n"}
{"id": "1010106", "url": "https://cs.wikipedia.org/wiki?curid=1010106", "title": "Hernanes", "text": "Hernanes\n\nAnderson Hernanes de Carvalho Viana Lima (* 29. května 1985), známý také jako Hernanes [ernanes], je brazilský fotbalový záložník a reprezentant, od února 2017 hráč klubu Hebei China Fortune.\n\nNa konci ledna 2014 přestoupil z SS Lazio do Interu Milán.\n\nV A-mužstvu Brazílie debutoval 26. 3. 2008 v přátelském zápase proti Švédsku (výhra 1:0), dostal se na hřiště v 64. minutě.\n\nTrenér Luiz Felipe Scolari jej vzal na Mistrovství světa 2014 v Brazílii. Brazilci obsadili konečné čtvrté místo a zůstali bez medaile.\n\n"}
{"id": "1010108", "url": "https://cs.wikipedia.org/wiki?curid=1010108", "title": "Qatar Athletic Super Grand Prix 2014", "text": "Qatar Athletic Super Grand Prix 2014\n\nQatar Athletic Super Grand Prix 2014 byl lehkoatletický mítink, který se konal 9. května 2014 v katarské hlavním městě Dauhá. Byl součástí série mítinků Diamantová liga.\n\n \n"}
{"id": "1010113", "url": "https://cs.wikipedia.org/wiki?curid=1010113", "title": "Katie Fforde: Slavnostní okamžik", "text": "Katie Fforde: Slavnostní okamžik\n\nKatie Fforde: Slavnostní okamžik ( \"Katie Fforde: Festtagsstimmung\") je německý romantický film z roku 2010 režírovaný Johnem Delbridgem.\n\nGrace, se kterou se rozvádí manžel, pořádá oslavu, na které jako servírka pracuje Ellie. Elli je těhotná, ale i přesto se s ní seznámí umělec Randolph Frazier. Na oslavě je také Flynn Cormack, kterého zajímá Gracin dům. Po oslavě Grace nabídne Ellie, že u ní může do rána přespat, ale Ellie odmítne.\n\nDruhý den jde Ellie do inzertní kanceláře a podává si inzerát, že hledá bydlení. Do inzertní kanceláře přijde i Grace. Nabídne Ellie, že může bydlet u ní, a po té, co Ellie odejde, si sama podá inzerát, že hledá práci. Práci potřebuje, aby mohla dostat úvěr na opravu domu. Flynn Cormack ten den mluví s Demi, Graciinou sestrou, která nemá Grace příliš ráda a která chce jejich dům prodat a nabídne prohlídku. Gracin manžel požádá Grace, jestli by u ní nějakou dobu mohla být jeho dcera z prvního manželství.\n\nGrace se Flynn líbí, ale Demi jí přesvědčí, že mu jde jenom o dům, takže se na Flynna naštve. Požádá o práci svého manžela, ale ten jí pomoc odmítne. Ellie uvidí v novinách inzerár s nabídkou práce a zavolá na něj. Když se jde ucházet na místo, zjistí, že ten, kdo hledá někoho na práci, je Randolph Frazier. Grace si s Flynnem vysvětlí, že mu o dům nejde.\n\nBěhem bouřky spadne na dům strom, který zničí střechu. Grace volá Flynnovi a jede za ním i na stavbu, ale o Flynnovi nikdo neví. Později se Flynn ukáže před Graciným domem s materiálem na opravu domu.\n\nBěhem úklidu najde Ellie obraz, a jede se poradit s Randolphem Frazierem o ceně onoho obrazu. Na schůzce s ním ale začne mít bolesti, tak jí Randolph Frazier odveze do porodnice, kde Ellie porodí miminko. Po té, co se oba vrátí ke Grace do domu, Randolph Frazier vysvětlí, že obraz není od umělce, od kterého si všichni mysleli, že je, ale od jeho žáka. Cena obrazu není tak vysoká, ale je dost vysoká na to, aby zaplatila opravu domu a pokryla náklady Deminy firmy.\n\nGrace s Demi si vysvětlí vzájemné problémy a Grace se nakonec rozhodne dům prodat a nastěhuje se k Flynnovi.\n\n"}
{"id": "1010114", "url": "https://cs.wikipedia.org/wiki?curid=1010114", "title": "Pavol Jurčo", "text": "Pavol Jurčo\n\nJméno a příjmení Pavol Jurčo má více nositelů:\n"}
{"id": "1010121", "url": "https://cs.wikipedia.org/wiki?curid=1010121", "title": "Tortharry", "text": "Tortharry\n\nTortharry je česká death-metalová kapela, která vznikla v roce 1991 v Hronově. Její současní členové bydlí nejen v Hronově, ale i v Červeném Kostelci. \nKapela Tortharry vznikla v srpnu 1991. Zakládající členové byli Milan Jirman (Juan), Martin Vacek a Jaroslav Rubeš. Již v září 1991 vyšlo první demo \"Mezi nebem a peklem\". V lednu 1992 přistupil do kapely kytarista (a později i zpěvák) Daniel Pavlík. Po vydání dem \"Flames of Eternity,\" \"Incriminated\" a natočení prvního videoklipu na píseň \"Dirty Mind\" (pozn.: videoklip byl uveden v televizním pořadu Rockmapa) se v roce 1994 v hudebním studiu Past nahrálo první album \"When the Memories are free\". Byl to zlomový okamžik, poněvadž od této doby začal téměř nepřetržitý sled vystupování Tortharry na koncertech a festivalech v ČR i v zahraničí (pozn.: tento stav vydržel bez větších přestávek až dodnes). \n\nV roce 1996 byla zařazena skladba \"The Thing That Should Not Be \"od Tortharry do výběrového metalového CD \"A Tribute To Cliff Burton – 10 Years After\". Stalo se díky nově navázané spolupráci kapely a nahrávacího studia Hacienda Miloše Doležala (Dobo). V následujícím roce zde také bylo nahráno v pořadí druhé album \"Book of Dreams\" (ke skladbě \"Stain\" byl natočen videoklip). Samotná výroba a distribuce jednotlivých cd zajišťovala firma Taga Records. Její přístup byl nedostatečný, ale přesto Tortharry nevymizela z povědomí death-metalové veřejnosti. Zajišťovala si totiž prodej alba vlastními silami. Nově získala možnost vystupovat na festivalech pořádaných v Portugalsku, Německu, Polsku, Slovensku a Rakousku. Divákům zahrála i v pobaltských republikách Litvě a Lotyšsku. \n\nV roce 1999 ve spolupráci s CBR Records Miloše Doležala bylo vydáno třetí album \"Unseen\". V témže roce se na trhu USA začalo prodávat cd \"Tribute the Death\", na kterém Tortharry měla umístěnou převzatou písneň \"Pull the Plug\" od skupiny \"Tribute the Death\". \n\nZdravotní důvody zamezily bubeníku Milanu Jirmanovi (Juanovi) účastnit se natáčení čtvrtého alba \"White\", které se rozběhlo v roce 2002. Jako náhradník byl pozván nejdříve Miloš Meier, ale posléze ho musel vystřídat Roman Lomtandze, protože také náhle onemocněl. Nakonec album bylo dokončeno a představeno veřejnosti až na podzim 2003.\n\nDne 28. 9. 2004 opustil kapelu kytarista Jaroslav Rubeš a koncem téhož roku ho vystřídal na jeho postu Martin Hrubý (Máca). Tortharry se odmlčela. Až na jaře 2006 zahájila činnost a výsledkem bylo vydané v pořadí páté album \"Reborn\". Na světlo světa se dostalo křtem dne 25. 11. 2006. Poté dosavadní bubeník Milan Jirman (Chuan) oznámil, že kvůli své pracovní vytíženosti odchází z kapely. Jeho nástupcem se stal mladík Jiří Rosa (Panther). \n\nFirma Tumba productions zorganizovala v roce 2007 Tortharry, Belphegor a Gorgoroth společné turné po Brazílii. \n\nV létě 2008, po mnohaměsíční práci, přišlo na svět šesté album \"Round Table of Suicide\". Všech dvanáct obsažených skladeb upozorňuje posluchače na pohnutky, které nabádají lidi páchat sebevraždu (smyslem alba není podporovat sebevražedné myšlenky).\n\nVe studiu Šopa bylo nahráno sedmé album \"Beneath\". Vydáno bylo na podzim 2010. \n\nNa začátku roku 2012 kapelu opustil Martin Hrubý (Máca). I přes veškeré snahy se nepodařilo sehnat jiného kytaristu. Zůstal tedy provizorní tříčlenný tým, který si ještě téhož roku zahrál v Brazílii se Sepulturou. \n\nZatím poslední album \"Follow\" bylo natočeno v polském studiu Hertz. Na trh se dostalo koncem roku 2013.\n\n\n\n\n\n"}
{"id": "1010122", "url": "https://cs.wikipedia.org/wiki?curid=1010122", "title": "León (Mexiko)", "text": "León (Mexiko)\n\nLeón je město ve státě Guanajuato v Mexiku. Je také sídlem stejnojmenné obce, která je součástí makroregionu Bajío. Ve městě je silně rozvinutý kožedělný průmysl, který vyrábí boty, pásky, bundy a jiné kožené zboží pro národní i mezinárodní trh.\n\nV roce 2010 žilo ve městě 1 436 733 obyvatel a v celé aglomeraci pak 1 609 504 obyvatel. Je to největší město státu Guanajuato.\n\n"}
{"id": "1010124", "url": "https://cs.wikipedia.org/wiki?curid=1010124", "title": "Nat Wolff", "text": "Nat Wolff\n\nNathaniel Marvin Wolff (* 17. prosince 1994, Los Angeles, Kalifornie, Spojené státy americké) je americký herec, zpěvák, skladatel, klávesista a kytarista. Stal se známým díky účinkování v seriálu \"The Naked Brothers Band\", který vytvořila a produkovala jeho matka Polly Draper a v roce 2007 za něj získal Broadcast Music, Inc. Cable Award.\n\nJeho otec je hudebník Michael Wolff, který mimo jiné produkoval dvě seriálová soundtracková alba s názvy \"The Naked Brothers Band\" (2007) a \"I Don't Want to Go to School\" (2008); první jmenované se umístilo na 23. místě v Top 200 Billboard Charts. Nat a jeho mladší bratr Alex Wolff, se kterým zformoval hudební duo Nat & Alex Wolff a v roce 2011 společně vydali album nazvané \"Black Sheep\".\n\nNarodil se v Los Angeles v Kalifornii jako syn jazzového pianisty Michaela Wolffa a herečky Polly Draper. Je starším bratrem herce, zpěváka a skladatele Alexe Wolffa. Jeho dědeček z matčiny strany byl občanský vůdce William Henry Draper a je také synovcem investora Tima Drapera, bratrancem herečky Jesse Draper a prapravnuk bankéře a diplomata Williama Henryho Drapera mladšího. Jeho otec je Žid, zatímco jeho matka pochází z křesťanské rodiny, Wilff byl vychováván s „respektem pro židovské tradice“. Vyrostl v New Yorku a prohlásil, že ve svém volném čase rád hraje basketbal, píše hudbu a hraje si se rodinným psem, který se jmenuje E.T.\n\nSvojí hereckou kariéru zahájil v menší roli v divadelní hře \"Getting Into Heaven\" (2003) a \"Heartbeat of Baghdad\" (2004) v The Flea Theater. V roce 2005 se objevil v hudební komedii \"The Naked Brothers Band: The Movie\". Film zakoupila televizní stanice Nickeloden jako pilot k stejnojmennému televiznímu seriálu, který běžel mezi roky 2007 až 2009. Seriál získal cenu BMI Cabel Award za hudbu a samotný Nat získal dvě nominace na Young Artist Award a jednu nominaci na Kids Choice Award v kategorii nejlepší televizní herec.\n\nDále se objevil v televizním filmu stanice Nickelodeon \"Táta: matka pluku, \"v romantické komedii \"Šťastný Nový rok\"\", \"v nezávislém dramatu \"Komuna mé matky. \"V roce 2013 se objevil v komedii \"Admission\" a v roce 2014 v komedii \"Behaving Badly\". Ten samý rok získal roli v dramatickém filmu \"Hvězdy nám nepřály\", za kterou získal dvě ceny Teen Choice Awards. Jako Q se objevil ve filmu \"Papírová města.\"\n\n\n\n"}
{"id": "1010130", "url": "https://cs.wikipedia.org/wiki?curid=1010130", "title": "Henrique Adriano Buss", "text": "Henrique Adriano Buss\n\nHenrique Adriano Buss (* 14. října 1986, Marechal Cândido Rondon, Brazílie), známý také jako Henrique, je brazilský fotbalový obránce, momentálně hraje za klub SSC Neapol.\n\nKoncem ledna 2014 přestoupil z Palmeiras do Neapole, podepsal smlouvu na 3,5 roku.\n\nV brazilském A-týmu debutoval 6. 6. 2008 v přátelském zápase v USA proti Venezuele (porážka 0:2).\n\nTrenér Luiz Felipe Scolari jej vzal na Mistrovství světa 2014 v Brazílii. Brazilci obsadili konečné čtvrté místo a zůstali bez medaile.\n\n"}
{"id": "1010133", "url": "https://cs.wikipedia.org/wiki?curid=1010133", "title": "Rudolf Sikora (kněz)", "text": "Rudolf Sikora (kněz)\n\nRudolf Sikora (* 17. dubna 1951, Milíkov u Jablunkova) je český římskokatolický kněz, dlouholetý farář v Hnojníku a papežský kaplan, bývalý biskupský vikář pro pastoraci ostravsko-opavské diecéze.\n\nV letech 1966 až 1969 vystudoval střední všeobecně vzdělávací školu v Českém Těšíně a po maturitě vstoupil do olomouckého kněžského semináře jako bohoslovec studující za českotěšínskou apoštolskou administraturu. Kněžské svěcení přijal 30. června 1974 v Českém Těšíně. Poté působil jako farní vikář nejprve v Bohumíně (s přerušením od října 1974 do září 1976 kvůli základní vojenské službě) a od listopadu 1976 v Českém Těšíně, odkud od roku 1981 spravoval excurrendo farnost Albrechtice u Českého Těšína. V roce 1982 byl ustanoven administrátorem v Bílovci a administrátorem excurrendo v Bílově, Bravanticích, Lubojatech a Velkých Albrechticích. Od roku 1990 je farářem v Hnojníku a děkanem frýdeckého děkanátu, v letech 2001 až 2011 byl současně rovněž biskupským vikářem pro pastoraci ostravsko-opavské diecéze. Roku 2006 jej papež Benedikt XVI. jmenoval kaplanem Jeho Svatosti.\n\n"}
{"id": "1010135", "url": "https://cs.wikipedia.org/wiki?curid=1010135", "title": "Nicholas Soames", "text": "Nicholas Soames\n\nSir Arthur Nicholas Winston Soames (* 12. února 1948 Croydon, Surrey, Anglie) je britský politik, člen Konzervativní strany a od roku 1983 poslanec Dolní sněmovny.\n\nJe synem politika Christophera Soamese a jeho ženy Mary, nejmladší dcery Winstona Churchilla. V letech 1981–1988 byl ženatý s Catherine Weatherallovou, se kterou má syna Harryho Soamese, od roku 1993 je jeho manželkou Serena Smithová, s níž má dceru a syna.\n\nVe volbách v roce 1983 byl zvolen do Dolní sněmovny za obvod Crawley v Západním Sussexu, který reprezentoval až do voleb 1997. Tehdy byl zvolen za obvod Střední Sussex, který zastupuje dosud. V letech 1994–1997, za vlády Johna Majora, byl náměstkem ministra obrany, v letech 2003–2005 byl stínovým ministrem obrany.\n\nV roce 2014 byl za svoji politickou činnost povýšen královnou Alžbětou II. do rytířského stavu. 28. října téhož roku převzal za svého děda Winstona Churchilla nejvyšší státní vyznamenání České republiky.\n\n"}
{"id": "1010137", "url": "https://cs.wikipedia.org/wiki?curid=1010137", "title": "Melinda Nadjová Abonjiová", "text": "Melinda Nadjová Abonjiová\n\nMelinda Nadjová Abonjiová (nepřechýleně Melinda Nadj Abonji; * 22. června 1968, Bečej, Jugoslávie, dnešní Srbsko) je německy píšící spisovatelka maďarského původu. V roce 2010 získala Německou knižní cenu a Švýcarskou knižní cenu za svůj román \"Holubi vzlétají\".\n\nMelinda Nadjová Abonjiová se narodila v srbské provincii Vojvodina do rodiny z maďarsky mluvící menšiny. Jejím mateřským jazykem je maďarština. V pěti letech emigrovala s rodiči a bratrem do Švýcarska, kde posléze vystudovala germanistiku a historii na univerzitě v Curychu.\n\nMá tři sourozence. Žije v Curychu.\n\n\n\nRecenze\n"}
{"id": "1010143", "url": "https://cs.wikipedia.org/wiki?curid=1010143", "title": "Banditi (film)", "text": "Banditi (film)\n\nBanditi (v americkém originále Bandits) je americká filmová komedie z roku 2001. Režisérem filmu je Barry Levinson. Hlavní role ve filmu ztvárnili Bruce Willis, Billy Bob Thornton, Cate Blanchett, Troy Garity a January Jones.\n\nBilly Bob Thornton a Cate Blanchett byli za své role nominováni na Zlatý glóbus. \n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "1010144", "url": "https://cs.wikipedia.org/wiki?curid=1010144", "title": "Protector", "text": "Protector\n\nProtector (česky \"ochránce\") je německá thrash/death metalová kapela. Byla založena roku 1986 ve Wolfsburgu bubeníkem Michaelem Hassem († 1994 – pravděpodobně předávkování heroinem), kytaristou „Hansi“ Müllerem a baskytaristou Michaelem Schnabelem. V roce 1987 vyšlo mini-LP s názvem \"Misanthropy\". Debutní LP deska se zrodila v roce 1988 a měla název \"Golem\".\n\nPo roce 2003 byla neaktivní, k reaktivaci došlo v roce 2011 ve Švédsku.\n\n\n\n\n\n"}
{"id": "1010147", "url": "https://cs.wikipedia.org/wiki?curid=1010147", "title": "Con Air", "text": "Con Air\n\nCon Air (v americkém originále Con Air) je americký akční film z roku 1997. Režisérem filmu je Simon West. Hlavní role ve filmu ztvárnili Nicolas Cage, John Cusack, John Malkovich, Steve Buscemi a Ving Rhames.\n\nFilm byl nominován na dva Oscary, a to v kategoriích nejlepší zvuk a nejlepší hudba. Za úvodní píseň byl nominován i na cenu Grammy. Paradoxem je, že tato melodie byla nominována i na Zlatou malinu.\n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "1010148", "url": "https://cs.wikipedia.org/wiki?curid=1010148", "title": "Diecéze Arcadiopolis v Asii", "text": "Diecéze Arcadiopolis v Asii\n\nDiecéze Arcadiopolis v Asii je titulární diecéze římskokatolické církve.\n\nArcadiopolis v Asii je ztotožnitelné s \"Thirou\" v dnešním Turecku. Je starobylé biskupské sídlo, které se nacházelo v římské provincii Asie I.. Bylo součástí Konstantinopolského patriarchátu a sufragannou arcidiecéze Efez.\n\nJsou známo sedm biskupů této diecéze, pět z nich pro svou účast na koncilech. Další dva, Petrus a Ioannes, jsou známi, protože byly nalezeny jejich pečeti.\n\nDnes je Arcadiopolis využíváno jako titulární biskupské sídlo; od roku 1977 je sídlo bez biskupa.\n\n\n\n"}
{"id": "1010150", "url": "https://cs.wikipedia.org/wiki?curid=1010150", "title": "Čas pravdy", "text": "Čas pravdy\n\nČas pravdy (v americkém originále When the Bough Breaks) je americký dramatický film z roku 1994. Režisérem filmu je Michael Cohn. Hlavní role ve filmu ztvárnili Ally Walker, Martin Sheen, Ron Perlman, Tara Subkoff a Robert Knepper. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010154", "url": "https://cs.wikipedia.org/wiki?curid=1010154", "title": "Taufik Hidayat", "text": "Taufik Hidayat\n\nTaufik Hidayat (* 10. srpna 1981, Bandung) je bývalý badmintonista z Indonésie, hráč klubu SGS Elektrik Bandung. Je olympijským vítězem 2004, mistrem světa 2005 a dvojnásobným vítězem (2002, 2006) Asijských her ve dvouhře. Také vyhrál s indonéskou reprezentací Thomasův pohár v letech 2000 a 2002. Jeho silnou zbraní byly bekhend a smeče, dosáhl rekordní rychlosti úderu 305 km/h. Kariéru ukončil v roce 2013.\n\n\n\n\n\n"}
{"id": "1010155", "url": "https://cs.wikipedia.org/wiki?curid=1010155", "title": "Brentford FC", "text": "Brentford FC\n\nBrentford FC (celým názvem: Brentford Football Club) je anglický fotbalový klub, který sídlí v západním Londýně. Založen byl v roce 1889. V sezóně 2013/14 postoupil ze 3. nejvyšší soutěže (League One). Od sezóny 2014/15 tak Brentford hraje 2. nejvyšší soutěž (EFL Championship). Úhlavním rivalem týmu je Fulham FC a QPR. Klubové barvy jsou červená, černá a bílá.\n\nSvé domácí zápasy odehrává na stadionu Griffin Park s kapacitou 12 573 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010157", "url": "https://cs.wikipedia.org/wiki?curid=1010157", "title": "Poslanecký klub Úsvit - Národní Koalice", "text": "Poslanecký klub Úsvit - Národní Koalice\n\nPoslanecký klub Úsvitu – Národní Koalice (původně poslanecký klub Úsvitu přímé demokracie Tomia Okamury, později jen Úsvitu přímé demokracie) vznikl po volbách 25. – 26. října 2013, kdy Úsvit přímé demokracie (Tomia Okamury) získal 6,88 % hlasů. Klub měl původně 14 členů (12 poslanců a 2 poslankyně).\n\nV souvislosti s děním v hnutí byli v březnu 2015 nuceni klub opustit poslanci Tomio Okamura a Radim Fiala, dobrovolně poté odešel Milan Šarapatka, v dubnu Karel Pražák, v červenci Jaroslav Holík, v září Petr Adam a v květnu 2016 Karel Fiedler.\n\n"}
{"id": "1010158", "url": "https://cs.wikipedia.org/wiki?curid=1010158", "title": "Čtyři pírka: Zkouška cti", "text": "Čtyři pírka: Zkouška cti\n\nČtyři pírka: Zkouška cti (v americkém originále The Four Feathers) je americko-britský dobrodružný film z roku 2002. Režisérem filmu je Shekhar Kapur. Hlavní role ve filmu ztvárnili Heath Ledger, Wes Bentley, Djimon Hounsou, Kate Hudson a Rupert Penry-Jones. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010162", "url": "https://cs.wikipedia.org/wiki?curid=1010162", "title": "Dějiny Kapverd", "text": "Dějiny Kapverd\n\nDějiny Kapverd jsou úzce spjaté s Portugalci, kteří je neobydlené objevili a zároveň kolonizovali.\n\nV mapě starověkého římského kartografa Pompeia Mela nakreslené v roce 43 nebo 44 po Kristu jsou v přibližném místě dnešních Kapverdských ostrovů zakresleny souostroví s názvem Šťastné ostrovy a Ostrovy Hesperidek. Zda byly Kapverdské ostrovy starověkým Římanům známy není ale zdaleka jisté, dost dobře se mohlo jednat o chybu, dohady či fantazii kartografa.\nPortugalský historik Jamie Cortesao ve své knize \"História dos Descobrimento das Ilhas de Cabo verde\" uvádí, že Arabové někdy ve 12. století připluli k ostrovu Auli nebo Ulil, aby zde nabrali sůl z přírodního ložiska. Mohl by to být ostrov Maio nebo Sal. Je také možné, že mořské bouře někdy ve 13. století na ostrovy zahnaly námořníky z říše Mali.\n\nJakkoliv primát objevu Kapverdských ostrovů nemusí patřit Portugalcům, ani jeden z objevitelských národů se nepokusil, alespoň podle současných archeologických poznatků, ostrovy kolonizovat.\n\nV roce 1445 portugalského kapitána Vincenta Diase zahnal silný vítr ze zamýšlené trasy k nově založené faktorii Arguima v dnešní západní Mauretánii hlouběji do Atlantiku. Přitom narazil na ostrov, který italský kartograf Andrea di Bianco ve své mapě z roku 1448 nazval \"Ixola Otinticha\" („Skutečný ostrov“). Je možné, že se jednalo o jeden z východních Kapverdských ostrovů.\n\nZ příkazu Jindřicha Mořeplavce vyplul na expedici k západní Africe Benátčan Alvise Cá da Mosto (v Portugalsku znám pod jménem Luís de Cadamosto). Koncem dubna 1456 se vydal od Bílého mysu k jihu. Aby se vyhnul silnému větru u pobřeží, odbočil k západu. Po třech dnech bloudění uviděl ostrov, který pojmenoval Bona Vista (\"pěkný pohled\" či \"krásná vyhlídka) a na jihu další dva neznámé ostrovy – Maio a Santiago. Zprávu o svém objevu napsal až v roce 1507, kdy byly už ostrovy všeobecně známy. Také faktické údaje v jeho spisu se rozchází s realitou – píše v něm o obřích želvách a velké řece, přičemž ani jedno se na Kapverdských ostrovech nevyskytuje.\nPrvními nespornými objeviteli jsou kapitáni Portugalec Diogo Gomes a Janovan Antonio Da Noli. Koncem dubna 1460 odrazili od pevniny a po dvou dnech plavby narazili na první ostrov. Objevené ostrovy pojmenovávali buď jmény měsíců (Maio, „Květen“) nebo jmény květnových světců (Santiago, Sao Filipe). Poslední ostrov objevili 25. května v den svatého Kryštofa. Diego Gomes zakotvil u Santiaga a jeho muži zahlédli podivné ptáky, kteří se nebáli lidí a dali se zabíjet klacky, říčku a fíkové háje. Na následné cestě do Lisabonu se do Portugalska jako první dostal Antonio Da Noli, Diego Gomese zahnaly nepříznivé větry k Azorským ostrovům. Proto Antonio Da Noli získal všechnu objevitelskou slávu společně s titulem „kapitána“. Největší ostrov Santiago byl rozdělen na dva kapitanáty a jeden z nich dostal do správy právě Antonio Da Noli.\n\nTen se v roce 1462 se svou rodinou a pár dalšími portugalskými osadníky na ostrov Santiago vydal a v údolí zvaném Ribiera Grande založil stejnojmennou první osadu. Kolonie se uchytila a stala se významným přístavem pro lodi směřující na pobřeží západní Afriky mezi dnešním Senegalem a Sierra Leone. Král také ostrovanům dovolil obchodovat s domorodými Afričany, dodávat a získávat od nich jakékoliv zboží kromě zbraní, nářadí a lodí. Obchod s kontinentální Afrikou, „Guineou“ se stal pro Kapverďany pro další staletí důležitým zdrojem příjmu. Mnoho z těchto obchodů v průběhu dějin probíhalo ilegálně, neboť na některé suroviny (vosk, slonovina, otroci) měly Portugalskou korunou vyhrazený monopol jiné společnosti či kolonie, některé věci bylo zakázáno domorodcům dodávat (železné výrobky, zbraně) a s některými věcmi bylo zakázáno obchodovat kvůli jejich „barbarskému charakteru“, jako byly mušle, které černošské národy používaly namísto platidla. Vzdálenost Kapverd činila dohled portugalských úředníků obtížný, proto se tomuto ilegálnímu obchodu věnovala široká vrstva Kapverďanů, která byla nazývána lancados nebo tangomaos.\n\nBěhem války o kastilské dědictví v letech 1475–1479 byly Kapverdy okupovány Kastilci, kteří se po Mírové dohodě z Alcácovasu zase stáhli.\n\nBěhem konce 15. století se na ostrově rozvinula výroba mýdla z oleje keře \"purgueira\" (česky dávivec černý, \"Jatropha curcas\"), tento olej se dal užívat i na svícení. Dále se pěstoval bavlník a lišejník barvířský, ze kterého se získávalo červené barvivo.\n\nOstrovy byly využívány jako zastávka na nabrání zásob pro velké zámořské expedice, jako byla ta Vasco de Gamy k Indii (1497), Kolumbova třetí cesta k Americe (1498), výprava Pedro Alvárese Cabrala k Indii (1500), expedice Joãa Nova do Indického oceánu (1501) a výprava, ježí členem byl Amerigo Vespucci (1501)\n\nV roce 1513 v Ribeira Grande na Santiagu, jedné ze dvou existujících osad (druhá, živořící se nacházela na ostrově Fogo) žilo 58 bělochů, 16 svobodných černochů, 12 duchovních a přes 13 000 otroků. Na Santiagu se dobře uchytila kokosová palma a z Ameriky dovezená kukuřice. V roce 1530 byla na jihu Santiaga založena osada třetí, Praia de Santa Maria.\nBěhem 16. století ostrovy trpěly pod nájezdy pirátů, 16. listopadu 1585 Ribeiro Grande vyraboval Francis Drake. Dalšími problémy byla častá sucha, která pokud nepřijelo dost obchodních lodí se zásobami, přerůstaly v hladomor.\n\nVrchní seržant Franciso de Andrade v roce 1582 spočítal, že na ostrovech Santiago a Fogo žije 13 408 osob, z toho 508 starousedlíků, 11 000 otroků, 600 osadníků, vesměs mulatů žijících ve vnitrozemí a 400 svobodných černochů.\n\nNa začátku 17. století 72 % z příjmů na Kapverdách plynulo z obchodu s otroky. Než byli prodáni dále do Karibiku nebo Brazílie, na Kapverdách se měli naučit svým povinnostem. Procesu se říkalo ladinizãcao. Divocí černoši odvlečení z kontinentu se nazývali bocais, neuměli jazyk a neměli potřebné pracovní návyky. Ladinos už mluvili kreolštinou a dokázali dle příkazů pracovat. Naturais byli na ostrovech narození otroci, kteří byli s daným prostředím plně sžití.\n\nV roce 1608 bylo mulatům povoleno zastávat úřednické posty.\n\nSucha, hladomory, piráti a nedostatek legálních pracovních příležitostí udělaly na začátku 18. století z Kapverd nepopulární místo. Počet bílých obyvatel jakožto i mulatů stagnoval, až upadal. Legislativní podmínky obchodu s otroky se často měnily, což způsobovalo Kapverdám ekonomické těžkosti. Rozvoj koloniálních základen v kontinentální Africe také znamenal odliv obchodních lodí, které by si na ostrovech doplňovaly zásoby, nebo měnily zboží. Ostrované si našli nový zdroj příjmu – velrybářství a získávání soli. Kapverdy se staly oblíbenou zastávkou amerických velrybářů, ostrované se nechali najímat na jejich lodě. Mnoho z nich se už na Kapverdy nevrátilo a zůstalo v USA.\n\nČtvrtého května 1712 zakotvil u Santiaga svých 12 lodí francouzský korzár Jacques Cassard. Při rabovaní Ribeira Grande narazil na odpor obyvatel, což jeho piráty rozlítilo a ti Ribeiru Grande vypálili do základů. Celý jih Santiaga se proměnil v pustinu. Cassard si odnesl velmi slušnou kořist v odhadované hodnotě 3 milionů britských liber. Následoval exodus obyvatelstva, otroci utekli do vnitrozemí. Následné sucho v letech 1719–1721 donutilo odejít další obyvatele. Některé ostrovy se staly zcela liduprázdné, na ostrově Maio v roce 1718 živořilo 60 lidí. Zpráva do Lisabonu psaná v roce 1724 mluví o tom, že na Santiagu je 30 zbídačených bělochů, několik desítek mulatů a zdivočelí černoši. Vzhledem k tomu, že Ribeira Grande byla zcela zničena, Praia de Maria se stala největší a nejvýznamnější osadou, do které byly i přestěhovány všechny úřady, včetně kanceláře guvernéra. Paradoxně, za hlavní město byla uznána až v roce 1858, do té doby bylo oficiálně hlavou souostroví Ribeira Grande, ze které zůstaly jen ruiny katedrály.\n\nDevatenácté století bylo dalším stoletím úpadku. V roce 1823 vypukl znovu hladomor. Tři sta nespokojených obyvatel se pokusila o povstání; ještě v průběhu příprav byli prozrazeni a většina z nich unikla trestu útěkem do jiných zemí, převážně za pomocí obchodních lodí kotvících v přístavech. V roce 1836 na lodi Beagle navštívil Kapverdy Charles Darwin.\n\nDevatenácté století přineslo nové obchodní příležitosti, když byla v roce 1838 zřízena na ostrově São Vincente uhelná stanice pro parníky. Následovalo otevření dalších uhelných stanic, které daly kapverdské ekonomice, do té doby závislé na vývozu kůži, lišejníku barvířského a ilegálním obchodu, významný impuls.\n\nAnglo-portugalská smlouva ze 3. července 1842 zakazovala obchod s otroky. Smlouva byla vymáhána hlídkami anglických lodí a přítomností pozorovatelů na ostrově Boa Vista a kontinentální Sierra Leone, což transport otroků po ose Africký kontinent – Kapverdy – Ameriky značně omezilo, dá se říci, že rozvrátilo. Obchod s otroky i nadále ilegálně pokračoval, jen v menším měřítku a překladiště se přemístilo na méně exponovanou kolonii Svatý Tomáš a Princův ostrov v Guinejském zálivu. Samo otroctví bylo na Kapverdách zrušeno v roce 1878.\n\nJeden z největších hladomorů vypukl v roce 1850, který byl zesílen epidemií cholery. Zemřela zhruba čtvrtina veškerého obyvatelstva. Po dalším suchu a hladomoru v roce 1863 byl zaveden program přesidlování Kapverďanů na úrodnější Svatý Tomáš a Princův ostrov. Mnoho obyvatel odešlo do USA nebo do Angoly. Z 97 009 lidí v roce 1863 jich na ostrovech v roce 1867 zůstalo 67 517.\n\nRozvoj moderních parníků, které potřebovaly méně uhlí a otevření Suezského průplavu, který znamenal nižší využívání lodních tras tras kolem Afriky, těžce ostrovní ekonomiku zasáhl. Přes 2000 nezaměstnaných lidí se 20. dubna 1891 srotilo před radnicí, do které následně vnikly. Vůdce povstalců, truhlář António Nobro Leite, žádal o okamžitá opatření, která zabrání hladu. Zbytek dne se nesl ve znamení drobnějších výtržností demonstrantů. Portugalské úřady se obávaly, že ostrovy pod záminkou uklidnění situace anektují Britové, proto ihned guvernér povstalcům vyšel vstříc, vypsal volby do koloniální rady (a poté, co povstalci byli nespokojeni s jejich průběhem, je anuloval a vypsal nové). Noví opoziční radní do kapverdské politiky zavedli socialistickou rétoriku. Zásahem ústřední portugalské vlády Kapverdy ztratily nevýhodný koloniální status (1892) a staly se zámořskou provincií Portugalska. Správní reforma také překreslila volební obvody, což v rušeném obvodu Paúlu přineslo neklid trvající dva roky, který vyústil ve vypálení radnice v roce 1894.\n\nAni správní reforma nedokázala zabránit hladomorům, jeden z větších vypukl mezi léty 1899–1900, který byl zhoršen epidemií neštovic. Zemřelo přes 10 000 lidí, což bylo 17% celkové populace.\n\nVláda na to zareagovala výnosem z roku 1899, že kdo nebude mít stále zaměstnání, bude k práci donucován, v praxi se jednalo o přesídlení naSvatý Tomáš a Princův ostrov. Nedostatek pracovních příležitostí udělal z Kapverďanů loutky v rukou úřadů. Situace se zhoršila, když agendu přesidlování v roce 1903 získaly soukromé firmy, které byly mnohem efektivnější než státní úřady. Emigrace a přesidlování práceschopných způsobila ekonomický úpadek. Zatímco v letech 1871–1872 Kapverdy vyvezly 383 tun cukru, v roce 1903 ho museli 525 tun dovézt.\n\nKatastrofální situace na Kapverdských ostrovech byla intenzivně reflektována kapverdskou emigrací v USA, které ze špatných životních podmínek vinila portugalskou nadvládu. V tiskovinách vydávaných emigranty se ozývaly výzvy na získání nezávislosti a zavedení demokratických principů dle vzoru Spojených států.\n\nPád portugalské monarchie a vznik První portugalské republiky přinesla na Kapverdy svobodu shromažďování a projevu. V uhelných skladech a na plantážích se začalo stávkovat za lepší podmínky práce. S podporou emigrantů začaly vycházet listy, které se snažily o jakési intelektuální obrození. Zbídačelé obyvatelstvo ale nemělo o politiku a potažmo vlastní emancipaci příliš zájem (jak podotkl Eugénio Tavares: „\"Kapverdský lid projevuje absolutní nezájem o svou politickou existenci“\") a nabytou svobodu využívali spíše k emigraci. V roce 1913 z Kapverdy odešlo do USA 1691 Kapverďanů, roku 1916 emigrovalo 1826 lidí. Program nezávislosti či autonomie byl proto kapverdskými intelektuály odložen na neurčito. Eugénio Tavares napsal: \"„Pro tyto chudé a opuštěné skály nezávislost? Jaký by to mělo smysl? Nechť se bůh slituje nad nemyslícími!“\".\n\nPoliticky angažovaní lidé se tak zaměřily na praktičtější témata jako bylo vymýcení negramotnosti, která dosahovala 88 % a v socialistickém duchu proti vykořisťování lidí místně působícími soukromými společnostmi.\n\nV roce 1916 Portugalsko vstoupilo do 1. světové války na straně Dohody. Na Kapverdy byla preventivně dislokována policejní jednotka, později posílená vojáky. Kapverďané, ačkoliv tyto ozbrojené síly nebyly namířeny proti nim, k nim zaujali nepřátelský postoj, který 16. září 1918 vyvrcholil šarvátkou, při níž bylo spontánní srocení Kapverďanů rozehnáno. Kapverdské „obrozenecké“ listy byly následně silně cenzurovány.\n\nV letech 1921–1923 postihlo Kapverdy znovu sucho, které si vyžádalo 17 000 obětí. Následné emigrantská vlna směřující na Svatý Tomáš a Princův ostrov, do USA a Brazílie čítala 24 000 lidí. Často se jednalo o emigraci ekonomickou, kdy muži zasílali vydělané peníze domů rodinám. To způsobilo silnou společenskou nerovnováhu, kdy na 188 žen připadlo 100 mužů.\n\nV roce 1919 byla francouzskou společností otevřena průmyslová těžba soli, která přinesla mnoho nových pracovních příležitostí. V roce 1923 byla na Kapverdách otevřena translanční stanice pro kabel vedoucí do Jižní Ameriky.\n\nAmeričtí imigranti se nikdy nepřestávali zajímat o dění ve své domovině. V roce 1923 otevřeli na ostrově Fogo kancelář Kapverdské bratrské ligy, která měla usnadňovat komunikaci mezi Kapverdami a americkou diasporou.\n\nOd roku 1928 vládl Portugalsku diktátor Salazar, to přineslo na kapverdské intelektuály malý, ale setrvalý tlak na vlastní autocenzuru a dříve hojně vydávané listy zajímající se o kapverdskou společnost začaly chřadnout.\nV roce 1932 byl dle československého vzoru Júlio Bento de Olivierem založen Sokol, který brzy získal přes 2 000 členů a stal se významným centrem kapverdského nacionalismu.\n\nKapverdy 26. listopadu 1933 při svém přeletu do Ameriky navštívil aviatik Charles Lindbergh, který byl místními přijat s nadšením, nicméně do svého deníku si poznamenal „je to tu nudné.“\nVelká ekonomická krize na Kapverdy dolehla obzvláště tíživě. Čtvrtého června 1934 ostrovy ovládly hladové bouře. Po vyrabování potravinových skladů celnice byl dav rozehnán střelbou. Vůdcové povstání byli odvlečeni na nucené práce do Angoly a na Svatý Tomáš a Princův ostrov. Tyto události, přinesly tuhou cenzuru a paradoxně nové obrození vlastenectví. Tradiční emigrační vlna do USA nemohla proběhnout, neboť USA se svou novou imigrační politikou toto nedovolovali.\n\nV roce 1936 byla na ostrově Tarrafal zřízena věznice pro politické odpůrce Salazarova režimu. S malou přestávkou v padesátých letech fungovala až do roku 1961. Zatímco v první polovině jejího fungování do ní byli zavírání zejména portugalští disidenti, v druhé polovině začali převažovat bojovníci za svobodu z portugalských kolonií. V této věznici byl i držen roku 1942 starosta kapverdské Praía de Santa Maria Monteinero de Macedo za to, že hlasitě kritizoval Portugalce, že nic nedělají proti častým hladomorům.\n\nPlán učitele Juvenala Cabrala z roku 1940, který se zaobíral stavěním vodních nádrží a výsadbou stromů, což by mohlo zabránit dalšímu fatálnímu suchu a následnému hladomoru, zůstal bez odezvy portugalského vládního centra.\n\nDruhá světová válka se Kapverdám se jen těsně vyhnula. Britové ve svých strategických plánech počítali s obsazením svých námořních základen na Gibraltaru, Maltě a Kypru mocnostmi Osy. Aby neztratili možnost operovat ve Středozemí a blízkém okolí, do svých plánů zavedli obsazení Kapverdských ostrovů. Operace Sacbut a Accordiun, později sjednocená pod operaci Schrapnel, chtěla ostrovy obsadit bez ohledu na postoje Portugalců. Winston Churchill dokonce už nařídil zahájení mobilizace mužů pro tuto akci. Příznivý vývoj Bitvy o Británii změnil priority Spojeného království a k invazi nakonec nedošlo.\nSalazar se ale o plánech Britů dozvěděl a tak na ostrovy postupně dislokoval asi 6 500 vojáků.\nPředposlední hladomor se na Kapverdách objevil v roce 1941 a pokračoval do roku 1943 a přinesl přes 20 000 obětí. Byl tradičně zapříčiněn suchem, ale kvůli válce i úpadkem světového obchodu a guvernérem nařízenou regulací cen potravin – ceny byly tak nízko, že se je obchodníkům nevyplatilo dovážet.\n\nŠpatná výživa způsobila u dislokovaného vojska rozvrat morálky, zvláště když nižší mužstvo vidělo, že důstojníci jí kvalitně a do syta. Koncem června 1942 vojáci při fotbalovém zápase začali kamenovat rozhodčího, když se ho důstojníci snažili chránit vlastním tělem, začali kamenovat i důstojníky. Obyvatelé se k nastalému chaosu rádi připojili a vášně utlumil až zákaz nočního vycházení a přísná bezpečnostní opatření.\n\nPoslední hladomor proběhl v letech 1946–1948. Zemřelo asi 15 % populace, tj. asi 30 000 lidí. Portugalský tisk hladomor ignoroval. Hladem vyvolaná emigrační vlna směřovala do Evropy, USA a asi 20 000 lidí se nechalo najmout na plantáže Svatého Tomáše a Princova ostrova. Hlavní ostrov Santiago ztratil 65 % obyvatel.\n\nV roce 1946 si stěžovala skupina pachtýřů na kruté zacházení statkáře, na jehož půdě pracovali. Nejenže nezískali žádné zastání, ale statkář ještě dva pachtýře zbil holí tak, že do druhého dne zemřeli. Tato událost ještě zhoršila už tak špatné veřejné mínění směrem k Portugalcům a statkářům.\n\nKdyž vládu nad ostrovy získal v roce 1943 nový guvernér Alberto Garcia Alves Rocadas, zjistil, že místní společnost se nachází v katastrofálním stavu. Kdo mohl emigrovat, již tak učinil. Více Kapverďanů žilo v zahraničí než na ostrovech. Na ostrovech žilo 227 196 lidí, přitom jen americká diaspora čítala přes 300 000 jedinců.\nGuvernér Roçadas byl původním povoláním lékař a díky své společenskosti a otevřenosti, pronikl do hloubi ostrovů, které jej okouzlily. Měl rád plesy a kulturu vůbec, z jeho iniciativy začal vycházet Kapverdský věstník i rozhlasové vysílání, které obstarával Amílcal Cabral, později významná osobnost boje za nezávislost. Když rádio vysílalo, lidé se srocovali pod ampliony a nadšeně poslouchali. Kvůli přílišné kritice poměrů muselo být vysílání ani ne po roce zrušeno. Popularita vysílání byla ale příliš vysoká, proto bylo obnoveno s tím, že se Cabral bude držet zpátky, ten nejprve svůj slib dodržoval, ale pak zase sklouzl ke kritice portugalské vlády, takže vysílání bylo zakázáno naposledy a definitivně. Cabral následně odjel do Portugalska s přesvědčením, že tam musí nalézt spojence z ostatních kolonií, aby konečně rozvrátili portugalské impérium.\n\nRoçadas byl roku 1953 odvolán, protože konzervativním silám Salazarova režimu se nelíbila jeho „lidovost“ a čilý společenský život. Zůstalo za ním obstojné dílo – nová obytná čtvrť, střední průmyslová škola, elektrifikace, zdravotní střediska, zpevněné silnice, podpora sportu a desetiletý plán obnovy ostrovů.\n\nNásledný guvernér, Silvéria Marquese, vládnoucí ostrovům mezi roky 1953 a 1961, v programu modernizace ostrovů pokračoval. Nechal postavit stovky kilometrů kvalitních silnic, přístavní areál a letiště. Kvalitní přístav se zúročil během Suezské krize, kdy dokázal dodávat projíždějícím lodím potřebný servis.\nAmílcal Cabral 19. září 1956 založil v guinejském Bissau Africkou stranu nezávislosti (portugalská zkratka PAI), která si dala široký úkol osvobodit národy pod portugalskou nadvládou.\n\nV roce 1959 Salazarova intervence a Marquesovy kvality zabránily na Kapverdských ostrovech tradičnímu hladomoru ze sucha, což značně zvýšilo kredit Portugalců a u obyvatelstva se objevili pochyby, zda samostatné Kapverdy dokážou hladomorům čelit\nVálka za nezávislost Angoly vypuknuvši roku 1961 zvýšila ostražitost Salazarova režimu. Politická policie PIDE zřídila na Kapverdách svou pobočku a rovnou pozavírala 11 nacionalistů za snahu „oddělit Kapverdy od vlasti“, měsíc na to, za pomoci guvernéra Silvéria Marquese, byli propuštěni.\n\nV letech 1960 – 63 prošlo modernizací letiště, které jako jedno z mála v celé Africe dokázalo přijímat velká dopravní letadla.\nSalazarův režim, cítící se ohrožený hroutícím se koloniálním panstvím, začal dělat hluboké reformy. Zatímco na Kapverdách si tím získal loajalitu, pro ostatní kolonie bylo příliš pozdě.\nCabral v roce 1963 rozpoutal v Portugalské Guineji válku. V senegalském Dakaru se nacházelo přes 11 organizací na osvobození Kapverdských ostrovů, na ostrovech samých byl ale klid. Ten byl zapříčiněn jak vhodnými reformami a rozvíjející se ekonomikou, tak také tím, že kapverdské přístavy a letiště sloužily jako transportní uzly pro portugalské vojáky mířící do kolonií.\nHlavními iniciátory boje za nezávislost proto byly hlavně marxističtí sympatizanti, vedení právě Cabralem. Když se jeden z nich, Pedro Pires, snažil naverbovat někoho z 40 000 Kapverďanů žijících v senegalském Dakaru, podařilo se mu sehnat jen 60 lidí. Když je vyzval, aby jej následovali do guinejské Konakry, odmítli s ním jít všichni.\nJediné centrum odporu proti Portugalcům na ostrově samém byli rabelados v severních okresech Santiaga. Jejich odpor nebyl ani tak politický, jako spíš náboženský – odmítali podobu rituálů, do jakých byli nuceni portugalskými kněžími a uznávaly vlastní, svérázné starokřesťanské vedení mše. Protimalarická opatření, jako bylo vykuřování hmyzu a plošné aplikace DDT zmateně pochopili jako boj proti jejich osobám. Následné nepokoje v roce 1963 byly potlačeny policií.\n\nCabralovi partyzáni se zatím v letech 1966–1967 na Kubě připravovali na vyloďovací operaci. Skupina Kapverďanů a Guinejců útočila na simulovanou obranu na kubánských březích. Salazar si byl vědom jistého rizika a Kapverdské ostrovy opevnil, čímž jakékoliv cvičení vylodění ztratilo smysl – Cabral neměl dost mužů a techniky, aby takovou obranu prolomil. Později se Cabral přesunul do Sovětského svazu, aby zde získal zejména materiální podporu na vylodění – avšak Sovětský svaz nechtěl mít s obsazením Kapverdských ostrovů nic společného.\n\nNa začátku 70. let byly Kapverdské ostrovy dostatečně zabezpečeny proti periodickému suchu. Cílevědomé zemědělství užívající moderní postupy, smlouvy o rybolovu s USA a další podmořské kabely, mířící přes Kapverdské ostrovy do Jižní Ameriky zajistily jistou finanční stabilitu. Veškerá protiportugalská činnost se omezila jen na distribuci letáků mezi studenty. Guvernér Caetano realizoval svou vizi „sociálního státu“, která do společnosti přinášela určitou spokojenost. Vůdce partyzánů Cabral byl zaneprázdněn frakčními spory mezi svými bojovníky a byl 20. ledna 1973 zavražděn. Jeho smrt na Kapverdách nespustila žádné zvláštní pozdvižení. Nic nenasvědčovalo tomu, že Kapverdy budou jednoho dne samostatné.\n\nPo Karafiátové revoluci v roce 1973 vyhlásila PAIGC (\"Partido Africano da Independência da Guiné e Cabo Verde, Africká strana pro nezávislost Guineje a Kapverd\") nezávislost Guineje-Bissau a zároveň se prohlásila suverénem na Kapverdách, aniž by tam měla jakýkoliv vliv. Jejím cílem bylo sloučit Kapverdy a Guineu-Bissau v jeden stát. Na ostrovy PAIGC vyslala své agitátory, kteří rozdmýchávali nepokoje. Prvního května 1974 zaútočil dav na policisty a vojáky, kteří odpověděli střelbou. Výsledkem byl jeden mrtvý, dvacetiletý António Correira Fernandes, který se stal symbolem boje za nezávislost.\n\nZáměr PAIGC vytvořit z Kapverd a Guineje-Bissau jeden stát se nesetkal s širokým přijetím a jako opozice vznikl Kapverdský demokratický svaz (UDC), který obvinil PAIGC z „tyranským metod“. Kapverďané se též neztotožnili s radikální nenávistí PAIGC vůči všemu portugalskému. Také kapverdskými přístavy začali proudit uprchlíci z kontinentální Afriky, kteří vyprávěli, jak to na územích ovládaných PAIGC vypadá, což mělo daleko od PAIGC-ké propagandy.V Praie se začali konat masové demonstrace proti PAIGC a proti jednotě s Guineou Bissau. Nicméně, PAIGC došla k velkému vítězství, když ji portugalská vláda uznala jako suveréna jak nad Guinejí-Bissau, tak nad Kapverdami.\nOd konce roku 1974 byly Kapverdy pod společnou správou Portugalska a PAIGC, přičemž Portugalci měli v plánu si zařídit pár svých posledních záležitostí a stáhnout se. Rok plný nepokojů ostrovy ekonomicky zdevastoval a znovu hrozil hladomor,který byl zažehnán jen s pomocí OSN.\n\nV roce 1975 PAIGC upevňovala svou mocenskou pozici a dělala politické čistky, aby následné volby 12. května 1976 dopadly podle jejích představ. Byla povolena jen jedna kandidátka, na níž byli pouze členové PAIGC a mnozí z nich ani nepocházeli z Kapverd. Po volbách byli všichni političtí vězni propuštěni, aby byli bezprostředně poté z ostrovů vyhnání.\n\nNezávislost Kapverd byla oficiálně vyhlášena 5. července 1975. PAIGC si svou pozici posílila přísunem vlastní vojenských jednotek z afrického kontinentu, složených z bývalých partyzánů. Na stadionu Várzea v Praie byla stažena portugalská vlajka a naopak vztyčena vlajka nápadně podobná vlajce Guineji-Bissau. Zároveň tím skončili portugalské subvence a ostrovy se propadly do hlubokých hospodářských problémů. Země neměla k dispozici téměř žádnou hotovost a zároveň byla schopna si vypěstovat jen 20% potřebných potravin. Vláda se tak stala závislou na rozvojové pomoci, zejména z USA, které si tím jistili, že Kapverdy nespadnou do sovětského bloku. Došlo zde k jistému paradoxu, protože PAIGC měla marxistický charakter a během partyzánských bojů na kontinentě spolupracovala s Kubou.\n\nAbsolvent práv David Hopffer Almada vybudoval soudnictví nezávislé na vládě, čímž zajistil alespoň trochu svobody a právních jistot v jinak jednou stranou ovládaném státě.\n\nNaopak parlament byl složen jen z členů PAIGC a vyvolával u obyvatelstva silnou nedůvěru, zapřičiněnou i tím, že politici často neměli žádné vzdělání, byli dosazenými dělnickými „kádry“. Mnozí z nic své místo získaly za zásluhy v partyzánských bojích na africkém kontinentu a nebyli tedy rodilými Kapverďany.\n\nV březnu 1976 se kapverdská diaspora v USA setkala v New Yorku, kde demonstrací deklarovala svou nespokojenost s vládou jedné strany. To na ostrovech vyvolalo menší politickou čistku. PAIGC si ale uvědomila, že si tím vyrábí nepřátele a po pár hodinách je propustila.\n\nPočátkem roku 1977 se skupina asi 20 lidí pokusila o státní převrat, byla ale neúspěšná a spustila proces s protivládní „spikleneckou sítí“.\n\nDne 5. září 1980 byla „vůdčí pozice“ PAIGC včleněna do ústavy. V tomto roce proběhl také puč v Guineji Bissau, guinejská PAIGC byla svržena, čímž byla významně oslabena její mocenská základna. U vlády se udržela až do roku 1990, kdy ji hospodářské problémy donutili povolit i jiné, opoziční strany. Ve volbách zvítězilo Hnutí za demokracii.\n\nPo roce 2000 se Kapverdy úspěšně zapojily do mezinárodního společenství a svou stabilitou a pomalým, ale stálým růstem ekonomiky se staly 4. státem v Africe, co se týče kvality života.\n\n"}
{"id": "1010164", "url": "https://cs.wikipedia.org/wiki?curid=1010164", "title": "Rotherham United FC", "text": "Rotherham United FC\n\nRotherham United FC (celým názvem: Rotherham United Football Club) je anglický fotbalový klub, který sídlí ve městě Rotherham v metropolitním hrabství South Yorkshire. Založen byl v roce 1925 po fúzi klubů Rotherham Town a Rotherham County. Od sezóny 2018/19 působí v EFL Championship (2. nejvyšší soutěž).\n\nSvé domácí zápasy odehrává na stadionu New York Stadium s kapacitou 12 021 diváků.\n\n\n\"Aktuální k datu: 10. července 2018\"\n\n\nZdroj: \n\n\n\nZdroj: \n\n"}
{"id": "1010166", "url": "https://cs.wikipedia.org/wiki?curid=1010166", "title": "Arcidiecéze Arcadiopolis v Evropě", "text": "Arcidiecéze Arcadiopolis v Evropě\n\nArcidiecéze Arcadiopolis v Evropě je titulární arcibiskupské sídlo římskokatolické církve.\n\nArcadiopolis, který odpovídá dnešnímu \"Lüleburgazu\", bylo církevní sídlo v římské provincii Europa (což je dnešní evropské Turecko). Bylo součástí Konstantinopolského patriarchátu.\n\nByla založena v 5. století (po roce 431), původně byla sufragannou arcidiecéze Hérakleia v Evropě, a později byla povýšena na autokefální arcidiecézi, jak je zřejmé z Notitia Episcopatuum, složeným za vlády císaře Herakleiose I. (asi 640). Sídlo v \"Notitiae\" se objevovalo do 14. století.\n\nJsou známi čtyři biskupové této arcidiecéze: Lucianus, byl přítomen roku 451 na Chalkedonském koncilu; Sabbatius se účastnil roku 553 Druhého konstantinopolského koncilu; Ioannes se zúčastnil Druhého nikajského koncilu (787); Basilius byl přítomen na Čtvrtém konstantinopolském koncilu (879), který sesadil patriarchu Fotia.\n\nDnes je Arcadiopolis v Evropě využíván jako titulární arcibiskupské sídlo; v současné době je bez arcibiskupa.\n\n\n\n"}
{"id": "1010171", "url": "https://cs.wikipedia.org/wiki?curid=1010171", "title": "Dannyho parťáci 2", "text": "Dannyho parťáci 2\n\nDannyho parťáci 2 (v americkém originále Ocean’s Twelve) je americký kriminální film z roku 2004. Režisérem filmu je Steven Soderbergh. Hlavní role ve filmu ztvárnili George Clooney, Brad Pitt, Matt Damon, Bernie Mac a Elliott Gould.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010174", "url": "https://cs.wikipedia.org/wiki?curid=1010174", "title": "Jakob Sitka", "text": "Jakob Sitka\n\nJakob Sitka (??? – 30. srpna 1863 Jihlava), byl rakouský a český právník a politik německé národnosti, starosta Jihlavy, v 2. polovině 19. století poslanec Říšské rady.\n\nAngažoval se veřejně v Jihlavě už během revolučního roku 1848. Byl členem Střeleckého spolku a byl zvolen za člena správní rady Národní gardy. V období let 1857–1863 působil jako starosta Jihlavy.\n\nVe volbách roku 1848 byl rovněž zvolen na rakouský ústavodárný Říšský sněm. Zastupoval volební obvod Jihlava-město na Moravě. Uvádí se jako zemský advokát. Patřil ke sněmovní levici.\n\nPo obnovení ústavního systému vlády v 60. letech se zapojil znovu do zemské a celostátní politiky. V zemských volbách v roce 1861 byl zvolen za poslance Moravského zemského sněmu za kurii měst, obvod Jihlava. Zasedal zde až do své smrti roku 1863. Zemský sněm ho delegoval i do Říšské rady (tehdy ještě volené nepřímo) za kurii městskou. K roku 1861 se uvádí jako advokát a starosta, bytem v Jihlavě.\n"}
{"id": "1010176", "url": "https://cs.wikipedia.org/wiki?curid=1010176", "title": "Danton (film)", "text": "Danton (film)\n\nDanton (ve francouzském originále Danton) je francouzsko-polský historický film z roku 1983. Režisérem filmu je Andrzej Wajda. Hlavní role ve filmu ztvárnili Gérard Depardieu, Wojciech Pszoniak, Anne Alvaro, Patrice Chéreau a Boguslaw Linda. \n\nFilm získal ocenění BAFTA za nejlepší cizojazyčný film. \n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "1010178", "url": "https://cs.wikipedia.org/wiki?curid=1010178", "title": "Cyril Vrbík", "text": "Cyril Vrbík\n\nCyril Vrbík (15. ledna 1927 Dřevohostice - 22. října 2002, Dub nad Moravou) byl římskokatolický farář v Dubu nad Moravou na Olomoucku. Ve věku 75 let byl zavražděn; jeho vrah Dušan Kazda byl později odsouzen k doživotnímu trestu.\nStudoval na Arcibiskupském gymnáziu v Kroměříži a kroměřížském reálném gymnáziu. V roce 1947 začal studovat na Teologické fakultě Univerzity Palackého v Olomouci. Studium nedokončil, protože byla v roce 1950 fakulta uzavřena. Byl povolán k výkonu vojenské služby u PTP, kde sloužil v útvaru v Mimoni až do roku 1953. Poté pracoval jako zahradník a účetní. V roce 1968 mohl pokračovat ve studiu teologie v Litoměřicích. Dne 6. září 1969 přijal kněžské svěcení z rukou biskupa Karla Skoupého. Místem jeho prvního kněžského působení (v letech 1969 až 1976) byl Místek, kde působil jako kaplan. Další čtyři roky byl kaplanem ve Vsetíně. V roku 1980 se stal farářem v Dubu nad Moravou, kde působil až do své smrti.\n\nKazda přijel do Dubu vozem taxi, který ukradl jeho majiteli. Vůz se mu zde porouchal. Z útoku na taxikáře měl poraněnou ruku, a vydal se proto k faře, aby si ji nechal ošetřit. Farář jej pustil dovnitř a zranění mu obvázal. Kazda na něj poté zaútočil a brutálním způsobem jej připravil o život. Téhož dne se přihlásil na policii a k vraždě i přepadení taxikáře se přiznal.\n\nDne 19. srpna 2003 soud konstatoval, že Kazda, který byl už dříve trestán za násilnou trestnou činnost, trpí neléčitelnou poruchou osobnosti a zločin spáchal zvlášť zavrženíhodným způsobem. Odsoudil jej tak k doživotnímu trestu.\n\nP. Cyril Vrbík\n"}
{"id": "1010179", "url": "https://cs.wikipedia.org/wiki?curid=1010179", "title": "Dárek z lásky", "text": "Dárek z lásky\n\nDárek z lásky (v americkém originále Noel) je americký romantický film z roku 2004. Režisérem filmu je Chazz Palminteri. Hlavní role ve filmu ztvárnili Susan Sarandon, Penélope Cruz, Paul Walker, Alan Arkin a Marcus Thomas. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010181", "url": "https://cs.wikipedia.org/wiki?curid=1010181", "title": "Ignaz Streit", "text": "Ignaz Streit\n\nIgnaz Streit (29. dubna 1808 Litomyšl – 18. září 1879 Praha) byl rakouský soudce působící v českých zemích a politik německé národnosti, v 2. polovině 19. století poslanec Říšské rady.\n\nVystudoval práva na Vídeňské univerzitě. Roku 1829 získal titul doktora práv. Nastoupil na soudní praxi na brněnský magistrát a do roku 1849 působil jako kriminální rada u magistrátu v Kroměříži a Jihlavě. Angažoval se veřejně už během revolučního roku 1848. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii korporací a měst v držení velkostatků, obvod Jihlava. Po dobu jeho časového zaneprázdnění byl ustanoven za něj na zemském sněmu náhradník Jan Ertl.\n\nVe volbách roku 1848 byl zvolen i na rakouský ústavodárný Říšský sněm. Zastupoval volební obvod Ruda na Moravě. Uvádí se jako magistrátní rada. Patřil ke sněmovní levici.\n\nRoku 1848 byl též jmenován vysokým státním úředníkem pro reorganizaci soudnictví na Moravě. V roce 1849 se stal prezidentem zemského soudu ve Znojmě. Roku 1851 přešel na post prezidenta zemského soudu v Olomouci a v roce 1853 usedl do funkce prezidenta vrchního zemského soudu v hornouherském Prešově. Roku 1860 se stal druhým prezidentem vrchního zemského soudu v Praze a od roku 1863 zastával úřad prezidenta vrchního zemského soudu v Brně. V roce 1868 nastoupil na post prezidenta vrchního zemského soudu pro Čechy.\n\nPo obnovení ústavního systému vlády v 60. letech se zapojil znovu do zemské a celostátní politiky. V doplňovacích volbách 30. listopadu 1863 (poté, co zemřel dosavadní poslanec Jakob Sitka) byl zvolen za poslance Moravského zemského sněmu za kurii měst, obvod Jihlava. Na mandát rezignoval roku 1865. Zemský sněm ho delegoval roku 1864 i do Říšské rady (tehdy ještě volené nepřímo) za kurii městskou. 12. listopadu 1864 složil poslanecký slib.\n\nV roce 1874 se stal členem státního soudního dvora. V roce 1858 mu byl udělen Řád Františka Josefa (znovu roku 1872). Roku 1860 získal Řád železné koruny. Roku 1858 byl povýšen na rytíře, roku 1860 na barona.\n\nJeho zetěm byl právník a politik Moritz von Streit, předlitavský ministr spravedlnosti.\n"}
{"id": "1010184", "url": "https://cs.wikipedia.org/wiki?curid=1010184", "title": "Deník mrtvých", "text": "Deník mrtvých\n\nDeník mrtvých (v americkém originále Diary of the Dead) je americký hororový film z roku 2007. Režisérem filmu je George A. Romero. Hlavní role ve filmu ztvárnili Shawn Roberts, Joshua Close, Michelle Morgan, Joe Dinicol a Scott Wentworth. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010185", "url": "https://cs.wikipedia.org/wiki?curid=1010185", "title": "Den mrtvých", "text": "Den mrtvých\n\nDen mrtvých (v americkém originále Day of the Dead) je americký hororový film z roku 1985. Režisérem filmu je George A. Romero. Hlavní role ve filmu ztvárnili Lori Cardille, Joseph Pilato, Terry Alexander, Jarlath Conroy a Anthony Dileo Jr.. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010186", "url": "https://cs.wikipedia.org/wiki?curid=1010186", "title": "August Stummer", "text": "August Stummer\n\nAugust Wilhelm Stummer (31. října 1827 Brno – 26. dubna 1909 Tovarníky okres Topoľčany) byl rakouský a český podnikatel a politik německé národnosti, v 2. polovině 19. století poslanec Říšské rady.\n\nProfesí byl podnikatelem v cukrovarnickém průmyslu. Společně s bratry Karlem a Alexandrem zakládal roku 1865 cukrovar v Hodoníně, roku 1870 v Doudlebech nad Orlicí, později i cukrovary dále ve Velkých Topolčanech v Horních Uhrách a v dolnouherském Mezőhegyes. Provozovali cukrovar v Oslavanech (\"Oslawaner Zuckerfabrik Karl Stummer\") a byl nájemcem zdejšího velkostatku. V 80. letech 19. století pracovalo ve firmách bratrů Stummerových okolo 3000 lidí. Byl aktivní v profesních spolcích a organizacích. Působil jako prezident \"Pečeker Zuckerraffinerei-Gesellschaft\" v Pečkách a \"Chropiner Zuckerfabricks-Aktiengesellschaft\" v Chropyni, členem správních rad různých podniků a České západní dráhy. Byl viceprezidentem a od roku 1892 prezidentem \"Centrálního spolku pro cukrovarnický průmysl v Rakousku-Uhersku\". Byl povýšen do šlechtického stavu v Uhersku (\"von Tavarnok\"). Roku 1884 byl povýšen v Rakousku na barona, v roce 1887 i v Uhersku. Roku 1883 získal Řád železné koruny.\n\nPo obnovení ústavního systému vlády se zapojil i do politické činnosti. V zemských volbách v roce 1861 byl zvolen za poslance Moravského zemského sněmu za městskou kurii, obvod Krumlov, Ivančice, Mor. Budějovice atd. Zemský sněm ho delegoval i do Říšské rady (tehdy ještě volené nepřímo) za kurii městskou. K roku 1861 se uvádí jako majitel továrny, bytem v Oslavanech.\n"}
{"id": "1010194", "url": "https://cs.wikipedia.org/wiki?curid=1010194", "title": "Chesterfield FC", "text": "Chesterfield FC\n\nChesterfield FC (celým názvem: Chesterfield Football Club) je anglický fotbalový klub, který sídlí ve městě Chesterfield v nemetropolitním hrabství Derbyshire. Založen byl v roce 1866. Od sezóny 2018/19 hraje v National League (pátá nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu Proact Stadium s kapacitou 10 504 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010202", "url": "https://cs.wikipedia.org/wiki?curid=1010202", "title": "Cisgender", "text": "Cisgender\n\nCisgender (často jednoduše zkráceno cis) je adjektivum označující lidi, jejichž genderová identita odpovídá pohlaví, které jim bylo určeno při narození. Jde o protiklad k termínu \"transgender\". \n\nTermín cisgender pochází částečně z latiny a částečně z angličtiny. „Cis“ je latinská předpona znamenající \"na stejné straně\", „gender“ pak pochází z angličtiny.\n"}
{"id": "1010204", "url": "https://cs.wikipedia.org/wiki?curid=1010204", "title": "Larissa Riquelme", "text": "Larissa Riquelme\n\nLarissa Riquelme, celým jménem Larissa Mabel Riquelme Frutosová (narozená 22. února 1985) je paraguayská modelka a herečka městského divadla v Asunciónu. Je jednou z nejlépe placených modelek v Paraguayi.\n\nV Paraguayi známá modelka vstoupila v mezinárodní známost během Mistrovství světa ve fotbale 2010. Tato fanynka paraguayské fotbalové reprezentace a klubu Cerro Porteño byla poprvé zobrazena v mezinárodních médiích jak slaví gól v zápase Paraguaye se Slovenskem se svým mobilem Nokia mezi prsy v tričku v paraguayských barvách jako součást propagace tohoto výrobku. Je také tváří značky deodorantů Axe v Paraguayi. Poté se stala jednou z nejhledanějších osob na internetu a byla nazvána španělským sportovním deníkem přítelkyní světového šampionátu ve fotbale (\"World Cup's Girlfriend\") a také se o ní psalo jako o nejoblíbenější fanynce Mistrovství světa ve fotbale v roce 2010. Poté, co vešlo ve známost, že argentinský trenér Diego Maradona slíbil běžet nahý přes Buenos Aires, když Argentina zvítězí v tomto mistrovství, Riquelme kontrovala slibem běžet nahá pomalovaná barvami Paraguaye přes Asunción, když Paraguay zvítězí ve čtvrtfinále nad Španělskem. Ani jeden však nemusel svůj slib splnit.\n\nV roce 2011 učinila podobnou nabídku týkající se přeběhnutí fotbalového hřiště pro případ, že by Paraguay zvítězila v poháru Copa América 2011, nicméně finálový zápas prohrála 0:3 s Uruguay.\n\nKromě modelingu a herectví také účinkovala v \"Bailando por un Sueño\", což je argentinská verze StarDance ...když hvězdy tančí.\n\nV roce 2013 vešlo ve známost, že chodí se záložníkem River Plate Jonathanem Fabbrem.\n"}
{"id": "1010207", "url": "https://cs.wikipedia.org/wiki?curid=1010207", "title": "Colchester United FC", "text": "Colchester United FC\n\nColchester United FC (celým názvem: Colchester United Football Club) je anglický fotbalový klub, který sídlí ve městě Colchester v nemetropolitním hrabství Essex. Založen byl v roce 1937 po zániku dřívějšího městského klubu Colchester Town. Od sezóny 2016/17 hraje v EFL League Two (4. nejvyšší soutěž).\n\nSvé domácí zápasy odehrává na stadionu Colchester Community Stadium s kapacitou 10 105 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010211", "url": "https://cs.wikipedia.org/wiki?curid=1010211", "title": "Crawley Town FC", "text": "Crawley Town FC\n\nCrawley Town FC (celým názvem: Crawley Town Football Club) je anglický fotbalový klub, který sídlí ve městě Crawley v nemetropolitním hrabství West Sussex. Založen byl v roce 1896 pod názvem Crawley FC. Od sezóny 2015/16 hraje v EFL League Two (4. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Broadfield Stadium s kapacitou 6 134 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010212", "url": "https://cs.wikipedia.org/wiki?curid=1010212", "title": "Diecéze Arcavica", "text": "Diecéze Arcavica\n\nDiecéze Arcavica je titulární diecéze římskokatolické církve.\n\nArcavica (nebo Ercavica), nacházející se ve španělském městě Cañaveruelas, bylo starobylé město v římské provincii Hispania Carthaginiensis (Hispania Tarraconensis).\n\nMáme některé zprávy o biskupech této diecéze, dokud nedošlo k arabské invazi, kdy diecéze skončila.\n\nDnes je Arcavica užívána jako titulární biskupské sídlo.\n\n\n\n"}
{"id": "1010214", "url": "https://cs.wikipedia.org/wiki?curid=1010214", "title": "Straight ally", "text": "Straight ally\n\nStraight ally (z angličtiny) neboli hetero spojenec je heterosexuální či cis osoba, která podporuje občanská práva, rovnost pohlaví a LGBT sociální hnutí, a vystupuje proti homofobii a transfobii. Hetero spojenec věří, že LGBT lidé čelí diskriminaci, a proto jsou sociálně a ekonomicky znevýhodněni. Jeho cílem je využít svého heterosexuální nebo cisgender postavení v heteronormativně zaměřené společnosti a bojovat proti homofobii a transfobii.\n"}
{"id": "1010215", "url": "https://cs.wikipedia.org/wiki?curid=1010215", "title": "Fleetwood Town FC", "text": "Fleetwood Town FC\n\nFleetwood Town FC (celým názvem: Fleetwood Town Football Club) je anglický fotbalový klub, který sídlí ve městě Fleetwood v nemetropolitním hrabství Lancashire. Založen byl v roce 1908. Od sezóny 2014/15 hraje ve třetí nejvyšší anglické soutěži EFL League One. Klubové barvy jsou červená a bílá.\n\nSvé domácí zápasy odehrává na stadionu Highbury Stadium s kapacitou 5 327 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010216", "url": "https://cs.wikipedia.org/wiki?curid=1010216", "title": "Kostel svatého Jiří (Lubnice)", "text": "Kostel svatého Jiří (Lubnice)\n\nŘímskokatolický farní kostel svatého Jiří se nachází v centru obce Lubnice, okres Znojmo. Nedaleko kostela stojí farní budova vybudovaná na místě původního hradu s kaplí sv. Jiří a sv. Kateřiny. Kostel je chráněn jako kulturní památka České republiky.\n\nLubnice (\"německy Hafnerluden\") spadala od svého založení pod farnost obce Vratěnín (\"německy Fratting\"), jejímž patronem byl klášter v Gerasu. Teprve až v roce 1372 věnoval majitel Lubnice rytíř Seyfrid z Hafnerluden se svojí chotí Bohuslawou s povolením premonstrátů z Gerasu hradu kapli sv. Jiří a sv. Kateřiny a k tomu jednoho kaplana s ročním úrokem 60 pr. grošů z mlýna \"Augezda\", 6 zlatých a 4 grošů ze 2 lánů u mlýna a ze 2 lánů u Korolup (\"vila Chirlobw\"), dále z 1 vinice u vesnice \"Rözbachu\" na kopci \"Heiligland\" a desátky ze 3 dvorců. Za to měl sloužit dvakrát týdně mši svatou v kapli v Lubnici a jednou týdně ve Vratěníně u oltáře sv. Petra. Taktéž měl kaplan vypomáhat ve Vratěníně o \"vysokých\" svátcích.\n\nV roce 1460 držel Lubnici majitel polického panství Hynek z Bačkovic, který věnoval kapli sv. Jiří a sv. Kateřiny úroky z obcí Bačkovice a Újezdce. Kaplan Johann i jeho předchůdce Christoph bydleli na faře ve Vratěníně. V roce 1477 se vratěnínský kaplan Georg z Planku soudil s Linhartem z Hobzí o své dědictví z Lubnice a Korolup, ale také o výše jmenované úroky. V roce 1569 patřil ke kapli, jejímž patronátní práva držel majitel Hobzí, dům se zahradu ve Vratěníně. V roce 1672 obdržela kaple tři oltáře, ale byla zcela bez majetku a mše v ní byly slouženy vratěnínským farářem jen třikrát do roka. Za Jankovských z Vlašimi se ves dočkala v roce 1718 nového kostela. To se neobešlo bez protestů kláštera v Gerasu a \"mateřského\" kostela ve Vratěníně. Spor o farnost trval až do roku 1727.\n\nDonace lubnické farnosti od Maxmiliána Jankovského z 9. června 1718 sestávala z 6 jochů a 1098 m² polí, luk a zahrad, kterou ale konzistoř potvrdila teprve až v roce 1726. Farníci ale museli polnosti obdělávat bezplatně a sklizeň odvádět vrchnosti. Desátek a roční deputace platili taktéž bítovskému pánovi (30 klaftrů měkkého dřeva, 10 klaftrů tvrdého dřeva, 12 sudů piva a 2 sudy sladu, 1 pořádného kapra a 1 borovici a k tomu 25 guldenů) V 19. století obec donaci splácela již jen formou roční renty o 567 guldenech a 30 krejcarech.\n\nHrabě Maximilián Arnošt II. z Vlašimi se rozhodl v Lubnici zřídit novou samostatnou farnost. V červenci 1716 započala první jednání s olomouckou konsistoří. Ve chvíli, kdy ale hrabě zabavil vratěnínské faře desátek pro nového lubnického faráře, započaly silné protesty ze strany kláštera v Gerasu. Hrabě Maximilián využil svého dobrého postavení u císaře Karla VI., takže klášteru se nakonec podařilo uhájit pouze zabavený desátek v hodnotě 3 834 zlatých. V Lubnici se mezi tím chýlila stavba nového kostela ke konci. Podle Volného měl nový kostel stát na místě kaple zaniklé v době husitských válek. Další spory s klášterem nastaly kvůli patronátnímu. Geras propagoval svého Paula Gratschmahra. V roce 1726 se biskupství v Olomouci rozhodlo pro Maxmiliána Arnošta II. a jeho dědice. Prvním farářem na nově farnosti se stal P. Ignác Ferdinand Leicher.\n\nFarní kostel sv. Jiří je zděná barokně valená podélná sálová stavba z roku 1718 se zařízením z druhé čtvrtiny 18. století zasvěcená sv. Jiří. Velký obraz uprostřed sloupového oltářního nástavce zobrazuje jeho boj s pekelným drakem. Po stranách obrazu jsou dřevěné sochy sv. Jana Nepomuckého a Jana Sarkandera. Max Arnošt z Vlašimi v době nastupujícího rozevlátého rokoka s oblibou nešetřil na výdajích při stavění soch Jana Nepomuckého. Na hlavní oltář s malbou sv. Jiří navazuje oválný obraz svaté Trojice a celé barokní seskupení završuje zcela nahoře alianční znak donátora Maxe Arnošta z Vlašimi a jeho nové ženy hraběnky z Hohenfeldu. Koruna symbolicky spojuje oba erby. Jednoduše a vzdušně zařízený kostel zdobí ještě dva postranní oltáře sv. Kateřiny a sv. Petra. V roce 1742 byla slavnostně celebrována na plechu malovaná křížová cesta o 14 zastaveních. 1787 shořela střecha u věže kostela a oba zvony (2 st. 23,5 a 1 st. 30) byly během požáru značně poškozeny. V roce 1836 obdržel kostel od patrona farnosti novou střechu z pálených tašek, dva nové zvony a v roce 1867 proběhla oprava kostela.\n\nSpolu s kostelem nechal Maxmilián zřídit i faru, která využila objektu původní tvrze. Pro obživu faráře nechal postavit hospodářské budovy (chlévy pro ovce a dobytek, vepřín, kurník a kůlnu). Původní přízemí farní budovy pak nechal na vlastní náklady opravit společně s vinným sklípkem tehdejší kurát Johann Ocitek za 800 guldenů. Farní budovu obehnal pevnou 30 m dlouhou zdí proti záplavám Želetavky a druhou stejně dlouhou zdí vpředu a kolem zahrady. Čelní štít po barokní rekonstrukci zdobily voluty a do písmene L přistavěný letohrádek. Fara s letohrádkem a kůlnou byla pokryta pálenými taškami. Wolným popisována jako velmi pečlivé stavení s ovocnou, květinovou a zeleninovou zahrádkou. Společně s farou a kostelem byla nákladem Maxe Arnošta v roce 1726 vystavěna přízemní farní škola – jednotřídka s vyučováním v německém jazyce. Na faře se vystřídalo mnoho farářů (od roku 1726 Wenzel Štěpánek, Josef Fr. Sibel, Anton Joseph Besseda, Wenzel Růžička, Michael Montag, Joseph Richter, Anton Staněk, Jakob Böhm, Clemens Gottwald, Johann Klammert, Johann Nepomuk Ocitek, naposledy u Wolného zmíněný v roce 1860 Andreas Jordan).\n\nPůvodní varhany s pedálem a šesti rejstříky, které se ještě v roce 1829 nacházely na kůru, se nedochovaly. Varhanář Johann Neusser mladší z Nového Jičína postavil v roce 1925 jednomanuálové varhany v ceně 30 682,90 Kč. Farář Johann Kružík vysvětil slavnostně varhany 15. 3. 1926. Generální opravu prováděla firma Jan Mudroch z Tišnova v době od 13. do 18. listopadu 1945, další oprava následovala bratry Stanislavem a Karlem Zadákovými, 1956 a 1961 varhanářem Františkem Čálkem z Kutné Hory, 1985 varhanářem Hegerem z Hořovic a poslední čištění, ladění a nátěr provedl 2. 8. - 8. 8. 1991 Martin Bejček (dokumentátor varhan) za pomoci dobrovolníků z židenické farnosti. Varhany jsou umístěny v parapetu kruchty naproti hlavnímu oltáři. Jedná se o mramorovou novorenesanční skříň ozdobenou čtyřmi sloupy a klenutou římsou. Zadní část korpusu doplňuje hrací stůl. Na varhany se nehraje. \n\nRozsah manuálu činí C-f3, pedálu C-c1.\n\n\n\n"}
{"id": "1010217", "url": "https://cs.wikipedia.org/wiki?curid=1010217", "title": "Ali Bongo Ondimba", "text": "Ali Bongo Ondimba\n\nAli Bongo Ondimba (* 9. února 1959 v Brazzaville), rodným jménem Alain-Bernard Bongo, je od 16. října 2009 prezidentem Gabonské republiky. Je synem bývalého prezidenta Omara Bonga Ondimby, kterého nahradil ve funkci hlavy státu.\n"}
{"id": "1010219", "url": "https://cs.wikipedia.org/wiki?curid=1010219", "title": "Transfobie", "text": "Transfobie\n\nTransfobie je nepřátelský postoj k transgenderovým a transsexuálním lidem. Transfobie se může projevovat formou násilí, diskriminace, nenávisti, znechuceného, agresivního chování ve vztahu k lidem, kteří neodpovídají společensky zavedeným genderovým očekáváním a normám. Transfobie v sobě zahrnuje institucionální formy diskriminace, kriminalizace, patologizace a stigmatizace a projevuje se různými způsoby: od fyzického násilí, nepřátelských slovních útoků, urážek a nepřátelského vyobrazování v SMI až k utlačování a sociálnímu vyloučení.\n\nSpisovatelka, bioložka a teoretička Julia Serano ve své knize \"Whipping Girl\" předkládá teorii, z níž vyplývá, že transfobie je následkem sexismu. Podle Serato je příčinou transfobie, stejně jako homofobie, „sexismus protikladů“ (oppositional sexism), to znamená přesvědčení, že muž a žena jsou „striktní, navzájem se vylučující kategorie, z nichž každá vlastní unikátní a nedotknutelnou sadu vlastností, sklonů, schopností a přání“. Serano proti sobě staví sexismus protikladů a „tradiční sexismus“ - přesvědčení o převaze mužů a maskulinity nad ženami a feminitou. Kromě toho, jak podotýká Serano, se v transfobii odráží pocit vlastní nejistoty, kterou lidé pociťují v souvislosti s genderem a genderovými normami.\n\nTransgenderová spisovatelka a kritička Jodie Norton pokládá transfobii jako pokračování homofobie a misogynie. Jak podotýká, transgenderoví lidé vyvolávají strach a nenávist – stejně jako gayové a lesbické ženy – tím, že zpochybňují a narušují genderové role a binární genderový systém.\n\nMnozí transgenderoví lidé na sobě pociťují rovněž homofobii. Může se tak dít proto, že si mnozí lidé neuvědomují rozdíl mezi sexuální orientací a genderovou identitou, například když považují transgenderové ženy za zženštile vypadající gaye. Jak podotýkají vědci, někdy se stereotypy a sociální požadavky k formám genderového projevu (výběru oblečení, okruhu přátel, profese, koníčků atd.) ukazují ještě silnější než ty, které jsou zaměřeny na soukromý sexuální život lidí. Z tohoto důvodu je v praxi velmi složité vymezit hranice mezi transfobií a homofobií.\n\nTransfobie se projevuje ve všech existenčních úrovních společnosti: od státních a mezinárodních institucí až po každodenní mezilidskou interakci. Formy jejího projevu zahrnují předem naplánované činy včetně zločinů a projevů extrémní nenávisti, stejně jako neúmyslné činy způsobené absentující znalostí a zkušeností z kontaktu s transgenderovými lidmi a předsudky.\n\nTransgenderoví lidé se často setkávají s tím, že okolí ignoruje jejich genderovou identitu v řeči, když je oslovují nebo o nich mluví ve třetí osobě. Ignorování genderové identity člověka v řeči se projevuje užíváním slov a gramatiky, které neodpovídají genderové identitě člověka: gramatického rodu, zájmen, genderově podmíněných oslovení („slečno“, „mladý pane“) nebo původního jména, pokud si transgenderový člověk změnil jméno. Bez ohledu na to, zda se tak děje záměrně, nebo nedopatřením, to může být pro transgenderové lidi krajně bolestivé.\n\nPopírání genderové identity člověka se rovněž může projevovat v požadavcích chovat se v souladu s přiděleným pohlavím, a ne s identitou. Transgenderoví lidé jsou často ochuzováni o přístup k právům a službám určeným pro cisgenderové lidi, kteří s nimi sdílejí genderovou identitu. Často je transgenderovým lidem odpírán přístup k veřejným toaletám, azylovým domům, nemocnicím a věznicím, které jsou určeny pro lidi jejich genderu.\n\nNásilí vůči transgenderovým lidem může být fyzické, sexuální nebo verbální. Transgenderové děti jsou ve srovnání se svými cisgenderovými vrstevníky vystaveny největšímu riziku urážek a násilí ve škole. Dle údajů vyplývajících z výzkumů se transgenderoví teenageři ve škole neustále setkávají s posmíváním, pronásledováním a fyzickým násilím.\n\nDospělí transgenderoví lidé se často setkávají s dotěrnou, nevítanou pozorností, posmíváním a výhrůžkami násilím i v těch nejobvyklejších situacích mezilidského kontaktu, například na ulicích nebo v obchodech. Dle údajů vzešlých z průzkumu konaného v USA čelilo 60 % transgenderových lidí násilí nebo urážkám v souvislosti se svou genderovou identitou. Celkem 56 % se setkalo s urážkami a verbální agresí, 30 % bylo podrobeno fyzickým útokům.\n\nÚdaje mnohočetných výzkumů týkajících se sexuálního násilí vůči transgenderovým lidem v USA dokládají, že se sexuálním násilím v té či oné podobě se setkalo 50 % transgenderových lidí.\n\nVraždy z nenávisti k transgenderovým lidem se vyskytují po celém světě, přičemž často mají zvlášť krutý a propracovaný charakter. Do nedávné doby však nebylo vedeno systematické shromažďování informací o vraždách transgenderových lidí. V současnosti se monitoringem takovýchto vražd zabývá mezinárodní iniciativa na ochranu práv transgenderů. V rámci tohoto projektu byly shromážděny informace o 831 vraždách transgenderových lidí po celém světě v období od roku 2008 do roku 2011. Výzkumníci podotýkají, že tyto údaje zdaleka nejsou úplné.\n\nV mnoha státech existují široce známí transgenderoví lidé – oběti vražd spáchaných z nenávisti. Mezinárodní pozornost získaly zejména tragické příběhy Brandona Teeny a Gwen Araujo. Na památku obětem transfobie a za účelem upotání pozornosti k problému násilí na transgenderových lidech se od roku 1998 v mnoha státech slaví Den památky transgenderů.\n\nProblémy transgenderových lidí ve sféře zdravotnictví souvisí jak se získáním specifické lékařské péče v souvislosti s transsexualitou, tak i s přístupem k obecné lékařské péče. Ve zdravotnických zařízeních se transgenderoví lidé často setkávají s odmítáním jejich identity, neúctou a urážkami vedoucími až k zamítnutí poskytnutí lékařské péče. Proto se někteří transgenderoví lidé vyhýbají návštěvám lékaře.\n\nJsou známé situace úmrtí transgenderových lidí následkem odmítnutí poskytnout jim zdravotní péči z důvodu transfobie. Zejména příběh Tairy Hunter, která utrpěla zranění během automobilové nehody ve Washingtonu, a když pracovníci ambulance zjistili, že je transsexuálka, odjeli z místa nehody, aniž by jí poskytli zdravotní péči. Transsexuální muž Robert Eads se obrátil na více než 20 lékařů, a ti všichni odmítli ho léčit na rakovinu vaječníků z obavy, že to může poškodit jejich praxi. Následkem toho Robert zemřel na rakovinu .\n\nPřístup ke specializované zdravotní péči pro transgenderové lidi je komplikovaný ve většině států na světě. Momentálně je to jediná lékařská diagnoza, u které se neřeší žádné zlepšení - ohledně účinosti léčiv na tělo. Transčlověk potřebuje vypadat, tak jak se cítí, aby byl vnímán lidmi správně. Lékařství, ale neřeší zejména u transgender žen účinky hormonů - estrogenu, progesteronu a podávají se dávky, které na tělo nemají vliv. Proto je mnoho transgeder žen vystaveno rizikům transfobie. V mnoha státech nejsou lékařské úkony pro korekci pohlaví financovány státem – z toho důvodu mnozí lidé, pro které jsou tyto úkony podle výsledků lékařských vyšetření nezbytné, k nim nemají přístup. Ve státech, kde se trangenderovým lidem nezbytná zdravotní péče neposkytuje, existují alternativní způsoby, jako jsou nelegální trhy hormonálních preparátů. Tyto alternativní způsoby někdy vedou k závažným zdravotním problémům nebo dokonce ke smrti. V mnoha státech se chirurgické operaci pro korekci pohlaví neprovádí nebo je jejich kvalita nízká, a jedinou možností pro transgenderové lidi, kteří potřebují tuto operaci se stává vycestování do jiných států nebo na jiné kontinenty.\n\nTransgenderoví lidé jsou podrobeni agresi a diskriminaci ve sféře práce. Na začátku změny se mnozí transgenderoví lidé setkávají s nepřízní a výhrůžkami ze strany kolegů a vedení. Při hledání nového pracovního místa často vznikají komplikace kvůli nesouladu mezi vzhledem a údaji v dokladech, mnozí mluví o urážkách a ponižování během pohovoru.\n\nV některých státech, například v Chorvatsku, Ekvádoru, Maďarsku, Itálii, Srbsku a Švédsku, a také v některých státech USA je diskriminace na základě genderové indentifikace zakázána v rámci antidiskriminační legislativy. Tváří v tvář nezaměstnanosti a diskriminaci se někteří transgenderoví lidé obrací k práci ve sféře sexu, aby přežili, což má za následek dodatečná rizika pronásledování ze strany státu, a také násilí a zdravotní problémy, zejména nákazu HIV.\n\nMnohé státy na světě nepředpokládají procedury změny pohlaví v pase pro transgenderové lidi, čímž se na fundamentální úrovni neuznává existence transgenderových občanů. V těch státech, kde legislativní procesy změny pohlaví a jména v právních dokumentech existují, často zahrnují takové požadavky jako je stanovení psychiatrické diagnózy, chirurgickou korekci pohlaví a sterilizaci. Mnozí experti pokládají tyto požadavky za porušení základních lidských práv. Za vzor ve vztahu k dodržování základních práv transgenderových lidí se pokládá Argentina, kde od roku 2012 vstoupil v platnost Zákon o genderové identitě, který umožňuje transgenderovým lidem změnit veškeré doklady po podání žádosti bez soudu a jakýchkoliv jiných překážek, a také zajišťující právo na bezplatnou hormonální a chirurgickou lékařskou péči.\n\nZatímco v některých státech legislativa přímo zakazuje diskriminaci v souvislosti s genderovou identitou, v jiných státech působí zákony přímo nebo nepřímo zaměřené na diskriminaci nebo kriminalizaci transgenderových lidí. V některých státech, například Tonga a Samoa ještě stále formálně působí zákony stanovené západními kolonizátory, které zakazují crossdressing. Tyto zákony se však fakticky nedodržují, a genderově uvolnění a transgenderoví lidé se v kulturách těchto států těší oblibě a uznání. V jiných státech, zejména v Kolumbii, Ekvádoru, Kazachstánu, Polsku a jinde, se státní diskriminace užívá pro zakázání nebo rozpuštění akcí souvisejících s transgenderem.\n\nTransfobii můžeme zaznamenat i ze strany gay a lesbických komunit. Opačný případ představují spolupráce mezi těmito komunitami, jako například Stonewallské protesty z roku 1969, při kterých se společně snažily dosáhnout zrovnoprávnění.\n\nHistorička Joanne Meyerowitzová v polovině 20. století zkoumala projevy transfobie v gay komunitě, které se objevily po změně pohlaví Christine Jorgensenové. Jorgensenová, která byla známá svými homofobními názory, se stala terčem kritiky a urážek ze strany gayů. V roce 1953 označil homosexuální autor Jeff Winters Jorgensenovou ve svém článku v časopise \"ONE\" za „jenom dalšího homosexuála, který chce upoutat pozornost“ a obvinil ji z šíření „názoru, že všichni muži, které přitahují jiní muži, jsou v podstatě zženštilí“, což podle Winterse nejsou.\n\nNa počátku 70. let se především v USA rozhořel konflikt mezi lesbickými, feministickými a transgenderovými politickými hnutími. Centrem sporu, jestli ve hnutí ponechat i transgenderové lesby, se stala Beth Elliotová, která byla nakonec donucena hnutí kvůli své změně pohlaví opustit.\n\nV rámci LGBT komunity existuje mnoho společných projektů, ať už jde o psychologické poradny nebo například zajišťování inkluzivního prostředí na pracovišti (v České republice např. společnost Accenture). Zřejmě nejznámější poradnou v ČR je bezplatná online poradna sbarvouven.cz, která byla zřízena lidmi z Prague Pride za podpory Nadace Open Society Fund Praha. Právě díky snaze a spolupráci členů LGBT komunity se daří tyto projekty realizovat a rozšiřovat do povědomí veřejnosti. Hlavním cílem těchto projektů je potom prevence, či případná minimalizace následků transfobie.\n\n\n"}
{"id": "1010220", "url": "https://cs.wikipedia.org/wiki?curid=1010220", "title": "Wimbledon 2014 – dvouhra juniorů", "text": "Wimbledon 2014 – dvouhra juniorů\n\nObhájcem titulu soutěže dvouhry juniorů na Wimbledonu 2014 byl italský tenista Gianluigi Quinzi, který se ale turnaje neúčastní, protože se rozhodl v probíhající sezóně hrát turnaje na mužském okruhu ATP.\n\nJuniorskou soutěž překvapivě vyhrál 18letý americký kvalifikant Noah Rubin, který ve finále porazil šestého nasazeného krajana Stefana Kozlova po setech 6–4, 4–6, 6–3. Do kombinovaného juniorského žebříčku si připsal 375 bodů. Po nejhorším výsledku amerických singlistů v soutěžích mužů a žen od roku 1911, kdy žádný z nich neprošel do čtvrtého kola, tak Spojené státy zaznamenaly dvojnásobnou finálovou účast v chlapecké juniorce. \n\nRubin byl součástí týmu newyorské tenisové akademie Johna McEnroa. Stal se druhým americkým vítězem londýnské juniorky za předchozích 33 let poté, co před ním v roce 2007 triumfoval Donald Young. Jednalo se o jeho premiérový grandslamový titul.\n\n Andrej Rubljov \"(3. kolo)\n"}
{"id": "1010221", "url": "https://cs.wikipedia.org/wiki?curid=1010221", "title": "Gillingham FC", "text": "Gillingham FC\n\nGillingham FC (celým názvem: Gillingham Football Club) je anglický fotbalový klub, který sídlí ve městě Gillingham v nemetropolitním hrabství Kent. Založen byl v roce 1893 pod názvem New Brompton FC. Svůj současný název nese od roku 1912. Od sezóny 2013/14 hraje ve třetí nejvyšší anglické soutěži EFL League One. Klubové barvy jsou modrá, bílá a černá.\n\nSvé domácí zápasy odehrává na stadionu Priestfield Stadium s kapacitou 11 582 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010222", "url": "https://cs.wikipedia.org/wiki?curid=1010222", "title": "Shanghai Golden Grand Prix 2014", "text": "Shanghai Golden Grand Prix 2014\n\nShanghai Golden Grand Prix 2014 byl lehkoatletický mítink, který se konal 17. května 2014 v čínském městě Šanghaji. Byl součástí série mítinků Diamantová liga.\n"}
{"id": "1010223", "url": "https://cs.wikipedia.org/wiki?curid=1010223", "title": "Leyton Orient FC", "text": "Leyton Orient FC\n\nLeyton Orient FC (celým názvem: Leyton Orient Football Club) je anglický fotbalový klub, který sídlí ve východním Londýně. Založen byl v roce 1881 pod názvem Eagle Cricket Club. Od sezóny 2017/18 hraje v National League (5. nejvyšší soutěž). V roce 2017 klub poprvé v historii sestoupil z English Football League, stalo se tak po nepřetržité 112 roční účasti.\n\nSvé domácí zápasy odehrává na stadionu Brisbane Road s kapacitou 9 271 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010225", "url": "https://cs.wikipedia.org/wiki?curid=1010225", "title": "Wimbledon 2014 – dvouhra juniorek", "text": "Wimbledon 2014 – dvouhra juniorek\n\nObhájkyní titulu soutěže dvouhry juniorek ve Wimbledonu 2014 byla Belinda Bencicová ze Švýcarska, která dala přednost ženské části soutěže.\n\nPremiérový grandslamový titul dobyla 17letá rižská rodačka Jeļena Ostapenková, která si ve finále poradila s turnajovou osmičkou a slovenskou nadějí Kristínou Schmiedlovou. Po prohraném úvodním setu 2–6, průběh utkání otočila a zbylé dvě sady si připsala poměrem 6–3 a 6–0. Do juniorského kombinovaného žebříčku získala 375 bodů. Po utkání vítězka sdělila: „\"V prvním setu jsem byla trochu nervózní … Tohle pro mě představuje celý svět\".“ \n Ivana Jorovićová \"(2. kolo)\n"}
{"id": "1010226", "url": "https://cs.wikipedia.org/wiki?curid=1010226", "title": "Johann Demel von Elswehr", "text": "Johann Demel von Elswehr\n\nJohann Nepomuk Demel von Elswehr (29. března 1825 Těšín – 15. září 1892 Opava), byl rakouský advokát a politik německé národnosti, v 2. polovině 19. století poslanec Říšské rady, starosta Těšína.\n\nJeho otec Anton Josef Kajetán Demel byl advokátem, původem z Opavy. Johann vychodil obecnou školu a gymnázium v Těšíně a pak v letech 1842–1847 absolvoval Právnickou fakultu Vídeňské univerzity. Promoval roku 1850. Roku 1847 nastoupil jako koncipista do advokátní kanceláře otce v Těšíně. Během revolučního roku 1848 byl zvolen za poslance celoněmeckého Frankfurtského parlamentu v obvodu Těšín. Zasedal tam od 9. října 1848. Byl členem liberální levice (tzv. březnový klub, který vedl Robert Blum). V parlamentních výborech se zabýval přípravou chystané říšské ústavy a volebního zákona. V březnu 1849 podpořil velkoněmecký demokratický stát. Když byl frankfurtský parlament v květnu 1849 rozpuštěn, přešel do zbytkového parlamentu ve Stuttgartu, který zasedal do června 1849. Pak otálel s návratem do Rakouska, kde se obával stíhání pro své demokratické postoje. Do poloviny roku 1850 pobýval incognito v Drážďanech. Do monarchie se vrátil teprve poté, co mu byla udělena milost. Pobýval v Bílsku pod policejním dozorem a byl mu znemožněn výkon profese advokáta.\n\nPo obnovení ústavního systému vlády se roku 1861 vrátil do Těšína. Téhož roku byl zvolen starostou města. Od roku 1864 měl v Těšíně notářský úřad a od roku 1865 advokátní kancelář. Ve funkci starosty setrval až do roku 1891, s malou přestávkou v roce 1875. Město za jeho působení mělo vyrovnaný rozpočet a prodělalo velký rozvoj. Po prusko-rakouské válce v roce 1866 vyjednal zmírnění kontribucí a zamezil demolici mostu přes řeku Olši. Získal za to šlechtický titul von Elswehr. Roku 1891 mu byl udělen Řád Františka Josefa. Roku 1882 získal čestné občanství Těšína.\n\nV zemských volbách v roce 1861 byl zvolen za poslance Slezského zemského sněmu. Byl členem zemského výboru a zpravodajem při projednávání zemského rozpočtu. Zemský sněm ho delegoval i do Říšské rady (tehdy ještě volené nepřímo) za kurii městskou, obvod Těšín. Opětovně byl zemským sněmem do vídeňského parlamentu vyslán roku 1867, 1870 a 1871. Uspěl i v prvních přímých volbách do Říšské rady roku 1873 za městskou kurii, obvod Těšín, Frýdek, Odry atd. Mandát zde obhájil i ve volbách do Říšské rady roku 1879, volbách do Říšské rady roku 1885 a volbách do Říšské rady roku 1891. K roku 1861 se uvádí jako notář a starosta, bytem v Těšíně.\n\nV zákonodárných sborech patřil k provídeňské Ústavní straně, odmítající federalistické aspirace neněmeckých etnik. V roce 1878 je na Říšské radě řazen mezi členy staroněmeckého Klubu levice. Jako ústavověrný kandidát se uvádí po volbách roku 1879. Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub byl zvolen i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. Ve volbách roku 1891 byl na Říšskou radu zvolen za klub Sjednocené německé levice.\n\nRoku 1884 byl zvolen náměstkem slezského zemského hejtmana. Vytvořil vlivnou dvojici s hejtmanem Heinrichem Larischem-Moennichem.\n\nZemřel roku 1892 během zasedání zemského sněmu v Opavě.\n\nJeho bratr Benjamin Demel byl starostou Kroměříže.\n"}
{"id": "1010229", "url": "https://cs.wikipedia.org/wiki?curid=1010229", "title": "Petr Horák", "text": "Petr Horák\n\nPetr Horák (* 5. září 1935, Brno), je český filosof a emeritní profesor Akademie věd ČR (od roku 2013).\n\nStředoškolské vzdělání získal Petr Horák na Francouzském gymnáziu v Brně a po maturitě v roce 1953 nastoupil na FF MU, kde promoval v roce 1958. V roce 1966 obhájil ve Filosofickém ústavu AV ČR kandidátskou práci z oboru filozofie a začal tam působit jako vědecký pracovník. Habilitoval se roku 1990 na FF MU a získal titul docent. V roce 1993 se stal profesorem dějin filozofie. Delší dobu byl šéfredaktorem Filosofického časopisu. Od roku 2009 přednáší na Filosofické fakultě Univerzity Pardubice.\n\nJe ženatý, má dceru.\n\n"}
{"id": "1010232", "url": "https://cs.wikipedia.org/wiki?curid=1010232", "title": "Phobia (album, The Kinks)", "text": "Phobia (album, The Kinks)\n\nPhobia je dvacáté třetí a poslední studiové album anglické rockové kapely The Kinks. Bylo vydáno v roce 1993 a kapela se rozpadla o tři roky později.\n\nAutorem všech skladeb je Ray Davies, pokud není uvedeno jinak.\n\n\n"}
{"id": "1010234", "url": "https://cs.wikipedia.org/wiki?curid=1010234", "title": "Phobia (album, Breaking Benjamin)", "text": "Phobia (album, Breaking Benjamin)\n\nPhobia je třetí studiové album americké post-grungeové/alternativní metalové kapely Breaking Benjamin.\n\nAutorem všech skladeb je Benjamin Burnley.\n"}
{"id": "1010235", "url": "https://cs.wikipedia.org/wiki?curid=1010235", "title": "Think Visual", "text": "Think Visual\n\nThink Visual je dvacáté první studiové album anglické rockové kapely The Kinks. Bylo vydáno v roce 1986.\n\nAutorem všech skladeb je Ray Davies, pokud není uvedeno jinak.\n\n"}
{"id": "1010236", "url": "https://cs.wikipedia.org/wiki?curid=1010236", "title": "Adidas Grand Prix 2014", "text": "Adidas Grand Prix 2014\n\nAdidas Grand Prix 2014 byl lehkoatletický mítink, který se konal 14. června 2014 v americkém městě New Yorku. Byl součástí série mítinků Diamantová liga.\n"}
{"id": "1010239", "url": "https://cs.wikipedia.org/wiki?curid=1010239", "title": "Ego (rapper)", "text": "Ego (rapper)\n\nMichal Straka (* 8. listopadu 1983, Lučenec), známý pod uměleckým jménem Ego, je slovenský rapper. Je členem skupiny Kontrafakt spolu s Rytmusem a DJ Anysem. Sólovou kariéru zahájil vydáním singlu „Žijeme len raz“, který se roku 2012 stal hitem č. 1 ve slovenských rádiích.\n\nVe druhé polovině 90. let 20. století tvořil Ego s DJ Anysem (kdysi DJ Aneška) méně známou skupinu Prízrak. Ego odešel na rok do Kanady, odkud ho po devíti měsících za graffiti a vandalismus vyhostili.\n\nV roce 2001 se dvojice setkala s rapperem Rytmusem, a vznikla skupina Kontrafakt. Nejprve vystupovala pod názvem Déjavu.\n\nV roce 2003 vydali maxisingl \"Dáva mi/Dobré veci/Moja rola\". Úspěch kapely Kontrafakt pokračoval i v roce 2004, kdy vydali debutové CD \"E.R.A.\" ve vydavatelství Sony Music. V roce 2007 vydal Kontrafakt album \"Bozk na rozlúčku\", který vyšel v Rytmusově vydavatelství Tvoj Tatko Records. Prodalo se ho víc než 20 000 kusů. \"Navždy\" je třetí album a bylo vydané dne 16. prosince 2013. Jako první byl z alba představený singl „Stokujeme Vonku“ v červenci 2013. Album obsahuje i dva avizované skryté singly, které se nachází v skladbách „V Mojom Svete“ („Chladný ako ľad“) a „Stokujeme Vonku“ („Keď jazdíme my“).\n\nOd alba \"Bozk Na Rozlúčku\" hostoval Ego ve více písních, zejména od Rytmuse, mj. na albu \"Král\" či na albu slovenské zpěvačky Tiny.\n\nV létě 2012 zveřejnil na YouTube videoklip ke skladbě „Žijeme len raz“, který se během několika týdnů stal nejsledovanějším slovenským videoklipem na YouTube. Autorem hudby je slovenský DJ a producent Robert Burian. Dalším singlem, který byl zveřejněn v červenci 2012, je skladba „Skús Ma Chápať“, za kterou stojí producent Filip Jančík.\n\nNa začátku roku 2015 představil Ego projekt zvaný \"Podzemgang\", který má sjednotit mladé talentované hudebníky, a pomoci jim tak prorazit na hudební scéně. V únoru toho roku vydal Ego s Podzemgangem pod vydavatelstvím \"Tvoj Tatko Records\" debutovou kompilaci z názvem \"INÍ\".\n\nPodzemgang II\n\nNa začatku 2016 přestavil Ego projekt zvaný Podzemgang II, který ma sjednotit mladé hudebníky \n\nSoukromí:\n\nV roce 2014 se mu narodila dcerka Ninka \n\nv roce 2016 se mu narodila dcerka Sofia Dobromila\n\n\n\n\n\n\n\n"}
{"id": "1010240", "url": "https://cs.wikipedia.org/wiki?curid=1010240", "title": "Řeřišnice křivolaká", "text": "Řeřišnice křivolaká\n\nŘeřišnice křivolaká (\"Cardamine flexuosa\") je druh rodu řeřišnice, nízká, nenápadná, vlhkomilná, ekonomicky bezvýznamná planě rostoucí rostlina s bílými kvítky.\n\nŘeřišnice křivolaká je v úzkém taxonomickém pojetí evropským druhem. Roste, vyjma oblastí okolo Egejského moře a na Islandu, téměř v celé Evropě.\n\nV České republice se vyskytuje místy roztroušeně až hojně, těžiště rozšíření je ve vyšších polohách kde je chladnější a vlhčí podnebí. Je velice vzácná v Polabí a zcela chybí na jižní Moravě. Požaduje kyselejší výživné půdy s vyšším obsahem dusíku a stinná vlhčí stanoviště. Nejčastěji je k nalezení na mokřadech v okolí pramenišť, lesních potoků a jezírek, okolo zastíněných cest i ve vlhkých příkopech.\n\nJe jedním z velmi variabilních druhů čeledi brukvovitých a jsou do něj v širším pojetí řazeny i rostliny pocházející z východní Asie. Rostliny z Evropy jsou tetraploidní (2n = 32) a z Asie jsou oktoploidní (2n = 64). Evropské se sekundárně rozšířily do Severní Ameriky, asijské do celé Ameriky, Afriky a Austrálie; v Severní Americe rostou na stejných lokalitách.\n\nAsijské rostliny jsou někdy prozatímně řazeny do poddruhu \"Cardamine flexuosa\" subsp. \"debilis\" s tím, že bude perspektivně uznán na úrovni nového druhu.\n\nRostlina s větším počtem řídce chlupatých lodyh vysokých 10 až 25 cm, rostoucí z přízemní listové růžice, a s tenkým hustě větveným kořenem. Lodyhy jsou přímé nebo vystoupavé, jednoduché neb již od spodu rozvětvené a často zprohýbané. Přízemní listy s dlouhými řapíky jsou lichozpeřené, mají až 10 párů řapíčkatých vejčitých lístků které jsou po obvodě vroubkované nebo mělce laločnaté, koncový lístek je větší než ostatní. Lodyžní listy, bývají tři až deset, jsou obdobného tvaru, mají kratší řapíky nebo jsou přisedlé a mají jen dva až pět párů vejčitých až podlouhlých lístků. Přízemní i lodyžní listy jsou v době kvetení ještě zachovalé.\n\nOboupohlavné čtyřčetné květy na stopkách vytvářejí na koncích lodyh nebo větví, v počtu 10 až 30, hroznovitá květenství která se prodlužují v době tvorby plodů. Úzce elipsovité kališní lístky s blanitým lemem bývají 1,5 mm dlouhé. Obvejčité až obkopinaté, na vrcholu okrouhlé korunní lístky bílé barvy jsou dlouhé 2,5 až 3,5 mm. Rozšířená čnělka nese polokulovitou bliznu, šest tyčinek je zakončeno žlutými prašníky. V nížinách kvete obvykle od dubna do června, ve vyšších polohách i o dva měsíce později.\n\nPlodem řeřišnice křivolaké je šešule 20 až 30 mm dlouhá vyrůstající na šikmo nebo přímo odstávající stopce a obsahující podlouhlá hnědá semena asi 1 mm velká. Chlopně zralých šešuli jsou pružné a odmršťují zralá semena po okolí. Tento druh se rozmnožuje výhradně semeny.\n\n\n \n"}
{"id": "1010242", "url": "https://cs.wikipedia.org/wiki?curid=1010242", "title": "Unie botanických zahrad České republiky", "text": "Unie botanických zahrad České republiky\n\nUnie botanických zahrad České republiky byla založena v roce 2005 jako občanské sdružení, jehož členy byly botanické zahrady a arboreta na území České republiky. Počet členů roste.\n\nV období šedesátých až devadesátých let 20. století spolupracovaly české a slovenské botanické zahrady pod hlavičkou Poradního sboru pro botanické zahrady. Ten zpočátku náležel pod Ministerstvo kultury ČSR, později pod Ministerstvo životního prostředí České republiky.\n\nUnie byla založena na jaře 2005. O čtyři roky později uváděla počet členů 30, v roce 2012 měla členů 31, v roce 2015 má 35 členů.\n\nUnie je dobrovolným nevládním neziskovým sdružením. Smyslem její činnosti je napomáhat uplatňování poslání botanických zahrad a jejich celkovému rozvoji. Členem unie může být fyzická či právnická osoba nebo její organizační jednotka působící jako botanická zahrada či arboretum. Členství může být řádné nebo přidružené. Unie spolupracuje v oblasti botanických zahrad s českými státními orgány a institucemi a mezinárodními organizacemi, především Evropským konsorciem botanických zahrad a BGCI. Pořádá konference a vzájemná setkání pracovníků botanických zahrad. \n\nUnie sídlí v budově Botanické zahrady HLMP na adrese Trojská 800/196, 171 00 Praha 7 – Troja. \n\n\n"}
{"id": "1010243", "url": "https://cs.wikipedia.org/wiki?curid=1010243", "title": "Seznam kulturních památek v Chřibské", "text": "Seznam kulturních památek v Chřibské\n\n"}
{"id": "1010244", "url": "https://cs.wikipedia.org/wiki?curid=1010244", "title": "Severokrymský kanál", "text": "Severokrymský kanál\n\nSeverokrymský kanál (ukrajinsky ' – \"Pivnično-Krymskyj kanal\"; rusky ' – \"Severo-Krymskij kanal\") je 402,6 kilometru dlouhý vodní kanál na Ukrajině, který přivádí vodu z Dněpru na poloostrov Krym. Byl postavený v letech 1961 až 1971.\n\nSeverokrymský kanál začíná mezi Novou Kachovkou a Tavrijskem v Chersonské oblasti, kde je Dněpr zadržován Kachovskou přehradou, a vede nejprve Černomořskou nížinou na jih Chersonské oblasti a pak přes Perekopskou šíji na Krym, kde vede poblíž severního pobřeží přes Sovětskyj až do Kerče, přičemž poslední úsek od vesnice Zelenyj Jar do Kerče už je voda vedena vodovodním potrubím. Z Tavrijsku až do Džankoje, v Džankoji je po 208 kilometrech první čerpací stanice s výškou 9,2 metru. Další čerpací stanice je na 287 kilometru, má výšku 25,6 metrů.\n\nNejvyšší možná propustnost kanálu je 380 krychlových metrů za sekundu. Každoročně přivádí na Krym přes 1,2 miliardy krychlových metrů vody, až 85 % celkové spotřeby vody na Krymu. Stavba kanálu umožnila zavlažit zhruba 270 tisíc hektarů suché stepi, která se změnila na vinice, sady a také pole s obilninami (zejména s rýží). Pro rozvod vody z Severokrymského kanálu slouží řada menších kanálů, mj. Krasnohvardijský kanál nebo Azovský kanál.\n\nStavba kanálu začala v roce 1961. V roce 1963 dosáhl Krasnoperekopsku a v roce 1965 Džankoje. V roce 1971 dosáhl Kerče a v prosinci 1976 byl oficiálně uveden do provozu.\n\nV roce 2014 v návaznosti na probíhající krymskou krizi omezily v dubnu ukrajinské úřady množství vody, které je do kanálu pouštěno z Dněpru. Rusko reagovalo plánem přivést na Krym vodu z Krasnodarského kraje vodovodem pod Kerčskou úžinou.\n"}
{"id": "1010245", "url": "https://cs.wikipedia.org/wiki?curid=1010245", "title": "Seznam kulturních památek v Merbolticích", "text": "Seznam kulturních památek v Merbolticích\n\n"}
{"id": "1010248", "url": "https://cs.wikipedia.org/wiki?curid=1010248", "title": "Seznam kulturních památek v Srbské Kamenici", "text": "Seznam kulturních památek v Srbské Kamenici\n\n"}
{"id": "1010249", "url": "https://cs.wikipedia.org/wiki?curid=1010249", "title": "DinoPark Liberec", "text": "DinoPark Liberec\n\nJednou z atrakcí je unikátním a zábavným způsobem ztvárněná historie Země z doby před 65 miliony let nazvaná Tunel času. Trasa začíná symbolicky v otočném tubusu, kde návštěvníci prožijí simulovaný „velký třesk“, poté projdou jednotlivá údobí pravěku s ukázkami zvířat pro ně typickými. \n\nSoučástí DinoParku Liberec je i Dětské paleontologické hřiště, stezka pro odvážné děti DinoTrek, DinoLaser i velký robotický model Tyrannosaura Rexe, kterého může návštěvník sám ovládat. V DinoAquariu, 4D kině, je v celodenní smyčce promítán speciálně natočený panoramatický film. \n\nDinoPark patří mezi vyhledávané turistické cíle Libereckého kraje.\n\n\n"}
{"id": "1010251", "url": "https://cs.wikipedia.org/wiki?curid=1010251", "title": "Seznam kulturních památek ve Valkeřicích", "text": "Seznam kulturních památek ve Valkeřicích\n\n"}
{"id": "1010253", "url": "https://cs.wikipedia.org/wiki?curid=1010253", "title": "Seznam kulturních památek ve Verneřicích", "text": "Seznam kulturních památek ve Verneřicích\n\n"}
{"id": "1010254", "url": "https://cs.wikipedia.org/wiki?curid=1010254", "title": "Fiskální konzervatismus", "text": "Fiskální konzervatismus\n\nFiskální konzervatismus je směr politického či spíše politicko-ekonomického myšlení, zaměřený na fiskální politiku a prosazování rozpočtové odpovědnosti. Prosazuje tedy co nejnižší státní výdaje a vyrovnaný rozpočet. Fiskálně-konzervativní politika bývá často spojována i s nízkými daněmi, deregulací ekonomiky a volným trhem, nicméně uvedené postoje netvoří její integrální součást.\n\nZastánci fiskálního konzervatismu příliš nedůvěřují zvyšování utrácení jako způsobu, jak nastartovat ekonomiku. Podle nich je nejlepší cestou ke zdravé ekonomice snižování daní a co nejvyšší úspory ve státním rozpočtu. Zvláště v USA mezi nimi převládá názor, že sociální služby by měly být financovány z darů filantropů a lidem, kteří dávají peníze na obecně prospěšnou a charitativní činnost, by měly být poskytovány daňové úlevy.\n\nLidé hlásící se k fiskálního konzervatismu nemusí být konzervativní v ostatních politických a společenských otázkách. Např. v USA bývá fiskální konzervatismus často spojován s libertariany, kteří bývají liberální ve společenských a morálních otázkách. Za fiskálně konzervativní se v americké politice považuje skupina kongresmanů nazvaná Blue Dog Coallition patřící k Demokratické straně, kterou můžeme jinak považovat za spíše liberální.\n\nV České republice je možné za fiskálně konzervativní považovat stranu TOP 09, která považuje rozpočtovou odpovědnost za jednu ze svých hlavních programových priorit.\n"}
{"id": "1010256", "url": "https://cs.wikipedia.org/wiki?curid=1010256", "title": "Ladislav Brykner", "text": "Ladislav Brykner\n\nLadislav Brykner (* 24. května 1989, Hořice) je český házenkář.\n\nTento 194 cm vysoký a 90 kg vážící levák hraje na pozici pravé spojky. Začínal v klubu HBC Jičín, kde hrál již od juniorských kategorií do roku 2010. V sezóně 2010/2011 hrál za klub SSK Talent 90 Plzeň (Talent M.A.T. Plzeň), za který vstřelil 150 branek. Od roku 2011 hraje v Německu. V sezóně 2011/2012 hrál ve třetí lize za klub Dessau-Roßlauer HV. Po skončení jednoleté smlouvy podepsal v roce 2012 dvouletou smlouvu s druholigovým týmem EHV Aue.\n\nS českou reprezentací poprvé hrál v říjnu 2009 na Mezinárodním turnaji v Kataru. Celkově v české národní házenkářské reprezentaci hrál v devíti zápasech, v nichž si připsal osm gólů.\n\n"}
{"id": "1010257", "url": "https://cs.wikipedia.org/wiki?curid=1010257", "title": "Památník Okřídlený lev", "text": "Památník Okřídlený lev\n\nPamátník Okřídlený lev od britského sochaře Colina Spoffortha stojí v Praze na Klárově. Památník byl odhalen 17. června 2014. Je věnován československým letcům, kteří za druhé světové války působili v Britském královském letectvu a z nichž mnozí se účastnili bitvy o Británii.\n\nPamátník Okřídlený lev je především darem britské komunity žijící v Česku a na Slovensku, v rámci které bylo získáno 99 % prostředků (cca tři miliony korun). Přispěli ale také čeští občané, firmy i jednotlivci. O vznik památníku se velmi zasloužil Euan Edworthy, který v Čechách už léta žije a jehož otec sloužil v Královském letectvu.\n\nPomník byl 17. června 2014 odpoledne (přesně v 17:06) slavnostně odhalen britským poslancem parlamentu Nicholasem Soamesem, vnukem Winstona Churchilla. Slavnostní odhalení pomníku na Klárově doprovodila hudba Royal Air Force a sbor královských bubeníků a dudáků. Akce se zúčastnilo osm válečných veteránů, bývalých československých příslušníků RAF. Po odhalení památníku přeletěl nad Prahou legendární stíhací letoun Spitfire , používaný československými piloty ve Velké Británii.\n\nDvoumetrový bronzový okřídlený lev je dílem britského sochaře Colina Spoffortha.  Lva do bronzu odlila umělecká slévárna v Horní Kalné v Podkrkonoší. Lev je umístěn na betonovém podstavci pokrytém českou žulou. Kruhový podstavec při pohledu shora vypadá jako znak československého vojenského letectva. Oplátování a nýtování na obou jeho bocích má napodobovat plášť letadla.\n\nK umělecké hodnotě okřídleného lva i jeho umístění na soklu se objevila řada negativních hodnocení. Kritizována je absence soutěže a posouzení vzhledu odbornou komisí, symbolická a ikonografická podoba, poukazováno je na nízkou úroveň autorovy tvorby i samotnou výtvarnou úroveň díla (nepovedené dílo, špatně modelované, paskvil).\n\nUmístění památníku i monumentálnost díla byly trnem v oku magistrátních památkářů. Spory Prahy 1 s magistrátem tak provázely památník od jeho počátku. Byl napadán postup Prahy 1 a britského velvyslanectví. O povolení prý požádaly obě instituce pozdě a bez dostatečné diskuse. Také nereflektovaly na nabídky jiných lokalit v centru Prahy. Magistrátní památkáři argumentovali i tím, že v parčíku na Klárově již jeden památník existuje (pomník 2. odboje (1938–1945) od Vladimíra Preclíka). Dne 5. listopadu 2014 pokutovali (pokuta ve výši 150.000 korun) Prahu 1 za porušení zákona s odůvodněním, že Praha 1 neměla povolení památkářů pro umístění sochy. Dne 17. června 2015 (přesně po roce od odhalení památníku) potvrdila mluvčí Prahy 1, že Praha 1 pokutu zaplatila a pomník definitivně zůstane na Klárově. Původní záměr odstranit památník (dle nařízení pražského magistrátu) byl eliminován kladným postojem ministerstva kultury. \nNadace memoriálu Okřídleného lva v pondělí dne 13. listopadu 2017 slavnostně odhalila nový podstavec památníku na pražském Klárově. Monument tak nově nese jména všech 2507 československých vojáků a vojákyň, kteří sloužili v Královském letectvu (RAF) během druhé světové války. Na plaketě jsou uvedeny i kompletní hodnosti letců a symboly kříže vedle jmen těch, kteří padli v boji. Na financování výroby pamětní plakety se podílely české asociace a obchodní společnosti.\n\nDne 14. srpna 2018 se u památníku Okřídleného lva na pražském Klárově konala akce, která měla připomenout sto let, které uplynuly od založení československého letectva. Akce se účastnili (mimo jiné) velitel vzdušných sil armády České republiky (AČR) brigádní generál Petr Hromek, stíhací pilot RAF generálmajor Emil Boček a letecký maršál z RAF David Cooper. U památníku byla prezentována nelétající maketa letounu Supermarine Spitfire (v měřítku 1:1), kterou sestavili členové klubu Czech Spitfire Club.\n\n"}
{"id": "1010259", "url": "https://cs.wikipedia.org/wiki?curid=1010259", "title": "Kolínská tabule", "text": "Kolínská tabule\n\nKolínská tabule je geomorfologický okrsek v jihovýchodní části Českobrodské tabule, ležící v okresech Kolín a Kutná Hora ve Středočeském kraji.\n\nÚzemí okrsku leží zhruba mezi sídly Velim (na severozápadě), Kolín (na severovýchodě), Kutná Hora a Církvice (na jihovýchodě), Červené Pečky (na jihu) a Křečhoř (na západě). Zcela uvnitř okrsku leží větší obce Polepy a Nebovidy, větší částí sem zasahuje titulní okresní město Kolín a značnou částí další okresní město Kutná Hora.\n\nOkrsek Kolínská tabule (dle značení Jaromíra Demka VIB–3E–5) náleží do celku Středolabská tabule a podcelku Českobrodská tabule.\n\nPodle členění Balatky a Kalvody se okrsek dále člení na podokrsky Kutlířská tabule na severozápadě a Nebovidská tabule na jihovýchodě. V tomto členění je však Kolínská tabule patrně definována jako územně menší.\n\nTabule sousedí s dalšími okrsky Středolabské tabule: Kouřimská tabule a Sadská rovina na severozápadě, Středolabská niva a Poděbradská rovina na severu, Labsko-klejnárská niva na východě a jihu, Ronovská tabule na jihovýchodě. Dále sousedí s celkem Hornosázavská pahorkatina na jihu a západě.\n\n\nNejvyšším bodem okrsku je vrstevnice (295 m) na jihu, při hranici s Hornosázavskou pahorkatinou.\n\n"}
{"id": "1010268", "url": "https://cs.wikipedia.org/wiki?curid=1010268", "title": "Prioritní fronta", "text": "Prioritní fronta\n\nPrioritní fronta je abstraktní datový typ v informatice. K jeho prvkům se na rozdíl od prvků obyčejné fronty váže ještě priorita: Pokud mají prvky stejnou prioritu, opouští frontu v pořadí, v jakém do ní byly vloženy, ale prvek s vyšší prioritou prvky s nižší prioritou předběhne a jde na výstup dříve.\n\nSetříděná fronta tedy nabízí přinejmenším následující dvě operace:\n\n\nNěkdy jsou implementovány i další funkce, například možnost zjistit prvek s nejvyšší prioritou bez toho, že by byl odstraněn.\n\nPrioritní frontu je možné implementovat různými způsoby. Jednodušší na naprogramování, ale náročnější na procesorový čas jsou implementace netříděným polem nebo spojovým seznamem. Taková řešení nabízejí vložení v konstantním čase, ovšem vydání prvku s nejvyšší prioritou má časovou náročnost formula_1.\n\nRozšířenější je implementace pomocí haldy, kde má zařazení i vydání prvku s nejvyšší prioritou časovou náročnost formula_2; platí to např. pro binární nebo binomiální haldu. Zvláštním případem je Fibonacciho halda, operace vložení do ní má asymptotickou složitost formula_3 a vydání z ní toho prvku, jenž má nejvyšší prioritu, amortizovanou časovou složitost formula_2.\n"}
{"id": "1010271", "url": "https://cs.wikipedia.org/wiki?curid=1010271", "title": "Prefontaine Classic 2014", "text": "Prefontaine Classic 2014\n\nPrefontaine Classic 2014 byl lehkoatletický mítink, který se konal 30. května a 31. května 2014 v americkém městě Eugene. Byl součástí série mítinků Diamantová liga.\n"}
{"id": "1010272", "url": "https://cs.wikipedia.org/wiki?curid=1010272", "title": "Bilovodsk", "text": "Bilovodsk\n\nBilovodsk (; – \"Belovodsk\") je sídlo městského typu v Luhanské oblasti na Ukrajině. Leží na břehu Derkulu, levého přítoku Severního Doňce, ve vzdálenosti 98 kilometrů severně od Luhansku, správního střediska celé oblasti. V roce 2013 měl Bilovodsk bezmála osm tisíc obyvatel.\n\nBilovodsk založili kozáci v roce 1686.\n\nOd roku 1779 do roku 1860 byl Bilovodsk městem.\n\nZa druhé světové války byl Bilovodsk od 13. června 1942 do 20. ledna 1943 obsazen německou armádou.\n\nOd roku 1957 je Bilovodsk sídlem městského typu.\n"}
{"id": "1010273", "url": "https://cs.wikipedia.org/wiki?curid=1010273", "title": "Magister officiorum", "text": "Magister officiorum\n\nMagister officiorum byl úřad, který zavedl Konstantin I. Veliký ve snaze o omezení pravomocí praefectů praetorio. Tito úředníci měli za úkol dohlížet nad některými hlavními úřady (\"scrinia\") na dvoře a nad diplomatickými jednáními se zahraničím. Podřízena jim byla císařská garda (\"scholae\"), státní pošta (\"cursus publicus\"), státní policie (\"agentes in rebus\") a \"ergasteria\" vyrábějící zbraně. Zároveň byli stálými členy císařské rady (\"consistorium\"). Ačkoliv pod jejich pravomoci nespadala velení armády a státní finance, jednalo o nejvlivnější úřad na císařském dvoře. O svůj vliv přišel v průběhu 7. století, kdy velení nad císařskou gardou přešlo na \"domestikos ton scholon\" a některé další pravomoci na \"logotheta tu dromu\". V pravomoci magistera officiora tak zbyla pouze organizace dvorských ceremonií. V průběhu 9. století úřad zcela zaniká.\n\n"}
{"id": "1010275", "url": "https://cs.wikipedia.org/wiki?curid=1010275", "title": "Dromos", "text": "Dromos\n\nDromos (lat. \"cursus publicus\") je označení pro systém dopravy osob a nákladů v Římské a později Byzantské říši, zdokonalený císařem Diokleciánem. Systém se opíral především o soustavu silnic, na nichž byly v pravidelných vzdálenostech (cca 75 – 100 km) vybudovány přepřažní stanice (\"stathmoi\" či \"mansiones\"), které sloužily oprávněným osobám k výměně koní a povozů; také zde mohli přespat či se najíst. Na hlavních trasách se pak mezi těmito stanicemi nacházely menší stanice, které využívali kurýři rychlé pošty (\"oxys dromos\"). Služeb této pošty mohli využít pouze členové císařské rodiny a nejvyšší státní úředníci, případně vysocí církevní hodnostáři při cestách na synody či koncily. Ke každé této cestě bylo potřeba obdržet v císařské kanceláři písemné povolení (\"diploma\").\n\n"}
{"id": "1010277", "url": "https://cs.wikipedia.org/wiki?curid=1010277", "title": "Kulturní konzervatismus", "text": "Kulturní konzervatismus\n\nKulturní konzervatismus se podobně jako většina ostatních směrů konzervatismu vyznačuje svým důrazem na obhajobu tradičních hodnot. Zvýšenou pozornost věnují zachování tradiční kultury daného národa, a proto v sobě myšlení kulturních konzervativců často nese i prvky nacionalismu. Staví se odmítavě vůči masové imigraci, která je vnímána jako ohrožení vlastní tradiční kultury a národní sentiment kulturních konzervativců se projevuje mj. kupováním domácích výrobků či odmítáním užívání dopravního značení v cizích jazycích.\n\nKulturní konzervatismus bývá často nesprávně ztotožňován se sociálním konzervatismem, přestože s ním má řadu společných bodů. Sdílí s nimi přesvědčení o pozitivní roli náboženství ve společnosti. Na rozdíl od společenských konzervativců však kulturní konzervativci oceňují náboženství pouze z toho důvodu, že tvoří součást tradiční kultury. \n\nDůsledkem vlastního národního sentimentu bývají kulturní konzervativci levicí obviňováni z rasistických a xenofobních postojů. Kritiku sklízí kulturní konzervatismus i ze strany některých ostatních konzervativců, kteří mu vytýkají ideologickou nekonsistenci. Kulturní konzervativci nemusí být konzervativní v dalších otázkách.\n"}
{"id": "1010278", "url": "https://cs.wikipedia.org/wiki?curid=1010278", "title": "Stratiotika ktemata", "text": "Stratiotika ktemata\n\nStratiotika ktemata je označení pro vojenské statky v Byzantské říši. Jedná se o systém zaváděný na konci 7. či počátku 8. století, kdy rolníci dostávali určité pozemky. Na těchto pozemcích mohli hospodařit a státu nemuseli platit veškeré daně. Naopak měli povinnou vojenskou službu a v rámci themat se podíleli na výstavbě či údržbě pevností, silnic, mostů apod. Vojenskou službu pak vykonávali osobně, případně měli povinnost z důchodu poskytnou prostředky na výzbroj a koně pro jiného vojáka. Původně měli k tomuto účelu posloužit nezcizitelné části statků s hodnotou 4 libry, po reformách za Nikefora II. Foka jejich hodnota stoupla na 12 liber. Důchody z těchto statků stačili na výzbroj pro těžkooděnce (\"katafraktes\"). V případě \"chudších\" statků mohlo dojít ke spojení dvou až tří držitelů menších statků, aby tak mohli postavit vyzbrojeného vojáka. V průběhu 10. století tento pojem z pramenů mizí.\n\n"}
{"id": "1010280", "url": "https://cs.wikipedia.org/wiki?curid=1010280", "title": "Epibole", "text": "Epibole\n\nEpibole byl právní termín označující nucený převod opuštěné či neobdělávané půdy na příbuzné předchozího majitele, případně na jeho sousedy ve vesnici či fiskální jednotce. Kromě půdy se spolu s ní převáděly také veškeré závazky vůči státu, tedy především placení daní z půdy. Toto opatření se objevuje především v zemědělských zákonech v 10. století; nedá se ovšem vyloučit, že k jeho uplatňování docházelo i v dřívějších dobách. V průběhu 11. a 12. století v souvislosti s růstem velkostatků postupně mizí.\n\n"}
{"id": "1010282", "url": "https://cs.wikipedia.org/wiki?curid=1010282", "title": "Dynatoi", "text": "Dynatoi\n\nDynatoi neboli mocní byl právní termín, jenž označoval nepřesně vymezenou skupinu držitelů vysokých státních, vojenských a církevních hodností. Tito hodnostáři často využívali svého postavení k rozšiřování svého majetku na úkor chudších (\"aporoi\"), kteří nebyli schopni dostát svým daňovým povinnostem. Termín se objevuje zejména v zemědělských zákonech v 10. století v období vlády Romana I. Lakapena až Basileia II. Bulgaroktona. Úkolem těchto zákonů bylo chránit právě drobné sedláky.\n\n"}
{"id": "1010286", "url": "https://cs.wikipedia.org/wiki?curid=1010286", "title": "Patrikios", "text": "Patrikios\n\nPatrikios bylo označení pro vysokou čestnou hodnost, ovšem bez specifického administrativního určení, kterou v tehdejší východní části Římské říše zavedl císař Konstantin I. Veliký. Za císaře Justiniána I. obdrželi tuto hodnost všichni členové senátu, kteří v té době již měli titul \"illustris\". V pozdějších obdobích ji získávali správci themat (strategové) a vysocí vojenští velitelé. Za vlády Komnenovců postupně tento titul mizí.\n\n"}
{"id": "1010287", "url": "https://cs.wikipedia.org/wiki?curid=1010287", "title": "Šlechtic (titul)", "text": "Šlechtic (titul)\n\nŠlechtic ( ) bylo označení šlechtické hodnosti udělované do roku 1918 především v Bavorsku a Rakousku (tedy v dědičných zemích, specifickou podobu měl nejnižší šlechtický stupeň v Uhersku). Stav šlechticů (Adelstand, pro odlišení od příslušníků šlechty vůbec se používá pomocný obrat „prostý šlechtic“) byla pod stavem rytířů. Šlechtic neměl nárok na titul, pouze na předložku \"z\" (něm. \"von\"), ovšem mohl za poplatek získat tzv. čestný titul (\"Ehrenwort\") „šlechtic“ („Edler“), který mohl užívat obdobně s drobnými změnami jako vyšší šlechtici své tituly (původně zejména v německých zemích představovala nejnižší vrstvu šlechty tzv. netitulovaná šlechta, tedy drobní venkovští šlechtici píšící se po svých statcích, kterým ovšem jinak žádný titul nepříslušel, zde tedy čestný titul představoval jistou možnost polepšení, ovšem rozdíl mezi šlechticem bez titulu a s čestným titulem v 18. a 19. století nehrál žádnou faktickou roli).\n\nČestný titul \"šlechtic\" mohl být vložen spolu s předložkou \"z\" mezi křestní jméno a příjmení (např. Friedrich Ignaz Emperger po se zisku toho titulu mohl psát Friedrich Ignaz Edler von Emperger) nebo spolu s pravým přídomkem (mohlo se jednat i o fiktivní místo) za příjmení (např. Joseph Steiner se po zisku čestného titulu a přídomku mohl psát Joseph Steiner Edler von Steinstätten, česky Joseph Steiner šlechtic z Steinstättenu).\n\nV heraldické praxi během času existovalo více atributů, které upozornily, že se jedná o erb prostého šlechtice. Jednalo se o korunku s pěti perlami, nebo dvěma perlami a třemi listy, případně jednou turnajskou přilbou. Jako oslovení se používalo „Vaše Urozenosti“.\n"}
{"id": "1010289", "url": "https://cs.wikipedia.org/wiki?curid=1010289", "title": "Prague Eye Towers", "text": "Prague Eye Towers\n\nPrague Eye Towers byl plánovaný komplex dvou administrativních mrakodrapů, jež se měly nacházet poblíž Centra Chodov a dálnice D1 na Praze 11. Projekt vytvořila firma PPF, ta ho v roce 2016 prodala kvůli neprůchodnosti přes úřady. Kupcem projektu je Karel Pražák, bývalý manažer PPF. Zásadní podmínkou Prahy 11 pro schválení bylo vybudování druhého vstupu stanice metra Chodov. Stavět se původně mělo mezi roky 2015 až 2018.\n\nStavba tvořená dvojicí nadzemních objektů s elipsovitým půdorysem má doplňovat Centrum Chodov. Vyšší východní budova s výškou 138,8 m (s anténou 152,6 m) a 33 nadzemních podlaží spolu s nižší západní budovou o výšce 127,8 m (s anténou 141,6 m) a 30 nadzemních podlaží by se staly nejvyšší budovou nejen v Praze, ale i v celém Česku.\n\nNadzemní část s převážně administrativními funkcemi mohou doplnit obchody, kavárna a restaurace v nižších podlažích. Celková hrubá podlažní plocha je odhadována na 71 980 m². Podzemní patra mají sloužit jako parkoviště s kapacitou nad 900 automobilů.\n\nArchitektem projektu měla být česká kancelář CMC Architects.\n\n\n"}
{"id": "1010290", "url": "https://cs.wikipedia.org/wiki?curid=1010290", "title": "Jakub Karel Berka", "text": "Jakub Karel Berka\n\nJakub Karel Berka (* 9. ledna 1962, Vejprty) je český římskokatolický duchovní, známý z dob svého působení na Svatém Kopečku u Olomouce. Později byl farářem v jihočeském Milevsku, dále duchovním správcem u kostela sv. Cyrila a Metoděje v Praze-Nebušicích, je adminstrátorem farnosti, tedy dočasným duchovním správcem, u kostela sv. Ludmily v Praze-Vinohradech.\n\nPochází ze severních Čech. Po střední škole studoval Cyrilometodějskou bohosloveckou fakultu v Litoměřicích. Jáhenské i kněžské svěcení přijal z rukou kardinála Františka Tomáška v Praze v roce 1988. \n\nV letech 1990-1992 byl kaplanem v Jihlavě. Poté byl do roku 2001 farářem na Svatém Kopečku u Olomouce, kde mj. zažil návštěvu papeže Jana Pavla II. Zasloužil se o povýšení kostela na Svatém Kopečku na Baziliku Minor. Za jeho působení zde probíhala řada hudebních akcí, např. koncerty Jarka Nohavici, Marty Kubišové, Báry Basikové, Daniela Hůlky, Banbini di Praga, Hradišťanu, premiérově zde bylo uvedeno i velikonoční chrámové oratorium Pavla Helebranda Evangelium podle houslí. Svatý Kopeček se tak za jeho přítomnosti stal vyhlášeným kulturním centrem. V místní bazilice Navštívení Panny Marie se konaly i romské poutě.\n\nPo devíti letech na Sv. Kopečku přešel do Milevska na jihu Čech. Od září 2013 do října 2018 byl administrátorem farnosti v Praze-Nebušicích. Nyní je administrátorem v kostele sv. Ludmily na Královských Vinohradech.\n\n19 let redigoval sborník pro homiletiku a kněžskou spiritualitu FERMENTUM.\n\n"}
{"id": "1010293", "url": "https://cs.wikipedia.org/wiki?curid=1010293", "title": "Wolfgang Zuckschwerdt", "text": "Wolfgang Zuckschwerdt\n\nWolfgang Zuckschwerdt [Wolfgang Cukšvert], (* 5. květen 1949) je bývalý reprezentant Východního Německa v judu.\n\n\nPatřil k osobnostem evropské těžké váhy poloviny 70. let 20. století. Svými výkony navazoval na úspěchy Niemanna a Henninga. Specializoval se na kategorii bez rozdílu vah. Přesto jeho jméno není mimo Braniborsko příliš známé. Důvodem je především jeho neúčast na olympijských hrách. V roce 1972 ho v kvalifikaci brzdilo zranění kolene a v roce 1976, kdy byl na vrcholu sil, se rozhodl přerušit kariéru kvůli vážné nemoci své matky. Sportovní kariéru ukončil na konci roku 1977. Věnoval se trenérské činnosti. Vychoval několik reprezentantů Německa a například svojí svěřenku Köppen si po skončení její kariéry vzal za ženu.\n\nnestartoval\n\n"}
{"id": "1010295", "url": "https://cs.wikipedia.org/wiki?curid=1010295", "title": "Golden Gala 2014", "text": "Golden Gala 2014\n\nGolden Gala 2014 byl lehkoatletický mítink, který se konal 5. června 2014 v italském městě Řím. Byl součástí série mítinků Diamantová liga.\n"}
{"id": "1010296", "url": "https://cs.wikipedia.org/wiki?curid=1010296", "title": "Angel Dust", "text": "Angel Dust\n\nAngel Dust je čtvrté studiové album skupiny Faith No More, které vyšlo v roce 1992. Jedná se zároveň o poslední album, na kterém účinkuje kytarista Jim Martin. Píseň \"Midlife Crisis\" byla použita v PC hře .\n\nAutory všech písní jsou Faith No More, pokud není uvedeno jinak.\n"}
{"id": "1010305", "url": "https://cs.wikipedia.org/wiki?curid=1010305", "title": "Clouseau na stopě", "text": "Clouseau na stopě\n\nClouseau na stopě (\"A Shot in the Dark\") je britsko-americká detektivní komedie z roku 1964, kterou režíroval Blake Edwards. Původně vznikala jako adaptace divadelní hry Marcela Acharda \"Idiotka\", potom však dostal Edwards nápad oživit děj postavou nešikovného policisty Jacquese Clouseaua, která měla úspěch ve filmu \"Růžový panter\". Neustále zmatkující detektiv hovořící groteskní směsí angličtiny a francouzštiny v podání Petera Sellerse nakonec celý film ovládl a změnil původně vážně míněnou kriminálku v bláznivou komedii. Film tak položil základy úspěšné série Růžový panter, třebaže se v něm tentokrát diamant jménem \"Růžový panter\" vůbec neobjeví. Poprvé v tomto filmu vystupují klíčové postavy série: vrchní inspektor Dreyfus (Herbert Lom), kterého dovádí Clouseauovo břídilství k nepříčetnosti, a Kato (Burt Kwouk), Clouseauův sluha a trenér bojových umění v jedné osobě.\n\nDěj se odehrává v rezidenci francouzského milionáře Benjamina Ballona (George Sanders), kde je zastřelen šofér Miguel. Hlavní podezřelou je služebná Marie Gambrelliová (Elke Sommerová), která měla se zavražděným poměr a musela snášet jeho žárlivé výstupy. Vyšetřování případu se ujme inspektor Clouseau, kterému se dívka zalíbí a proto chce dokázat její nevinu. Jeho svérázné metody ho přivádějí do řady absurdních situací, ale nakonec se mu podaří díky neuvěřitelnému štěstí ze všech nástrah vyváznout a odhalit skutečného pachatele.\n\nÚstřední píseň \"Shadows of Paris\" nazpívala Fran Jeffriesová. Animované titulky vyrobilo studio DePatie-Freleng Enterprises.\n\nFilm se umístil na 48. místě žebříčku nejlepších komedií všech dob, který v roce 2000 sestavil American Film Institute.\n\nV české distribuci byl uváděn také pod titulem \"Komisař Clouseau na stopě\", který je ale nesprávný, protože Clouseau nemá hodnost komisaře.\n\n"}
{"id": "1010306", "url": "https://cs.wikipedia.org/wiki?curid=1010306", "title": "Kostel Navštívení Panny Marie (Lechovice)", "text": "Kostel Navštívení Panny Marie (Lechovice)\n\nKostel Navštívení Panny Marie v Lechovicích na Znojemsku je významnou stavbou vybudovanou v barokním slohu. Je chráněn jako kulturní památka. Jde o farní kostel farnosti Lechovice.\n\nPlány dvouvěžového kostela vypracoval tyrolský barokní stavitel Christian Alexander Oedtl v roce 1717. Realizátorem stavby, kterou financoval klášter v Louce, se v letech 1718-1722 stal vídeňský stavitel Kristián Damel. V roce 1722 byla dokončena jen stavba kostela, věže byly zřejmě dobudovány až o šest let později. Autorem fresek v interiéru kostela je významný rakouský malíř Franz Anton Maulbertsch.\n\nDne 21. září 1723 na svátek sv. apoštola Matouše byla v procesí vysokých duchovních představitelů do nového kostela přenesena místní slavná socha Panny Marie s Ježíškem. Mezi přítomným duchovenstvem byl i novic Prokop Diviš, pozdější vynálezce hromosvodu, který působil na faře v Příměticích u Znojma. O tři roky později zde měl svou primici.\n\nJedna z kostelních věží sloužila od roku 1728 jako hodinová, druhá jako zvonice, opatřená čtyřmi zvony. \n\nV listopadu 1805 a znovu v roce 1809 vyplenili kostel francouzští vojáci. V roce 1871 zničil požár levou věž. Za první světové války byly zrekvírovány tři zvony, největší a nejstarší morový zvon z roku 1680 ve zvonici zůstal. \n\nZa druhé světové války kostel obsadili němečtí vojáci, kvůli čemuž se stal cílem náletů ruských letadel. K několika přímým zásahům, které rozbily střechu, poškodily klenbu, fresky a způsobily další škody, došlo při náletech jediný den před koncem války, 7. května 1945. Pod vedením pražského architekta Jaroslava Čermáka pak dva roky probíhaly opravy. \n\n"}
{"id": "1010308", "url": "https://cs.wikipedia.org/wiki?curid=1010308", "title": "Obytná zahrada", "text": "Obytná zahrada\n\nObytná zahrada je používaný pojem pro úpravu nevelké plochy, zahradu u domu (obvykle za domem), která je využívána jako další místnost, obytný prostor. Taková úprava je nejběžnější u rodinných domů ve městě a v satelitních městečkách. Zahrada je úpravou okrasná zahrada. Interiér a exteriér může být propojen jako rozšířený dvorek, nebo oddělen pomocí terasy a stupňů mezi terasou a zahradou. Malé zahrady jsou upraveny jako dlážděná plocha, plocha trávníku, jednoduché záhony s výsadbou dřevin, bylin a solitérou. Je zde použito jako příslušenství běžného zahradního nábytku, obvyklý je venkovní krb, bazén pro děti prolézačka a pískoviště. U obytné zahrady může být někdy několik zeleninových záhonů, tato část ale obvykle bývá jasně oddělena i opticky skryta úpravou.\n\nU větších úprav v USA razil Thomas Dolliver Church rozdělení prostoru obytné zahrady na jednotlivé oddělené „místnosti“ sloužící k různým účelům.\n\n"}
{"id": "1010310", "url": "https://cs.wikipedia.org/wiki?curid=1010310", "title": "Morgan Schneiderlin", "text": "Morgan Schneiderlin\n\nMorgan Schneiderlin (* 8. listopadu 1989, Obernai, Francie) je francouzský fotbalový záložník a reprezentant, který působí od ledna 2017 v anglickém klubu Everton FC. Účastník Mistrovství světa 2014 v Brazílii.\n\nV seniorském fotbale debutoval v dresu Strasbourgu.\nV červnu 2008 podepsal čtyřletý kontrakt s anglickým Southampton FC. V červenci 2015 podepsal čtyřletou smlouvu s Manchester United FC. V lednu 2017 přestoupil do Everton FC.\n\nHrál za mládežnické výběry Francie od kategorie U16.\n\nMorgan Schneiderlin debutoval v A-týmu Francie 8. června 2014 v přípravném utkání proti reprezentaci Jamajky (výhra 8:0), dostal se na hřiště v 87. minutě.\n\nTrenér Didier Deschamps jej vzal na Mistrovství světa 2014 v Brazílii jako náhradu za zraněné Francka Ribéryho a Clémenta Greniera. Francouzi vypadli na šampionátu ve čtvrtfinále s Německem po porážce 0:1.\nByl mezi nominovanými hráči i pro domácí EURO 2016.\n\n"}
{"id": "1010313", "url": "https://cs.wikipedia.org/wiki?curid=1010313", "title": "Seznam mostů přes Jizeru", "text": "Seznam mostů přes Jizeru\n\nToto je seznam silničních a železničních mostů či pěších lávek, které překonávají tok řeky Jizery. Pro stanovení říčních kilometrů bylo použito vodácké kilometráže od společnosti SHOCart.\n\n"}
{"id": "1010314", "url": "https://cs.wikipedia.org/wiki?curid=1010314", "title": "Anglický foxhound", "text": "Anglický foxhound\n\nAnglický foxhound (anglicky: The English Foxhound) je plemeno pocházející z Velké Británie, kde bylo vyšlechtěno v 15. století. Podle FCI se řadí do skupiny honičů a příbuzných typů.\n\nAnglický foxhound byl vyšlechtěn v 15. století ve Velké Británii pro lov lišek (proto také má v názvu „fox“, což znamená v češtině „liška“). Vyšlechtěno bylo ze svatohubertských psů, tedy bloodhoundů. V 17. století bylo toto plemeno přivezeno i do Ameriky, kde z něj vyšlechtili amerického foxhounda. FCI uznala toto plemeno v roce 1964. Dnes je to – především ve své rodné zemi – velmi rozšířené plemeno. Běžně jej potkáme ale i v Česku, kde se využívá jako schopný lovecký pes.\nJe to mohutný pes se vznešeným držením těla a dlouhýma, atletickýma nohama, aby vydržel i dlouhé běhy a stačil běhat při koni. Je to velmi mrštný a rychlý pes. Má velmi silnou kostru. Srst může být i trikolorní, většinou se ale vyskytuje s bílým podkladem a černými nebo hnědými znaky. Srst je krátká a dobře přiléhavá, na dotek spíše jemná. Hlava je dobře vyvážená, mozkovna plochá a středně široká. Krk je krátký a dobře osvalený, netvoří se kolem něj límec. Hřbet je dlouhý a široký. Ocas je silný a dlouhý, nesený většinou v rovině se hřbetem.\nToto plemeno je velmi inteligentní a bystré, ale říká se, že jej lépe spřátelíte s jiným psem, než s člověkem. Je velmi společenský a nejlépe se mu žije ve smečce. Občas jsou tvrdohlaví. Vztah k dětem je dobrý, ovšem, pokud díte bude psa dráždit, měli byste vědět, že foxhound nejde ke kousanci daleko! S jinými zvířaty – kromě psů – vychází špatně. Má silně zakořeněné lovecké pudy a nejvíce ho baví štvanice. Jinak jsou aktivní, hbití a téměř k neunavení.\n\nSrst anglického foxhounda nepotřebuje žádnou speciální péči; stačí občas pročesat a párkrát za rok umýt šamponem. Co se procházek týče, potřebuje toto plemeno dlouhé procházky, jinak se bude nudit a začne dělat neplechu u vás doma. Nejvíce mu vyhovuje pobyt na zahradě, a to někde na předměstí nebo na venkově: městský ruch mu příliš nesvědčí a v bytě by neměl tolik prostoru a možností pohybu.\n\n"}
{"id": "1010315", "url": "https://cs.wikipedia.org/wiki?curid=1010315", "title": "Clément Grenier", "text": "Clément Grenier\n\nClément Grenier [klemán grenjé] (* 7. ledna 1991, Annonay, Francie) je francouzský fotbalový záložník a reprezentant, hráč klubu Olympique Lyon od ledna 2017 na hostování v AS Řím.\n\nV seniorském fotbale debutoval v dresu Olympique Lyon. 28. ledna 2017 odešel na hostování do AS Řím. 24. června 2018 podepsal tříletý kontrakt s Rennes.\n\nHrál za mládežnické výběry Francie od kategorie U16.\n\nGrenier debutoval v A-mužstvu Francie 5. června 2013 v přátelském utkání v Montevideu proti reprezentaci Uruguaye (prohra 0:1), dostal se na hřiště v 67. minutě.\n\nTrenér Didier Deschamps jej nominoval na Mistrovství světa 2014 v Brazílii, kam se ale Grenier kvůli zranění nedostal. Na soupisce ho nahradil Morgan Schneiderlin.\n\n"}
{"id": "1010316", "url": "https://cs.wikipedia.org/wiki?curid=1010316", "title": "Mamadou Sakho", "text": "Mamadou Sakho\n\nJméno a příjmení Mamadou Sakho má více nositelů:\n"}
{"id": "1010318", "url": "https://cs.wikipedia.org/wiki?curid=1010318", "title": "Painkiller: Overdose", "text": "Painkiller: Overdose\n\nPainkiller: Overdose je videohra z roku 2007. Jedná se o volné pokračování polské hry Painkiller. Za Overdose stojí české studio Mindware Studios. To jej původně vytvářelo jako modifikaci původní hry, ale povedlo se mu zaujmout vydavatele, který se projekt rozhodl podpořit.\n\nHratelnost je prakticky stejná jako u původní hry. Hráč vejde do určitého prostoru, který se uzavře, a následně jej napadne větší množství nepřátel. Až je pobije, tak se mu obnoví zdraví a může jít dále. Hra má 17 úrovní, kde hráč čelí 40 druhům monster a 3 bossům. Oproti první hře přibylo 8 zbraní.\n\nHlavním hrdinou hry je Belial, napůl démon a napůl anděl. Byl zavržen jak peklem, tak nebem. Lucifer jej navíc na dlouhá staletí uvěznil, ale poté, co Daniel Garner porazil Lucifera, se Belial dostal na svobodu. Tak začíná jeho krvavá cesta za pomstou.\n\nHra získala mírně nadprůměrná hodnocení. Průměrné skóre získané v recenzích je 64 %.\n"}
{"id": "1010320", "url": "https://cs.wikipedia.org/wiki?curid=1010320", "title": "Peterborough United FC", "text": "Peterborough United FC\n\nPeterborough United FC (celým názvem: Peterborough United Football Club) je anglický fotbalový klub, který sídlí ve městě Peterborough v nemetropolitním hrabství Cambridgeshire. Založen byl v roce 1934 jako nástupce zaniklého Peterborough & Fletton United. Od sezóny 2013/14 hraje ve třetí nejvyšší anglické soutěži EFL League One.\n\nSvé domácí zápasy odehrává na stadionu London Road Stadium s kapacitou 15 315 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010324", "url": "https://cs.wikipedia.org/wiki?curid=1010324", "title": "Rochdale AFC", "text": "Rochdale AFC\n\nRochdale AFC (celým názvem: Rochdale Association Football Club) je anglický fotbalový klub, který sídlí ve městě Rochdale v metropolitním hrabství Greater Manchester. Založen byl v roce 1907. Od sezóny 2014/15 hraje ve třetí nejvyšší anglické soutěži EFL League One.\n\nSvé domácí zápasy odehrává na stadionu Spotland s kapacitou 10 249 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010325", "url": "https://cs.wikipedia.org/wiki?curid=1010325", "title": "Scunthorpe United FC", "text": "Scunthorpe United FC\n\nScunthorpe United FC (celým názvem: Scunthorpe United Football Club) je anglický fotbalový klub, který sídlí ve městě Scunthorpe v nemetropolitním hrabství Lincolnshire. Založen byl v roce 1899. Od sezóny 2014/15 hraje ve třetí nejvyšší anglické soutěži EFL League One. Klubové barvy jsou rudá a světle modrá.\n\nSvé domácí zápasy odehrává na stadionu Glanford Park s kapacitou 9 088 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010327", "url": "https://cs.wikipedia.org/wiki?curid=1010327", "title": "Sergej Novikov (judista)", "text": "Sergej Novikov (judista)\n\nSergej Novikov (: Сергей Новиков), (* 15. prosinec 1949 Moskva, Sovětský svaz) je bývalý reprezentant Sovětského svazu v sambu, judu. Původem je Rus. Je olympijským vítězem z roku 1976 a otcem moderního bojového umění (systému) unifight.\n\n\nNovikov se bez nadsázky dá považovat za nejlepšího evropského zápasníka v judo v těžké váze v polovině 70. let 20 století. Původem je Rus, ale k jeho sportovním úspěchům se hlásí Ukrajina. S rodiči žil od mládí v Kyjevě, kde byl jeho otec zaměstnán v armádě a kde se sportem začal. Do tajů bojových sportů ho zasvětil významný ukrajinský trenér Jaroslav Vološčuk ve 14 letech.\n\nV roce 1972 se ještě do olympijské nominace nevešel, ale v roce 1976 byl již postradatelným článkem sborné. Tehdejší systém losování postrádal jakékoliv prvky nasazování a v prvním kole olympijského turnaje v Montrealu tak osud svedl dohromady dva finalisty z loňského mistrovství světa. Zápas s mistrem světa Japoncem Sumio Endóem dopadl v jeho prospěch na praporky rozhodčích. Ve finále se utkal s Němcem Neureutherem. Zvítězil na ippon po kombinaci a získal zlatou olympijskou medaili.\n\nNovikov byl dobře stavěný zápasník s výškou 190. Jeho největší předností v boji byla hlava (taktika). Na tatami působil vlažným dojmem. Jeho výpady však byly razantní a většinou znamenaly konec zápasu.\n\nV roce 1980 se opět vešel do nominace Sovětské svazu na olympijské hry v Moskvě. Startoval v kategorii bez rozdílu vah a v semifinále nestačil na tehdy lepšího Parisiho. Boj o bronzovou medaili pojal vlažněji než soupeř a obsadil 5. místo.\n\nPo skončení sportovní kariéry u sportu zůstal. V 90. letech přišel s nápadem bojového systému unifight. Unifight vychází z několika dovednostních disciplín, které trénují profesionální vojáci.\n\n"}
{"id": "1010329", "url": "https://cs.wikipedia.org/wiki?curid=1010329", "title": "Sergej Novikov", "text": "Sergej Novikov\n\nJméno a příjmení Sergej Novikov se může vztahovat k následujícím osobnostem:\n\n\n"}
{"id": "1010331", "url": "https://cs.wikipedia.org/wiki?curid=1010331", "title": "Walsall FC", "text": "Walsall FC\n\nWalsall FC (celým názvem: Walsall Football Club) je anglický fotbalový klub, který sídlí ve městě Walsall v metropolitním hrabství West Midlands. Založen byl v roce 1888 po fúzi klubů Walsall Town a Walsall Swifts. Od sezóny 2007/08 hraje ve třetí nejvyšší anglické soutěži EFL League One.\n\nSvé domácí zápasy odehrává na stadionu Bescot Stadium s kapacitou 11 300 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010333", "url": "https://cs.wikipedia.org/wiki?curid=1010333", "title": "Portugalský ovčák", "text": "Portugalský ovčák\n\nPortugalský ovčák (portugalsky: Cão de Serra de Aires, anglicky: Portuguese Shepherd Dog/Portuguese Sheepdog) je ne zrovna staré pastevecké plemeno pocházející z Portugalska. Mezi ostatními portugalskými psy vynikají v tom, že mají dlouhou srst a kladný vztah ke svému pánu a okolí.\n\nToto plemeno vzniklo v Portugalsku ve 19. století a to z páru briardů, které dovezl hrabě Caster Guimaraes, a kteří se pak křížili s místními ovčáky. Do křížení byl nejspíše zapojen i katalánský ovčák. V 70. letech 20. století toto plemeno málem vyhynulo a ještě dnes je jeho populace malá. Můžeme ho najít hlavně pod jeho pravým jménem Cão de Serra de Aires, pod tímto názvem jej nalezneme zapsaného i v FCI.\n\nNení to plemeno stavěné pro vytrvalostní běhy, takže má spíše těžké tělo a kratší nohy. Kostra je též těžká. Na veřejnosti většinou upoutá hlavně svojí srstí, která je velmi dlouhá a vlnitá, a ta zároveň na obličeji vytváří obočí a vousy. Má různé barvy, od žluté, až po černou. Hlava je robustní, tlama je kratší než lebka. Uši jsou trojúhelníkovitého tvaru a nejsou vztyčené. Hřbet je dlouhý a široký a mírně se svažuje. Ocas je nesen vysoko a dosahuje k hleznům. Je zcela běžné, že má pes ocas svěšen dolů. Končetiny jsou rovné a dobře osvalené, ale jsou poměrně krátké. Váha se pohybuje okolo 23kg a výška v kohoutku u dospělého psa činí až 55cm.\n\nI přes to, že bylo toto plemeno původně vyšlechtěno k hlídání dobytka a farem a dnes se tak pořád využívá, je to velmi milí, přátelský a inteligentní pes. Není nejrychlejší, ale pokud má pro něco zápal, snaží se. Dobře vychází jak se dětmi, tak i s jinými zvířaty a je to skvělý společník pro život. Své rodině je věrný a není to pes jen pro jednoho pána. Svoji rodinu je schopný i bránit, a k návštěvníkům se chová nedůvěřivě a většinou je ignoruje. Dobře se cvičí a není zbytečně agresivní – kouše, jen pokud se cítí být ohrožen.\n\nSrst tohoto plemene potřebuje každodenní péči, je nutné ji pročesávat a občas (aspoň 3x za rok!) umýt šamponem. Často se tvoří plstnaté chuchvalce a bradka se rychle zašpiní. Občas je nutné jej ostříhat, hlavně, pokud je pes často koupán v rybníku nebo ve vodě, aby ho srst nestáhla pod vodu. Potřebuje velké množství pohybu, takže se hodí spíše k aktivním a sportovně založeným lidem. Rád si hraje a je velmi dobrý aportér, a proto bychom mu to měli dopřát v podobě nějakého sportu. Nejlépe je jim venku na zahradě a v zateplené boudě.\n\n\n\n"}
{"id": "1010335", "url": "https://cs.wikipedia.org/wiki?curid=1010335", "title": "Diecéze Archelaïs", "text": "Diecéze Archelaïs\n\nDiecéze Archelaïs je titulární diecéze římskokatolické církve.\n\nArchelaïs, což odpovídá \"Khirbet el-Beiyudat\" na území Palestiny, je starobylé biskupské sídlo v římské provincii Palestina I.. Sídlo bylo součástí Jeruzalémského patriarchátu a sufragannou arcidiecéze Caesarea.\n\nJsou známi dva biskupové této diecéze. Timotheus se zúčastnil dvou synod v Konstantinopoli, pořádaných roku 448 a 449, proti Eutychiusovi. Antiochus se účastnil roku 451 Chalkedonského koncilu.\n\nKostel z byzantského období byl objeven v Khirbet el-Beiyudat, datovaný do období druhé poloviny 6. století.\n\nDnes je Archelaïs využívána jako titulární biskupské sídlo; v současné době je bez titulárního biskupa.\n\n\n\n"}
{"id": "1010336", "url": "https://cs.wikipedia.org/wiki?curid=1010336", "title": "Domestikos", "text": "Domestikos\n\nDomestikos (řec. z lat. domesticus, domácí) byl v pozdním starověku a v Byzanci titul, kterým se označovali různí státní, vojenští či církevní hodnostáři. V případě státní správy měli tento titul představení úřadů (\"scrinia\"), od 8. století se tak označují i velitelé vojenských oddílů (\"tagmat\"). Řada z nich zaujímala vysoké postavení v hierarchii císařských hodností – např. první známý \"domestikos ton scholon\" měl hodnost \"patrikia\". Od 11. století se objevují i \"domestikoi\" jednotlivých themat (okrsků, krajů). Ti byli podřízeni stratégům a jimi pověřováni konkrétními funkcemi.\n\n"}
{"id": "1010341", "url": "https://cs.wikipedia.org/wiki?curid=1010341", "title": "Logothetes", "text": "Logothetes\n\nVýrazem logothetes se původně označovali nižší úředníci, převážně finanční kontroloři. V 7. století ovšem došlo ke změně úřadů, když úřad praefecta praetorio ztratil svůj význam a řada úřadů se tak osamostatnila. Představení těchto úřadů se pak nazývali \"logothetai\" a řadili se tak k předním úředníkům.\n\nPatřili sem např.:\n\nTyto úřady se pak nazývali \"logothesia\" či \"sekreta\". Za Alexia I. Komnena došlo ke zřízení úřadu \"logothetes ton sekreton\", který byl všem těmto úřadům nadřízen a koordinoval jejich činnost. Později pak byl tento titul změněn na \"megas logothetes\".\n\n"}
{"id": "1010345", "url": "https://cs.wikipedia.org/wiki?curid=1010345", "title": "Mamadou Sakho (1990)", "text": "Mamadou Sakho (1990)\n\nMamadou Sakho (* 13. února 1990, Paříž, Francie) je francouzský fotbalový obránce a reprezentant senegalského původu, který působí v klubu Crystal Palace. Hraje na postu stopera (středního obránce). Účastník Mistrovství světa 2014 v Brazílii.\n\nV seniorském fotbale debutoval v dresu Paris Saint-Germain.\n\n2. září 2013 podepsal kontrakt s anglickým Liverpool FC. V sezoně 2013/14 obsadil s týmem 2. místo v Premier League.\n\nHrál za mládežnické výběry Francie od kategorie U16.\n\nSakho debutoval v A-týmu Francie 17. listopadu 2010 v přípravném utkání proti reprezentaci Anglie (výhra 2:1), dostal se na hřiště ve druhém poločase.\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\n\n"}
{"id": "1010346", "url": "https://cs.wikipedia.org/wiki?curid=1010346", "title": "Murano", "text": "Murano\n\nMurano je souostroví v Benátské laguně Jaderského moře, ležící 1,5 km severovýchodně od města Benátky. Má celkovou rozlohu 1,17 km² a obývá ho necelých pět tisíc lidí. Ostrovy jsou známy tradiční výrobou skla.\n\nIntenzívní osídlení souostroví se datuje do římské doby, v 1.-4. století byli zdejší obyvatelé řemeslníky a rybáři obchodujícími zejména s Ravennou, z té doby se dochovala zejména keramika. Na území obývaném řemeslníky, obchodníky a rybáři se rozšířila také produkce mořské soli. První výroba skla je doložena v 10. století. Ve ve 12. století zde kamaldulové založili klášter \"Monastero di S. Michele di Murano\", v němž žil známý kartograf Fra Mauro nebo pozdější papež Řehoř XVI.. Klášter zanikl za napoleonských válek.\n\nV roce 1291 vydal benátský dóže nařízení, aby byli všichni výrobci benátského skla kvůli nebezpečí požáru přestěhováni na Murano. Přísné předpisy Obyvatelé nesměli ostrov opustit také proto, že sklářské techniky byly pečlivě střeženým tajemstvím se strategickým významem pro export Benátské republiky. Skláři díky svému umění a výlučnosti bohatli, roku 1411 založili vlastní bratrstvo a obdrželi rozsáhlá privilegia, např. právo nosit meč. Proslavila je nejprve výroba tenkostěnného foukaného picího skla \"benátského typu\", tj. z dokonale čiré skloviny s vetkávaným bílým nebo červeným vláknem. Dále se specializovali na výrobu barevných skleněných perel, sekaných kaménků pro skleněnou mozaiku, výrobu lustrů a rámů zrcadel z ručně tvarovaného skla. Z malířů skla se rekrutovala samostatná muránská malířská škola reprezentovaná rodinou Vivarini. V renesanční době zavedli novou technologii výroby olovnatého skla zvaného křišťál s facetovým broušením napodobujícím brus diamantu. Jejich technologii brzy rozvinuli zejména čeští skláři.\nZ Benátek je na souostroví spojení pravidelnými linkami vaporetta i vodní taxislužbou. Má dvě zastávky: Faro (maják) a Colonna (sloup).\n\n\n\n"}
{"id": "1010347", "url": "https://cs.wikipedia.org/wiki?curid=1010347", "title": "Jean-David Beauguel", "text": "Jean-David Beauguel\n\nJean-David Beauguel [žán-david bogel] (* 21. března 1992, Štrasburk, Francie) je francouzský fotbalový útočník, od ledna 2017 hráč klubu FC Fastav Zlín.\n\nHrál za rezervu francouzského Toulouse FC, druhou polovinu roku 2012 strávil v tuniském týmu Espérance Sportive de Tunis a od léta 2013 působil v nizozemském RKC Waalwijk. V sezoně 2013/14 vstřelil celkem 7 gólů v 32 zápasech.\n\nV červenci 2014 byl na testech v českém FK Dukla Praha. V prvním zkušebním zápase proti FK Varnsdorf nastoupil do druhého poločasu a soupeři nasázel 4 góly. Dukla díky němu vyhrála 4:0. Tímto na testech zaujal a podepsal tříletou smlouvu. Měl se stát náhradou za Zbyňka Pospěcha, který odešel do Německa do třetiligového FC Energie Cottbus. V 1. české lize debutoval 26. července 2014 v domácím utkání proti FC Baník Ostrava (0:0). První ligový gól si připsal 3. srpna 2014 proti FK Mladá Boleslav, již ve 4. minutě vstřelil po minele brankáře Aleše Hrušky vítěznou trefu zápasu (1:0). V Dukle měl doslova „raketový“ start, do listopadu 2014 nasázel 7 ligových branek. Poté jeho produktivita výrazně poklesla.\n\nV zimní přestávce sezóny 2016/17 ePojisteni.cz ligy po skončení smlouvy s Duklou Praha o něj projevil zájem moravský klub FC Fastav Zlín, který po odchodu Harise Harby do Jižní Koreje potřeboval doplnit kádr. Testy dopadly úspěšně a Beauguel podepsal v novém působišti dvouletou smlouvu.\nSe zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava). Během angažmá ve Zlíně trpěl na problémy se zády.\n\n"}
{"id": "1010349", "url": "https://cs.wikipedia.org/wiki?curid=1010349", "title": "Olympus PEN E-PM2", "text": "Olympus PEN E-PM2\n\nOlympus PEN E-PM2, ohlášený v září 2012, je bezzrcadlovka systému mikro 4/3. Tento nástupce modelu Olympus PEN E-PM1 je druhým modelem firmy Olympus v řadě PEN Mini. Byl představen společně s pokročilejším modelem Olympus PEN E-PL5, s nímž sdílí řadu komponent i vlastností.\n\nPro řadu PEN Mini je charakteristický malý počet ovládacích prvků – přístroje jsou orientovány především na uživatele kompaktních fotoaparátů, zvyklé používat automatické režimy. Tento minimalistický přístup k ovládání je patrný i na modelu E-PM2.\n\nJe osazen 16Mpix snímačem shodným s tehdejším špičkovým modelem Olympus OM-D E-M5, který představoval významný vzestup v kvalitě obrazu proti E-PM1. Na rozdíl od E-M5 je ovšem stabilizován jen ve dvou osách (posuny do stran, chybí otáčení a naklápění snímače).\n\nDruhou významnou novinkou, kterou přinesl do řady PEN Lite, je dotykový displej s úhlopříčkou 3\". Lze jej použít jak k nastavení přístroje, tak k fotografování.\n\nNejvýznamnější rozdíly proti předchozímu modelu E-PM1 jsou:\n\n\nVe srovnání se sesterským modelem E-PL5 postrádá E-PM2:\n\n\nFotoaparát získal v recenzi serveru Digital Photography Review stříbrné ocenění.\n\n"}
{"id": "1010350", "url": "https://cs.wikipedia.org/wiki?curid=1010350", "title": "Bislett Games 2014", "text": "Bislett Games 2014\n\nBislett Games 2014 byl lehkoatletický mítink, který se konal 11. června 2014 v norském městě Oslo. Byl součástí série mítinků Diamantová liga.\n"}
{"id": "1010351", "url": "https://cs.wikipedia.org/wiki?curid=1010351", "title": "Římskokatolická farnost Vacenovice", "text": "Římskokatolická farnost Vacenovice\n\nŘímskokatolická farnost Vacenovice je územní společenství římských katolíků s farním kostelem Božského Srdce Páně v děkanátu Kyjov. \n\nNejstarší písemná zmínka o Vacenovicích pochází z roku 1228. Kolem roku 1560 se ve Vacenovicích usadili habáni, po vydání císařského patentu v roce 1622 se museli ze země vystěhovat. Až do roku 1947 patřila obec do farnosti Milotice u Kyjova, poté se osamostatnila.\n\nKostel ve Vacenovicích byl vystavěn v letech 1927–1930. Vysvěcen byl 5. října 1930 a je zasvěcený Božskému Srdci Páně.\n\nV letech 1975 až 2009 zde jako farář působil František Adamec. Od r. 2009 zde působil R. D. Mgr. Viliam Gavula (od r. 2012 jako farář). Toho od září 2017 vystřídal jako administrátor R. D. Josef Mikulášek. Od února 2018 byla farnost spravována ex currendo z Kyjova. S platností od července téhož roku se farářem stal R. D. Jiří Doležel.\n\nNa území farnosti se pravidelně koná Tříkrálová sbírka. V roce 2019 se při ní vybralo 94 283 korun.\nV dubnu 2014 vacenovické farnosti předala olympijská vítězka Dana Zátopková (jejíž rodiče z obce pocházeli) rodinnou památku, obraz svaté Barbory. \n\n"}
{"id": "1010354", "url": "https://cs.wikipedia.org/wiki?curid=1010354", "title": "Moussa Sissoko", "text": "Moussa Sissoko\n\nMoussa Sissoko (* 16. srpna 1989, Le Blanc-Mesnil, Francie) je francouzský fotbalový záložník a reprezentant malijského původu, který působí v klubu Tottenham Hotspur. Účastník Mistrovství světa 2014 v Brazílii a EURA 2016 ve Francii.\n\nV seniorském fotbale debutoval v dresu Toulouse FC.\n\nV lednu 2013 podepsal 6,5-roční kontrakt s anglickým Newcastle United. 31. srpna 2016 v poslední přestupní den letních transferů v ligách západní Evropy přestoupil do Tottenhamu.\n\nHrál za mládežnické výběry Francie od kategorie U16.\n\nMoussa Sissoko debutoval v A-mužstvu Francie 10. 10. 2009 v kvalifikačním utkání v Guingampu proti reprezentaci Faerských ostrovů (výhra 5:0).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1. Sissoko vstřelil jeden gól v základní skupině E proti Švýcarsku (výhra 5:2).\nZúčastnil se i domácího EURA 2016.\n\n"}
{"id": "1010355", "url": "https://cs.wikipedia.org/wiki?curid=1010355", "title": "Yeovil Town FC", "text": "Yeovil Town FC\n\nYeovil Town FC (celým názvem: Yeovil Town Football Club) je anglický fotbalový klub, který sídlí ve městě Yeovil v nemetropolitním hrabství Somerset. Založen byl v roce 1895 pod názvem Yeovil Casuals FC. Svůj současný název nese od roku 1946. Od sezóny 2015/16 hraje v EFL League Two (4. nejvyšší soutěž).\n\nSvé domácí zápasy odehrává na stadionu Huish Park s kapacitou 9 565 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\nSeznam českých hráčů, kteří působili v Yeovilu:\n\n"}
{"id": "1010356", "url": "https://cs.wikipedia.org/wiki?curid=1010356", "title": "Bourthes", "text": "Bourthes\n\nBourthes je francouzská obec v departementu Pas-de-Calais v regionu Hauts-de-France. V roce 2011 zde žilo 768 obyvatel.\n\n\"Počet obyvatel\" \n\n"}
{"id": "1010359", "url": "https://cs.wikipedia.org/wiki?curid=1010359", "title": "Hříva", "text": "Hříva\n\nHříva (též kštice) je dlouhá srst na krku koní, lvů a dalších druhů savců. \n\nPokud roste ze zádi koně, či jiného zvířete, jedná se o ocas. Hřívu mají všichni koně, nehledě na pohlaví, hříbata ji mají velice krátkou. Z hřívy a ocasu koní se získávají koňské žíně.\n\nU lvů hříva roste pouze samcům, jedná se tedy o druhotný pohlavní znak. Čím jsou lvi starší, tím je jejich hříva delší, hustší a zlatavější.\n\nK dalším zvířatům s hřívou patří osli, pakoně, zebry, žirafy a řada dalších. Některá zvířata mají hřívu ve svém pojmenování, například lachtan a pes hřivnatý nebo paovce a hyenka hřivnatá.\n\nPřeneseně se slovo hříva používá pro dlouhé vlasy u lidí.\n"}
{"id": "1010360", "url": "https://cs.wikipedia.org/wiki?curid=1010360", "title": "Holandský ovčácký pudl", "text": "Holandský ovčácký pudl\n\nHolandský ovčácký pudl, též šápendús (anglicky: Schapendoes), je středně velké plemeno psa pocházející z Nizozemska.\n\nV dnešní době nejsou žádné zápisy o tom, kde nebo z čeho toto plemeno vzniklo - jediné co se ví, je, že jedním z příbuzných tohoto plemene je severoněmecký ovčácký pudl, což je dnes již vymřelé plemeno. První zmínky o něm se objevili v Nizozemí, a proto se právě tento stát bere jako země jeho původu. Za 2. světové války toto plemeno málem vyhynulo, protože se do Nizozemí začali dovážet plemena jiná a o toto již nebyl zájem. V dnešní době je už na celém světě - za celý rok - asi jen 250 vrhů tohoto plemene a je chován jen jako společník. Chovatelský klub pro toto plemeno byl založen v roce 1947, a FCI toto plemeno uznalo v roce 1971.\nJe to lehce stavěný, dlouhosrstý pes, s krátkýma ale velmi dobře osvalenýma nohama. Mají dlouhou a na dotek hrubou srst, která je v různých odstínech. Srst dobře izoluje a zahřívá psa. Bohatá srst činí hlavu větší, než je, tak je na tom v podstatě celé jeho tělo. Mozkovna je téměř plochá a stop jasně vyznačený, ale ne strmý. Uši jsou nasazené poměrně vysoko a nejsou ani masité ani velké. Jsou volně svěšené. Krk je suchý a dobře osvalený, spíše krátký. Hřbet je dlouhý a není široký. Ocas je dobře osrstněný a je nesen různě - v klidu je nesen směrem dolů, v pozoru zase směrem nahoru.\n\nTento pes je vhodný k dětem, které má velmi rád, to samé ostatní zvířata - měl by s nimi vycházet bez problémů. Je to velmi hravé, inteligentní a bystré plemeno, a ke své rodině velmi přilne, a dokáže ji i spolehlivě bránit. Je to dobrý hlídač, ostražitý. Jinak se velmi dobře cvičí, obzvláště, pokud bere výcvik jako hru.\n\nJeho srst je od přírody tzv. samočistící, a není proto nutné jakkoliv do její péče zasahovat, stačí jen občas vyčesat kartáčem. Myjeme ho jen, pokud je opravdu špinavý. Tato srst má sklony k plsnatění, a právě proto ji musíme občasně vykartáčovat. Jakožto bývalý pastevecký pes vyžaduje toto plemeno hodně pohybu, a proto se hodí spíše ke sportovně založeným lidem a hlavně - k domu se zahrádkou! Je prakticky neunavitelný, a to jistě ocení atleti a cyklisté.\n\n"}
{"id": "1010363", "url": "https://cs.wikipedia.org/wiki?curid=1010363", "title": "Drakensang Online", "text": "Drakensang Online\n\nDrakensang Online je fantasy MMORPG hra od německých vývojářů Bigpoint. Drakensang Online je free to play. Hra vyšla v roce 2011.\n\nNa začátku hry si každý hráč vytvoří postavu, za kterou bude hrát, při čemž si vybírá ze čtyř různých tříd (Rytíř řádu draka, Ranger, Čaroděj kruhu, Paromechanikus). Po vybrání třídy a dokončení tutoriálu se hráč pohybuje ve volném světě zvaném Dracanie, ve kterém může plnit úkoly (questy), procházet dungeony nebo jen zabíjet monstra, minibosse a bosse. Všechny tyto věci může hráč dělat sám, nebo s ostatními hráči. Ve hře je chat a hráči si tak mohou psát, organizovat do skupin a gild, tedy větších skupin čítajících až padesát členů. Po přepnutí do PvP režimu se hráči zpřístupní možnost bojovat proti ostatním hráčům v otevřeném světě, kde v boji neplatí žádná pravidla. Ve hře jsou také 4 speciální PvP arény - Duel (1v1), Skupina proti skupině (5v5), Dobývání vlajky (5v5) a Boj o pevnost (6v6) a při eventu s názvem Helionské hry se zpřístupní také mód FFA.\n\nVe hře je velké množství eventů, jejichž plnění zabírá hodně času (podle toho jak moc hrajete), ale hráč jejich plněním může získat unikátní předměty, které jinde nesežene. Eventy se konají při různých příležitostech, jako jsou Vánoce, Velikonoce, Halloween, úplněk, či oslava výročí hry, nebo náhodně. Plněním eventů hráč získává také různé kosmetické doplňky, které by jinak mohl sehnat jen za Temné mince - prémiovou měnu.\n\n\n"}
{"id": "1010368", "url": "https://cs.wikipedia.org/wiki?curid=1010368", "title": "Peter Thomas McKeefry", "text": "Peter Thomas McKeefry\n\nPeter Thomas kardinál McKeefry (* 3. července 1899, Greymouth – 18. listopadu 1973 Wellington, Nový Zéland) byl arcibiskup Wellingtonu a novozélandský římskokatolický kardinál.\nKněžské svěcení přijal 3. dubna 1926 v Římě. Působil jako kněz v diecézi Auckland, byl zde sekretářem diecézního biskupa a šéfredaktorem diecézního časopisu.\nDne 12. června 1947 byl jmenován titulárním arcibiskupem se závazkem koadjutora ve Wellingtonu. Biskupské svěcení přijal 19. října 1947. Arcibiskupem Wellingtonu byl jmenován 9. května 1954. Byl rovněž předsedou Biskupské konference Nového Zélandu. Účastnil se Druhého vatikánského koncilu - během koncilu zastával konzervativní názory, byl proti zavádění národních jazyků v liturgii. Při papežské konzistoři v dubnu 1969 ho papež Pavel VI. jmenován kardinálem. I jako kardinál žil velmi skromně.\n"}
{"id": "1010376", "url": "https://cs.wikipedia.org/wiki?curid=1010376", "title": "Slovenský Superpohár 2014", "text": "Slovenský Superpohár 2014\n\nSlovenský Superpohár 2014 bylo utkání slovenské jednozápasové pohárové soutěže - Superpoháru. Střetly se v něm mužstva ŠK Slovan Bratislava jakožto vítěz Corgoň ligy 2013/14 a MFK Košice, které vyhrálo slovenský fotbalový pohár 2013/14, kde porazilo ve finále právě Slovan Bratislava.\n\nV utkání hraném v sobotu 5. července 2014 na stadionu Pasienky před 550 diváky se střetly slovenské celky vedené českými trenéry. Zatímco pro Radoslava Látala to bylo jedno z dalších střetnutí na lavičce MFK, pro Františka Straku to byl vůbec první soutěžní duel v pozici hlavního trenéra Slovanu (nepočítaje předchozí prvenství v přípravném turnaji Ministerský pohár v ČR). Vítězem Superpoháru se stal tým Slovanu Bratislava, který porazil MFK Košice 1:0 gólem srbského legionáře Marka Milinkoviće ze 77. minuty.\n\n"}
{"id": "1010378", "url": "https://cs.wikipedia.org/wiki?curid=1010378", "title": "LÉ Róisín (P51)", "text": "LÉ Róisín (P51)\n\nLÉ Róisín (P51) je hlídková loď třídy \"Róisín\" irského námořnictva. Domovskou základnou plavidla je ostrov Haulbowline v hrabství Cork.\n\nPlavidlo postavila britská loděnice Appledore Shipbuilders v Appledore v Devonu. Objednáno bylo v prosinci 1997. Do služby vstoupilo 15. prosince 1999.\n\nVýzbroj tvoří jeden 76mm kanón OTO Melara, dva 20mm kanóny Rheinmetall Rh 202 a dva 12,7mm kulomety. Osobní zbraně posádky tvoří pistole ráže 9 mm a kulomety ráže 7,62 mm. Plavidlo nese tři rychlé inspekční čluny RHIB – dva o délce 6,5 m a jeden o délce 5,4 m. Pohonný systém tvoří dva diesely Wärtsilä 16V26 o výkonu 5000 kW. Lodní šrouby jsou dva. Nejvyšší rychlost je 23 uzlů. Dosah je 6000 námořních mil při rychlosti 15 uzlů.\n\n"}
{"id": "1010379", "url": "https://cs.wikipedia.org/wiki?curid=1010379", "title": "Burlaci na Volze", "text": "Burlaci na Volze\n\nBurlaci na Volze () je název obrazu ruského malíře Ilji Repina.\n\nIlja Jefimovič Repin, významný představitel uměleckého sdružení ruských výtvarníků peredvižnici, byl známý svými žánrovými scénami a náměty vycházejícími z historických událostí své vlasti. K jeho všeobecně nejznámějším dílům patří obraz \"Burlaci na Volze\".\n\nMyšlenkou na vytvoření tohoto díla se Repin začal zabývat již v roce 1868. Podnětem mu byla scéna, které byl svědkem při jednom z výletů parníkem po řece Něvě. Zde se poprvé měl možnost setkat s tzv. burlaky. Tak byli nazýváni nevolníci ale i trestanci, kteří po břehu řeky tahali lodě proti jejímu proudu. Rozsáhlý materiál na tento obraz shromáždil Repin v letech 1870 - 1872 (jeho součástí byla i skica tužkou, dnes vystavená v Treťjakovské galerii).\n\nZ postav, které jsou na obraze zachyceny, upoutají pozornost především tři muži v popředí, pravděpodobně jacísi předáci. Jeden z nich připomíná svou mohutnou postavou a skloněnou hlavou se rozcuchanými vlasy bohatýra či hrdinu starých ruských bylin. Uprostřed je muž, kterého Repin namaloval podle někdejšího kněze, člověka velmi přemýšlivého, s neuvěřitelnou hloubkou a bohatstvím svého duševního světa. Předák, který je k divákovi nejblíže, je bývalý námořník. Muži se ze všech sil zapírají do hrubých popruhů a jejich pohledy plné vzdoru a nenávisti nejlépe vypovídají o jejich těžkém údělu.\n\nInterpretace námětu překročila u Repina rámec žánrového díla. Malíř zde dosáhl skvělého výtvarného a společenského zobecnění zobrazovaného tématu. Mnozí z Repinových současníků viděli v tomto obraze ostrou morální výčitku za život lidí na periferii společnosti, ale současně přesvědčení, že úcta k prostému lidu není jen frází.\n\nPo dokončení byl obraz vystaven v roce 1873 na umělecké výstavě v Petrohradě a hned nato opustil území země, aby mohl být prezentován na Světové výstavě ve Vídni. Jak doma, tak i v hlavním městě Rakousko-Uherska sklidil velký úspěch. Ještě na výstavě ho za tři tisíce rublů koupil velkokníže Vladimír Alexandrovič a zavěsil ho v kulečníkovém salonu svého paláce. Zde obraz visel až do roku 1917, kdy se v rámci konfiskací uměleckých předmětů po Říjnové revoluci dostal do Státního ruského muzea.\n\n"}
{"id": "1010380", "url": "https://cs.wikipedia.org/wiki?curid=1010380", "title": "LÉ Niamh (P52)", "text": "LÉ Niamh (P52)\n\nLÉ Niamh (P52) je hlídková loď třídy \"Róisín\" irského námořnictva. Domovskou základnou plavidla je ostrov Haulbowline v hrabství Cork.\n\nPlavidlo postavila britská loděnice Appledore Shipbuilders v Appledore v Devonu. Objednáno bylo v dubnu 2000. Do služby vstoupilo 18. září 2001.\n\nVýzbroj tvoří jeden 76mm kanón OTO Melara, dva 20mm kanóny Rheinmetall Rh 202 a dva 12,7mm kulomety. Osobní zbraně posádky tvoří pistole ráže 9 mm a kulomety ráže 7,62 mm. Plavidlo nese tři rychlé inspekční čluny RHIB – dva o délce 6,5 m a jeden o délce 5,4 m. Pohonný systém tvoří dva diesely Wärtsilä 16V26 o výkonu 5000 kW. Lodní šrouby jsou dva. Nejvyšší rychlost je 23 uzlů. Dosah je 6000 námořních mil při rychlosti 15 uzlů.\n\nV roce 2000 \"Niamh\" jako historicky první irská válečná loď podnikla plavbu do Asie, během které oficiálně navštívila Čínu, Japonsko, Korejskou republiku a Malajsii. Plavidlo navštívilo také irské vojáky nasazené v rámci mise OSN v Eritreji. V srpnu 2015 zachránila z vln Středozemního moře 367 uprchlíků, kteří se pokoušeli na lodí proniknout do Evropy.\n\nOd října do prosince 2017 se plavidlo, jako první irská válečná loď, zapojilo do námořní mise EU operace Sophia.\n"}
{"id": "1010381", "url": "https://cs.wikipedia.org/wiki?curid=1010381", "title": "Lost and Forgotten", "text": "Lost and Forgotten\n\nLost and Forgotten je singl skupiny Pjotr Nalič and Friends, který byl vydán v květnu 2010 na oficiálním webu skupiny. V něm se nachází píseň \"Lost and Forgotten\", se kterou Pjotr Nalič and Friends reprezentovali Rusko na Eurovision Song Contest 2010 v Oslu, kde se ve finále soutěže umístili na 11. místě.\n\nPremiéru měla skladba dne 30. října 2009 v klubu Milk (Милк) a Studiová verze skladby byl umístěna na oficiální stránky kapely poté, co vyhrál ruské národní kolo.\n\nPíseň \"\"Lost and Forgotten\"\" (přeloženo jako \"Ztracený a zapomenutý\") byla vybrána z 25 skladeb prezentovaných ve finále ruského národního výběru, kde vyhrála s převahou s 20,9% hlasy od televizních diváků a poroty.\n\nNa mezinárodní soutěži Eurovision Song Contest 2010 se píseň umístila na 11. místě a získala celkem 90 bodů.\n"}
{"id": "1010382", "url": "https://cs.wikipedia.org/wiki?curid=1010382", "title": "Hipster", "text": "Hipster\n\nHipster je termín označující příslušníka společenské subkultury. Jedná se o osobu ve věkovém rozpětí dvacátníků a třicátníků, která si zakládá na tom, že je nezávislá v myšlení, odívání i případné tvorbě. Často přejímá nejnovější trendy v hudbě, módě i dalších kulturních aspektech. Díky tomu je tato subkultura názorově i vzhledově konzistentní.\n\nExistuje několik teorií, jak samotný pojem hipster vznikl. Termín nejspíše pochází z prostředí bílých amerických jazzových hráčů 40. let, kdy slovo „hip“ popisuje milovníky rostoucí jazzové scény. Nebo vzešel ze západoafrického slova „hipi“, což znamená „otevřít někomu oči“. Další možností je, že slovo hipster bylo odvozeno z anglického výrazu pro kyčel - hip, kdy jazzoví umělci leželi na boku (kyčli) a kouřili opium. Howard Becker v roce 1963 zveřejnil výsledky své studie, v nichž popsal jejich subkulturu a identifikoval dvě skupiny: „hips“ a „squares“. První z nich šli proti masám, hráli co chtěli, dávali najevo svou nadřazenost a pohrdání mainstreamem a ostatními lidmi, především komerčním publikem. Druhá skupina se přizpůsobila komerčním tlakům a hrála to, co si publikum žádalo.\n\nPodobně Ned Polsky v polovině 60. let zkoumal beatniky z Greenwich Village a kromě uvedených dvou termínů popsal ještě třetí kategorii nazvanou „hipster“. Mělo jít o člověka, který sdílel zaujetí beatniků pro drogy a jazz, ale při tom se dokázal projevit i jako „hip“.\n\nSpisovatel Norman Mailer popsal v roce 1957 ve své eseji \"Bílý černoch\" hipstera jako „nihilistického bohéma a utlačovaného černocha“.\n\nO hipsterech se lze dočíst i v knize Williama S. Burroughse \"Feťák\" z roku 1953 či dalším beatnickém díle \"Kvílení\" od Allena Ginsberga (1956).\n\nOd 90. let se termín hipster začal používat v trochu odlišném pojetí, které přetrvává dosud. V české společnosti je tímto slovem často nazván mladistvý jedinec s vyhraněným stylem života, jednání a oblékání, který se snaží působit originálně a přesto pouze kopíruje předchozí vzory, kteří s daným originálním prvkem přišli o několik let dříve, a tím opět zapadá do stáda běžnosti. Toto pojetí hipsterů není úplně správné, nicméně je rozšířeným pojmem.\n\nV současnosti lze takzvaného hipstera velice jednoduše identifikovat od nehipstera, a to jednak podle vzhledu, ale také podle stylu života. Hipsterská móda zahrnuje často brýle s průhlednými i nedioptrickými skly v těžkých černých obroučkách, upnuté kalhoty jak u žen, tak u mužů, flanelové košile a stará saka, která často vytvářejí rádoby otrhaný umělecký vzhled, nebo kšandy. Ve vlasových sestřizích se často objevuje typ „štětec“ - ofina a vyholené části hlavy „na ježka“ zejména v okolí uší. Časté jsou obří vlněné čepice i v teplejších obdobích. Hipsteři většinou studují, nejčastěji humanitní vědy, a často se zdržují v kavárnách, na vernisážích, výstavách, koncertech širší veřejnosti neznámých smoothjazzových saxofonistů, graffiti soutěžích a podobných neběžných místech. Stejně jako u lidí, kteří se řadili k původním hippies, i pro hipstery je typický mladý věk maximálně do 30 let (případně ve věkovém rozpětí dvacátníků a třicátníků) a nemanželský život.\n\nMipster, tedy jakýsi „muslimský hipster“, je člověk, který zapadá do soudobé kategorie hipsterů, k tomu však vyznává islámskou víru. V rovině módy tedy patří k oblečení mipsterské dívky i hidžáb.\n\nNipster či „nazi-hipster“ je termín spojující nacionalismus s urbánní módou hipsterů. Jde o hledání nové image krajně pravicového hnutí (neonacismus) pronikáním do městských subkultur. Ve stylu oblékání jde o posun od tzv. „bomberů“ a holých hlav k úzkým kalhotám a plnovousům.\n\n"}
{"id": "1010383", "url": "https://cs.wikipedia.org/wiki?curid=1010383", "title": "Radomir Kovačević", "text": "Radomir Kovačević\n\nRadomir Kovačević (: Радомир Ковачевић), (* 20. březen 1954 Drvar, Jugoslávie – 14. červen 2006 Bělehrad, Srbsko ) byl reprezentant Jugoslávie v judu. Původem byl Srb (bosenský Srb).\n\n\nZačínal jako zápasník v řecko-římském stylu, ale počátkem 70. let po návštěvě judistického tréninku se rozhodl pokračovat v tréninku juda. V Jugoslávii sice vládl socialismus, ale režim nebyl tak přísný jako v dalších socialistických zemích. Nebyl tak pro něho problém koncem roku 1972 odjet do Japonska. Získal stipendium na univerzitě Tokai v Tokiu a při studiu sportovní medicíny trénoval i judo. Poznal celou řadu osobností japonské juda. Jeho spolužákem byl podle mnohých nejlepší judista v historii Jasuhiro Jamašita. S Jamašitou měl velmi blízký vztah a díky své otevřené a upřímné povaze na něho vyzradil celou řadu zajímavostí – například způsob jeho stravování. V polovině 70. let byl poměrně významným pojítkem mezi japonským a západním světem. V Japonsku si získal obrovský respekt a svých kontaktů využíval po celý svůj život.\n\nBěhem své aktivní kariéry se účastnil i judistických soutěží. Měl rád především původní kategorii bez rozdílu vah. V roce 1980 na olympijských hrách v Moskvě získal pro Jugoslávii bronzovou olympijskou medaili.\n\nKovačević nikdy nebyl typickým členem Jugoslávského judistického týmu a v Jugoslávii tak donedávna neměl takové jméno jaké získal ve světě. Především pak ve Spojených státech. V Americe se rozhodl zůstat po olympijských hrách v Los Angeles v roce 1984 na žádost jedné Newyorské školy japonských bojových umění. V New Yorku žil až do konce svého života v roce 2006, kdy podlehl rakovině prostaty. Zanechal za sebou hluboký odkaz člověka, který se snažil pochopit a praktikovat podstatu východní filosofie.\n\n"}
{"id": "1010385", "url": "https://cs.wikipedia.org/wiki?curid=1010385", "title": "Josef Smolka (fotbalista)", "text": "Josef Smolka (fotbalista)\n\nJosef Smolka (6. ledna 1906 Židenice, nyní součást Brna – ) byl československý meziválečný fotbalista, útočník, později záložník a fotbalový trenér. Jeho mladší bratr Jan Smolka byl rovněž prvoligovým fotbalistou.\n\nStarší z bratrů Smolkových začínal v útoku, ale později se přesunul do zálohy, kde vytvořil vynikající trio společně se Stefanem Pospichalem a Františkem Novákem. Tato středová řada mohla směle konkurovat největším hvězdám Sparty a Slavie.<br>\n\nByl symbolem klubové věrnosti. Začínal v židenické juniorce a potom jedenáct let patřil ke klíčovým hráčům prvního mužstva. Stejně jako jeho bratr Jan měl nabídku ze Sparty, ale on ji odmítl. Se Židenicemi se stal v roce 1926 mistrem Moravy a získal také amatérský titul mistra republiky, na finálové výhře 6:5 nad Spartou Košíře se podílel jednou vstřelenou brankou.\nPozději v klubu působil jako trenér a funkcionář, na začátku čtyřicátých let vedl necelé dvě sezony i prvoligové mužstvo. V letech 1927-31 odehrál tři zápasy za amatérskou reprezentaci, v utkání s Rakouskem vstřelil i gól.\n\nV sezoně 1942/43 a na podzim 1943 byl trenérem SK Židenice.\n\n\n"}
{"id": "1010388", "url": "https://cs.wikipedia.org/wiki?curid=1010388", "title": "Ivan Hrozný a jeho syn Ivan 16. listopadu 1581", "text": "Ivan Hrozný a jeho syn Ivan 16. listopadu 1581\n\nIvan Hrozný a jeho syn Ivan 16. listopadu 1581 () je název historického obrazu ruského malíře Ilji Repina.\n\nPokud Repin do té doby v historické malbě nedosáhl úspěchu přiměřeného jeho nadání, tak v roce 1885 dokončený obraz \"Ivan Hrozný a jeho syn Ivan 16. listopadu 1581\" znamená důležitý krok nejen v umělcově tvorbě, ale v celém ruském malířství. Repin dokázal, že žádné z témat mu není cizí.\n\nV roce 1881 slyšel Repin na koncertě dílo N. A. Rimského-Korsakova s názvem \"Pomsta\". Zapůsobilo na něj tak silně, že se rozhodl pokusit se o malířské vyjádření nálady, kterou v něm tato skladba vyvolala. Bylo krátce po atentátu na cara Alexandra II. a Repin si vzpomněl na krvavého cara Ivana Hrozného.\n\nDo díla se pustil s velkým zápalem. Studoval historický materiál, maloval skici, ale především hledal model, který by uměl vyjádřit pološílený výraz cara, uvědomujícího si dosah vraždy, kterou spáchal na vlastním synovi. Pomáhal si plastickým ztvárňováním, vytvořil celou řadu portrétních studií, ale podstatnou část konečného výrazu carovy tváře namaloval podle hlavy malíře G. G. Mjasojedova; modelem pro obličej careviče Ivana mu byl spisovatel V. M. Garšin.\n\nObraz zachycuje prostředí carské komnaty. Na zemi sedí car Ivan zachycený ve chvíli, kdy po spáchání hrůzného činu se zoufalým výkřikem a zděšenýma očima zahleděnými do prázdna tiskne pravicí svého syna k sobě, zatímco druhou rukou se snaží zastavit krev valící se ze carevičova spánku. Je to tragédie otce, který si uvědomuje dosah svého činu, procitne k vědomí, že ani odpuštění, které čteme na tváři jeho syna, ho nemůže zbavit pocitu nenapravitelné viny. Místo činu se svaleným křeslem či s pohozeným žezlem na zmačkaném koberci také dosvědčuje tragédii, která se zde odehrála.\n\nObraz \"Ivan Hrozný a jeho syn Ivan\" je dílem tak působivým a živým, jakoby celou událost umělec znal z vlastní zkušenosti. Výjimečnost obrazu tkví v tom, že se mu zde podařilo beze zbytku vyřešit a divákovi podat nesmírně těžký a hluboký duševní stav obou postav. Dílo je dokonalé i po koloristické stránce. Repin se nebál použít ty nejsytější barevné tóny a výsledek je ten, že divák např. při pohledu na zakrvácenou carevičovu hlavu má pocit, jako by viděl skutečnou krev.\n\nDokončení obrazu se oddálilo až o čtyři roky, protože mezitím malíř pracoval na obrazech \"Křížové procesí v Kurské gubernii\" a \"Nečekali\".\n\nRepin ani netušil, jaké emoce lidu a politický dopad vyvolá vystavení hotového díla. Na putovní výstavě Sdružení peredvižniků se před obrazem tlačily davy lidí. Každý chtěl vidět „cara synovraha“. Ukázat hlavu státu, ačkoliv z dávné minulosti, v takové „roli“ bylo v uvedeném čase činem s dalekosáhlým dopadem, zejména s ohledem na události před čtyřmi lety. Lidé měli ještě v živé paměti atentát na cara Alexandra II. Vlastenci, studenti a pokrokově smýšlející lidé, pro které byl začátek vlády Alexandra III. obdobím bezútěšného útlaku, uvítali Repinův obraz s nadšením. Viděli v něm demaskování samoděržaví a přímo výzvu k odporu proti carské samovládě. Reakční vládní kruhy v čele s K. P. Pobědonoscevem, nejvyšším prokurátorem Svaté synody ruské pravoslavné církve, viděli v obraze maření jejich boje proti narůstajícím revolučním projevům lidových mas a proto obraz, jedno z mistrovských Repinových děl, zakázali veřejně vystavovat.\n\n"}
{"id": "1010391", "url": "https://cs.wikipedia.org/wiki?curid=1010391", "title": "Červen 2014", "text": "Červen 2014\n\n"}
{"id": "1010393", "url": "https://cs.wikipedia.org/wiki?curid=1010393", "title": "Aporos", "text": "Aporos\n\nAporos byl právní termín označující lidi, kterým chyběly nezbytné prostředky k plnění ekonomických nebo sociálních povinností či závazků. Kromě toho sem spadali také rolníci bez půdy k obdělávání, vdovy, které po smrti manželů žily v bídě, zajatí vojáci bez finančních prostředků k vykoupení se ze zajetí apod. Tím se tento termín odlišoval od obecného termínu pro chudé lidi (\"poros\").\n\n"}
{"id": "1010395", "url": "https://cs.wikipedia.org/wiki?curid=1010395", "title": "Cyril Metoděj Lacina", "text": "Cyril Metoděj Lacina\n\nCyril Metoděj Lacina (5. července 1895, Velké Opatovice – 24. srpna 1920, Brno) byl moravský fotbalista, sportovec, židenický mlynář, fotbalový mecenáš a zakladatel SK Židenice. Byl nejprve činovníkem brněnského sportovního klubu SK Achilles a spoluzakladatelem, mecenášem a také hráčem (1913) fotbalového klubu SK Židenice. V roce 1910 zorganizoval první utkání v bandy hokeji v Brně mezi SK Moravskou Slavií Brno a SK Velké Meziříčí.\n\nZemřel ve věku 25 let na tuberkulózu.\n\nByl synem Cyrila Metoděje Laciny staršího (2. července 1863, Velké Opatovice – 14. dubna 1916, Brno), jenž byl podnikatelem v mlynářství, spoluzakladatelem a prvním předsedou fotbalového klubu SK Židenice, založeného 14. ledna 1913. Byl majitelem mlýna ve Velkých Opatovicích, v roce 1906 jako majitel mlýna v Židenicích (dnes část Brna) požádal o zapsání firmy do obchodního rejstříku (sídlo firmy bylo na Staré Osadě č. p. 43).\n\n"}
{"id": "1010398", "url": "https://cs.wikipedia.org/wiki?curid=1010398", "title": "Felix Dennis", "text": "Felix Dennis\n\nFelix Dennis (27. května 1947 – 22. června 2014) byl anglický mediální podnikatel, básník, bavič a filantrop. V 60. letech patřil mezi ústřední postavy kontroverzního časopisu \"Oz\". V roce 1973 založil vlastní vydavatelství Dennis Publishing, později vydávající tituly jako \"The Week\", \"Maxim\", \"Viz\", \"Health & Fitness\", \"Personal Computer World\" či \"MacUser\".\n\n"}
{"id": "1010410", "url": "https://cs.wikipedia.org/wiki?curid=1010410", "title": "Řeřišnice Matthioliho", "text": "Řeřišnice Matthioliho\n\nŘeřišnice Matthioliho (\"Cardamine matthioli\") je nevysoká planě rostoucí rostlina, druh rodu řeřišnice, která již v druhé půli jara vykvétá drobnými bílými květy.\n\nDruh je mozaikovitě rozšířen ve střední, jižní a jihovýchodní Evropě, od Švýcarska přes Itálii až po Černé moře na jihovýchodě, nejseverněji se vyskytuje v Polsku a na Slovensku. V České republice roste nejčastěji na Moravě v Hornomoravském, Dolnomoravském a Dyjsko-svrateckém úvalu a v Bílých Karpatech, ojediněle i na jihozápadě a severozápadě Čech. V české přírodě je řeřišnice Matthioliho hodnocena jako téměř ohrožený druh (C4a).\n\nVyskytuje se od nížin do středních poloh. Vyrůstá nejčastěji ve světlých a vlhkých lužních lesích, na mírně vlhkých loukách a pastvinách, v příkopech neb poblíž bažinatých míst, nesnáší dlouhodobé sucho ani zaplavování vodou. Požaduje mírně kyselý substrát, na množství živin není náročná.\n\nŘeřišnice Matthioliho je vytrvalá trsnatá bylina s lodyhou vysokou 15 až 50 cm. Přímá lodyha, rostoucí z oddenku jen zřídkakdy rozvětveného, je přímá, jednoduchá nebo větvená a vždy holá. Listy v přízemní růžici jsou lichozpeřené s 5 až 8 páry přisedlých nebo krátce řapíčkatých, okrouhlých, celokrajných nebo ostře vroubkovaných lístků, vrcholový je větší; v době kvetení tyto listy již usychají. Lodyžní listy jsou zpeřené, jejich segmenty jsou čárkovité až obkopinaté, obvykle celokrajné. Dolejší listy jich mívají až 14 párů a tento počet směrem k vrcholu klesá, spodní segmenty listů bývají nazpět ohnuté.\n\nOboupohlavné květy, velké do 2 cm, vyrůstají v hroznovitém květenství a jsou čtyřčetné. Lístky kalichu jsou asi 3 mm dlouhé a mají bílý blanitý okraj. Obvejčité korunní lístky s krátkým nehtem jsou velké asi 7 × 4 mm a mají bílou barvu s červenofialovým žilkováním. Šest čtyřmocných tyčinek nese žluté prašníky a čnělka polokulovitou bliznu. Rozkvétají v dubnu a květnu. Chromozomové číslo druhu je 2n = 16, ojediněle se na lokalitách společně objevují také aneuploidy s 2n = 17, 18, 20 a 21.\n\nPlody jsou šešule, dlouhé 15 až 35 mm a okolo 1 mm široké, které dozrávají na šikmých nebo vzpřímených stopkách.\n\n\n \n"}
{"id": "1010412", "url": "https://cs.wikipedia.org/wiki?curid=1010412", "title": "Eparchova kniha", "text": "Eparchova kniha\n\nEparchova kniha je sbírka nařízení, které regulovaly aktivity některých výrobních a obchodních cechů v Konstantinopoli. Tyto nařízení vyšly za vlády Leona VI. v roce 911 nebo 912, některé však zřejmě pocházely z pozdějších období. Nejstarší úplný dochovaný rukopis sbírky pochází až ze 14. století. Celá kniha byla rozdělena na 22 kapitol. Nařízení v ní uveřejněné se zaměřovaly např. na výrobce luxusních předmětů (zejména hedvábných tkanin a parfémů), výrobce svíček, obchodníky s poživatinami (masem, chlebem, rybami a vínem), dále také na některé služby (např. penězoměnce a notáře) a v neposlední řadě i na pomocníky eparcha. Sbírka však není úplná, neboť nepostihuje např. lékaře, holiče, hrnčíře, krejčí, obuvníky apod. Dosud není známo, zda se tyto regulace vztahovaly na celou říši nebo pouze na Konstantinopol. Stejně tak není známo, zda zde zmiňované cechy mají nějakou souvislost s pozdně antickými collegii nebo se jedná o novinku, která souvisela se snahou o oživení hospodářské činnosti v Byzantské říši po úpadku v 7. a 8. století.\n\n"}
{"id": "1010413", "url": "https://cs.wikipedia.org/wiki?curid=1010413", "title": "Karel Doležal (politik)", "text": "Karel Doležal (politik)\n\nKarel Doležal (* 29. června 1948 Žulová) je český politik, od roku 2009 do roku 2015 ředitel Úrazové nemocnice v Brně, v letech 2003 až 2004 první náměstek ministryně zdravotnictví ČR, v letech 2010 až 2014 zastupitel města Brna a od roku 2002 Městské části Brno-Žabovřesky.\n\nPo absolvování gymnázia v Brně vystudoval Fakultu managementu a Národohospodářskou fakultu Vysoké školy ekonomické v Praze.\n\nPo základní vojenské službě nastoupil v roce 1973 do Výzkumného ústavu makromolekulární chemie v Brně a následně na oddělení práce a mezd Domácích potřeb Brno. Postupně se v podniku dostal na různé vedoucí ekonomické pozice.\n\nV letech 1996 až 2000 pracoval jako vedoucí ekonomického úseku nemocnice v Hustopečích, mezi roky 2000 a 2001 byl pověřen jejím řízením. V letech 2001 až 2003 byl ředitelem Nemocnice TGM – Hodonín. Z této funkce byl odvolán pro špatné hospodaření, podle něj to byl politický krok.\n\nOd roku 2003 do roku 2004 působil jako 1. náměstek ministryně zdravotnictví ČR Marie Součkové a poradce ministra zdravotnictví ČR Jozefa Kubinyiho.\n\nV letech 2005 až 2008 pracoval jako náměstek pro řízení a ekonomiku v Nemocnici Milosrdných bratří Brno. Dne 19. června 2009 se stal ředitelem Úrazové nemocnice v Brně. Do výběrového řízení na tuto funkci v roce 2015 se nepřihlásil. Naopak zvítězil ve výběrovém řízení na funkci ředitele Nemocnice Hustopeče, do které byl jmenován ke dni 16. listopadu tohoto roku.\n\nKarel Doležal je ženatý a má dvě děti.\n\nJe členem ČSSD, v níž působí jako předseda Odborné zdravotní komise při Městském výkonném výboru ČSSD Brno-město.\n\nDo politiky vstoupil, když byl v komunálních volbách v roce 2002 zvolen za ČSSD do Zastupitelstva Městské části Brno-Žabovřesky. Mandát zastupitele městské části pak obhájil v komunálních volbách v roce 2006 i 2010. Působí také jako člen Rady Městské části Brno-Žabovřesky. V komunálních volbách v roce 2014 mandát zastupitele městské části obhájil.\n\nV komunálních volbách v 2010 kandidoval také do Zastupitelstva města Brna a uspěl.\n\nPokoušel se také dostat do Zastupitelstva Jihomoravského kraje, když kandidoval v krajských volbách v roce 2004, tentokrát ale neuspěl. Působí však jako místopředseda zdravotní komise Zastupitelstva Jihomoravského kraje.\n\nVe volbách do Senátu PČR v roce 2014 kandidoval za ČSSD v obvodu č. 60 – Brno-město. Se ziskem 17,47 % hlasů skončil v prvním kole na 2. místě a postoupil tak do kola druhého. V něm však poměrem hlasů 36,30 % : 63,69 % prohrál s nestraníkem za KDU-ČSL Zdeňkem Papouškem.\n"}
{"id": "1010415", "url": "https://cs.wikipedia.org/wiki?curid=1010415", "title": "Báň (Středolabská tabule)", "text": "Báň (Středolabská tabule)\n\nBáň (též \"Na Hřebínku\", 272 m n. m.) je vrch v okrese Nymburk Středočeského kraje. Leží asi 1 km východně od obce Hradčany, na katastrálním území obce Opočnice. Je to nejvyšší bod Královéměstecké tabule.\n\nGeomorfologicky vrch náleží do celku Středolabská tabule, podcelku Mrlinská tabule, okrsku Královéměstecká tabule, podokrsku Lovčická tabule a části Hradčanská kuesta.\n\nAutomobilem se dá nejblíže dopravit do Hradčan, odkud vede pěší modrá turistická stezka přes vrchol Báně (oblast zvaná též \"Hradčanský les\" a \"Báňský les\") do Dlouhopolska.\n"}
{"id": "1010418", "url": "https://cs.wikipedia.org/wiki?curid=1010418", "title": "Seznam dílů seriálu Sherlock", "text": "Seznam dílů seriálu Sherlock\n\nToto je seznam dílů seriálu \"Sherlock\". Britský detektivní seriál \"Sherlock\" začala jako třídílnou minisérii natáčet televize BBC v roce 2010. Klasické příběhy Arthura Conana Doyla byly volně přepracovány do současnosti. Hlavní postavy soukromého detektiva Sherlocka Holmese a jeho věrného přítele Dr. Watsona ztvárnili Benedict Cumberbatch a Martin Freeman. V roce 2014 televize ohlásila přípravu již čtvrté řady seriálu.\n\n<onlyinclude></onlyinclude>\n\nTřetí řadě seriálu předcházel krátký speciální díl \"Many Happy Returns\", který uvedla BBC na Vánoce 24. prosince 2013.\n\nMezi 3. a 4. sérií byl natočen speciální díl, který nese název \"Sherlock: Přízračná nevěsta\" (\"The Abominable Bride\"). Byl uveden 1. ledna 2016. Pouhý den po premiéře ve Velké Británii díl odvysílala Česká televize.\n\nZačátek natáčení trojice dílů čtvrté série bylo ohlášeno na jaro 2016. Série byla odvysílána v lednu 2017.\n"}
{"id": "1010420", "url": "https://cs.wikipedia.org/wiki?curid=1010420", "title": "2. československá fotbalová liga 1959/60", "text": "2. československá fotbalová liga 1959/60\n\nV soubojích 28. ročníku druhé nejvyšší fotbalové soutěže – 2. československé fotbalové ligy 1959/60 – se utkalo 28 mužstev ve dvou skupinách po 14 účastnících každý s každým dvoukolovým systémem podzim–jaro. Tento ročník začal v pátek 7. srpna 1959 v Plzni utkáním domácího Spartaku LZ se Spartakem Čelákovice (výhra domácích 4:3) a skončil v neděli 12. června 1960.\n\nPoznámky:\n\nPoznámky:\n\n"}
{"id": "1010421", "url": "https://cs.wikipedia.org/wiki?curid=1010421", "title": "KČT Česká Lípa", "text": "KČT Česká Lípa\n\nKČT Česká Lípa je aktivní turistický klub v České Lípě registrovaný jako odbor KČT u Liberecké oblasti Klubu českých turistů. Má zhruba 200 členů. V celostátní evidenci Klubu českých turistů má odbor přidělené číslo 107 003.\n\nNejstarším spolkem, který ve v převážně německy mluvící České Lípě věnoval turistice, byl v roce 1878 založený německý Excursions Club. Ten se později věnoval také muzejnictví a vlastivědě v severních Čechách. V Lužických horách také v této době vznikaly horské a alpské spolky, hlavně v sousedním Děčínsku a v Novém Boru. Jejich síť pod hlavičkou DÖAV se postupně rozprostírala i ve vnitrozemí.\n\nO založení odbočky Klubu československých turistů se postaral Bohumil Kinský v roce 1928. Téhož roku založil v České Lípě založený nevelký Český muzejní spolek, oba tyto spolky se opíraly o působení Národní jednoty severočeské. V severních Čechách existovala od roku 1933 Lužicko-jizerská župa KČST.\n\nV roce 1957 byl odbor začleněn do TJ Nářadí Česká Lípa a v roce 1973 pod TJ Lokomotiva Česká Lípa. Osamostatnili se pod obnoveným celostátním Klubem českých turistů v roce 1993.\n\n\nOdbor sestavuje každým rokem kalendář akcí, který mívá 50-200 položek. Jsou to turistické jedno i vícedenní pochody v Česku i zahraničí, akce pro příznivce různých druhů turistiky (pěší, lyžařské, cyklo, mototuristiky) i akce společenské (besedy s promítáním, schůze, školení). Účast na nich je možná i pro neorganizovanou veřejnost. Některé důležité akce (např. pochod S Adélou Českolipskem) jsou zároveň uveřejněny v krajském i celostátním kalendáři turistických akcí KČT. Odbor organizuje i spoluúčast na akcích jiných odborů či celostátních srazech. \n\nV roce 1998 odbor nechal vyrobit odznaky, k nimž vydal brožurku – záznamník Oblastního turistického odznaku Českolipsko. Obsahuje tipy na 72 míst vhodných k návštěvě turistů\na pravidla, po jejichž splnění lze odznak získat.\nVe dnech 17. až 18. listopadu 2005 českolipští turisté zorganizovali 34 ročník celostátní akce Za posledním puchýřem.\n\nV České Lípě na ulici Děčínská 1414 patří klubu Turistická ubytovna Adéla, kde se klub schází, má zde svou základnu a slouží celoročně i jako turistická ubytovna. Druhou základnou je Turistická ubytovna Českolipská chata ve Vlčí Hoře nedaleko Krásné Lípy v okrese Děčín. V obou zařízeních jsou poskytovány organizovaným turistům slevy (viz slevová karta KČT Eurobeds).\n\nKlub udržuje ve městě tři vývěsní skříňky, u vchodu před vilou Adéla, u hlavního vlakového nádraží v Bulharské ulici (do roku 1948 se jmenovala Nádražní) a ve vlakové stanici Česká Lípa – Střelnice. Má své webové stránky.\n\nV roce 2013 klub uspořádal v prostorách hradu Lipý výstavu \"Turistický kaleidoskop\", mapující na desítkách panelů rozvoj turistiky na celém okrese. Výstava trvala po celé léto.\n\nKČT Česká Lípa je zařazen do Liberecké oblasti KČT (jedna ze 14 krajských oblastí v Česku), která po reorganizaci vznikla k 1. lednu 2003. Ve výkonném výboru oblasti i sekcích má své zastoupení. Před vznikem Liberecké oblasti (dříve s názvem Ještědská) byl zařazen do již neexistující Labsko – Lužické oblasti KČT. \n\nProgramová rada ÚV KČT schválila v únoru 2000 udělení veřejného uznání II. stupně – Diplom s medailí tehdejší předsedkyni odboru paní Anne Machové.. O šest let později převzala za akci Za posledním puchýřem v České Lípě 2005 vyšší vyznamenání – Čestné uznání.\nV dubnu 2008 diplom s medailí ústředí KČT udělilo dalším turistům: Milan Zavadil, Pavel Vejtruba, Karel Kutík, Antonín Kaprál, Jaroslava Švehlová, Karel Chocholouš, manželé Haškovi, manželé Dobrovolní a Karla Blažková. Zároveň udělilo Čestné uznání paní Haně Polesné.\nV červnu 2014 převzalo vedení odboru prestižní ocenění \"Poděkování starostky 2014\".\n\nVe městě působí tři turistické oddíly mládeže s vazbou jak na KČT, tak Asociaci TOM. Jsou to TOM Chippewa, TOM Dakoti a TOM Děti lesů. \nDále je zde registrován klub KČT 107 031 Ovýt Česká Lípa. Několik klubů a oddílů TOM působí v dalších městech českolipského okresu – Novém Boru, Stráži pod Ralskem a Kamenickém Šenově. Počet turistických oddílů a kroužků se na okrese po roce 1990 zmenšuje.\n\n\n"}
{"id": "1010422", "url": "https://cs.wikipedia.org/wiki?curid=1010422", "title": "Západka", "text": "Západka\n\nZápadka, přesněji západkový mechanismus či západka-rohatka, je jednoduché mechanické zařízení, které spolu s odpovídajícím ozubeným kolem (rohatkou) dovoluje otáčení jen v jednom směru, kdežto v opačném směru mu brání. Používá se všude tam, kde je třeba zabránit zpětnému pohybu nějakého hřídele, například u hodinových pérovníků, u navijáků a podobně. \n\nZápadkové kolo je ozubené kolo s nesymetrickými zuby, které západku v jednom směru zvednou, v opačném směru se o ni zastaví. Západka je páčka, kterou k západkovému kolu přitlačuje buď pružina, anebo pouze její váha (gravitace).\n"}
{"id": "1010424", "url": "https://cs.wikipedia.org/wiki?curid=1010424", "title": "Karel Pazderský", "text": "Karel Pazderský\n\nKarel Pazderský (29. dubna 1894, Krchleby – duben nebo květen 1945, koncentrační tábor Mauthausen) byl český učitel a malíř – autodidakt.\n\nNarodil se jako předposlední z jedenácti dětí; všichni jeho starší sourozenci se během světové hospodářské krize odstěhovali za prací do USA. V roce 1909 byl přijat na učitelský ústav v Hradci Králové; v době studia byl také brankářem místního fotbalového klubu. Po absolvování ústavu v roce 1913 působil pedagogicky v různých obcích na Čáslavsku a okolí, mimo jiné v Třeboníně, Horušicích, Chotusicích, Zboží či v Míčově. V míčovském kostele sv. Matouše také namaloval dnes zničenou stropní fresku.\n\nV roce 1915 byl povolán do rakouské armády (zřejmě k 21. čáslavskému pěšímu pluku) a zúčastnil se dvou polních tažení na ruské frontě. Kvůli zranění strávil zbytek války ve Vídni, kde učil na tamní české menšinové škole.\n\nOd roku 1918 vyučoval na škole v obci Horky u Žehušic; zde se seznámil se svojí budoucí manželkou Kamilou. Poté učil ve škole ve Vlkanči, kde se jeho ženě narodil syn Karel a dcery Věra a Marie. Po otevření pomocné třídy v Čáslavi zde 1. září 1924 začal vyučovat postiženou mládež. Za svoji práci v této třídě byl několikrát vyznamenán Zemskou školskou radou (např.v roce 1937). Současně vyučoval na místním učitelském ústavu, učil kreslení na učňovských školách a vedl modelářské kursy. V Čáslavi byl také zpěvákem a archivářem místního pěveckého spolku Hlahol, vzdělavatelem Sokola a věnoval se i sportu – držel krajský rekord ve skoku o tyči a byl brankářem místního fotbalového klubu SK Čáslav.\n\nJeho životním koníčkem byla výtvarná tvorba – stal se autorem mnoha akvarelů i olejomaleb, na nichž zachytil městská zákoutí či architektonické dominanty obcí na Čáslavsku, věnoval se i krajinomalbě. Dvěma díly je reprezentován ve stálé expozici galerie Městského muzea a knihovny Čáslav.\n\nZa okupace r. 1942 byl pro neárijský původ manželky, se kterou se odmítl rozvést, propuštěn ze školství. Dne 16. ledna 1943 byl zatčen gestapem a převezen nejprve Kolína, poté do Terezína a nakonec do koncentračního tábora Sachsenhausen. Zemřel na přelomu dubna a května roku 1945 po evakuaci (pochodu smrti) v koncentračním táboře Mauthausen.\n\nJeho vnučkou je česká výtvarnice Kamila Ženatá.\n\n"}
{"id": "1010425", "url": "https://cs.wikipedia.org/wiki?curid=1010425", "title": "Athletissima 2014", "text": "Athletissima 2014\n\nAthletissima 2014 byl lehkoatletický mítink, který se konal 3. července 2014 v švýcarském městě Lausanne. Byl součástí série mítinků Diamantová liga.\n"}
{"id": "1010428", "url": "https://cs.wikipedia.org/wiki?curid=1010428", "title": "Vuk Echtner", "text": "Vuk Echtner\n\nVuk Echtner, křtěný Wolfgang (10. července 1905 v Poběžovicích - 16. února 1994 v Domažlicích) byl český bahaista, esperantista, učitel nevidomých v Klárově institutu a redaktor esperantské verze časopisu Zora pro nevidomé (esperantsky Aŭroro).\n\nPodle informací z rodných Poběžovic žil s rodiči a 13 sourozenci v drážní vodárně zvané \"pupenhauz\".\n\nUž jako 17letý mladík vyučoval esperanto v Klárově institutu pro nevidomé, jedním z jeho žáků byl i pozdější skladatel Jaroslav Ježek, který byl o rok mladší. Spolupracoval s Karlem Emanuelem Macanem, nevidomým hudebníkem, esperantistou a zakladatelem Knihovny a tiskárny pro nevidomé, který také vydával slepecký časopis Zora. Jeho esperantskou verzi Aŭroro vedl Vuk Echtner (1928-1975), vystřídal ho nevidomý Jiří Vychodil.\n\nV roce 1927 vydal v esperantu bahaistickou brožurku Marthy Rootové o vědeckých důkazech posmrtného života a v následujícím roce vlastní českou brožurku o Bahaistickém zjevení, takže někdy v této době se přiklonil k bahaistickému hnutí. Společně s Julianou Bendovou byl vůdčí osobností tohoto hnutí v Československu. V padesátých letech při pokusu o registraci tohoto náboženského hnutí byl zatčen a odsouzen na tři roky žaláře pro podvracení republiky, propuštěn po 22 měsích. S ženou Antonií se přestěhovali do obce Díly, kde se i nadále věnoval svým třem zájmům: nevidomým, bahaismu a esperantu.\n\nMezi esperantisty je znám i jako překladatel českých povídek do esperanta, spoluredaktor historie esperantského hnutí v českých zemích, vedoucí pedagogické sekce Českého esperantského svazu a čestný člen této organizace.\n\n\n\n\n\nNáboženské skupiny na okraji společnosti. (Katedra religionistiky a filosofie Filozofické fakulty Univerzity Pardubice, srpen 2009)\n\n"}
{"id": "1010429", "url": "https://cs.wikipedia.org/wiki?curid=1010429", "title": "Karel Doležal", "text": "Karel Doležal\n\nJméno a příjmení Karel Doležal má více nositelů:\n\n"}
{"id": "1010431", "url": "https://cs.wikipedia.org/wiki?curid=1010431", "title": "Jean-Luc Rougé", "text": "Jean-Luc Rougé\n\nJean-Luc Rougé [Žán-Lyk Rúž] (* 30. květen 1949 Clichy, Francie) je bývalý reprezentant Francie v judu.\n\n\nS judem začal ve 13 letech jako hráč ragby. Vytáhlá postava, dlouhé nohy, sebedůvěra a tvrdost ho na tatami zdobily. Jako většina Francouzů znal různé triky jak zapůsobit na rozhodčí. Měl výborné aši-waza a nadrilovanou techniku harai-goši, kterou zvládal na obě strany. V polovině 70. let se ještě považovalo poražení Japonce ve finálovém kole za senzaci. V roce 1975 se mu podařilo ve finále mistrovství světa porazit japonského soupeře a jako první Francouz získal zlatou medaili.\n\nVe své sportovní kariéře však musel oželet olympijskou medaili. V roce 1976 ho ve čtvrtfinále olympijského turnaje v Montrealu vyřadil muž se železnou kondicí Starbrook a v kategorii bez rozdílu vah prohrál souboj o bronz s judistickým bohémem Čočišvilim. V roce 1977 mu v reprezentaci znenadání vyrostla těžká konkurence v podobě dalšího judistického bohéma Parisiho (změnil občanství). Tehdy již zápasil v těžké váze, ale kvůli Parisimu musel v olympijském roce 1980 zpátky do polotěžké váhy. Snad kvůli předturnajovému hubnutí nebyl v den D ve své kůži a olympijské medaile se nedočkal (startoval jako mistr Evropy).\n\nPo skončení aktivní kariéry se velkou měrou podílel na rozvoji francouzského juda.\n\n"}
{"id": "1010433", "url": "https://cs.wikipedia.org/wiki?curid=1010433", "title": "Zahradnické nářadí", "text": "Zahradnické nářadí\n\nZahradnické nářadí, nástroje a pomůcky jsou zařízení přizpůsobené k provádění zahradnických operací. Tyto pomůcky jsou různé podle prováděné operace, mohou se lišit u některých druhů rostlin, ale mohou být specifické i podle lokality či provozovny. Mimo nástrojů jsou běžně užívány nádoby či bedýnky, k dočasnému uložení nebo držení materiálu, specifická nářadí pro přepravu materiálu - dvoukolové a jednokolové ploché vozíky, kolečko. Mezi nejjednodušší nářadí a pomůcky používané v zahradnictví patří přehnutý papír při výsevu nebo skleněná destička při přepichování, mezi nejkomplikovanější fumigátory a motorové nářadí. V zahradnictví jsou ovšem používány i poměrně složitější stroje, jako je například balíčkovač sadby nebo nářadí pro přesné setí. Zahradnický nůž lze označit za nástroj, stejně tak jej lze označit za nářadí, nebo pomůcku, podle operace, podle hlediska. Pro specifické obory zahradnictví, například u úprav bonsají, jsou některé nástroje dále specificky upraveny a poněkud se liší od běžně užívaných. Uvedené seznamy jsou povšechné, nekompletní.\n\n\n"}
{"id": "1010434", "url": "https://cs.wikipedia.org/wiki?curid=1010434", "title": "Skákala", "text": "Skákala\n\nSkákala (vlastním jménem Petr Skala) je brněnský výtvarník a designer. Je první Čech, který získal prestižní ocenění Red Dot – Best of the Best. \n\nPetr Skala se narodil v Brně. Vyučil se zámečníkem, pak pracoval v několika grafických studiích. Při studiu na Fakultě výtvarných umění Vysokého učení technického v Brně absolvoval stáž na britské Bradford College. Po studiu působil v nizozemském studiu Fabrique. V současné době žije a pracuje v Praze v České republice. Skákala se zabývá především animací, grafickým, webovým a motion designem. \n\nZa stop motion animaci pro nizozemskou společnost Van Beem & Van Haagen získal v roce 2010 jako první Čech jednu z nejprestižnějších ocenění v designu Red Dot – Best of the Best. Jeho práce získaly další ocenění – iF communication design, Art Directors Club Award (bronzová), European Design Award (broznová), HOW's Poster Design Award, Videomapping Maestro. Zhruba 18 let (s několika přestávkami) byl dvorním designérem festivalu Jazzfestbrno. Věnuje se také videomappingu a v roce 2011 se zlínksým uskupením Hucot získal cenu Videomapping Maestro na festivalu VZÁŘÍ za mapping na budovu Krajinské lékárny v Olomouci. \n\nSkákala příležitostně extenduje svůj záběr do oblasti produktového designu a v roce 2014 společně se společností Gravelli vytvořil interaktivní světlo Project 1.1 (Concrete Lightplace). \n\nS designérem Martinem Jedličkou v roce 2012 založil kreativní poradnu Nomad Design, které se účastnili další profesionálové z oboru (především textař Lukáš Dlabaja a kreativec Martin Kermes). Z Nomad Design v roce 2014 vzniklo studio NMDS, do kterého oba designéři přizvali Martina Kermese. Skákala v dubnu 2018 společnost NMDS opustil a věnuje se klientům a projektům pod vlastní značkou SKÁKALA. V současnosti je např. designérem festivalu Dvořákova Olomouc. \n\n"}
{"id": "1010435", "url": "https://cs.wikipedia.org/wiki?curid=1010435", "title": "Loïc Rémy", "text": "Loïc Rémy\n\nLoïc Rémy (* 2. ledna 1987, Lyon, Francie) je francouzský fotbalový útočník či záložník a reprezentant, od roku 2017 hráč klubu UD Las Palmas. Hraje na křídle. Účastník Mistrovství světa 2014 v Brazílii.\n\nV seniorském fotbale debutoval v dresu Olympique Lyon.\n\nV létě 2014 přestoupil do Chelsea jako náhrada za Fernanda Torrese. Debutoval 13. září, když v 71. minutě nahradil Diega Costu za stavu 3:1 pro Chelsea. Hned po 9 minutách na hřišti zvýšil náskok blues přesnou střelou k tyči. Chelsea nakonec vyhrála 4:2. Svůj debut v Lize mistrů UEFA si připsal 17. září když v 74. minutě vystřídal Williana. Chelsea nakonec remízovala s FC Schalke 04 1:1. První gól v této soutěži si připsal 21. října ve 13. minutě proti slovinskému NK Maribor. O tři minuty později musel být ale kvůli zranění třísla vystřídán.\n3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup.\n\n30. srpna 2016 odešel z Chelsea na hostování do jiného anglického klubu Crystal Palace FC.\nV září 2017 přestoupil z Chelsea jako volný hráč do španělského klubu UD Las Palmas.\n\nHrál za mládežnické výběry Francie U20 a U21.\n\nLoïc Rémy debutoval v A-mužstvu Francie 2. 6. 2009 v přátelském utkání v Saint-Étienne proti reprezentaci Nigérie (porážka 0:1).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\n\n"}
{"id": "1010437", "url": "https://cs.wikipedia.org/wiki?curid=1010437", "title": "Václav Šimánek (politik ČSSD)", "text": "Václav Šimánek (politik ČSSD)\n\nVáclav Šimánek (* 27. července 1970) je český politik a lékař-chirurg, v letech 2008 až 2016 zastupitel a zároveň postupně radní a náměstek hejtmana Plzeňského kraje, od roku 2019 opět zastupitel Plzeňského kraje, radní a zastupitel obce Nezvěstice, člen ČSSD.\n\nPo absolvování Gymnázia Blovice (1984 až 1988) vystudoval obor všeobecné lékařství na Lékařské fakultě Univerzity Karlovy v Hradci Králové (1988 až 1994, získal titul MUDr.). Vzdělání si pak ještě rozšířil postgraduálním studiem na Lékařské fakultě Univerzity Karlovy v Plzni (1999 až 2007, získal titul Ph.D.).\n\nV letech 1994 až 1995 pracoval jako lékař na chirurgickém oddělení Nemocnice Liberec a v letech 1995 až 1997 jako lékař na neurochirurgickém oddělení Fakultní nemocnice Plzeň. Po získání specializace chirurgie I. stupně v roce 1997 přešel na chirurgickou kliniku Fakultní nemocnice Plzeň. Další specializace získal v letech 2002 (chirurgie II. stupně) a 2008 (traumatologie).\n\nOd roku 2003 působí také jako lektor na Lékařské fakultě Univerzity Karlovy v Plzni.\n\nAngažoval se také jako místopředseda správní rady Nadačního fond Plzeňského kraje pro vzdělávání zdravotnických pracovníků (2010 až 2012). Od roku 2010 je členem správní rady obecně prospěšné společnosti Regionální rozvojová agentura Plzeňského kraje.\n\nV létě 2014 se rozhodl přihlásit do výběrového řízení na post ředitele Fakultní nemocnice Plzeň. Toto jeho rozhodnutí provázely kontroverze, jelikož byl náměstkem hejtmana a mohlo tak jít o politickou trafiku. Předchozí ředitelka Jaroslava Kunová navíc skončila ve funkci po kritice ministra vnitra ČR a bývalého hejtmana Plzeňského kraje Milana Chovance, který byl v nemocnici operován a následnou léčbu provázely komplikace. Kunová přitom sama odmítla, že by na její odchod někdo tlačil.\n\nVáclav Šimánek je ženatý a žije v obci Nezvěstice.\n\nDo politiky vstoupil, když kandidoval jako nestraník za ČSSD v komunálních volbách v roce 2006 do Zastupitelstva obce Nezvěstice na Plzeňsku a byl zvolen. Krátce nato vstoupil do ČSSD. Mandát zastupitele obce obhájil v komunálních volbách v roce 2010. V listopadu 2006 byl navíc zvolen radním obce. Také ve volbách v roce 2014 obhájil mandát obecního zastupitele. Ve volbách v roce 2018 již nekandidoval.\n\nDo vyšší politiky se dostal po krajských volbách v roce 2008, kdy byl zvolen zastupitelem Plzeňského kraje. Mandát krajského zastupitele obhájil v krajských volbách v roce 2012. Navíc byl v roce 2008 (a opět v roce 2012) zvolen radním kraje pro zdravotnictví a v lednu 2014 náměstkem hejtmana pro oblast zdravotnictví. Ve volbách v roce 2016 se mu však nepodařilo obhájit mandát krajského zastupitele (skončil jako první náhradník). Do krajského zastupitelstva se vrátil v únoru 2019, když na mandát rezignoval jeho stranický kolega Václav Votava.\n\nVe volbách do Senátu PČR v roce 2014 kandidoval za ČSSD v obvodu č. 9 – Plzeň-město. Se ziskem 21,40 % hlasů skončil v prvním kole na 2. místě a postoupil tak do kola druhého. V něm však poměrem hlasů 45,73 % : 54,26 % prohrál s kandidátem ODS a Koruny České Lumírem Aschenbrennerem.\n"}
{"id": "1010441", "url": "https://cs.wikipedia.org/wiki?curid=1010441", "title": "Gusli", "text": "Gusli\n\nGusli () je nejstarší ruský strunný hudební nástroj. Zařazuje se do skupiny brnkacích nástrojů, stavbou se podobá citeře.\n\nV principu se podle stavby funkce rozlišují dvě skupiny – křídlové () a přilbicové (). Gusli mívají od 5 do 25 strun naladěných podle stupňů diatonické stupnice v mixolydickém durovém modusu, přičemž dolní nebo horní krajní struny se mohou používat jako bourdonové (soustavně znějící během hry). Existuje přibližně 12 různých způsobů naladění guslí.\n\n\"Křídlové gusli\" mívají různou podobu, ale společným znakem jsou struny natažené vějířovitě podél těla nástroje. Strun je od 5 do 17. Při hře na křídlové gusli se zpravidla hraje melodie najednou na všech strunách a nežádoucí tóny se tiší prsty levé ruky. Zvláštním typem křídlových guslí jsou gusli s hracím okem, tzv. \"novgorodské\", mají ze zadní strany otvor (\"okno\", podobně jako u skandinávských lyr) pro ruku hudebníka. Na struny se brnká prsty levé ruky, stejně jako u křídlových guslí. Nástroj se při hře drží vertikálně, přičemž dolní konec je opřen o koleno nebo o pás hudebníka.\n\n\"Přilbicové gusli\" mají podobu přilbice či poloelipsy a od 10 do 25 strun. Gusli se opírají o nohy a břicho, přičemž jsou položeny na nohy buď kolmo s mírným náklonem k tělu hudebníka nebo horizontálně. I způsob hry je odlišný: struny se zachycují prsty obou rukou - levou se hrají basy, pravou melodie.\n\nV 18. století se začaly konstruovat i modernější podoby gusli ve formě stolečků.\n"}
{"id": "1010446", "url": "https://cs.wikipedia.org/wiki?curid=1010446", "title": "Dieter Lindner", "text": "Dieter Lindner\n\nDieter Lindner (* 18. ledna 1937 Nebra) je bývalý německý atlet, chodec, mistr Evropy z roku 1966.\nSpecializoval se na chůzi na 20 kilometrů. V této disciplíně startoval na olympiádě v Melbourne v roce 1956 a na mistrovství Evropy ve Stockholmu o dva roky později. V obou případech byl diskvalifikován a závod nedokončil. Na olympiádě v Římě v roce 1960 skončil v chodeckém závodě na 20 kilometrů čtvrtý. Při svém třetím olympijském startu v Tokiu v roce 1964 vybojoval v této disciplíně stříbrnou medaili. Největšího úspěchu dosáhl na evropském šampionátu v Budapešti, kde v závodě na 20 kilometrů chůze zvítězil.\n"}
{"id": "1010447", "url": "https://cs.wikipedia.org/wiki?curid=1010447", "title": "Křížové procesí v Kurské gubernii", "text": "Křížové procesí v Kurské gubernii\n\nKřížové procesí v Kurské gubernii (rusky \"Крестный ход в Курской губернии\") je název obrazu ruského malíře Ilji Repina, namalovaného v letech 1880–1883.\n\nIlja Repin, významný představitel ruského výtvarného realismu druhé poloviny 19. století, se vícekrát ve svých dílech soustředil na zachycení sociálního postavení prostého venkovského lidu. Repinův realismus byl příznačný především tím, že i ten technicky nejdokonalejší obraz byl zároveň z uměleckého hlediska dílem s nesmírnou duchovní hloubkou. Po svém prvním velkolepém obraze \"Burlaci na Volze\" téma ostrých společenských protikladů zachytil na monumentálním plátně \"Křížové procesí v Kurské gubernii\".\n\nKdyž se v roce 1876 vrátil z tříletého zahraničního pobytu, usadil se načas v Petrohradě a v rodném Čugujevě. Zde hledal nové motivy pro svá díla. Při jedné z vycházek do okolí uviděl křížovou procesí. Po návratu domů jej zachytil na několika skicách; tehdy v něm dozrálo rozhodnutí namalovat velký obraz na toto téma.\n\nAby získal dostatek podnětů k namalování díla, rozhodl se vycestovat do Kurské gubernie, známé svými velkolepými křížovými procesími. Zde začal pracovat současně na dvou obrazech. Vznikly tak dvě varianty na jedno téma. První z nich je \"Zjevení ikony\", které však později přemaloval. Významnější je druhá verze - \"Křížové procesí v Kurské gubernii\", při jejíž tvorbě strávil tři roky.\n\nNámět obrazu je velmi jednoduchý, dá se vyprávět několika slovy. Během velkého sucha po prašné zemi rozpálené dlouhými vedry putuje nekonečný zástup lidí. Nesou do kostela zázračnou ikonu, přičemž usilují o zachování všech obřadních zvyklostí takovéhoto procesí.\n\nVíce než samotný námět však zaujme kompoziční stránka díla. Jednoznačné jí dominuje téměř nekonečné množství postav. Každá z nich je odpozorovaná ze života, přesně charakterizovaná a typizovaná. I ty nejdrobnější postavy a hlavy v pozadí, které jsou sotva rozeznatelné prachem zvířeným stovkami párů nohou, jsou přesně viděné, i když naznačené sotva znatelnými tahy štětce.\n\nVpředu kráčejí urostlí sedláci, kteří, hrdí na svou roli, nesou ohromné tabernákulum. Za nimi jdou dvě ženy s pouzdrem na ikony následované skupinou zpěváků. Střed obrazu tvoří, poněkud v pozadí, tři představitelé místní honorace. Tlustá a vyparáděná žena drží v rukou bohatě zdobenou zázračnou ikonu. Její důležitý výraz tváře dává tušit, jak se cítí povznesená. Přesně ve středu obrazu důstojně kráčí vousatý a rozcuchaný kněz s kadidlem v ruce. Kompars obrazu tvoří dav lidí, který se vine vpřed v naději, že jim zázračná ikona přinese úlevu v jejich zbídačelém životě.\n\nZástup je pestrý tak, jak je Rusko různorodé. Divák mezi lidmi poznává množství typů, povah a lidských psychologii. V jednu chvíli se zdá, že to není houf lidské masy, ale proud samého života, plný nejostřejších protikladů, sociální nevraživosti, který neustále pulzuje v nikdy nekončícím koloběhu času. V množství lidí divák na jedné straně vidí sedlácké haleny proti svátečním drahým šatům, dlouhým pochodem znavených venkovanů proti na koních se nesoucím členům honorace. Zároveň je z díla jasně patrné chování lidí a jejich vztah k samotnému procesí - od chladné lhostejnosti šlechty až po bigotní mužiky, reprezentované otrhaným, ustaraným hrbáčem vlevo v popředí, který se pokouší dostat se do čela procesí.\n\nCelý obraz je zalit slunečním jasem, který s spolu lazurovým nebem dokresluje horkou atmosféru letního dne.\n\nV obraze Repin shrnul všechny své dosavadní lidské a umělecké poznatky a \"Křížové procesí\" právem patří mezi jeho nejlepší díla. Repin obrazem dokázal výrazněji než kdekoliv jinde skloubit kompoziční a obsahovou stránku. Divák má pocit, jakoby se sám ocitl v tomto mohutném životním davu.\n\nPo dokončení obrazu jej Repin vystavil v roce 1883 na XI. putovní výstavě sdružení peredvižniků. To už byl v majetku P. M. Treťjakova, který ho po skončení výstavy umístil ve své galerii. Tímto dílem nastoupil Repin cestu k vrcholné slávě.\n\n"}
{"id": "1010449", "url": "https://cs.wikipedia.org/wiki?curid=1010449", "title": "Jevgenij Maskinskov", "text": "Jevgenij Maskinskov\n\nJevgenij Ivanovič Maskinskov (rusky Евгений Иванович Маскинсков), (19. prosince 1930 Alexandrovka – 25. ledna 1985) byl sovětský atlet, chodec, mistr Evropy v chůzi na 50 km z roku 1958.\nSvůj nejlepší výkon v chůzi na 50 kilometrů – 4:08:57 – vytvořil v roce 1956. Ve stejném roce vybojoval na olympiádě v Melbourne v této disciplíně stříbrnou medaili.\nO dva roky se na ve Stockoholmu stal mistrem Evropy v závodě na 50 kilometrů chůze. Po skončení sportovní kariéry působil jako trenér.\n"}
{"id": "1010450", "url": "https://cs.wikipedia.org/wiki?curid=1010450", "title": "Dílce (Středolabská tabule)", "text": "Dílce (Středolabská tabule)\n\nDílce (366 m n. m.) je vrch v okrese Kolín Středočeského kraje. Leží asi 1 km severovýchodně od obce Barchovice, na pomezí katastrálních území Barchovic a obce Malotice. Je to nejvyšší významný bod Středolabské tabule.\n\nVrch náleží do celku Středolabská tabule, podcelku Českobrodská tabule, okrsku Kouřimská tabule a Malotické části.\n\nVrch je snadno přístupný od silnice Barchovice – Malotice, od které leží 450 m západně. Přímo na vrchol nevede žádná cesta. Východně vede modrá turistická značka údolím Výrovky.\n"}
{"id": "1010451", "url": "https://cs.wikipedia.org/wiki?curid=1010451", "title": "Václav Šimánek", "text": "Václav Šimánek\n\nJméno a příjmení Václav Šimánek má více nositelů:\n\n"}
{"id": "1010454", "url": "https://cs.wikipedia.org/wiki?curid=1010454", "title": "Tiamat (hudební skupina)", "text": "Tiamat (hudební skupina)\n\nTiamat je švédská metalová kapela. Byla založena roku 1987 ve Stockholmu pod názvem Treblinka (což byl nacistický vyhlazovací tábor v Polsku) a původně hrála death/black metal. V roce 1989 se po vydání dvou dem a jednoho EP přejmenovala na Tiamat (Tiamat je v sumerské, babylónské, akkadské a asyrské mytologii bohyně oceánu). Lze ji zařadit do první vlny švédských death metalových skupin vedle např. Entombed, Dismember, Therion, Grave, Unleashed, Edge of Sanity, které vydaly svá debutní LP na počátku 90. let 20. století.\n\nJejich prvotní dlouhohrající deska se jmenuje \"Sumerian Cry\" a vyšla v roce 1990. Následná tvorba začíná ustupovat od klasického death metalu. Alba \"The Astral Sleep\" (1991) a především \"Clouds\" (1992) vykazují příznaky doom metalu. Výrazný milník v tvorbě znamenalo čtvrté LP \"Wildhoney\" z roku 1994 nahrané v německém Dortmundu, které zaznamenalo velký ohlas.\n\nDalší tvorba kapely se již orientuje na gothic metal až gothic rock.\n\nVe starém logu, které kapela užívala až do vydání alba \"Clouds\" a živáku \"The Sleeping Beauty – Live in Israel\" je nápis Tiamat vsazen do obráceného pentagramu a písmena T v nápisu jsou stylizována jako obrácené kříže. Logo dotváří netopýří křídla.\n\nNovější logo používané od alba \"Wildhoney\" tvoří jednoduchý nápis velkými písmeny TIAMAT.\n\n\n\n"}
{"id": "1010456", "url": "https://cs.wikipedia.org/wiki?curid=1010456", "title": "Pavel Treťjakov", "text": "Pavel Treťjakov\n\nPavel Michajlovič Treťjakov (; , Moskva – , Moskva) byl ruský podnikatel, mecenáš, sběratel uměleckých děl, zakladatel a první ředitel Treťjakovské galerie.\n\nNarodil se 27. prosince (15. prosince podle starého kalendáře) 1832 v Moskvě v rodině kupce. Získal pouze domácí vzdělání, svou životní dráhu začal v obchodě svého otce. Spolu s bratrem Sergejem (stejně vášnivým uměleckým sběratelem) velmi úspěšně rozvíjeli otcův podnik.\n\nV roce 1865 se oženil s Věrou Nikolajevnou Mamontovovou, sestrou známého mecenáše a podnikatele S. I. Mamontova. Celkově se jim spolu narodilo šest dětí (čtyři dcery a dva synové).\n\nOd padesátých let se datuje Treťjakovův zájem o ruské výtvarné umění a sběratelství uměleckých děl. Základem jeho sbírky se staly obrazy \"Pokušení\" (1857) N. G. Sildera a \"Potyčka s finskými pašeráky\" (1853) V. G. Chuďakova. Dalšími významnými přírůstky byly díla I. P. Trutněva, A. K. Savrasova, K. A. Trutovského, F. A. Bruniho a dalších umělců. Sběratelská vášeň ho přivedla na myšlenku zřízení obrazárny, která by shromažďovala, uchovávala a vystavovala významná díla domácích autorů. Již počátkem šedesátých let Treťjakov napsal:\n\nV následujících letech se Treťjakovova sbírka rozšiřovala o další přírůstky, např. \"Odpočinek vězňů\" V. I. Jakobyho, \"Poslední jař\" M. P. Klodta a jiné. Treťjakov vysoce hodnotil tvorbu realisty V. G. Perova, jehož množství děl, např. \"Vesnické křížové procesí na Velikonoce\", \"Trojka\", \"Diletant\", \"Nad synovým hrobem\" a další, dodnes tvoří významnou část uměleckých sbírek Treťjakovské galerie. Perovovou zásluhou byla Treťjakovova sbírka obohacena o kolekci portrétů významných kulturních buditelů.\n\nV roce 1864 Treťjakov získal do své sbírky první dílo s historickou tematikou - \"Kněžna Tarakovova\" K. D. Flavického.\n\nTreťjakovův hlavní cíl - vytvoření jedinečné umělecké kolekce - nabíral jasné kontury. Sběratelství ho přivedlo k přátelství s mnoha významnými umělci, kteří považovali za čest být jeho přáteli a často ho zvali do svých ateliérů. Některé díla vznikala dokonce na Treťjakovovu přímou objednávku.\n\nV roce 1874 se rozhodl k výstavbě budovy, v níž by svou sbírku shromáždil. Ke svému domu dal Treťjakov přistavět dvoupodlažní přístavbu, kterou tvořily dva sály. Dalších šest sálů bylo přistavěných k domu v roce 1882, o tři roky nato sedm sálů a v roce 1892 přibylo šest nových sálů. V těsné blízkosti rodinného sídla Treťjakovových na Lavrušinské ulici tak vznikl jedinečný komplex budov plně odpovídající potřebám obrazové galerie.\n\nV srpnu 1892 Pavel Treťjakov listem oficiálně daroval městu Moskva a jeho obyvatelům jak celou svou sbírku, tak i část rodinného sídla, ve které byla sbírka umístěna pod podmínkou, že sbírka se nerozprodá a bude přístupná široké veřejnosti. Moskevská městská rada přijala dar 15. září 1892 a darované kolekci dala název \"Městská umělecká galerie Pavla a Sergeje Treťjakovových\" (\"Городская художественная галерея Павла и Сергея Михайловичей Третьяковых\"). Dar sestával z 1287 obrazů, 518 kreseb a 9 soch ruských mistrů a 75 obrazů a 8 kreseb evropských (především německých a francouzských) malířů druhé poloviny 19. století. Treťjakov se stal jejím prvním ředitelem a vděčné město mu udělilo titul \"Čestný občan Moskvy\". Po smrti mladšího bratra Sergeje v létě téhož roku se podle jeho závěti staly součástí sbírky Pavla Treťjakova i jím shromážděná díla.\n\nTreťjakov nadále kupoval umělecká díla jednak z finančních prostředků, které každoročně na tyto účely přidělováno město (5000 rublů), jakož i za vlastní peníze, přičemž zakoupená díla následně daroval galerii.\n\nPro širokou veřejnost byla galerie otevřena v srpnu 1893 pod názvem \"Moskevská městská umělecká galerie Pavla a Sergeje Treťjakovových\" (\"Московская городская художественная галерея Павла и Сергея Третьяковых\").\n\nNa sklonku života byl Pavel Michajlovič Treťjakov členem Moskevského oddělení Rady obchodu a manufaktur a také aktivním členem petrohradské Akademie výtvarných umění.\n\nPo své smrti 4. (16.) prosince 1898 byl pohřben na Danilovském hřbitově vedle svých rodičů a bratra Sergeje. O padesát let později (v roce 1948) byly tělesné ostatky obou bratrů převezeny na Novoděvičí hřbitov.\n\n"}
{"id": "1010461", "url": "https://cs.wikipedia.org/wiki?curid=1010461", "title": "Zemina (zahradnictví)", "text": "Zemina (zahradnictví)\n\nZemina je v oboru zahradnictví název pro různé směsi organických a anorganických složek různého původu, používaných k tvorbě pěstebních substrátů v zahradnictví. Kvality zeminy jsou odvislé od druhu pěstované rostliny, respektive od jejich nároků na pěstební podmínky. \n\nPožadavky na vlastnosti zeminy se liší dle druhu. Obecně lze říci, že jsou vyžadovány tyto vlastnosti: \n\nZahradnické zeminy lze dělit například podle: \n\n\n\n\n\n\n\n\n"}
{"id": "1010462", "url": "https://cs.wikipedia.org/wiki?curid=1010462", "title": "Valerij Spicyn", "text": "Valerij Spicyn\n\nValerij Anatoljevič Spicyn (; 5. prosince 1965 Magnitogorsk) je bývalý ruský atlet, chodec, mistr Evropy v chůzi na 50 km z roku 1994.\nSpecializoval se na trať 50 kilometrů chůze. Na olympiádě v Barceloně v roce 1992 skončil v této disciplíně čtvrtý, na mistrovství světa o rok později vybojoval na této trati bronzovou medaili. Vítězem v závodě na 50 kilometrů chůze se stal na evropském šampionátu v Helsinkách v roce 1994. Na mistrovství světa v roce 1995 chodecký závod na 50 kilometrů nedokončil. Několik dalších sezón nestartoval na mezinárodních závodech, v roce 2000 zvítězil na mistrovství Ruska v závodě na 50 kilometrů chůze časem 3:37:26 a vytvořil tak světový rekord. Zajistil si tak start na olympiádě v Sydney, kde však závod nedokončil.\n"}
{"id": "1010463", "url": "https://cs.wikipedia.org/wiki?curid=1010463", "title": "U Písku (Středolabská tabule)", "text": "U Písku (Středolabská tabule)\n\nU Písku (341 m n. m.) je vrch v okrese Kutná Hora Středočeského kraje. Leží asi 1,5 km jihozápadně od obce Okřesaneč, na jejím katastrálním území. Je to nejvyšší bod Čáslavské tabule.\n\nVrch náleží do celku Středolabská tabule, podcelku Čáslavská kotlina, okrsku Ronovská tabule a podokrsku Hostovlická kotlina.\n"}
{"id": "1010465", "url": "https://cs.wikipedia.org/wiki?curid=1010465", "title": "Alexandr Potašov", "text": "Alexandr Potašov\n\nAlexandr Potašov (bělorusky Аляксандр Паташоў, rusky Александр Анатольевич Поташов) (* 12. března 1962, Vitebsk) je bývalý běloruský atlet, startující v prvních letech své sportovní kariéry za Sovětský svaz, mistr světa v chůzi na 50 km.\nSpecializoval se na chůzi na 50 kilometrů. Na olympiádě v Soulu v roce 1988 v této disciplíně skončil čtvrtý. V roce 1991 při světovém šampionátu v Tokiu došel do cíle současně se svým krajanem Andrejem Perlovem, se kterým byl většinu závodu v čele (a chtěli tak získat společně zlaté medaile). Po čtyřech hodinách zkoumání cílové fotografie oznámili rozhodčí, že o jednu setinu sekundy zvítězil Potašov. V následujících letech už většího úspěchu na mezinárodních soutěžích nedosáhl.\n\n"}
{"id": "1010468", "url": "https://cs.wikipedia.org/wiki?curid=1010468", "title": "Seznam nejvyšších televizních věží světa", "text": "Seznam nejvyšších televizních věží světa\n\nTento seznam zahrnuje 20 nejvyšších televizních věží světa.\n"}
{"id": "1010469", "url": "https://cs.wikipedia.org/wiki?curid=1010469", "title": "Petr Mihálik", "text": "Petr Mihálik\n\nIng. Petr Mihálik (* 7. října 1960) je český politik a systémový inženýr, v letech 2010 až 2014 zastupitel města Ostravy a dlouholetý zastupitel Městského obvodu Ostrava-Poruba (v letech 2002 až 2006 radní a od roku 2006 místostarosta), člen ČSSD.\n\nVystudoval obor systémové inženýrství na Ekonomické fakultě Vysoké školy báňské v Ostravě (promoval v roce 1986, získal titul Ing.).\n\nPracoval jako programátor - analytik a softwarový pracovník. Od roku 1992 je živnostníkem. Má specializovanou firmu (realitní agentura Realsoft) na správu nemovitostí a tvorbu aplikačního softwaru (a je tak zaměstnavatelem necelých dvou desítek odborných pracovníků).\n\nPetr Mihálik je ženatý a má syna, žije v Ostravě.\n\nOd roku 1997 je členem ČSSD.\n\nDo politiky vstoupil, když byl v komunálních volbách v roce 1998 zvolen do Zastupitelstva Městského obvodu Ostrava-Poruba. Mandát zastupitele městského obvodu pak obhájil v komunálních volbách v roce 2002, 2006 a 2010. Navíc byl v roce 2002 zvolen radním městského obvodu a od roku 2006 působí jako místostarosta, který má na starosti odbor investic. V komunálních volbách v roce 2014 vedl úspěšně kandidátku ČSSD a obhájil post zastupitele městského obvodu. ČSSD zároveň tamní volby vyhrála.\n\nV komunálních volbách v roce 2010 se pak rozhodl kandidovat za ČSSD do Zastupitelstva města Ostravy a uspěl.\n\nDo vyšší politiky se pokoušel dostal, když kandidoval ve volbách do Poslanecké sněmovny PČR v roce 2013 na 15. místě kandidátky ČSSD v Moravskoslezském kraji, ale nebyl zvolen.\n\nVe volbách do Senátu PČR v roce 2014 kandidoval za ČSSD v obvodu č. 72 – Ostrava-město. Se ziskem 19,81 % hlasů skončil v prvním kole na 2. místě a postoupil tak do kola druhého. V něm však poměrem hlasů 47,06 % : 52,93 % prohrál s nestraníkem za hnutí ANO 2011 Peterem Kolibou.\n\npetrmihalik.cz - oficiální webová prezentace\n"}
{"id": "1010471", "url": "https://cs.wikipedia.org/wiki?curid=1010471", "title": "Igor Ter-Ovanesjan", "text": "Igor Ter-Ovanesjan\n\nIgor Aramovič Ter-Ovanesjan (rusky: \"Игорь Арамович Тер-Ованесян\"; * 19. května 1938 Kyjev) je bývalý sovětský atlet s ukrajinskými a arménskými kořeny, trojnásobný mistr Evropy ve skoku do dálky.\n\nÚčastnil se celkem pěti olympiád (v letech 1956 až 1972) – v Římě v roce 1960 a v Tokiu v roce 1964 vybojoval v soutěži dálkařů bronzovou medaili. Třikrát se stal mistrem Evropy ve skoku do dálky (v letech 1958, 1962 a 1969), dvakrát získal na evropském šampionátu stříbrnou medaili (v letech 1966 a 1971).\n\nDvakrát vytvořil světový rekord ve skoku do dálky – 10. června 1962 v Jerevanu výkonem 831 cm a 19. října 1967 v Mexiku výkonem 835 cm (vyrovnal tak rekord Ralpha Bostona z roku 1965). Po skončení sportovní kariéry byl trenérem sovětských dálkařů.\n\n\n\n"}
{"id": "1010475", "url": "https://cs.wikipedia.org/wiki?curid=1010475", "title": "Trojka (obraz)", "text": "Trojka (obraz)\n\nTrojka (rusky \"Тройка\") je název obrazu ruského malíře-realisty Vasilije Grigorijeviče Perova z roku 1866.\n\nPerovovy obrazy podávají svědectví o postavení nejchudších lidových mas v Rusku v období poloviny 19. století. Právě sociálně-společenská tematika dominuje většině jeho děl. Vedle tzv. selských námětů, odrážejících život prostých mužiků, ve značné části obrazů věnuje pozornost životu města s celou mnohotvárností jeho projevů. K sérii tzv. městských obrazů patří i dílo \"Trojka\" (uváděno někdy s podtitulem \"Učni vezou vodu\").\n\nNázev díla evokuje známý obraz ze zasněžené ruské země, kde tři koně s cinkajícími chomouty v rychlém klusu za sebou táhnou saně.\n\nJiž při zběžném pohledu diváka zaujmou dojímavé typy dětí. Současně se před ním odvíjí dramatický a pochmurný obraz – v zimní vánici po vyjeté cestě, vezou tři řemeslnické děti na sáňkách namrzlý sud s vodou. Jejich únavou vyčerpané tváře vyvolávají pocit hlubokého rozhořčení a lítosti. Místo radostného dětství znají pouze otrockou dřinu, hlad a zimu. Z jejich pohledu čteme maximální vypětí sil, které musí vynaložit, aby těžké sáňky vytáhly s hlubokého závozu. Zřejmě se nad jejich osudem slitoval mladý muž, když jim pomáhá zezadu sáňky tlačit.\n\nObraz \"Trojka\" patří spolu s o rok dříve namalovaným dílem \"Vyprovázení mrtvého\" k nejpochmurnějším Perovovým dílům.\n\n"}
{"id": "1010478", "url": "https://cs.wikipedia.org/wiki?curid=1010478", "title": "Siamang", "text": "Siamang\n\nSiamang, též gibon siamang nebo gibon srostloprstý (\"Symphalangus syndactylus\") je se svou délkou až 90 cm a hmotností až 20 kg největším druhem gibonů. Je to jediný zástupce rodu \"Symphalangus\".\n\nSiamang, je stejně jako ostatní giboni stromovým živočichem. Tento největší druh gibona může být i dvakrát větší než ostatní druhy gibonů. Typická pro tento druh je černá barva srsti a jako ostatní giboni nemá ocas. Od jiných druhů gibonů se odlišuje především srostlým druhým a třetím prstem na rukou, dále pak mohutnými rezonančními vaky na hrdle, které slouží k jejich nejhlasitějšímu „zpěvu” mezi gibony. Tyto vaky lze nafouknout až do velikosti hlavy jedince, vaky jsou typické pro obě pohlaví.\n\nVe volné přírodě se vyskytuje v Indonésii (Sumatra), v Malajsii (Malajský poloostrov) a v Thajsku. Zprávy o výskytu z Myanmaru jsou téměř jistě mylné.\nVyskytuje se v poloopadavých a stálezelených tropických lesích. Využívá různá stromová patra, primární je zda se na stromě nalézají místa vhodná pro spánek či odpočinek. Preferuje málo husté lesy v níže položených oblastech, ale může se vyskytovat i v nadmořské výšce 3 800 m n. m.\n\nŽije ve skupinách do 6 jedinců, průměrně 4 jedinců na teritoriu o průměrné rozloze 23 ha. Skupina se skládá z dominantního samce, dominantní samice, jejich potomků a dospívajících jedinců. Dospívající jedinci obvykle opouštějí skupinu po dosažení 6. až 8. roku života. Jedná se o monogamní druh. Březost trvá 6 až 8 měsíců, jakmile se mládě narodí matka o něj pečuje do jednoho roku života. Samci o mláďata vykazují větší zájem než ostatní členové čeledi. Mláďata se úplně osamostatňují ve třetím roce života. V zajetí se dožívají až 30 let.\n\nŽiví se převážně ovocem (asi 60% jídelníčku). Konzumuje asi 160 různých druhů rostlin od révy až po dřevnaté rostliny. Hlavní jídlo jsou pro siamanga fíky, preferuje zralé ovoce před nezralým a mladé listy před staršími. Dále jí květiny a hmyz. Přestože se jeho strava skládá především z ovoce, pojídá více listů než ostatní členové čeledi Hylobatidae.\n\nJako stromový primát nejvíce trpí ztrátou životního prostředí, dále pytláctvím a lovem. Největší hrozbou jsou plantáže s palmou olejnou, lesní požáry, nezákonné kácení lesa a rozvoj lidských sídel. Nejsou sice loveni pro maso, ale jsou stříleny samice kvůli prodeji jejich mláďat jako domácích mazlíčků. Mnoho z nich ale umírá již během přepravy. Jejich počty se odhadují asi na 20000 jedinců a velikost populace klesá.\n\nExistují dva poddruhy siamanga:\n\nV ČR je v současnosti chová Zoologická zahrada Olomouc. Dříve byli chováni také v Zoologická zahrada Ostrava, Zoologická zahrada Zlín, a ZOO Dvorec.\n\n"}
{"id": "1010482", "url": "https://cs.wikipedia.org/wiki?curid=1010482", "title": "Asociace umělců revolučního Ruska", "text": "Asociace umělců revolučního Ruska\n\nAsociace umělců revolučního Ruska (, známá také pod označením achrovci vycházejícím ze zkratky АХРР) bylo umělecké sdružení ruských sovětských výtvarníků působící v letech 1922 - 1932. V roce 1928 sdružení změnilo název na \"Asociace umělců revoluce\" (\"Ассоциация художников революции\", АХР)\n\nSdružení, umělecky a ideově navazující na peredvižniky, vzniklo v roce 1922 a ve své činnosti si dalo za cíl \"umělecko-dokumentární zachycení největších okamžiků historie v jejím revolučním duchu\" .\n\nPříslušníci asociace svou tvorbou vnesli významný vklad k vytváření sovětského realistického malířství. Hlavní témata jejich děl - industrializace země, výstavba nových měst, budovatelské úspěchy mladé sovětské republiky, hrdinství při obraně vlasti, nový život - přesně odrážely společenské a historické pohyby země po Říjnové revoluci.\n\nImpulsem ke vzniku sdružení byla závěrečná řeč umělce P. A. Radimova, posledního čelního představitele peredvižniků, na umělecké výstavě konané v roce 1922 v Moskvě. V projevu nazvaném \"\"Reflexe života v umění\"\" poukázal na měnící se společenské podmínky a s tím související povinnost umělců reagovat na ně. Odezvou na tuto výzvu byl vznik sdružení, jehož čelním představitelem se stal sám Radimov.\n\nSdružení se ve své činnosti zaměřovalo kromě samotné umělecké tvorby i na prezentaci děl široké veřejnosti, kvůli čemuž uspořádalo několik uměleckých výstav. \n\nAsociace umělců revolučního Ruska, která svou činnost ukončila v roce 1932, se stala předvojem pozdějšího centrálního \"Svazu výtvarných umělců SSSR\" (\"Союз художников СССР\").\n\n\n"}
{"id": "1010484", "url": "https://cs.wikipedia.org/wiki?curid=1010484", "title": "Melody Boys", "text": "Melody Boys\n\nMelody Boys je jazz band pěti sólistů orchestru Melody Makers Ondřeje Havelky. Kapela hraje jazz a swing 20., 30. a raných 40. let.\n\nBand se snaží o autentickou interpretaci jazzu a swingu 20., 30. a raných 40. let při hře na dobové nástroje.\n\nZákladní sestavu bandu tvoří kytarista Petr Tichý, po jehož boku vystupuje pianista Mirek Lacko, saxofonista a klarinetista Pavel Jordánek, trumpetista Jiří Patócs a kontrabasista Petr Vlášek. \n\nTuto sestavu pak na větších akcích doplnil i Bedřich Šmarda na tenorsaxofon, barytonsaxofon, bassaxofon i klarinet, Jan Tříska, mistr tenorsaxofonu a klarinetu, a Jiří Pípa Novák, který hraje na bicí a valchou.\n"}
{"id": "1010485", "url": "https://cs.wikipedia.org/wiki?curid=1010485", "title": "Southbank Centre", "text": "Southbank Centre\n\nSouthbank Centre v Londýně bylo založeno roku 1951 pro Festival of Britain. Je místem výstav, koncertů, divadla a recitace. V současné době spravuje sbírky Arts Council England situované v Hayward Gallery a v Yorkshire Sculpture Park (Longside), putovní výstavy umění organizované Hayward Gallery, provozuje několik koncertních síní, podporuje čtyři orchestry, asi stovku uměleckých organizací a hostující umělce.\n\n\n\n"}
{"id": "1010486", "url": "https://cs.wikipedia.org/wiki?curid=1010486", "title": "Accrington Stanley FC", "text": "Accrington Stanley FC\n\nAccrington Stanley FC (celým názvem: Accrington Stanley Football Club) je anglický fotbalový klub, který sídlí ve městě Accrington v nemetropolitním hrabství Lancashire. Založen byl v roce 1968 po zániku původního Accrington Stanley FC. Ve sportovní terminologii se tak jedná o tzv. Phoenix club. Od sezóny 2018/19 hraje v EFL League One (3. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Crown Ground s kapacitou 5 450 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010487", "url": "https://cs.wikipedia.org/wiki?curid=1010487", "title": "Kladení niti", "text": "Kladení niti\n\nKladení (něm.: \"Legung\") je podávání nití k jehlám při výrobě osnovních pletenin a propletů. Lišta s kladecími jehlami se vykyvuje buďto nad a nebo pod pletacími jehlami \n\nK základním způsobům kladení nad jehlami patří \n\nKladení pod jehlami \n\nTímto způsobem nevzniká očko, slouží zejména pro spojení částí vazby – např. tyl, markyzet. \n\nVýraz kladení znamená také schematický záznam vedení nitě v pletenině. Zakresluje se nejčastěji tzv. anglickým způsobem do sítě teček, které představují pletací jehly. Nit je kladena buďto jako otevřená klička nebo uzavřená, zvaná také \"smyčka\"\n\nKladecí jehla je kovová tyčinka s očkem, kterým prochází pletací nit. Jehly jsou zality do lišty, celek se nazývá \"kladecí přístroj\".\n"}
{"id": "1010488", "url": "https://cs.wikipedia.org/wiki?curid=1010488", "title": "The Endless River", "text": "The Endless River\n\nThe Endless River je patnácté studiové album britské rockové skupiny Pink Floyd. Vydáno bylo v listopadu 2014.\n\nAlbum \"The Endless River\" vychází z materiálu, který vznikl při nahrávání předchozí desky \"The Division Bell\" (1994) ve studiích Astoria, upraveném hausbótu kytaristy a zpěváka Davida Gilmoura, Olympic Studios a Britannia Row Studios. Podle bubeníka Nicka Masona uvažovala tehdy skupina zařadit tyto ambientní skladby na další album provizorně označené jako \"The Big Spliff\", nicméně z těchto plánů sešlo. Po smrti klávesisty Richarda Wrighta (2008) se Gilmour s Philem Manzanerou, Martinem Gloverem a Andym Jacksonem začali v roce 2012 probírat celkem asi 20 hodinami nepoužitých nahrávek z těchto jam sessions. Z nich vybrali zajímavá témata, která chtěli složit do navržené koncepce nového alba: čtyř instrumentálních ambientních skladeb o délce 10–12 minut, obdobě vět z klasické hudby. Materiál z \"The Big Spliff\" byl Gilmourem, Masonem a dalšími hudebníky a producenty postupně upravován, přepracováván a doplňován, přičemž první nové nahrávky Pink Floyd po 20 letech vznikly v listopadu 2013, kdy byly natočeny nové bubenické party Nicka Masona. Kromě Astorie bylo v následujících měsících využito také Gilmourovo domácí studio Medina. Doprovodné vokalistky byly do studia přizvány v prosinci 2013, nahrávání bylo ukončeno na začátku roku 2014.\n\nO novém albu informovala 5. července 2014 jako první na svém twitterovém účtu textařka a Gilmourova manželka Polly Samson s tím, že album by mělo být vydáno v říjnu toho roku. Oficiální prohlášení, v němž skupina informovala, že se na desce stále pracuje, bylo vydáno o dva dny později. Podrobnosti o albu byly poprvé zveřejněny 22. září 2014 i s datem vydání posunutým na listopad toho roku. Nick Mason označil desku za poctu Ricku Wrightovi, Polly Samson psala o Wrightově „labutí písni“.\n\n\"The Endless River\", které v počtu předobjednávek na Amazonu předčilo dosud vedoucí desku \"Midnight Memories\" skupiny One Direction, vyšlo 7. listopadu 2014 (ve Spojeném království 10. listopadu) v podobě CD, dvojLP a boxsetu (CD + DVD nebo BD s bonusovým audiovizuálním obsahem [ukázky původních nahrávek z roku 1993] + sběratelské předměty).\n\nAlbum je převážně instrumentální o čtyřech částech („Side 1“ až „Side 4“), které jsou rozděleny na jednotlivé pojmenované skladby. Součástí „Side 4“ je také závěrečná a jediná zpívaná píseň „Louder than Words“, jejíž text napsala Polly Samson. Koncept přebalu (muž pádlující na člunu po řece tvořené oblaky) vytvořil egyptský digitální umělec Ahmed Emad Eldin, jehož původní návrh upravilo designové studio Stylorouge. Jádro skladby „Autumn '68“, včetně záznamu Wrightovy hry na varhany, pochází z 26. června 1969, kdy Pink Floyd zkoušeli v londýnské Royal Albert Hall před tamním koncertem. Ve skladbě „Talkin' Hawkin'“ byl využit syntetizovaný hlas Stephena Hawkinga (podobně jako v písni „Keep Talking“ z alba \"The Division Bell\"), v písni „Louder than Words“ účinkuje také elektronické smyčcové kvarteto Escala.\n\n\n\n"}
{"id": "1010489", "url": "https://cs.wikipedia.org/wiki?curid=1010489", "title": "Burton Albion FC", "text": "Burton Albion FC\n\nBurton Albion FC (celým názvem: Burton Albion Football Club) je anglický fotbalový klub, který sídlí ve městě Burton-on-Trent v nemetropolitním hrabství Staffordshire. Založen byl v roce 1950. Od sezóny 2018/19 působí v EFL League One (3. nejvyšší soutěž). Klub se považuje za pokračovatele tradic čtveřice zaniklých fotbalových týmu, co ve městě dříve působily. Jmenovitě to byly kluby Burton Swifts, Burton Town, Burton United a Burton Wanderers. Klubové barvy jsou žlutá a černá.\n\nSvé domácí zápasy odehrává na stadionu Pirelli Stadium s kapacitou 6 912 diváků.\n\n\nZdroj: \n\n\n\nZdroj: \n\n\n\nZdroj: \n\nSeznam českých hráčů, kteří působili v klubu Burton Albion FC:\n\n"}
{"id": "1010494", "url": "https://cs.wikipedia.org/wiki?curid=1010494", "title": "Anzor Kiknadze", "text": "Anzor Kiknadze\n\nAnzor Kiknadze (: ანზორ კიკნაძე), (26. březen 1934, Badiauri – 6. září 1977, Tbilisi, Sovětský svaz) byl reprezentant Sovětského svazu v judu a sambu. Byl gruzínské národnosti.\n\n\nKoncem 50. let se sambisté v Sovětském svazu začali učit judistická pravidla a poprvé se účastnili mistrovství Evropy v roce 1962. Důvodem bylo zařazení juda na olympijské hry. Kiknadze si na judo rychle zvykl. Gruzínský tradiční zápas, ve kterém byl přeborník, vychází ze stejného principu jako judo – cílem útoku je soupeřovo oblečení. Společně se svými kolegy judo obohatili o celou řadu technik, které tehdejší judistické učebnice neznaly. Všechny nové technické prvky prakticky vycházely z úchopu na zádech.\n\nKiknadzeho největší slabinou byl věk. S judem začal velmi pozdě a jeho technika byla ovlivněna sambem. Jeho největší předností byl pohyb (tai-sabaki) a podsaditá postava, měl charakteristický buldočí krk. V roce 1964 získal bronzovou olympijskou medaili, ale do dalších her v roce 1972 již nevydržel. Sportovní kariéru ukončil koncem 60. let. Věnoval se trenérské práci až do své smrti v roce 1977. Podle dostupných informací se stal obětí autonehody jako jeho parťák z reprezentace Parnaoz Čikviladze. Bylo mu 42 let.\n\n"}
{"id": "1010496", "url": "https://cs.wikipedia.org/wiki?curid=1010496", "title": "Cambridge United FC", "text": "Cambridge United FC\n\nCambridge United FC (celým názvem: Cambridge United Football Club) je anglický fotbalový klub, který sídlí ve městě Cambridge v nemetropolitním hrabství Cambridgeshire. Založen byl v roce 1912 pod názvem Abbey United FC. Od sezóny 2014/15 hraje v EFL League Two (4. nejvyšší soutěž). V letech 2006 – 2014 měl klub v polo-profesionálních ligových soutěžích vlastní rezervní tým, Cambridge Regional College FC.\n\nSvé domácí zápasy odehrává na stadionu Abbey Stadium s kapacitou 8 127 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010504", "url": "https://cs.wikipedia.org/wiki?curid=1010504", "title": "Carlisle United FC", "text": "Carlisle United FC\n\nCarlisle United FC (celým názvem: Carlisle United Football Club) je anglický fotbalový klub, který sídlí ve městě Carlisle v nemetropolitním hrabství Cumbria. Založen byl v roce 1904. Od sezóny 2014/15 hraje ve EFL League Two (4. nejvyšší soutěž). Klubové barvy jsou modrá, bílá a červená.\n\nSvé domácí zápasy odehrává na stadionu Brunton Park s kapacitou 18 202 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010508", "url": "https://cs.wikipedia.org/wiki?curid=1010508", "title": "Cheltenham Town FC", "text": "Cheltenham Town FC\n\nCheltenham Town FC (celým názvem: Cheltenham Town Football Club) je anglický fotbalový klub, který sídlí ve městě Cheltenham v nemetropolitním hrabství Gloucestershire. Založen byl v roce 1887. Od sezóny 2016/17 hraje ve EFL League Two (4. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Whaddon Road s kapacitou 7 066 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010509", "url": "https://cs.wikipedia.org/wiki?curid=1010509", "title": "Edge of Sanity", "text": "Edge of Sanity\n\nEdge of Sanity (česky \"hranice příčetnosti\") byla švédská death metalová kapela. Byla založena roku 1989 ve švédském Finspångu. Lze ji zařadit do první vlny švédských death metalových skupin vedle např. Entombed, Dismember, Therion, Grave, Unleashed, Tiamat, které vydaly své debutní LP na počátku 90. let 20. století. Významným členem kapely byl frontman a vokalista Dan Swanö, jenž byl aktivní i v dalších skupinách a projektech (např. Infestdead, Nightingale, Pan.Thy.Monium, dále nahrál sólo album s názvem \"Moontower\", atd.). Rozpadla se v roce 1999, v roce 2003 ji Dan Swanö vzkřísil pro vydání desky \"Crimson II\" a poté opět zanikla.\n\nPrvní dlouhohrající deska skupiny se jmenuje \"Nothing But Death Remains\" a vyšla v roce 1991. Kapela se nedržela pouze deathu, postupně začala do své hudby komponovat melodičtější a progresivní prvky. Milník v tvorbě znamenalo páté LP \"Crimson\" z roku 1996, které vstoupilo do povědomí posluchačů jako „death metalová opera“ (jedná se o jednu dlouhou skladbu vyprávějící příběh o lidské civilizaci, která se nachýlila ke svému konci). Navazujícím albem je pokračování z roku 2003 \"Crimson II\".\n\n\n\n\n\n"}
{"id": "1010510", "url": "https://cs.wikipedia.org/wiki?curid=1010510", "title": "Diecéze Archis", "text": "Diecéze Archis\n\nDiecéze Archis je potlačená titulární diecéze římskokatolické církve.\n\nToto biskupské sídlo bylo součástí Konstantinopolského patriarchátu. Nacházelo se v regionu Pisidia v dnešním Turecku.\n\nJako titulární sídlo byla založena v 19. století a potlačena na konci stejného století.\n\n\n"}
{"id": "1010512", "url": "https://cs.wikipedia.org/wiki?curid=1010512", "title": "The Hepworth Wakefield", "text": "The Hepworth Wakefield\n\nThe Hepworth Wakefield muzeum je moderní galerie postavená roku 2011 na břehu řeky v bývalé průmyslové zóně Wakefieldu podla návrhu Davida Chipperfielda. Poskytuje celkem 1 600 m výstavních ploch. Roku 2012 byla budova nominována na cenu Design roku v kategorii architektura a označena za Regionální stavbu roku 2012 Britskou komorou architektů.\n\nGalerie je především expozicí díla slavné britské sochařky Barbary Hepworth, jejíž rodina velkoryse darovala většinu vystavených soch, sádrové modely, kresby, litografie i část zařízení jejího ateliéru.\n\nV jednom sále jsou vystavena díla některých současníků sochařky, např. Constantina Brancusiho, Nauma Gabo, Henri Gaudier-Brzesky, Pieta Mondriana, Henry Moora.\nVe sbírce britského moderního umění, budované ve Wakefieldu od roku 1923 E. Musgravem, prvním ředitelem Wakefield Art Gallery, jsou zastoupeni manžel sochařky Ben Nicholson a dále Graham Sutherland, Paul Nash, Jacob Epstein, Walter Sickert, Anthony Caro, Ivon Hitchens, L.S. Lowry, Victor Pasmore, John Piper, David Bomberg, Roger Fry, Harold Gilman, Duncan Grant, Patrick Heron, Lucie Rie, William Scott a David Hockney. Součástí expozice jsou i díla jejích přátel (John Wells, Breon O'Casey, Janet Leach).\n\nDo stálé expozice zapůjčily některá díla také The Arts Council, The British Council a Tate Gallery.\n\nHistorie Wakefieldu je zachycena v kolekci 1 200 kreseb, map a akvarelů ze sbírky Johna Gotta (1830-1906), která je digitalizována a přístupná on line\n\n\n\n"}
{"id": "1010513", "url": "https://cs.wikipedia.org/wiki?curid=1010513", "title": "Crimson (album, Edge of Sanity)", "text": "Crimson (album, Edge of Sanity)\n\nCrimson (v překladu \"karmínový\") je páté studiové album švédské death metalové kapely Edge of Sanity. Vydáno bylo v roce 1996 hudebním vydavatelstvím Black Mark Productions. Je to první konceptuální album kapely, které vstoupilo do povědomí posluchačů jako „death metalová opera“ (jedná se vlastně o jednu dlouhou skladbu vyprávějící příběh o lidské civilizaci, která se nachýlila ke svému konci). Na tomto albu hostoval Mikael Äkerfeldt z kapely Opeth. Navazujícím albem je pokračování z roku 2003 \"Crimson II\".\n\n\n\n"}
{"id": "1010515", "url": "https://cs.wikipedia.org/wiki?curid=1010515", "title": "Diecéze Ardamerium", "text": "Diecéze Ardamerium\n\nDiecéze Ardamerium je titulární diecéze římskokatolické církve.\n\nArdamerium lze ztotožnit s \"Adrameri\" v dnešním Řecku. Je to starobylé biskupské sídlo, nacházející se v římské provincii Makedonie I.. Sídlo byla sufragannou arcidiecéze Soluň.\n\nJediný známý biskup z této diecéze je Meletios (zmíněný roku 1638).\n\nDnes je Ardamerium využíváno jako titulární biskupské sídlo; sídlo nebylo dosud přiděleno.\n\n\n"}
{"id": "1010516", "url": "https://cs.wikipedia.org/wiki?curid=1010516", "title": "Meeting Areva 2014", "text": "Meeting Areva 2014\n\nMeeting Areva 2014 byl lehkoatletický mítink, který se konal 5. července 2014 v francouzském městě Paříž. Byl součástí série mítinků Diamantová liga.\n"}
{"id": "1010534", "url": "https://cs.wikipedia.org/wiki?curid=1010534", "title": "Večernji list", "text": "Večernji list\n\n\"Večernji list\" je chorvatský deník vydávaný v Záhřebu.\n\nZaložen byl v roce 1957, nejprve jako 24stránkový \"Večernji vjesnik\", ale po sloučení s dalšími novinami, které se jmenovaly \"Narodni list\", vznikl dnešní \"Večernji list\". Po dlouhou dobu, až do vzniku konkurenčního \"Jutarniho listu\" v roce 1998 byl nejprodávanějším chorvatským deníkem.\n\nVečernji list je vlastněn rakouskou mediální skupinou Styria Medien AG.\n\n"}
{"id": "1010535", "url": "https://cs.wikipedia.org/wiki?curid=1010535", "title": "Dagenham &amp; Redbridge FC", "text": "Dagenham &amp; Redbridge FC\n\nDagenham & Redbridge FC (celým názvem: Dagenham & Redbridge Football Club) je anglický fotbalový klub, který sídlí ve východním Londýně. Založen byl v roce 1992 po fúzi klubů Redbridge Forest a Dagenham. Od sezóny 2016/17 hraje v National League (5. nejvyšší soutěž).\n\nSvé domácí zápasy odehrává na stadionu Victoria Road s kapacitou 6 078 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010536", "url": "https://cs.wikipedia.org/wiki?curid=1010536", "title": "Diecéze Árd Carna", "text": "Diecéze Árd Carna\n\nDiecéze Árd Carna je titulární diecéze římskokatolické církve.\n\nSvatý Beaidh je jediný známý biskup (zemřel v roce 523), sídlil v klášteře v Ardcarne.\n\nPřed dvanáctým stoletím bylo biskupství potlačeno a jeho území bylo začleněno do diecéze Elphin.\n\nDnes je Árd Carna využívána jako titulární biskupské sídlo; současným biskupem je Johannes Bündgens, pomocný biskup Cách.\n\n\n\n"}
{"id": "1010538", "url": "https://cs.wikipedia.org/wiki?curid=1010538", "title": "Exeter City FC", "text": "Exeter City FC\n\nExeter City FC (celým názvem: Exeter City Football Club) je anglický fotbalový klub, který sídlí ve městě Exeter v nemetropolitním hrabství Devon. Založen byl v roce 1904. Od sezóny 2012/13 hraje v EFL League Two (čtvrtá nejvyšší soutěž v Anglii). Klubové barvy jsou červená, bílá a černá.\n\nSvé domácí zápasy odehrává na stadionu St James Park s kapacitou 8 541 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010539", "url": "https://cs.wikipedia.org/wiki?curid=1010539", "title": "Hartlepool United FC", "text": "Hartlepool United FC\n\nHartlepool United Football Club je anglický fotbalový klub, který sídlí ve městě Hartlepool v nemetropolitním hrabství Durham. Založen v roce 1908 pod názvem Hartlepools United FAC. Od sezóny 2017/18 hraje v National League (5. nejvyšší soutěž). V roce 2017 klub poprvé v historii sestoupil z English Football League, stalo se tak po nepřetržité 96 roční účasti.\n\nSvé domácí zápasy odehrává na stadionu Victoria Park s kapacitou 7 856 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010540", "url": "https://cs.wikipedia.org/wiki?curid=1010540", "title": "Vermikompost", "text": "Vermikompost\n\nVermikompost je způsob rozkladu organického odpadu na použitelnou hmotu s využitím žížal. Vermikompostování je považováno za nejpokročilejší metodu kompostování. Vermikompostování nezahrnuje fázi rozkladu s vysokou teplotou hmoty, té je třeba zabránit. Zpracovaný kompost bez toxických příměsí je použitelný jako hnojivo.\n\nPodle některých zdrojů vermikompostování odstraňuje patogeny z kompostované hmoty. Stejný zdroj uvádí: „\"Vermikompost má ve srovnání s klasickým kompostem výrazně lepší vlastnosti. Je bohatý na živiny, ale také obsahuje vysoce kvalitní humus, růstové hormony, enzymy a látky, které jsou schopné chránit rostliny před škůdci a chorobami.\"“ Chovy tzv. kalifornských žížal (\"Eisenia andrei\") je třeba uchovávat ve stabilní teplotě od 10 do 30 °C. I přes zimu je v malých chovech kalifornských žížal třeba doplňovat potravu. \n\nVermikompost lze stejně vytvářet s běžným druhem žížala hnojní (\"Eisenia foetida\"). Přes zimu je třeba ve venkovních promrzajících nádobách vybrat žížaly a dát je přezimovat do kbelíku se zeminou (do sklepa), nebo vypustit do volné přírody. Rozeznávání obou druhů je obtížné, protože mezidruhové rozdíly mezi \"Eisenia andrei\" a \"Eisenia foetida\" jsou malé. Dochází často k záměně. Druh \"Eisenia foetida\" a \"Eisenia hortensis\" jsou běžné evropské druhy a lze je nasbírat.\n\nJiný vhodný , asijský druh žížaly \"Lumbricus rubellus\" je rovněž použitelný ale je stejně nevhodný pro mělké komposty (přezimování) jako evropské druhy.\n\nDomácí vermikompostér je několikapatrová nádoba určená ke kompostování domácího organického odpadu hlavně pomocí kalifornských žížal. Vermikompostér se umísťuje přímo do kuchyně nebo kamkoliv do interiéru (ideálně na místech okolo 20 °C). Skládá z jímky na tzv. žížalí čaj a několika vzájemně prostupnými patry nad jímkou, kde se z bio odpadu stává kompost, vermikompostér je pak uzavřen víkem s otvory, kudy může do nádob proudit vzduch. Žížalám je třeba zajistit dostatečný a pravidelný přísun potravy – organického odpadu. Vermikompostér je vcelku jednoduché zařízení, existují různé \"udělej si sám\" návody na jeho výrobu, nebo si ho lze rovnou zakoupit.\n\n"}
{"id": "1010541", "url": "https://cs.wikipedia.org/wiki?curid=1010541", "title": "Mansfield Town FC", "text": "Mansfield Town FC\n\nMansfield Town FC (celým názvem: Mansfield Town Football Club) je anglický fotbalový klub, který sídlí ve městě Mansfield v nemetropolitním hrabství Nottinghamshire. Založen byl v roce 1897 pod názvem Mansfield Wesleyans FC. Od sezóny 2013/14 hraje v EFL League Two (4. nejvyšší soutěž).\n\nSvé domácí zápasy odehrává na stadionu Field Mill s kapacitou 9 186 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010543", "url": "https://cs.wikipedia.org/wiki?curid=1010543", "title": "Diecéze Árd Mór", "text": "Diecéze Árd Mór\n\nDiecéze Árd Mór je titulární diecéze římskokatolické církve.\n\nÚzemí biskupského sídla v Árd Mór je v dnešním hrabství Waterford v Irsku.\n\nDiecéze byla založena v 5. století svatým Declanem, který získal roku 448 biskupské svěcení od Svatého Patrika. Jako u všech starobylých irských sídel byl Árd Mór klášterní diecéze, kde opat kláštera nemusel být nutně vysvěcen na biskupa. Árd Mór měl pravomoc nad přidruženými kláštery. Pravděpodobně byl v kompetenci sídla v Lismore.\n\nNení jmenován mezi diecézemi zřízenými synodou Ráth Breasail roku 1111.\n\nRoku 1152 byla diecéze synodou v Kells potlačena a její území bylo začleněno do diecéze Lismore. Nicméně, v seznamu kardinála Paparoniho, který vypracoval v rámci příprav na synod v Kells, byl Árd Mór jmenován jako klášter, který měl status diecéze, a později ve 12. století byl v Árd Mór stále biskup. Předpokládá se, že biskupové tohoto sídla byli ustanoveni králem v Déise. Když král Muirchertach Ua Bric byl roku 1153 v Lismore zajat, bylo království předáno do rukou soupeře rodiny Uí Fáeláin.\n\nRoku 1210 byla diecéze jmenována jako sufragánna arcidiecéze Cashel.\n\nDnes je využívána jako titulární biskupské sídlo; současným biskupem je Raymond W. Field, pomocný biskup Dublinu.\n\n\n\n"}
{"id": "1010544", "url": "https://cs.wikipedia.org/wiki?curid=1010544", "title": "Abram Petrovič Hannibal", "text": "Abram Petrovič Hannibal\n\nAbram Petrovič Hannibal (asi 1696, Lagon, Afrika – 20. dubna 1781, Sujda, Petrohradská gubernie) byl ruský vojenský a politický činitel pravděpodobně černošského původu.\n\nPodle vlastního tvrzení se narodil jako syn náčelníka vesnice Lagon v Habeši (beninský badatel Dieudonné Gnammankou však jeho rodiště ztotožňuje s oblastí řeky Logone) a byl v dětství unesen tureckými otrokáři. V Konstantinopoli ho roku 1704 zakoupil ruský diplomat Sáva Raguzinskij a přivezl ho jako dar caru Petrovi. Panovník si inteligentního chlapce oblíbil a byl jeho kmotrem při křtu, který se konal ve Vilniusu v červenci 1705. Hannibal sloužil u carova dvora a v roce 1716 byl vyslán na studia válečného umění ve Francii, kde se zúčastnil války čtverné aliance a přijal jméno podle antického vojevůdce Hannibala. Hugh Barnes ve svém životopise Hannibala píše o jeho přátelském vztahu s Voltairem, který ho nazval „černou hvězdou osvícenství“. Do Ruska se vrátil jako uznávaný odborník na ženijní vojsko, ale po smrti Petra Velikého upadl v nemilost a Alexandr Danilovič Menšikov ho poslal do vyhnanství na Sibiř. Po Menšikovově svržení se Hannibal směl roku 1730 vrátit a dostal místo profesora na vojenské škole v Pärnu. Později si vysloužil hodnost generálmajora, působil jako gubernátor Tallinnu a řídil výstavbu pevnosti v Kronštadtu. Obdržel Řád svaté Anny a Řád sv. Alexandra Něvského.\n\nNa svém sídle v Sujdě jako první v Rusku pěstoval brambory. Byl známý také otcovským vztahem k poddaným, odmítal tehdy v Rusku běžné tělesné tresty. Znal se s otcem Alexandra Suvorova a doporučil mu, aby svému nadanému synovi umožnil vojenskou kariéru.\n\nHannibal měl jedenáct dětí, jeho syn Osip byl dědečkem Alexandra Sergejeviče Puškina. Ten o svém slavném pradědovi napsal prózu \"Mouřenín Petra Velikého\", podle níž natočil Alexandr Mitta v roce 1976 film \"Jak car Petr ženil mouřenína\", kde hrál Hannibala Vladimir Vysockij.\n\n"}
{"id": "1010547", "url": "https://cs.wikipedia.org/wiki?curid=1010547", "title": "Diecéze Árd Sratha", "text": "Diecéze Árd Sratha\n\nDiecéze Árd Sratha je titulární diecéze římskokatolické církve.\n\nÚzemí biskupského sídla Árd Sratha, se nachází v dnešním Hrabství Tyrone.\n\nKlášterní sídlo v Árd Sratha bylo založeno v 6. století, svatým Evženem (irsky Éogan).\n\nByla jmenována roku 1111 jako diecéze zřízená synodou v Ráth Breasail, avšak synoda v Kells roku 1152 dosadila na její místo diecézi Maghera, kde se sídlo biskupa stěhovalo do Derry. Biskupové Árd Sratha existovali do počátku 13. století. Později bylo sídlo spojeno do diecéze Derry.\n\nDnes je diecéze využívána jako titulární biskupské sídlo; současným biskupem je Karl Reger, emeritní pomocný biskup diecéze Cách.\n\n\n\n"}
{"id": "1010548", "url": "https://cs.wikipedia.org/wiki?curid=1010548", "title": "Jan Balík", "text": "Jan Balík\n\nJan Balík (* 1. srpna 1965, Benešov) je český římskokatolický kněz, mons.\n\nVystudoval gymnázium a po absolvování dvouleté základní vojenské služby započal v roce 1986 studium teologie na Cyrilometodějské bohoslovecké fakultě v Litoměřicích. Poté, co 14. prosince 1991 přijal v z rukou biskupa Jaroslava Škarvady v pražské katedrále kněžské svěcení, působil jako farní vikář ve farnosti u kostela Panny Marie Královny Míru v Praze na Lhotce, kde předtím také vykonával svou jáhenskou službu. V únoru 1992 se stal farářem v pražských Kunraticích. Arcibiskup Vlk ho pověřil vedením diecézního centra pro mládež a vytvořením centra života mládeže. Proto byl ustanoven do Kunratic, kde vybudoval a vedl centrum života mládeže Nazaret. Kromě toho byl od roku 1993 tiskovým mluvčím Sekce pro mládež České biskupské konference. V letech 2001 až 2005 byl ředitelem této sekce. Roku 2005 ustanoven administrátorem farnosti u kostela Neposkvrněného Početí Panny Marie v Praze-Strašnicích a poté od 1. září 2008 působil jako její farář až do 1. července 2011, kdy se vrátil na místo ředitele Sekce pro mládež ČBK. V této funkci ho k 1. říjnu 2017 dle plánu vystřídal R. D. Kamil Strak, který 12 let působil v pastoraci mládeže v Ostravsko-opavské diecézi.\n\nJe autorem celé řady publikací o mládeží a pro mládež. Je znám i jako popularizátor teologie těla sv. Jana Pavla II.\n\nOd 30. dubna 2017 je na základě jmenování kardinálem Dominikem Dukou sídelním kanovníkem Metropolitní kapituly u sv. Víta na Pražském hradě. Na základě nabídky českých a moravských biskupů papežovi Františkovi, aby se Světový den mládeže v roce 2022 konal v Praze a v České republice, se v listopadu 2017 stal moderátorem přípravy kandidatury. Poté, co papež František zvolil jiné kandidátské město, byl od 1. července 2018 jmenován biskupským vikářem pro diakonii.\n\nNa podzim 2018 byl papežem Františkem jmenován konzultorem Dikasteria pro laiky, rodinu a život.\n\nOd 1. července 2019 byl ke svým úkolům ustanoven též farářem farnosti u katedrály svatého Víta, Václava a Vojtěcha a kustodem katedrály.\n\nJe presidentem církevní právnické osoby Likvidace Lepry.\n\nKardinálem Dominikem Dukou byl 17. lenda 2020 jmenován generálním vikářem pražské arcidiecéze pro správu a organizaci a ředitelem kurie. \n\n\n"}
{"id": "1010554", "url": "https://cs.wikipedia.org/wiki?curid=1010554", "title": "Trvalý záhon", "text": "Trvalý záhon\n\nTrvalý záhon je pás ohraničené půdy, záhon, který slouží k dočasnému uložení některých rostlin (např. před distribucí, výsadbou apod.), méně často k několikaletému pěstování rostlin (např. matečnice cenných či choulostivých druhů). Trvalý záhon je ohraničen betonovou obrubou, jsou používány profily pro pařeniště tvaru \"U\". Pařeništní tvárnice současně vymezuje cestu mezi záhony. Trvalý záhon je častý v okrasném zahradnictví. \n\nJako trvalý záhon může být použito pařeniště nebo stínoviště. V prodejně zahradnického podniku může být trvalých záhonů s dlouhodobě uloženými (založenými) dřevinami využito například pro nabídku zákazníkovi. \n\nPojem trvalý záhon je někdy používán pro záhony v plantážích (např. u jahodníku) . Ovšem zde jde o název odvozený od situace kdy je předpěstována sadba na jiném místě, než kde je později vysázena trvale. \n"}
{"id": "1010558", "url": "https://cs.wikipedia.org/wiki?curid=1010558", "title": "2. československá fotbalová liga 1964/65", "text": "2. československá fotbalová liga 1964/65\n\nV soubojích 33. ročníku druhé nejvyšší fotbalové soutěže – 2. československé fotbalové ligy 1964/65 – se utkalo 42 mužstev ve třech skupinách po 14 účastnících každý s každým dvoukolovým systémem podzim–jaro. Tento ročník začal v pátek 14. srpna 1964 v Brně zápasem mezi domácím ZKL a Dynamem Kutná Hora (domácí zvítězili 2:0) a skončil v neděli 27. června 1965. Po sezoně došlo k reorganizaci nižších soutěží, druhá liga byla zúžena na dvě skupiny.\n\nPoznámky:\n\nPoznámky:\n\n1) Do 1. ligy nemohlo postoupit B-mužstvo Dukly Praha, neboť v ní již hrálo A-mužstvo, které se navíc umístilo na nesestupové pozici v ročníku 1964/65. Jedná se o historicky druhý případ v Československu, kdy B-tým vybojoval na hřišti postup do nejvyšší soutěže, pro účast A-mužstva však do nejvyšší soutěže postoupit nemohl. Jako prvnímu se to povedlo B-mužstvu Zbrojovky Brno (tehdy Spartak ZJŠ Brno) v druholigovém ročníku 1962/63 (místo něj nakonec postoupil TŽ Třinec).\n\n2) Start A-mužstva i B-mužstva jednoho klubu v téže soutěži v jednom ročníku není povolen po událostech kolem prvního a záložního týmu košické Jednoty v druholigové sezoně 1957/58. Výjimky jsou od té doby udělovány většinou jen v nižších okresních soutěžích.\n\n\nPoznámky:\n\n"}
{"id": "1010559", "url": "https://cs.wikipedia.org/wiki?curid=1010559", "title": "Pelikán krmící mláďata svou krví", "text": "Pelikán krmící mláďata svou krví\n\nPelikán krmící mláďata svou krví je oblíbeným výjevem křesťanské ikonografie pocházející z gotiky, který byl často námětem náboženských písní (Klaním se ti vroucně Tomáše Akvinského), zdobil fasády katedrál (např. chrám svaté Barbory či chrám sv. Víta), byl zpodobňován ve knihách (Physiologus) a dokonce se dostával i do znaků měst (starý, dnes již neužívaný znak Duchcova) a erbů panovnických rodů či jednotlivých panovníků (anglická královna Alžběta I.). \n\nVůbec první zmínka v křesťanské literatuře se objevuje ve 2. století našeho letopočtu v řeckém bestiáři Physiologus. Píše se v něm, že malí pelikáni svými zobáky zraňují matku, ta na odplatu zraňuje je, a to tak dlouho, dokud mláďata nejsou mrtva. Avšak třetí den si matka otevře rány, svou vlastní krví potřísní mláďata, ta obživnou a těší se dobrému zdraví. Autor v tom vidí podobenství s Ježíšem Kristem, který vykupuje lidstvo svou vlastní krví (eucharistie). Existuje i mírnější verze, že pelikán svá mláďata živí vlastní krví v období hladu, aby nezemřela. I v tom lze najít podobenství s Ježíšem Kristem. \n\nLegenda může mít reálné základy v tom, že pelikán krmí mláďata čerstvými rybami vyvrženými ze svého vaku, zraněné ryby mohou přitom svou krví potřísnit pelikánovu hruď.\n"}
{"id": "1010560", "url": "https://cs.wikipedia.org/wiki?curid=1010560", "title": "Wildhoney", "text": "Wildhoney\n\nWildhoney (česky \"divoký med\") je čtvrté studiové album švédské kapely Tiamat. Vydáno bylo v roce 1994 hudebním vydavatelstvím Century Media Records, nahráno v dortmundském studiu Woodhouse pod producentskou taktovkou Waldemara Sorychty (který na albu také nahrál klávesy). Předcházelo mu live CD (živák) \"The Sleeping Beauty - Live in Israel\". Chris True z Allmusic zařadil Wildhoney mezi klasiku žánru.\n\nNejvětší podíl na vzniku alba má duo hudebníků Johnny Hagel (baskytara) a Johan Edlund (vokály, kytara), kteří si pro nahrávání najali další muzikanty. Dřívější stálí členové kapely odešli, neboť dle vyjádření Johana Edlunda chtěli hrát ve stylu power metalu, zatímco Hagel+Edlung chtěli pokračovat v nastaveném pomalejším směru z předchozího alba \"Clouds\".\n\nToto album tvoří určitý přelom v tvorbě kapely, je zde patrný výrazný odklon od death metalu směrem k progresivnímu stylu a psychedelic rocku (s tématy jako okultismus, LSD, příroda). Po vydání se stalo jedním z nejprodávanějších titulů Century Media Records. Ke skladbám \"Whatever That Hurts\" a \"Gaia\" vznikly videoklipy. V roce 2001 vyšla reedice společně s EP \"Gaia\". Další reedice vyšla mj. v roce 2007.\n\n\n\n"}
{"id": "1010561", "url": "https://cs.wikipedia.org/wiki?curid=1010561", "title": "Parnaoz Čikviladze", "text": "Parnaoz Čikviladze\n\nParnaoz Čikviladze (: ანზორ კიკნაძე), (* 14. duben 1941, Čabinaani - 14. červen 1966, Moskva, Sovětský svaz) byl reprezentant Sovětského svazu v judu. Byl gruzínské národnosti.\n\n\nČikviladze byl v rodné Gruzii přeborníkem v gruzínském zápasu a ještě v mladém věku se seznámil s judem. Na rozdíl od Kiknadzeho nebyla jeho technika tolik ovlivněná sambem, přesto některé jeho techniky budily pozornost neortodoxním způsobem provedení.\n\nV roce 1964 vybojoval bronzovou olympijskou medaili a stal se osobností evropské těžké váhy. Jeho sportovní kariéru však příliš brzy ukončila dopravní nehoda v roce 1966. Bylo mu 25 let. Anton Geesink se údajně k této tragické zprávě, která rychle obletěla zápasnický svět, vyjádřil větou ,S kým se teď budu prát, když Čikviladze nežije?\".\n\n"}
{"id": "1010562", "url": "https://cs.wikipedia.org/wiki?curid=1010562", "title": "Diecéze Arena", "text": "Diecéze Arena\n\nDiecéze Arena je titulární diecéze římskokatolické církve.\n\nArenu je možné ztotožnit s \"Bou-Saada\" v dnešním Alžírsku. Je to starobylé biskupské sídlo, nacházející se v římské provincii Mauritania Cesariense.\n\nJediným známým biskupem je Crescentianus, který se zúčastnil roku 411 konference v Kartágu, kde se sešli katoličtí biskupové a donatisté Afriky.\n\nDnes je Arena využívána jako titulární biskupské sídlo; současným biskupem je Mário Antônio da Silva, pomocný biskup Manausu.\n\n\n\n"}
{"id": "1010563", "url": "https://cs.wikipedia.org/wiki?curid=1010563", "title": "Fincantieri Tipo 550", "text": "Fincantieri Tipo 550\n\nFincantieri Tipo 550 je označení rodiny korvet vyvinutých a stavěných italskou loděnicí Fincantieri. Celkem bylo postaveno 16 korvet tohoto typu.\n\nKorvety \"Tipo 550\":\n"}
{"id": "1010565", "url": "https://cs.wikipedia.org/wiki?curid=1010565", "title": "2. československá fotbalová liga 1966/67", "text": "2. československá fotbalová liga 1966/67\n\nV soubojích 35. ročníku druhé nejvyšší fotbalové soutěže – 2. československé fotbalové ligy 1966/67 – se utkalo 28 mužstev ve dvou skupinách po 14 účastnících každý s každým dvoukolovým systémem podzim–jaro. Tento ročník začal v pátek 12. srpna 1966 a skončil v neděli 25. června 1967.\n\nPoznámky:\n\nPoznámky:\n\n"}
{"id": "1010566", "url": "https://cs.wikipedia.org/wiki?curid=1010566", "title": "Semenářství", "text": "Semenářství\n\nSemenářství je soustava opatření zahrnující organizaci a postupy udržovacího šlechtění, množení a obměny osiva. Je odvětvím rostlinné výroby zabývající se pěstováním hospodářských, lesních a zahradních rostlin na semeno jako množitelský materiál. Semenářství také zajišťuje systém kontroly pravosti a kvality, uznáváním byl pověřen ústav Ústřední kontrolní a zkušební ústav zemědělský (ÚKZÚZ). Množením semen pro setbu se zabývají vybrané množitelské podniky. \n\nSemenářství zajišťuje rozmnožení uznaných pravých odrůd s typickými znaky. U rostlin je sklízeno semeno určené k setbě. Semenářství se nezabývá šlechtěním a křížením nových odrůd, to zajišťují šlechtitelské stanice. Dříve tak tomu bylo, jak naznačuje význam slova v publikaci Ottův slovník str. 827. „\"Semenářství hospodářských rostlin provozuje se u větších rozměrech teprve od 2. pol. XIX. stol., počátek výchovy obilin na semeno učiněn byl v Anglii Halletem, Webbem a bratřími Shirreffovými, kteří se přičinili o zušlechťování domácí pšenice a vypěstovali selekcí klasů a zrní a křížením odrůdy podle nich pojmenované.\"“\n\nOvocnářské semenářství je zaměřeno na získání semene ovocných rostlin, tedy například generativné množených podnoží. \n\n"}
{"id": "1010568", "url": "https://cs.wikipedia.org/wiki?curid=1010568", "title": "Clouds", "text": "Clouds\n\nClouds (anglicky „oblaka“) může být název pro:\n\n\n"}
{"id": "1010570", "url": "https://cs.wikipedia.org/wiki?curid=1010570", "title": "Dunkleosteus", "text": "Dunkleosteus\n\nDunkleosteus (\"Dunkleova kost\") byl rod pancířnatých ryb žijících v období prvohorního devonu. Některé druhy dosahovaly délky až kolem deseti metrů a vážily zhruba tři až čtyři tuny. Dunkleosteové byli vrcholovými predátory devonských moří. Neměli zuby, ale jejich čelisti byly opatřeny ostrými kostěnými výčnělky. Při skusu dokázali podle odhadů vyvinout sílu asi 6000 až 7400 newtonů. Hlavu a hruď měli krytou masivními krunýři spojenými pohyblivým kloubem. Rod dostal svůj název podle paleolontoga Davida Dunklea, působícího v clevelandském muzeu.\n\nV květnu 2019 byl tento prvohorní mořský obratlovec zvolen státní fosilií amerického státu Ohio.\n\n\n\n"}
{"id": "1010577", "url": "https://cs.wikipedia.org/wiki?curid=1010577", "title": "DinoPark Ostrava", "text": "DinoPark Ostrava\n\nDinoPark Ostrava se nachází na území Doubravy směrem na Orlovou, tedy 13 km od centra Ostravy. Na ploše 35 ha se nachází více než 30 scén se 70 modely druhohorních zvířat v životních velikostech v prostředí, ve kterém pravděpodobně obývala naši planetu před více než 65 miliony let. Vedle paleontologicky věrných modelů dinosaurů (statických i robotických a ozvučených) se návštěvníci mohou seznámit s informacemi o jednotlivých druzích, o vývoji života na Zemi, pohybu kontinentů apod., vše zábavnou a atraktivní formou. Modely jsou vyráběny speciální patentovanou technologií na základě aktuálních vědeckých poznatků a nalezených fosilií. Návštěva DinoParku proto může být i vhodným doplňkem k výuce historie. \nSoučástí DinoParku Ostrava je i Dětské paleontologické hřiště, naučná stezka, denní hvězdárna, minizoo, unikátní dráha pro malé děti DinoRace, DinoBludiště a další atrakce. V pavilonu Cesta do minulosti Země se nachází artefakty datované již od starohor. K vidění je zde např. třetihorní škorpion, otisk křídel pravěkých vážek, fosilie přesliček nalezených na našem území, imitace autentického paleontologického výkopu atd. Pavilon vznikl ve spolupráci se Západočeským muzeem v Plzni a vedoucím jeho paleontologického oddělení, RNDr. Josefem Pšeničkou, PhD. V DinoParku je umístěná také živá „druhohorní“ rostlina \"Wollemia nobilis\". Tento druh pravěké borovice se vyskytoval na Zemi již před 175 mil. lety a byl znovu objeven teprve v roce 1994. Jde o botanický unikát. \n\nV DinoAquariu, 3D kině, je v celodenní smyčce promítán speciálně natočený panoramatický film. Do míst, kam se nedá jít pěšky, dopravuje návštěvníky speciální silniční vlak DinoExpres.\n\n\n"}
{"id": "1010579", "url": "https://cs.wikipedia.org/wiki?curid=1010579", "title": "DinoPark Praha", "text": "DinoPark Praha\n\nDinoPark Praha je zábavní a vzdělávací atrakce nacházející se na střeše obchodního centra Galerie Harfa v Praze poblíž O2 arény. \n\nK vidění jsou zde desítky prehistorických modelů druhohorních zvířat (statických i robotických) propracovaných do nejmenších detailů a doprovázených zvukovými efekty. Modely jsou vyráběny speciální patentovanou technologií na základě aktuálních vědeckých poznatků a nalezených fosilií. Návštěva DinoParku proto může být i vhodným doplňkem k výuce historie. \nV centrální části DinoParku Praha se nachází 30 metrů dlouhý a 5 metrů vysoký pohyblivý Diplodocus. Jedná se o robotický model s pohybem krku, čelistí, hlavy, ocasu a dýcháním. Jeho senzorové čidlo vnímá návštěvníka a na jeho pohyb spustí mrkání očima. Model vzhledem ke své velikosti přesahuje historickou hradbu. \n\nSoučástí DinoParku je i Dětské paleontologické hřiště, naučná stezka, virtuální ponorka a další atrakce. V pavilonu Cesta do minulosti Země se nachází artefakty datované již od starohor. K vidění je zde např. třetihorní škorpion, otisk křídel pravěkých vážek, fosilie přesliček nalezených na našem území, imitace autentického paleontologického výkopu a mnoho dalších zajímavostí. Pavilon vznikl ve spolupráci se Západočeským muzeem v Plzni a vedoucím jeho paleontologického oddělení, RNDr. Josefem Pšeničkou, PhD. V DinoParku je také umístěná živá „druhohorní“ rostlina \"Wollemia nobilis\". Tento druh pravěké borovice se vyskytoval na Zemi již před 175 mil. lety a byl znovu objeven teprve v roce 1994. Jde o botanický unikát. \n\nVe 4D kině je v celodenní smyčce promítán speciálně natočený panoramatický film. \n\n\n"}
{"id": "1010580", "url": "https://cs.wikipedia.org/wiki?curid=1010580", "title": "Tropická zahrada", "text": "Tropická zahrada\n\nTropická zahrada je lidmi upravený pozemek s uměle vysázenou teplomilnou vegetací, prostor kde jsou obvykle pěstovány nebo umístěny tropické rostliny. Může sloužit k odpočinku, volnočasovým aktivitám, reprezentaci, pro pěstování rostlin určených ke konzumaci nebo i jinému účelu. \n\nVědeckým, výzkumným a pedagogickým účelům pak slouží specializované botanické zahrady a arboreta, kde jsou sbírky tropických rostlin často také nějak řazeny. Úpravy rostlin někdy napodobují přirozené prostředí. V podmínkách ČR jsou jako tropické zahrady upraveny skleníky. V domácím prostředí běžných domků a bytů je tropická zahrada jako celek poněkud problematická nebo nákladná, s ohledem na kolísavou teplotu během roku (v létě vysoké teploty, v zimě nízké) a požadavek vysoké vlhkosti vzduchu (srážení vody, plísně). Pěstování některých otužilých rostlin (\"Begonia rex\",Sansevieria, Africká fialka a další ), které jsou původem z tropů je ale často možné i v prostředí dobře vytápěných domů a bytů. \n\nMezi známé tropické zahrady patří sbírka v Paříži - Tropická zahrada v Paříži a v podmínkách ČR skleník v Botanické zahradě Praha Fata Morgána \n\n"}
{"id": "1010581", "url": "https://cs.wikipedia.org/wiki?curid=1010581", "title": "Piskarjovský památný hřbitov", "text": "Piskarjovský památný hřbitov\n\nPiskarjovský památný hřbitov (, \"Piskariovskoje memorialnoje kladbišče\") je memoriální komplex otevřený v roce 1960 na památku obětem obležení Leningradu (1941 - 1944). Pojmenován je podle vesničky Piskarjovo nedaleko Petrohradu. Hřbitov byl založen v roce 1939. Komplex se stal místem posledního odpočinku pro 470 000 obětí blokády a 50 000 vojáků, kteří bojovali za prolomení blokády. Blokáda města trvala od 4. září 1941 do 20. ledna 1944. Za povšimnutí v komplexu stojí socha \"Matka - Vlast\" a věčný oheň. Součástí komplexu je i muzeum blokády. Mezi jeho exponáty lze nalézt také kopii deníku Táni Savičevové.\n\n"}
{"id": "1010582", "url": "https://cs.wikipedia.org/wiki?curid=1010582", "title": "Yorkshire Sculpture Park", "text": "Yorkshire Sculpture Park\n\nThe Yorkshire Sculpture Park je galerie soch pod širým nebem v hrabství Yorkshire, situovaná v parku blízko vesnice West Bretton v okrsku Wakefield, na hranici West Yorkshire a South Yorkshire.\nGalerie byla založena v roce 1977 a vystavuje sochy britských i světových umělců, včetně Barbary Hepworth. Vlastní jednu z největších kolekcí soch Henry Moora v Evropě.\n\nZaložení sochařského parku předcházela série výstav v londýnských parcích od roku 1940 do 70. let., které organizoval Arts Council England a London County Council. Park má návštěvnické centrum, 500 akrů výstavních ploch a je přístupný zdarma. Od roku 1990 jsou zde i menší uzavřené galerie (Bothy Gallery, podzemní galerie Bothy garden), výstavní prostory v dřívější jezdecké aréně Longside a dočasný prostor podobný stanu - Pavilion Gallery. Do roku 2007 patřily pozemky Univerzitě v Leedsu, od níž je odkoupil Wakefield Council. V současné době probíhá revitalizace celé okolní krajiny včetně historických staveb a vodních ploch.\n\nYorkshire Sculpture Park leží v blízkosti dalších významných muzeí a galerií - The Hepworth Wakefield, the Henry Moore Institute and Leeds Art Gallery a spolu s nimi reprezentuje více než 200 umělců. Ročně ho navštíví 300 000 zájemců.\n\nSochařský park uspořádal autorské výstavy britských umělců, kteří byli populární v 50. a 60. letech a poté upadli do zapomnění (Lynn Chadwick, Austin Wright, Phillip King, Eduardo Paolozzi, Hans Josephsohn, Kenneth Armitage.)\n\n\n"}
{"id": "1010583", "url": "https://cs.wikipedia.org/wiki?curid=1010583", "title": "Clouds (album, Tiamat)", "text": "Clouds (album, Tiamat)\n\nClouds (česky \"oblaka\") je třetí studiové album švédské kapely Tiamat. Vydáno bylo v roce 1992 hudebním vydavatelstvím Century Media Records, nahráno v dortmundském studiu Woodhouse. Producentem byl Waldemar Sorychta.\n\nNa albu je patrný vývoj kapely, který směřuje od death metalu k doom/gothic stylu. Ke skladbě \"The Sleeping Beauty\" vznikl videoklip, ačkoli zpěvák a kytarista Johan Hedlund jej nepovažuje za plnohodnotný, mluví o něm jako o nouzovém řešení (za první a reprezentativní videoklip považuje až následující, který vznikl ke skladbě \"Whatever That Hurts\" z alba \"Wildhoney\" z roku 1994).\n\n\n\n"}
{"id": "1010584", "url": "https://cs.wikipedia.org/wiki?curid=1010584", "title": "Kaktusová zahrada", "text": "Kaktusová zahrada\n\nKaktusová zahrada je lidmi upravený pozemek s uměle vysázenou teplomilnou vegetací, prostor kde jsou obvykle pěstovány nebo umístěny rostliny řazené mezi kaktusy (a sukulenty). Může sloužit k odpočinku, volnočasovým aktivitám, reprezentaci, pro pěstování rostlin určených ke konzumaci nebo i jinému účelu.\n\nVědeckým, výzkumným a pedagogickým účelům pak slouží specializované sbírky rostlin, které jsou často také nějak řazeny. Úpravy rostlin někdy napodobují přirozené prostředí. V podmínkách ČR jsou jako kaktusové zahrady upraveny skleníky a méně často venkovní prostory s otužilými druhy (např. opuncie). \n\nMezi známé botanické zahrady které se pyšní úpravou nazvanou „kaktusová zahrada“ patří botanická zahrada Giardini Ravino, Jardín de Cactus na Lanzarote. V ČR je známá například sbírka v Českých Budějovicích.\n\n"}
{"id": "1010585", "url": "https://cs.wikipedia.org/wiki?curid=1010585", "title": "Diecéze areopoliská", "text": "Diecéze areopoliská\n\nDiecéze Areopolis je titulární diecéze římskokatolické církve.\n\nAreopolis lze ztotožnit s \"Rabbat Moab\" v dnešním Jordánsku. Je to starobylé biskupské sídlo nacházející se v římské provincii Palestina III.. Sídlo bylo součástí Jeruzalémského patriarchátu a sufragánnou arcidiecéze Petra.\n\nArcheologický výzkum přinesl na světlo některé nápisy se jmény biskupů, které svědčí o přítomnosti církevní hierarchie v Areopolis v éře Umajjovců.\n\nDokumentární zdroje vynesly jména tří biskupů této diecéze. Anastasius se roku 449 zúčastnil Druhého efezského koncilu, kde se na listinách podepsal. Policronius se roku 518 podepsal na synodní dopis patriarchy Jeruzaléma Jana proti Severu Antiochijskému. Elias roku 536 podepsal akty synodu svolaného patriarchou Petrem proti Anthimusovi Konstantinopolskému, kde se sešli biskupové Třetí Palestiny.\n\nDnes je Areopolis využíván jako titulární biskupské sídlo; v současné době je bez titulárního biskupa.\n\nMezi biskupy, kterým byl propůjčen tento titul, byl Angelo Giuseppe Roncalli (budoucí papež Jan XXIII.), který byl jmenován s úkolem úřadu apoštolského delegáta v Bulharsku. Roncalli byl titulárním arcibiskupem do 30. listopadu 1934, kdy byl jmenován apoštolským delegátem v Turecku a Řecku a apoštolským administrátorem apoštolského vikariátu v Konstantinopoli, se sídlem v Istanbulu, a byl převeden na titulární sídlo Mesembria.\n\n\n\n\n"}
{"id": "1010586", "url": "https://cs.wikipedia.org/wiki?curid=1010586", "title": "Schodiště (rozcestník)", "text": "Schodiště (rozcestník)\n\nSlovo schodiště má více různých významů:\n\n\n"}
{"id": "1010587", "url": "https://cs.wikipedia.org/wiki?curid=1010587", "title": "Vodní zahrada", "text": "Vodní zahrada\n\nVodní zahrada je lidmi upravený pozemek s uměle vysázenou vodní vegetací v obvykle umělých nádržích. Prostor na souši v okolí nádrží může sloužit k odpočinku, volnočasovým aktivitám, reprezentaci, nebo i jinému účelu. Odvozeně, básnicky, může být vodní zahradou nazvána malá plocha zahrady s velkou nádrží s vodními rostlinami nebo samotná nádrž, jakkoliv velká či malá.\n\nVodní zahrada, Water garden, je úprava v anglickém parku Studley Royal Park, kde je několik vodních nádrží a vodní kanály. Jako vodní zahrady jsou označovány úpravy na Bali, kde návštěvník parku prochází po šlapácích nádržemi.\n\n"}
{"id": "1010588", "url": "https://cs.wikipedia.org/wiki?curid=1010588", "title": "Kapradinová zahrada", "text": "Kapradinová zahrada\n\nKapradinová zahrada je lidmi upravený pozemek s uměle vysázenou stínomilnou vegetací, prostor kde jsou obvykle pěstovány nebo umístěny kapradiny. Může sloužit k odpočinku, volnočasovým aktivitám, reprezentaci, pro pěstování rostlin, nebo i jinému účelu. \n\nVědeckým, výzkumným a pedagogickým účelům pak slouží specializované botanické zahrady a arboreta, kde jsou sbírky kapradin často také nějak řazeny. Úpravy rostlin někdy napodobují přirozené prostředí.\n\nKapradiny použila ve velkém množství ve svých úpravách i Gertrude Jekyll a kombinovala je s výsadbami jarních cibulovin. „\"Během dubna a května listy cibulek vyrostou do výšky… …Do konce května kapradiny ukážou své listnaté spirály a do června se lehounké vějířovité listy rozprostřou v celé své čerstvosti. Obrostou celý svah a my zapomeneme, že jsou zde nějaké cibulky. Než červnová zahrada, …vstoupí do květu, bude svah zcela pokrytým krásnými kapradinami.\"“ (, Gertrude Jekyll)\n\nV některých evropských zemích jsou kapradinové zahrady oblíbenější než v ČR. V roce 1855, byla část Anglie zachvácena \"pteridomanií\" (kapradinovým šílenstvím). Tento termín byl vytvořen Charlesem Kingsleym, knězem, přírodovědcem (a později autorem díla 'The Water Babies'). Jednalo se o posedlost shromažďovat britské a exotické druhy kapradin. Mnoho nákladů bylo spojeno s výstavbou potřebných struktur a údržbou sbírek.\n\n"}
{"id": "1010589", "url": "https://cs.wikipedia.org/wiki?curid=1010589", "title": "Numen: Contest of Heroes", "text": "Numen: Contest of Heroes\n\nNumen: Contest of Heroes je české akční RPG zasazené do starověkého Řecka. Hra vyšla v roce 2009. Vytvořilo ji studio Cinemax.\n\nHra obdržela od recenzentů průměrná až mírně nadprůměrná hodnocení. Průměrné obdržené skóre v recenzích se pohybuje okolo 61%.\n"}
{"id": "1010590", "url": "https://cs.wikipedia.org/wiki?curid=1010590", "title": "Goombay Dance Band", "text": "Goombay Dance Band\n\nGoombay Dance Band je hudební skupina, kterou založil v západoněmeckém Nordstedtu v roce 1979 zpěvák a artista Oliver Bendt. Skupina zpívala anglicky a podobně jako Boney M. využívala dobovou oblibu karibské hudby. Pojmenovala se podle zálivu Goombay na ostrově Svatá Lucie. Největším hitem byla píseň \"Sun of Jamaica\", která vedla devět týdnů německou hitparádu. Úspěch zaznamenaly také skladby \"Aloha-Oe, Until We Meet Again\", \"Golden Dreams of Eldorado\" a \"Seven Tears\", která byla v roce 1982 jako první německá píseň v historii hitem číslo jedna ve Velké Británii. K jejich pódiovým vystoupením patřila tradičně také ohňová show.\n\n\n\n"}
{"id": "1010591", "url": "https://cs.wikipedia.org/wiki?curid=1010591", "title": "Diecéze Arethusa", "text": "Diecéze Arethusa\n\nDiecéze Arethusa je titulární diecéze římskokatolické církve.\n\nArethusa, lze identifikovat s městem \"Al-Rastan\" v Sýrii. Byla starobylé biskupské sídlo v římské provincii Sýrie II.. Bylo součástí antiochijského patriarchátu a sufragánnou arcidiecéze Apamea, o čemž svědčí \"Notitiae Episcopatuum\" z 6. století.\n\nBěhem křížových výprav v Arethuse (\"Artasia\"), bylo biskupství na krátkou dobu v latinském ritu Latinského antiochijského patriarchátu.\n\nDnes je Arethusa využívána jako titulární biskupské sídlo; v současné době je bez biskupa.\n\n\n\n\n"}
{"id": "1010592", "url": "https://cs.wikipedia.org/wiki?curid=1010592", "title": "Syrská eparchie Arethusa", "text": "Syrská eparchie Arethusa\n\nEparchie Arethusa je titulární diecéze syrské katolické církve.\n\nArethusa je starobylá diecéze syrské pravoslavné církve, nazývané též Jakobitská církev.\n\nDnes je Arethusa využívána jako titulární biskupské sídlo; v současné době je bez titulárního biskupa.\n\n\n"}
{"id": "1010594", "url": "https://cs.wikipedia.org/wiki?curid=1010594", "title": "Mark Metcalf", "text": "Mark Metcalf\n\nMark Howes Metcalf (* 11. března 1946 Findlay, Ohio) je americký herec.\n\nV televizi i ve filmu začal hrát v polovině 70. let 20. století, objevil se např. ve snímcích \"Julie\" (1977) a \"Zvěřinec časopisu National Lampoon\" (1978). V dalších letech působil v menších rolích např. v seriálech \"Poldové z Hill Street\", \"Miami Vice\", \"Právo v Los Angeles\", \"Walker, Texas Ranger\", \"Melrose Place\" či \"Show Jerryho Seinfelda\". V letech 1997–1998 a 2002 ztvárnil v seriálu \"Buffy, přemožitelka upírů\" postavu Pána, přičemž tuto roli si zopakoval v roce 2000 v jedné epizodě seriálu \"Angel\". Dále se objevil např. v seriálech \"\", \"Ally McBealová\", \"JAG\" nebo \"Šílenci z Manhattanu\". Po roce 2000 hrál především ve filmech, jako jsou \"Honba za výhrou\", \"Hranice odvahy\" či \"Billy Club\".\n\n"}
{"id": "1010595", "url": "https://cs.wikipedia.org/wiki?curid=1010595", "title": "Eduard Sturm (politik)", "text": "Eduard Sturm (politik)\n\nEduard Mathias Sturm (9. února 1830 Olomouc – 24. srpna 1909 Bad Kirchberg) byl rakouský a český právník a politik německé národnosti, jeden z předáků německých liberálů na Moravě, v 2. polovině 19. století poslanec Říšské rady.\n\nNarodil se v Olomouci. Jeho otec Mathias Sturm tam byl profesorem na gymnáziu. Studoval v Olomouci a Brně. Absolvoval práva. Dosáhl titulu doktor práv. Od roku 1852 působil v advokátní praxi v Brně. V roce 1855 složil ve Vídni advokátské zkoušky. Od roku 1856 byl advokátem v Pešti. Zde se naučil maďarsky, což později využil v parlamentní činnosti během jednání o rakousko-uherském vyrovnání. V Pešti rovněž publikoval odborné články z oboru práva, pod jménem Adam Osten. V roce 1861 byl přeložen do Brna, kde se zapojil do veřejného a politického života. Byl členem mnoha brněnských německých spolků. V letech 1870–1872 zasedal v brněnském obecním výboru.\n\nV doplňovacích volbách 15. listopadu 1865 byl zvolen za poslance Moravského zemského sněmu za kurii měst, obvod Jihlava. Mandát zde obhájil v řádných zemských volbách v lednu 1867 i v krátce poté konaných zemských volbách v březnu 1867, dále v zemských volbách 1870, zemských volbách v září 1871 i brzy poté konaných zemských volbách v prosinci 1871, rovněž tak v zemských volbách 1878 a zemských volbách 1884. Na sněmu tak město Jihlava zastupoval nepřetržitě až do roku 1890.\n\nZemský sněm ho roku 1867 delegoval i do Říšské rady (tehdy ještě volené nepřímo) za kurii městskou. Rezignoval v roce 1869 během přestávky mezi IV. a V. zasedáním sněmovny. Opětovně byl ale do vídeňského parlamentu zemským sněmem vyslán roku 1870 a 1872. Slib složil 12. prosince 1872. Uspěl i v prvních přímých volbách do Říšské rady roku 1873, za městskou kurii, obvod Jihlava, Třebíč atd. Mandát zde obhájil ve volbách do Říšské rady roku 1879 a volbách do Říšské rady roku 1885. Rezignaci na mandát oznámil dopisem 31. března 1889. Do parlamentu pak místo něj nastoupil Gustav Groß.\n\nStranicky se profiloval jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik). V roce 1878 zastával funkci náměstka předsedy zemského volebního výboru Ústavní strany na Moravě. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). V období let 1879–1885 byl jedním z předsedů parlamentní frakce Sjednocená německá levice, po jejímž zániku přešel do Německorakouského klubu.\n\nPatřil mezi předáky moravských Němců a zůstal jím i poté, co roku 1872 trvale přesídlil do Vídně. V Říšské radě byl členem mnoha výborů a rakousko-uherských delegací. V lednu 1879 vedl opoziční projevy proti Berlínské smlouvě. Opakovaně se vyjadřoval k jazykovým otázkám. Prosazoval zachování jednotného správního a soudního jazyka (tj. němčiny). Byl zastáncem svobody vyznání a nekonfesijního charakteru školství.\n\nRoku 1890 odešel z politiky kvůli nemoci. Podle jiného zdroje byl důvodem k odchodu z politického života tlak německého nacionálního křídla. Byl potom zvolen za člena státního soudního dvora.\n\nKvůli srdečním potížím se vzdal i advokacie a žil v ústraní ve své vile v Döblingu. Zemřel v srpnu 1909.\n"}
{"id": "1010604", "url": "https://cs.wikipedia.org/wiki?curid=1010604", "title": "Větrná hora", "text": "Větrná hora\n\nVětrná hora je československý dobrodružný film z roku 1956.\n\nDvanáct nových pracovníků a pracovnic odjíždí do rudného dolu v českém pohraničí. Jeden však nedojede.\n\nFilm byl natočen na řadě míst v oblasti Labských pískovců a Krušných hor:\nna příjezdu k turistické chatě u vstupu do Tiských stěn (\"turistická chata\"),\nna silnici II/248 mezi Telnicí a Nakléřovem (\"průjezd krajinou k Větrné hoře\"),\nna příjezdu do Nakléřova se siluetou zaniklého kostela svatého Josefa (\"krajina se siluetou domu a kostela\"),\nna cestě k Děčínskému Sněžníku (\"před poslední zatáčkou\"),\nna cestě na vrchol Děčínského Sněžníku k rozhledně (\"vrchol Větrné hory\"),\nu restaurace na Děčínském Sněžníku (\"ubytovna na Větrné hoře\"),\nna příjezdové cesta s pohledem na rozhlednu (\"cesta k Větrné hoře\") a ve fluoritovém dole na úbočí Děčínského Sněžníku.\n\nDobová recenze v Rudém právu uvádí autora námětu Miloše Velínského\npředsedu MNV ve Sněžníku, což je omyl způsobený podobností jmen, předsedou MNV byl učitel Velimský. Miloš Velínský byl scenáristou řady filmů s kriminální zápletkou (105% alibi, Zlatý pavouk, Dva tygři a dalších). \n\n"}
{"id": "1010605", "url": "https://cs.wikipedia.org/wiki?curid=1010605", "title": "Vít Dovalil", "text": "Vít Dovalil\n\nPhDr. Mgr. Vít Dovalil, Ph.D. (* 9. února 1974 v Chrudimi) je český lingvista. Po absolvování jazykového gymnázia v Pardubicích vystudoval na Filozofické fakultě Univerzity Karlovy v Praze obor germanistika a politologie, dále je také absolventem studia práv na Právnické fakultě téže univerzity. Ve své vědecké činnosti se zabývá sociolingvistikou a jazykovým právem, zejména situací v zemích Evropské unie. Podílel se mj. na analýzách MŠMT k postavení němčiny na nižších stupních českého školství. Ve svých názorech hájí jazykovou pluralitu a možnost svobodně vybrat si jakýkoli z nabízených jazyků bez ingerence ministerských směrnic a doporučení. Od roku 2011 je ředitelem Ústavu germánských studií na FF UK. V letech 2012 - 2014 působil jako zastupující profesor na Albert-Ludwigs Universität ve Freiburgu im Breisgau.\n\n\n"}
{"id": "1010618", "url": "https://cs.wikipedia.org/wiki?curid=1010618", "title": "Dlouhý potok (přítok Chrudimky)", "text": "Dlouhý potok (přítok Chrudimky)\n\nDlouhý potok je levostranný přítok řeky Chrudimky protékající okresem Chrudim v Pardubickém kraji a okresem Havlíčkův Brod v Kraji Vysočina. Délka jeho toku činí 9,1 km. Plocha povodí měří 19,8 km².\n\nPotok pramení při okraji lesa západně od Polomi v nadmořské výšce okolo 630 m. Zprvu jeho tok směřuje krátce na jihozápad. Postupně se obrací na jih ke vsi Křemenice, u které se stáčí na jihovýchod k osadě Možděnice. Mezi těmito vesnicemi protéká potok převážně lesnatou krajinou. U Možděnice napájí rozlehlý \"Kaprový rybník\", od jehož hráze teče nejprve jihovýchodním, níže po proudu jižním směrem. V tomto úseku přijímá Dlouhý potok několik pravostranných přítoků, které značně posilují jeho tok. U vsi Dlouhý se obrací na severovýchod. Zde vzdouvá jeho hladinu \"Dlouhý rybník\", pod nímž Dlouhý potok podtéká silnici I/37. Na dolním toku protéká loukami, na okolních svazích se nacházejí pole a malé lesní plochy. \n\nPod silnicí spojující Všeradov a Dřevíkov se nachází malý jízek, od něho část vod Dlouhého potoka vedena náhonem ze 16. století k technickým památkám na vodní pohon v expozici Muzea v přírodě Vysočina na Veselém Kopci. Nachází se zde pila a olejna na vodní pohon, dále stupník na tříslo a vodní kolový mlýn. Několik desítek metrů pod zaústěním náhonu se potok vlévá zleva do řeky Chrudimky na jejím 79,6 říčním kilometru v nadmořské výšce okolo 535 m. \n\nNejdelším přítokem Dlouhého potoka je bezejmenný levostranný přítok přitékající od Možděnice na 4,8 říčním kilometru. Délka jeho toku činí 2,5 km.\n\nVodní nádrže v povodí Dlouhého potoka podle rozlohy:\n"}
{"id": "1010640", "url": "https://cs.wikipedia.org/wiki?curid=1010640", "title": "Táňa Savičevová", "text": "Táňa Savičevová\n\nTaťjana Nikolajevna Savičevová ( - Taťjana Nikolajevna Savičeva; 25. ledna 1930 Gdov, Pskovská oblast, SSSR – 1. července 1944, Šatki, SSSR) byla žákyně žijící v Leningradě, oběť druhé světové války, která si během blokády města vedla deník, ve kterém vedla zápisky o smrti svých nejbližších příbuzných (sestra, babička, strýcové, bratr, máma).\n\nTaťjana Nikolajevna Savičevová se narodila 25. ledna 1930 jako nejmladší dítě pekaře Nikolaje Rodionoviče Savičeva a švadleny Marije Ignatijevny Savičevové. Táňa měla dvě starší sestry – Jevgeniji (Žeňu) a Ninu a dva starší bratry Michaila a Leonida (Ljoku). Poté, co v roce 1936 zemřel její otec, starala se o pětičlennou rodinu hlavně její matka.\n\nLéto roku 1941 plánovala rodina přežít na venkově, ale německý útok na SSSR 22. června zasáhl život celé země. Všichni z Tániny rodiny kromě Michaila, který už v té době opustil město, zůstali v Leningradě. Marija Ignatijevna pracovala v dílně, která šila vojenské uniformy, Ljoka pracoval jako dělník v loděnicích, Žeňa pracovala v muničním závodě, Nina na stavbě obranných zařízení kolem města. Strýc Vasja a strýc Ljoša, bratři jejího otce – v civilu účetní, sloužili v jednotkách protiletecké obrany. Táňa, tehdy teprve 11letá, pomáhala při kopání zákopů a hašení zápalných bomb. Po určité době se její sestře Nině naskytla příležitost dostat se z obklíčeného města, o čemž však nestihla rodině zanechat žádnou zprávu. Proto se jí příbuzní domnívali, že zemřela. Jako vzpomínku na sestru dostala Táňa od matky sestřin zápisník, který se později stal jejím „deníkem“. Předtím však měla jiný deník, do kterého si zapisovala důležité věci, co se udály v jejím životě. Během kruté zimy roku 1941 ho však obětovala a nechala ho shořet v pícce, když rodině nezbylo, čím by zatopili.\n\nZůstal jí tak pouze tenký notes po zmizelé sestře, do kterého udělala první zápis 28. prosince 1941. Toho dne brzy ráno, jako vždy, odešla její sestra Žeňa na dvě směny do práce v továrně na výrobu min a už nikdy se nevrátila – zemřela přímo u soustruhu, s nímž pracovala. Její organismus byl oslaben dlouhodobou podvýživou i darováním krve. Následující měsíc zemřela její babička Jevdokija Grigorievna. Za další dva měsíce zemřel její bratr Ljoka a v průběhu dvou následujících měsíců i oba strýcové a máma.\n\nZemdlenou Táňu objevili v bytě zanedlouho po smrti jejích posledních příbuzných příslušníci sanitární jednotky, kteří kontrolovali leningradské domy. V té době sotva žila. Krátce žila v dětském domě č. 48. Následně ji v létě 1942 spolu s dalšími sto čtyřiceti sirotky evakuovali z obleženého Leningradu do městečka Šatki v rajónu Gorkij, dnes Nižněnovgorodská oblast. Přesto, že bylo o děti dobře postaráno, nedařilo se lékařům Táně pomoci. Na následky tuberkulózy, podvýživy a špatného duševního stavu zemřela 1. července 1944 v nemocnici ve městě Šatki.\n\nInformace v jejím deníku však nebyly zcela pravdivé, protože nezemřeli všichni Savičevovi. Její starší sestra, Nina Savičevová, která se roku 1945 vrátila do Leningradu, našla v poškozeném bytě Tánin deník. Přežil také Michail, který byl během bojů na frontě těžce raněn a dlouho se zotavoval ze zranění.\n\nDeník napsaný během blokády je velmi strohý, má pouze 9 stran. Je však autentickým svědectvím mladého člověka, odsuzuje válku a mluví o ohromných lidských ztrátách a těžkém strádání. Figuroval jako jeden z důkazů na Norimberském procesu proti nacistickým válečným zločincům. Z deníku:\nTánin deník se dnes nachází v expozici petrohradského historického muzea, kopii lze také vidět v muzeu Leningradské blokády na Piskarjovském památném hřbitově.\n\nV roce 1971 byla na její počest pojmenována planetka 2127 Tanya. 31. května 1981 byl Táně na hřbitově v Šatkách postaven památník.\n"}
{"id": "1010649", "url": "https://cs.wikipedia.org/wiki?curid=1010649", "title": "Denní světlo (film)", "text": "Denní světlo (film)\n\nDenní světlo (v americkém originále:Daylight) je americký filmový thriller z roku 1996. Režisérem filmu je Rob Cohen. Hlavní role ve filmu ztvárnili Sylvester Stallone, Amy Brenneman, Viggo Mortensen, Dan Hedaya a Stan Shaw. \n\nFilm byl nominován na Oscara a to v kategorii nejlepší efekty a střih efektů.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010651", "url": "https://cs.wikipedia.org/wiki?curid=1010651", "title": "Polovina nebe", "text": "Polovina nebe\n\nPolovina nebe je česká obecně prospěšná společnost. Koncem roku 2013 se transformovala z občanského sdružení založeného v roce 2006 na podporu osob sociálně vyloučeným při jejich integraci do společnosti. Věnuje se zejména alternativním způsobům ovládání počítače, jejich výuce, zdokonalování a použití v praxi se zaměřením na hlasové technologie. V rámci realizovaných projektů se také věnuje zaměstnávání absolventů kurzů.\n\nV Praze na Pankráci vybudovala bezbariérové tréninkové středisko pro osoby s postižením motoriky vybavené moderními technologiemi umožňujícími ovládat počítače i další vybavení učebny hlasem.\n\nPůsobí po celé České republice. Díky projektům financovaným z Evropského sociálního fondu se aktivita společnosti zaměřuje na Prahu, Středočeský, Jihočeský a Liberecký kraj.\n\nPředešlé projekty ESF umožnily věnovat se klientům také v Královéhradeckém, Jihomoravském a Plzeňském kraji.\n\nSpolečnost je aktivní nejen v pomoci svým klientům, ale také v činnosti osvětové, akademické a publikační. Každoročně se s příspěvkem účastní celostátních konferencí.\n\nSpolečnost realizovala několik projektů zaměřených na výuku ovládání počítače hlasem a následné uplatnění absolventů této výuky na trhu práce, které financovala z Operačního programu Praha Adaptabilita nebo Operačního programu Lidské zdroje a zaměstnanost Evropského sociálního fondu:\n\n\n"}
{"id": "1010652", "url": "https://cs.wikipedia.org/wiki?curid=1010652", "title": "Den po zítřku", "text": "Den po zítřku\n\nDen po zítřku (v anglickém originále P.I.: Post Impact nebo též německy Apokalypse Eis – Der Tag, an dem die Welt erfriert) je německo-americký akční postapokalyptický sci-fi film z roku 2004. Režisérem filmu je Christoph Schrewe, hlavní role ztvárnili Dean Cain, Joanna Taylor, Bettina Zimmermannová, Nigel Bennett a John Keogh. \n\nFilm získal mezi diváky na největších filmových databázích spíše špatné hodnocení (aktuální k 7. červenci 2014):\n\n"}
{"id": "1010653", "url": "https://cs.wikipedia.org/wiki?curid=1010653", "title": "The Kink Kontroversy", "text": "The Kink Kontroversy\n\nThe Kink Kontroversy je třetí studiové album anglické rockové kapely The Kinks, které bylo vydáno 26. listopadu 1965. Jedná se o přechodové dílo. Obsahuje jak prvky raných Kinks (skladby silně ovlivněné blues jako je \"Milk Cow Blues\" a variace na hity kapely z let 1964–65 jako \"Till the End of the Day\"), tak náznaky budoucího skladatelského vývoje Raye Daviese (\"The World Keeps Going Round\" a \"I'm On an Island\").\n\nAutorem všech skladeb je Ray Davies, pokud není uvedeno jinak.\n"}
{"id": "1010654", "url": "https://cs.wikipedia.org/wiki?curid=1010654", "title": "IgG4 asociovaná nemoc", "text": "IgG4 asociovaná nemoc\n\nIgG4 asociovaná nemoc, (anglicky obvykle \"IgG4-related disease\") je poměrně zřídka se vyskytující systémové zánětlivé onemocnění s novotvorbou vaziva v postižených tkáních. Onemocnění se tak může prezentovat jako nádorové onemocnění. Koncept IgG4 asociované nemoci je poměrně nový, zastřešuje řadu dříve známých vesměs vzácných onemocnění. Pro onemocnění je charakteristický nález zvýšené hladiny imunoglobulinů ve třídě IgG4. Vzhledem k tomu, že jde o poměrně nový koncept, v anglickém jazyce je používáno více synonymních označení, ve všech však figuruje IgG4.\n\nOnemocnění se objevuje obvykle spíše ve středním a vyšším věku. Častěji se objevuje u pacientů s alergií v anamnéze. Onemocnění může postihovat v zásadě jakýkoliv orgán, může být postiženo i více orgánů současně. Mezi nejčastěji postižené orgány patří slinivka břišní, žlučové cesty, slinné a slzné žlázy a měkké tkáně v okolí oka. Klinicky se onemocnění manifestuje jako zduření a otok v postiženém orgánu, mohou se objevit i celkové příznaky jako hubnutí; horečka je spíše méně obvyklá.\n\nDiagnostika onemocnění je obtížná spíše pro jeho vzácnost. Bylo sestaveno několik diagnostických kritérií, podle kterých lze posoudit jak pravděpodobnost, že se jedná o IgG4 asociovanou nemoc. Protože onemocnění vzbuzuje podezření na nádor, je obvykle provedena biopsie a diagnóza je podpořena poměrně charakteristickým obrazem, který vidí patolog pod mikroskopem.\n\nLaboratorní nález zvýšené hladiny IgG4 je pro onemocnění poměrně charakteristický, může se ale objevit u některých dalších chorob. Je zajímavé, že zvýšená hladina IgG4 je patrně epifenomén, tedy nepodílí se na rozvoji ani udržování onemocnění.\n\nIgG4 asociovaná nemoc obvykle velmi dobře reaguje na podávání kortikoidů, po terapii dochází k ústupu onemocnění, i když je poměrně velké riziko znovuvzplanutí choroby. \n\nDalšími postupy, které se zkoušejí v terapii, jsou biologická léčba rituximabem resp. bortezomibem. Chirurgická terapie se používá spíše ve výjimečných případech.\n"}
{"id": "1010655", "url": "https://cs.wikipedia.org/wiki?curid=1010655", "title": "Mandarínština", "text": "Mandarínština\n\nMandarínština může znamenat:\n\n"}
{"id": "1010657", "url": "https://cs.wikipedia.org/wiki?curid=1010657", "title": "Detonator", "text": "Detonator\n\nDetonator (v americkém originále:The Detonator) je americký akční film z roku 2006. Režisérem filmu je Po-Chih Leong. Hlavní role ve filmu ztvárnili Wesley Snipes, Silvia Colloca, Tim Dutton, William Hope a Matthew Leitch. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010659", "url": "https://cs.wikipedia.org/wiki?curid=1010659", "title": "Drákuloviny", "text": "Drákuloviny\n\nDrákuloviny (v americkém originále:Dracula: Dead and Loving it) je americká filmová komedie z roku 1995. Režisérem filmu je Mel Brooks. Hlavní role ve filmu ztvárnili Leslie Nielsen, Mel Brooks, Peter MacNicol, Steven Weber a Amy Yasbeck. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1010662", "url": "https://cs.wikipedia.org/wiki?curid=1010662", "title": "Simon von Lämmel", "text": "Simon von Lämmel\n\nSimon von Lämmel (28. srpen 1766 Město Touškov – 18. duben 1845 Vídeň) byl obchodník a bankéř židovského původu, jenž za své služby císaři Františku I. Rakouskému byl povýšen do šlechtického stavu. Během napoleonských válek figuroval jako jeden z hlavních dodavatelů rakouské armády.\n\nPo smrti svého otce se mladý Simon v jednadvaceti letech ujímá obchodního řemesla, přičemž jeho specializací je obchod s vlnou. Zaváděl nové metody v mykání a výrobě vlny, ale také v chovu ovcí. Postupně se vypracoval mezi velké obchodníky s vlnou v habsburské monarchii a později v rakouském císařství. Náležel se svým synem Leopoldem mezi významné peněžníky předbřeznové Prahy.\n\nNa počátku 19. století Lämmel náležel mezi 13 židovských velkoobchodníků, jimž bylo dovoleno bydlet v okrsku povoleným na Starém Městě, dokonce patřil mezi obchodníky, kteří bydleli již za okrskem povoleným.\n\nLämmel se řadil mezi pragmaticky smýšlející podnikatele, jež směřovali k německé asimilaci resp. k německému liberalismu. Spolu s dalšími židovskými stejně smýšlejícími rodinami (Zdekauer, Lederer, Dormitzer, Epstein, Brandeis) rozjíždí v Praze industrializaci. Rozvoj pražského obchodu, stavebnictví, průmyslu by se bez jejich přičinění těžko nalézal ve stavu na konci 19. století.\n\nKoncem 18. století patřil Lämmel k nejvlivnějším podnikatelům v habsburské monarchii, načež jeho syn Leopold von Lämmel se stal ještě vlivnějším. Simon dovedl ve Francii úspěšně zpeněžit majetek bývalého policejního ministra Fouchého v době, kdy tento žil v Praze v emigraci.\n\nBěhem napoleonských válek Lämmel vykupoval od francouzských vojsk zajatý materiál, který následně odprodával rakouské armádě s minimálním ziskem. V roce 1805 se mu podařilo odkoupit všechna děla zajatá nepřítelem, čímž ušetřil rakouské armádě minimálně 3,2 milionu zlatých. V neposlední řadě půjčoval císaři velké sumy peněz, a aby se urychlilo stažení francouzských vojsk z Vídně, tak v roce 1809 půjčil císaři veškeré své jmění. Na konci války jej Karel Filip Schwarzenberg jmenoval armádním komisařem.\n\nSimon byl zván k řadě jednání, která souvisela s celní a obchodní politikou monarchie. Podílel se na mnoha bankovních expertizách. Úzké vztahy měl s básníkem a prozaikem Johannem Wolfgangem von Goethem, pro něhož zařizoval bankovních transakce.\n\nKdyž se v roce 1831 zdráhali dvorní bankéři poskytnou půjčku ve výši 800 000 zlatých, zajistil Simon úvěr sám.\n\nV roce 1832 zapůjčil císaři 480 000 zlatých, v roce 1833 350 000 zlatých a v roce 1835 poskytl 300 000 zlatých.\n\nNejen za tyto poskytnuté služby vlasti byl povýšen roku 1811 do dědičného šlechtického stavu s predikátem šlechtic Lämmel (Edler von Lämmel), na druhou stranu se mu nepodařilo koupit dům ve Vídni, ale dostal povolení k pobytu ve Vídni, a to až v roce 1813, za podmínky, že bude mít bankovní dům i v Praze, což nebylo vůbec v té době běžné, aby se žid z ghetta přestěhoval do hlavního města, čehož využil a usiloval o zrovnoprávnění židů.\nLämmel se přimlouval u dvora za zrušení židovské daně, což se mu hned nepodařilo, ale vyjednal v Čechách její snížení, a dostalo se mu ujištění od císaře, že daň bude zrušena, což se skutečně uskutečnilo za jeho nástupce syna Ferdinanda I. Dobrotivého. Podnikání Simona Lämmela převzal jeho syn Leopold von Lämmel, který pokračoval v tradici svého otce.\n"}
{"id": "1010663", "url": "https://cs.wikipedia.org/wiki?curid=1010663", "title": "Paj-chua", "text": "Paj-chua\n\nPaj-chua (paj-chua wen, , doslova „psaný hovorový jazyk“), také zvaný hovorová čínština, je stylem (lingvistickým rejstříkem) psané čínštiny založeným na hovorové čínštině a úzce spojený se standardní čínštinou. Od 20. let 20. století je \"paj-chua\" nejpoužívanějším psaným stylem v Číně a nahradila tak v této pozici klasickou čínštinu, která se používala od dob Konfucia. Výraz „standardní spisovná čínština“ se často vztahuje právě k paj-chua.\n\nV době dynastie Čou byla klasická čínština mluveným i psaným jazykem svého období. Období dynastie Čchin se však hovorový jazyk vyvíjel a odlišoval se od psaného. Od období dynastie Tchang a Sung se pro psaní některých textů začal používat jazyk blízký hovorové řeči. Takové texty se označovaly jako \"pien-wen\" () a blízkost mluvenému jazyku měla zajistit jejich větší rozšíření mezi obyčejnými lidmi, kteří klasickému jazyku nerozuměli. V období dynastie Ming a Čching se rozšířilo používání hovorového jazyka do různých typů písemnictví, klasický jazyk však zůstal úředním písemným jazykem. \n\nŤin Šeng-tchan, který napsal několik novel v hovorovém jazyce, se považuje za průkopníka tvorby v \"paj-chua\". Nicméně skutečný význam získala \"paj-chua\" až po vypuknutí Hnutí čtvrtého května v roce 1919, kdy ji začali prosazovat přední intelektuálové, učenci a reformátoři, zejména Chu Š’ a Lu Sün. Klasická čínština byla vnímána jako brzda vzdělání, literatury a hospodářského a sociálního pokroku. \"Paj-chua\" se stala mainstreamovou záležitostí, ze západních jazyků převzala interpunkci a arabské číslice. Od konce 20. let 20. století jsou téměř všechny knihy, noviny, časopisy a dokumenty psané v \"paj-chua\". \n"}
{"id": "1010664", "url": "https://cs.wikipedia.org/wiki?curid=1010664", "title": "Kontinentální hokejová liga 2014/2015", "text": "Kontinentální hokejová liga 2014/2015\n\nSezóna 2014/2015 byla sedmým ročníkem KHL. V lize hrálo 28 týmů z 7 zemí – Ruska, Běloruska, Kazachstánu, Lotyšska, Finska, Slovenska a Chorvatska. Vítězem se stal tým SKA Petrohrad.\n\nNa sezónou 2014/2015 přerušili své působení v soutěži:\n\nNovými účastníky soutěže se na začátku sezóny 2014/2015 stali:\n\n7. KHL All-Star Game se hrála 24.–25. ledna 2015 v Soči. Tým východu porazil tým západu 18:16.\n\nÚčast Čechů zajistili brankáři Alexander Salák a Jakub Kovář oba za tým východu.\n\nNejlepším střelcem byl Sergei Mozyakin (6+1) a nejvíce přihrávek si připsal Danis Zaripov (1+5).\n\nDo play off postoupily týmy SKA Petrohrad, Jokerit Helsinky a HK Dynamo Minsk.\n\nDo play off postoupily týmy HC CSKA Moskva, OHK Dynamo Moskva, Lokomotiv Jaroslavl, Torpedo Nižnij Novgorod a HK Soči.\n\nDo play off postoupily týmy Ak Bars Kazaň, Metallurg Magnitogorsk, Traktor Čeljabinsk a Avtomobilist Jekatěrinburg.\n\nDo play off postoupily týmy HK Sibir Novosibirsk, Avangard Omsk, Barys Astana a Salavat Julajev Ufa.\n\n\"Z = Odehrané zápasy; Č = Čas na ledě; V = Výhry; P = Prohry; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n"}
{"id": "1010666", "url": "https://cs.wikipedia.org/wiki?curid=1010666", "title": "Pteridomanie", "text": "Pteridomanie\n\nPteridomania nebo Fern-Fever (kapradinománie nebo kapradinová horečka) jsou názvy pro posedlost kapradinami. Viktoriánské dekorativní umění často používalo motiv kapradiny na keramice, sklu, kovu, textilu, dřevu, potištěném papíru nebo v sochařství. S kapradiny se „objevovaly všude, od dárků ke křtinám po náhrobky a pomníky“.\n\nPteridomania znamená kapradinové šílenství nebo kapradinové bláznění, spojení kapraďorostů a mánie. Slovo bylo vytvořeno v roce 1855 Charlesem Kingsleym v jeho knize \"Glaucus, or the Wonders of the Shore\":\n\n„\"Vaše dcery, snad byly zachváceny přívalem \"Pteridomanie\" ... a přou se o nevyslovitelné názvy druhů (které jsou, jak se zdá, odlišné v každé nové knize o kapradinách, které si kupují) ... a přesto nemůžete popřít, že v nich nachází zábavu a jsou aktivnější, veselejší, méně sebestředné, než by byly, kdyby hloubaly nad romány a drby, háčkovaly a pletly.\"“\n\nPodle dalšího autora:\n\n„\"I když hlavní období popularity kapradin jako dekorativního motivu bylo rozšířeno od 1850 až do roku 1890, zájem o kapradiny skutečně začal na konci dekády okolo roku 1830, když na britském venkově přibývalo amatérských a profesionálních botaniků. Nové objevy byly publikovány v časopisech, zejména Phytologist: populárním botanickém časopise, který se poprvé objevil v roce 1844 [2] Kapradiny se ukázaly být mimořádně plodnou skupinou rostlin pro nové taxonomické záznamy, protože byly studovány méně než kvetoucí rostliny. Kapradiny byly také nejvíce různorodé a bohaté na divoké, vlhčí, západní a severní části Velké Británie, která byla stále přístupnější prostřednictvím rozvoje lepších silnic a železnice.\"“\n\nSbírky kapradin našly své nadšence v různých sociálních třídách, a jak bylo řečeno, \"dokonce i farmář, dělník či horník může mít sbírku britských kapradin, které se mu podařilo nasbírat v přírodě a společný zájem někdy spojil osoby z nejrůznějších společenských vrstev. \"\n\nPro některé šlo módní hobby a pro jiné o vážnější vědecký záměr. Sběr kapradin se stal komerční záležitostí společně s prodejem zboží pro sběratele kapradin. Obchodním artiklem byly dodávky kapradin z Velké Británie a Irska, nebo další z mnoha knih prodávaných pro identifikaci kapradin. Sběratelé hledali kapradiny u prodejců ale i v jejich rodných lokalitách po celém Britském souostroví i jinde. Listy byly lisovány do herbářů a pro zobrazení v domácnostech. Živé rostliny byly také shromažďovány pro pěstování v zahradách a interiérech. Školky nenabízely pouze původní druhy, ale také exotické druhy z Ameriky a jiných částí světa.\n\nWardian case, předchůdce moderního terária, byl v roce 1829 vynalezen lékařem, který se pokoušel ochránit své kapradiny před znečištěným ovzduším 19. století v Londýně. Wardian case se brzy staly prvkem v stylových salonech v západní Evropě a ve Spojených státech a pomohly šířit kapradí šílenství a šílenství pro pěstování orchidejí, které následovalo. Kapradiny byly kultivovány ve sklenících nazývaných \"fern house\" a venkovních kapradinových zahradách \"ferneries\".\n\nKromě asi sedmdesáti původních britských druhů a přírodních hybridů kapradin, zahradníci této éry se velmi zajímaly o takzvané monstrozity, podivné varianty volně žijících druhů. Z nich vybrali stovky variet pro pěstování. \"Polystichum setiferum, Athyrium filix-femina\", a \"Asplenium scolopendrium\", například, každý z druhů přinesl asi tři sta různých variet. \n\nMotiv kapradiny byl použit nejdříve v roce 1862 na mezinárodní výstavě a zůstal populární \"\"jako milý symbol hodný následování\"\" až do přelomu století.\n\nProtože listy kapradin jsou poněkud ploché, byly použity pro výzdobu takovým způsobem, kterým mnoho dalších rostlin nemohlo být použito. Byly vlepeny do alb sběratelů, umístěny na trojrozměrných objektech, používány jako šablony pro \"rozstřikování\", černěny a obtiskovány na plochy, a tak dále.\n\nKeramiku se vzory kapradin zavedly firmy Wedgwood, Mintons Ltd, Royal Worcester, Ridgeway, George Jones, a jiné. S různými tvary a styly dekorace, včetně majoliky. Památník sira Williama Jacksona Hookera, ředitele Royal Botanic Gardens v Kew byl zadán Josiah Wedgwoodovi a postaven v kostele v Kew v roce 1867 s plochami z keramiky (jasperware) na nichž se uplatnil motiv ratolestí, které představovaly exotické kapradiny. Kopie byly předvedeny v oblasti, kde je nyní Victoria and Albert Museum, kde je lze vidět i na počátku 21. století. \n\nRealistické kresby kapradin byly obzvláště oblíbené v dekorativním umění tohoto období, \"I když byly stylizované, jako je běžné u rytého skla a kovu, efekt byl stále zjevně „kapradinovitý“. \"\n\nHorlivost viktoriánských sběratelů vedla k výraznému snížení divokých populací řady vzácnějších druhů. Kapradinka skalní (\"Woodsia ilvensis\"), se stala vážně ohroženou ve Skotsku, a to zejména v Moffat Hills. Tato oblast byla kdysi nejrozsáhlejší populací ve Velké Británii, ale nyní tam zůstává pouze několik malých kolonií, jejichž budoucnost je stále v ohrožení. Příbuzný druh kapradinka alpínská (\"Woodsia alpina\"), potkal podobný osud, i když ohroženy nebyly pouze rostliny. John Sadler, později kurátor Royal Botanic Garden v Edinburghu, málem přišel o život při pokusu získat trs kapradiny na skalisku nedaleko Moffat Hills a botanický průvodce jménem William Williams zemřel při sběru kapradinky alpínské ve Walesu v roce 1861. Jeho tělo bylo nalezeno na úpatí skály, kde Edward Lhwyd poprvé sbíral tento druh téměř o dvě století dříve. \n\n\"Trichomanes speciosum\" (Killarney Fern), druh, který je považován za jednu z nejvíce ohrožených rostlin Evropy, který se dříve nacházel v okolí Arran, byl považován za zaniklý ve Skotsku díky činnosti sběratelů v 19. století. Ovšem tento druh byl později objevena na ostrově Skye ve formě gametofytu. \n\nPuchýřník hladký (\"Cystopteris dickieana\"), kapradina, byla objevena v kamenitých podkladech skály v mořské jeskyni na pobřeží Kincardineshire v roce 1838. V roce 1860 byla, jak se zdálo, rostlina v původní lokalitě vyhubena, přesto se druh zotavil a dnes je na místě populace více než 100 rostlin. \n\n"}
{"id": "1010668", "url": "https://cs.wikipedia.org/wiki?curid=1010668", "title": "FSC Stará Říše", "text": "FSC Stará Říše\n\nFSC Stará Říše je český fotbalový klub, který sídlí ve Staré Říši v Kraji Vysočina. Založen byl v roce 1944. Od sezóny 2013/14 hraje Moravskoslezskou divizi - skupinu D (4. nejvyšší soutěž). Klubové barvy jsou červená a bílá.\n\nSvé domácí zápasy odehrává na místním fotbalovém stadionu s kapacitou 1 500 diváků.\n\nKlub v sezóně 2012/13 vyhrál krajský přebor, když v zápase posledního kola remizoval na hřišti Havlíčkova Brodu 0:0 a tak postoupil do divize. Humpolec díky výhře 1:0 v Jaroměřicích nad Rokytnou měl stejný počet bodů i stejné skóre, ale prohrál oba vzájemné zápasy se Starou Říší a skončil tedy druhý.\n\nStará Říše pak v Divizi D 2013/14 skončila na 10. místě, což znamená, že se udržel ve 4. nejvyšší soutěži i pro další sezónu.\n\nV sezóně 2014/15 skončil klub na 5. místě.\n\nV Poháru České pošty 2013/2014 tým v předkole vyřadil FC Velké Meziříčí po domácí výhře 4:0 a postoupil do 1. kola, kde byl poražen domácí Třebíčí 1:2.\n\nV sezóně 2014/2015 klub vypadl již v předkole, když nestačil na TJ Sokol Tasovice 1:2.\n\nO rok později byl klub nasazen do 1. kola, kde porazil HFK Třebíč 4:0 a následně v 2. kole, kde prohrál s Jihlavou 2:3.\n\n\nZdroj: \n\n\n\nZdroj: \n\n"}
{"id": "1010673", "url": "https://cs.wikipedia.org/wiki?curid=1010673", "title": "Erik Durm", "text": "Erik Durm\n\nErik Durm (* 12. května 1992, Pirmasens, Německo) je německý fotbalový obránce a reprezentant, v současnosti působí v německém klubu Borussia Dortmund.\n\nS profesionálním fotbalem začal v záložním týmu klubu 1. FSV Mainz 05. V roce 2012 odešel do bundesligového klubu Borussia Dortmund. Před sezonou 2014/15 vyhrál s Borussií druhý DFL-Supercup proti Bayernu Mnichov (výhra 2:0).\n\nDurm reprezentoval Německo v mládežnických kategoriích U19, U20 a U21.\n\nV A-týmu Německa debutoval 1. června 2014 pod trenérem Joachimem Löwem v přátelském utkání s Kamerunem (2:2). Nastoupil v základní sestavě a hrál do 84. minuty.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. S týmem získal nakonec zlaté medaile. Na šampionátu nezasáhl ani do jednoho zápasu.\n\n"}
{"id": "1010674", "url": "https://cs.wikipedia.org/wiki?curid=1010674", "title": "Radomír Luža", "text": "Radomír Luža\n\nRadomír Václav Luža (17. října 1922 Praha – 26. listopadu 2009 Pensylvánie, Filadelfie) byl česko-americký historik a politický činitel, představitel domácího odboje.\n\nNarodil se v rodině legionáře a pozdějšího generála Československé armády Vojtěcha Borise Luži, jednoho z klíčových představitelů československého odboje za druhé světové války. Stejně jako jeho otec se zapojil do partyzánského hnutí a na sklonku války se stal velitelem asi tisícičlenné partyzánské brigády operující v okolí Brna. V říjnu 1944 byli skupinou vedenou Lužou zastřeleni příslušníci přibyslavské četnické stanice, což se později stalo předmětem kontroverzí. Po válce vystudoval práva na Masarykově univerzitě v Brně a tehdy také vstoupil do sociální demokracie. Za svou politickou angažovanost byl však po únorovém převratu označen za nepřítele lidové demokracie a zbaven všech veřejných funkcí. Odešel do exilu, nejprve do Francie a pak do USA, kde žil s přestávkami až do své smrti. Angažoval se v exilových organizacích a v létě 1948 připravoval odchod Edvarda Beneše na Západ, k němuž však kvůli prezidentově zdravotnímu stavu nakonec nedošlo.\n\nZakotvil v univerzitním prostředí (studoval i na pařížské Sorbonně) a postupně se stal respektovaným odborníkem na nejnovější dějiny českého a německého prostoru. Jeho kniha o vysídlení sudetských Němců se stala prvním a nadlouho jediným dílem na toto téma. Od roku 1967 působil na Tulane University v New Orleans a v 90. letech také na FF MU. Navzdory jeho aktivitě v Mezinárodním svazu socialistické mládeže byl trvale sledován StB. Po sametové revoluci se účastnil obnovy Československé sociální demokracie a podílel se na práci organizací orientovaných na svobodu a vlastenectví. V roce 1995 byl povýšen do hodnosti plukovníka v záloze a o rok později mu byl udělen Řád T. G. Masaryka. Vedle toho obdržel i ocenění na poli vědy. Dnes jeho jméno nese cena udělovaná v oboru středoevropských dějin.\n\n\n\n\n"}
{"id": "1010675", "url": "https://cs.wikipedia.org/wiki?curid=1010675", "title": "Dálnice v Rusku", "text": "Dálnice v Rusku\n\nRuské federální dálnice a silnice představují síť nejdůležitějších automobilových tras v Rusku. Jsou majetkem Ruské federace a financovány jsou primárně z federálního rozpočtu. Roku 2018 bylo takovýchto silnic a dálnic v Rusku 50,8 tisíc km, i když cest odpovídajících technickými parametry českým dálnicím (dva a více pruhů, svodidla, mimoúrovňové křížení) bylo pouze přes 800 km.\n\nSoučasné značení platí od 17. listopadu 2010. Až do 1. ledna 2018 je možné užívat zároveň staré značení, které rozdělovalo federální trasy na magistrály (označení M) a ostatní federální silnice.\n"}
{"id": "1010676", "url": "https://cs.wikipedia.org/wiki?curid=1010676", "title": "Going Back Home (album, Wilko Johnson a Roger Daltrey)", "text": "Going Back Home (album, Wilko Johnson a Roger Daltrey)\n\nGoing Back Home je kolaborační album kytaristy Wilko Johnsona a zpěváka Rogera Daltreyho. Obsahuje deset původních Johnsonových skladeb a cover \"Can You Please Crawl Out Your Window?\" od Boba Dylana.\n\nAutorem všech skladeb je Wilko Johnson, pokud není uvedeno jinak.\n"}
{"id": "1010677", "url": "https://cs.wikipedia.org/wiki?curid=1010677", "title": "Filip Rožánek", "text": "Filip Rožánek\n\nFilip Rožánek je český novinář, mediální analytik a autor projektů v oblasti nových médií, zejména v Českém rozhlase.\n\nV letech 2003 až 2006 působil jako šéfredaktor mediální části oborového serveru Česká média. Od února 2006 do června 2014 pracoval v Českém rozhlase, nejprve jako vedoucí internetové redakce, od ledna 2013 jako analytik strategického rozvoje. V rozhlase připravoval analýzy návštěvnosti, projekty pro mobilní aplikace a koncepci vybraných internetových projektů, administroval také profily Českého rozhlasu na sociálních sítích. Dlouhodobě se publikačně a odborně věnuje digitalizaci (televizní i rozhlasové). O digitalizaci, mediální legislativě a nových médiích přednáší také na tuzemských i zahraničních konferencích. Po odchodu z Českého rozhlasu působil v Hospodářských novinách, z nichž přešel na místo šéfredaktora odborného týdeníku Marketing & Media. Od března 2019 je editorem serveru DigiZone.cz\n\nJe autorem nové koncepce dětského vysílání Českého rozhlasu schválené v listopadu 2011, na jejímž základě vznikla digitální stanice Rádio Junior. Podílel se na aplikacích se živým vysíláním rozhlasu pro Windows Phone a OS Android. \n\n20. srpna 2013 spustil na sociálních sítích Facebook a Twitter projekt \"Srpen 1968 - přímý přenos z minulosti\", který v reálném čase po 45 letech zprostředkovával události při invazi několika armád Varšavské smlouvy do Československa. Za tento projekt obdržel Cenu generálního ředitele Českého rozhlasu a Cenu Googlu za inovativní online žurnalistiku vyhlašovanou v rámci Novinářské ceny 2013. V anketě Křišťálová Lupa 2013 se Srpen 1968 umístil jako druhý v kategoriích Obsahová inspirace a Projekt roku.\n\n"}
{"id": "1010678", "url": "https://cs.wikipedia.org/wiki?curid=1010678", "title": "Bitva u Pi", "text": "Bitva u Pi\n\nBitva u Pi se odehrála v roce 595 př. n. l. mezi armádami států Čchu a Ťin v Období Jar a podzimů.\n\nBitva začala, když válečné vozy Ťin vyrazily na pomoc svým dvěma úderným jednotkám a armáda Čchu na ně následně zaútočila. Čchu začalo útok na křídla Ťin a podařilo se mu jeho armádu odrazit, když se do boje zapojilo dalších 40 válečných vozů. Následně Ťin začalo celkový ústup. Bitva tak skončila vítězstvím sil Čchu.\n"}
{"id": "1010679", "url": "https://cs.wikipedia.org/wiki?curid=1010679", "title": "Christoph Kramer", "text": "Christoph Kramer\n\nChristoph Kramer (* 19. února 1991, Solingen, Německo) je německý fotbalový záložník a reprezentant, v současnosti působí v německém klubu Borussia Mönchengladbach. Mistr světa z roku 2014.\n\nChristoph Kramer reprezentoval Německo v mládežnických kategoriích U19, U20.\n\nV A-týmu Německa debutoval 13. května 2014 pod trenérem Joachimem Löwem v přátelském utkání s Polskem (remíza 0:0). Nastoupil v základní sestavě a odehrál kompletní střetnutí.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. V osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. Kramer nastoupil poprvé na šampionátu v nastaveném čase do zápasu s Francií, střídal Kroose. S týmem získal zlaté medaile po finálové výhře 1:0 proti Argentině. V tomto duelu nastoupil v základní sestavě, ale v 18. minutě po střetu s argentinským obráncem utrpěl otřes mozku a záhy musel střídat.\n\n"}
{"id": "1010680", "url": "https://cs.wikipedia.org/wiki?curid=1010680", "title": "Ludwig August Frankl von Hochwart", "text": "Ludwig August Frankl von Hochwart\n\nLudwig August Ritter von Frankl-Hochwart (3. února 1810 Chrast – 12. března 1894 Vídeň) byl lékař, novinář, spisovatel, představitel vídeňské židovské obce a čestný občan Vídně. \n\nPocházel z německojazyčné měšťanské rodiny v Chrasti u Chrudimi. Studoval na piaristickém gymnáziu V Praze a v Litomyšli. Hebrejštinu jej učil Zacharias Frankel. Dále v letech 1828 – 1837 studoval filozofii a lékařství na univerzitách ve Vídni a v Padově, kde promoval. Za pobytu v Itálii se přátelsky stýkal s umělci, např. s Giacomem Leopardim nebo Bertelem Thorvaldsenem. Asi rok vykonával lékařskou praxi, než přijal místo sekretáře Židovské obce ve Vídni a začal se plně věnovat literárním zájmům.\n\nPatřil ke skupině mladých svobodomyslných literátů, narozených v Čechách a podporujících program národního dorozumění mezi Čechy a Němci, především v oblasti kulturní. \nByl přítelem dramatika Václava Klimenta Klicpery, u jehož úmrtního lůžka stál. Patřil ke sdružení \"Mladá Čechie\", skupině židovských intelektuálů, přátelil se se Siegfriedem Kapperem, Moritzem Hartmannem, Izidorem Hellerem, Davidem Kuhem, Alfredem Meissnerem z Teplic či Uffo Danielem Hornem z Trutnova; do jejich sdružení docházeli mj. také čeští literáti Karel Sabina nebo Václav Bolemír Nebeský. \nVe Vídni se roku 1848 stal čelenem studentské legie a byl při demonstraci 9. října raněn. Přátelil se s Nikolausem Lenauem, jehož životopis vydal tiskem, stejně jako s Franzem Grillparzerem. Obdivoval malíře Friedricha von Amerlinga, jehož životopis napsal. Dopisoval si s Petrem II. Petrovićem-Njegošem před tím, než v roce 1851 zemřel. \nVěnoval se publicistice, lyrické, epické a hrdinské poezii, i satiře. Překládal beletrii, především z angličtiny do němčiny. Jeho díla byla přeložena do mnoha jazyků, zejména do hebrejštiny. Rád a často cestoval, například do Egypta, Řecka, Libanonu a Palestiny (Jeruzaléma) a referoval o svých cestách veršem i prózou.\nJako filantrop ve Vídni podporoval chudinu, například přispíval na školy, založil asyl pro nevidomé a inicioval postavení pomníku Friedricha Schillera. Za zásluhy jej 10. listopadu 1876 císař Fratišek Josef I. povýšil do šlechtického stavu s titulem \"rytíř z Hochwartu\". Zvolil si heslo (devisu) \"Durch Wort und That\" (Slovem a činem). Roku 1851 byl Frankl jmenován profesorem etiky na konzervatoři Společnosti přátel hudby (Gesellschaft der Musikfreunde). \n\nOženil se s Paulou Wienerovou (1831-1895), dcerou původně pražského měšťana Hermanna Wienera. Jejich syn Lothar von Frankl-Hochwart (1862–1914) byl vídeňský lékař-neurolog a profesor na lékařské fakultě ve Vídni. Synovec Paul Josef Frankl (1892 Brno-1975 Vídeň) byl hudební vědec a profesor Hudební akademie ve Vídni. Rodinná hrobka je na Ústředním hřbitově ve Vídni.\n\n\nZčásti \n\n\n"}
{"id": "1010681", "url": "https://cs.wikipedia.org/wiki?curid=1010681", "title": "Nápisy na věštebných kostech", "text": "Nápisy na věštebných kostech\n\nNápisy na věštebných kostech ( ťia-ku wen, pchin-jin: jiǎgǔ wén) pocházejí z období dynastie Šang a jsou nejstaršími záznamy čínského písemnictví.\n\nVěštebné kosti, zpravidla hovězí lopatky a želví krunýře, byly objeveny na konci 19. století blízko šangského hlavního města An-jangu. Původně byly nazývány dračí kosti a prodávaly se v lékárnách, rozemílaly se na prach a přidávaly do léků. Nejstarší kosti pocházejí z poloviny třetího tisíciletí před naším letopočtem, nejvíce jich je z období dynastie Šang, tradice zápisů na věštebné kosti přetrvala až do Období Jar a podzimů.\n\nNa kostech jsou jednoduché standardizované texty úzce související s věštbou. Nachází se tam jméno toho, kdo připravil kost, kdo provedl věštbu, datace věštby a samotný obsah věštby. Věštby se týkaly témat jako počasí, úroda, oběti nebesům, války či data porodů. Týkaly se bezprostředně blízké budoucnosti, události, které se měly odehrát za měsíc a déle jsou výjimečné.\n\n"}
{"id": "1010683", "url": "https://cs.wikipedia.org/wiki?curid=1010683", "title": "Franz von Hein", "text": "Franz von Hein\n\nFranz von Hein, plným jménem Franz Anton Johann Kapistran Hein (28. června 1808 Olomouc – 18. února 1890 Brno), byl rakouský a český právník a politik německé národnosti, v 2. polovině 19. století ministr spravedlnosti Rakouského císařství, starosta Opavy a poslanec Říšské rady.\n\nVystudoval práva na Františkově univerzitě v Olomouci. Působil jako advokát v slezském Johannesbergu, od roku 1847 v Opavě. Během revolučního roku 1848 se zapojil do politiky. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Opava v Slezsku. Uvádí se jako zemský advokát. Patřil ke sněmovní levici. Na sněmu působil jako zpravodaj ústavního výboru. Usedl zde i do tříčlenného podvýboru pro vypracování návrhu všeobecných občanských práv, v němž zasedal i František Ladislav Rieger. V prosinci 1848 pak byl spolu s Riegrem zpravodajem ústavního výboru pro plénum parlamentu. Počátkem roku 1849 v Říšském sněmu ostře odmítal federalistické návrhy a konstatoval, že nepřipustí \"ani stín suverenity\" pro žádnou \"provincii\" Rakouska.\n\nOd roku 1848 byl též náměstkem starosty Opavy. Podle jiného zdroje zastával funkci náměstka purkmistra až od roku 1849. Patřil do starobylého opavského rodu, narodil se ovšem v Olomouci a do Opavy se přiženil roku 1837. Starostou Opavy se stal roku 1856 a úřad držel do roku 1862. Do jeho éry spadá zřízení městské spořitelny, kluziště, vyšší reálné školy a zavedení plynového osvětlení.\n\nPo obnovení ústavního systému vlády se opět dostal do vrcholné politiky. Už v roce 1860 se stal členem Rozmnožené Říšské rady coby poradního orgánu panovníka. Mezi jejími členy z českých zemí byl jediným, který měl za sebou činnost v revolučním parlamentu roku 1848. V zemských volbách v roce 1861 byl zvolen za poslance Slezského zemského sněmu. Zastával rovněž funkci náměstka zemského hejtmana Slezska. Zemský sněm ho delegoval i do Říšské rady (tehdy ještě volené nepřímo) za kurii obchodních komor a městskou, obvod Opava. K roku 1861 se uvádí jako advokát, náměstek hejtmana a starosta, bytem v Opavě. Byl též zvolen předsedou Poslanecké sněmovny Říšské rady.\n\nJeho kariéra vyvrcholila, když se za vlády Rainera Ferdinanda Habsbursko-Lotrinského dodatečně stal ministrem spravedlnosti Rakouského císařství. Funkci zastával od 18. prosince 1862 do konce existence vlády, tedy do 27. července 1865.\n\nV zákonodárných sborech patřil k provídeňské a centralistické Ústavní straně, odmítající federalistické aspirace neněmeckých etnik.\n\nV roce 1863 získal titul tajného rady. V období let 1865–1881 zastával funkci prezidenta vrchního zemského soudu ve Vídni. V roce 1868 byl zvolen za člena státního soudního dvora. Roku 1869 byl jmenován doživotním členem Panské sněmovny (jmenovaná horní komora Říšské rady). Roku 1871 byl povýšen na barona. Vídeň a Opava mu udělily čestné občanství. Byl mu udělen i Řád železné koruny III. stupně.\n"}
{"id": "1010684", "url": "https://cs.wikipedia.org/wiki?curid=1010684", "title": "Going Back Home (album, Howlin' Wolf)", "text": "Going Back Home (album, Howlin' Wolf)\n\nGoing Back Home je kompilační album chicagského bluesového hudebníka Howlin' Wolfa. Bylo vydáno v roce 1971 a obsahuje singly z let 1948-1958.\n\n"}
{"id": "1010686", "url": "https://cs.wikipedia.org/wiki?curid=1010686", "title": "Matthias Ginter", "text": "Matthias Ginter\n\nMatthias Lukas Ginter (* 19. ledna 1994, Freiburg im Breisgau, Německo) je německý fotbalový obránce a reprezentant, od července 2017 hráč klubu Borussia Mönchengladbach.\n\nS profesionálním fotbalem začal v klubu SC Freiburg. Po MS 2014 v Brazílii přestoupil v červenci do Borussie Dortmund, kde podepsal pětiletou smlouvu. V červenci 2017 přestoupil za uváděných 17 milionů eur do jiného bundesligového celku Borussia Mönchengladbach.\n\nMatthias Ginter reprezentoval Německo v mládežnických kategoriích U18, U19 a U21.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nZúčastnil se LOH 2016 v brazilském Rio de Janeiru, kde Němci získali stříbrné medaile.\n\nV A-týmu Německa debutoval 5. března 2014 pod trenérem Joachimem Löwem v přátelském utkání s Chile (výhra 1:0). Nastoupil v 89. minutě, čímž se stal 900. německým reprezentantem v historii.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. S týmem získal zlaté medaile. Na turnaji nezasáhl do žádného zápasu.\n\n"}
{"id": "1010687", "url": "https://cs.wikipedia.org/wiki?curid=1010687", "title": "Going Back Home", "text": "Going Back Home\n\nGoing Back Home může být:\n\n"}
{"id": "1010688", "url": "https://cs.wikipedia.org/wiki?curid=1010688", "title": "King for a Day... Fool for a Lifetime", "text": "King for a Day... Fool for a Lifetime\n\nKing for a Day... Fool for a Lifetime je páté studiové album skupiny Faith No More, které vyšlo v roce 1995. Na tomto albu již neúčinkuje kytarista Jim Martin, toho nahradil Trey Spruance (ten se však neúčastnil turné podporující toto album, nahradil ho Dean Menta). Na většině písní nezní klávesy, klávesista Roddy Bottum se totiž během nahrávání zhroutil z důvodu smrti svého otce a Kurta Cobaina, s jehož ženou Courtney Love se přátelil (o písni Ricochet se povídá, že vznikla v den Cobainovy smrti, proto se na setlistech skupiny objevovala pod názvem \"Nirvana\").\n\n"}
{"id": "1010689", "url": "https://cs.wikipedia.org/wiki?curid=1010689", "title": "Frank Baumann", "text": "Frank Baumann\n\nJméno a příjmení Frank Baumann má více nositelů:\n"}
{"id": "1010694", "url": "https://cs.wikipedia.org/wiki?curid=1010694", "title": "Vícehlas", "text": "Vícehlas\n\nVícehlas je hudba, v níž se uplatňují dva nebo více souznějících hlasů. Na počátku jeho vývoje stojí heterofonie. Sazba vyspělejší vícehlasé hudby se dělí na polyfonii a homofonii.\n"}
{"id": "1010698", "url": "https://cs.wikipedia.org/wiki?curid=1010698", "title": "Frank Baumann (fotbalista)", "text": "Frank Baumann (fotbalista)\n\nFrank Baumann (* 29. října 1975, Würzburg, Západní Německo) je bývalý německý fotbalový záložník a reprezentant, v současnosti působí jako fotbalový skaut. Účastník Mistrovství světa v roce 2002 v Japonsku a Jižní Koreji a EURA 2004 v Portugalsku.\n\nVe své kariéře hrál za dva německé kluby, 1. FC Norimberk a Werder Brémy. S Brémami vyhrál jednou 1. Bundesligu (2003/04), dvakrát německý pohár DFB-Pokal (2003/04, 2008/09) a jednou ligový pohár DFB-Ligapokal (2006).\n\nFrank Baumann reprezentoval Německo v mládežnické kategorii U21.\n\nV A-týmu Německa debutoval 14. listopadu 1999 v Oslu v utkání s Norskem (výhra 1:0), čímž se stal 800. německým reprezentantem v historii. Celkem odehrál za „Nationalelf“ (německý národní tým) 28 zápasů a dal 2 góly.\n\nZúčastnil se Mistrovství světa v roce 2002 v Japonsku a Jižní Koreji, kde získal s německým národním týmem stříbrné medaile, a EURA 2004 v Portugalsku, kde Německo vypadlo již v základní skupině.\n\n"}
{"id": "1010700", "url": "https://cs.wikipedia.org/wiki?curid=1010700", "title": "Rdesno vonné", "text": "Rdesno vonné\n\nRdesno vonné (\"Persicaria odorata\") je vytrvalá rostlina z čeledi rdesnovitých (\"Polygonaceae\"), v Česku známá spíše pod názvem vietnamský koriandr nebo též pálivá máta. Ve vietnamštině se nazývá \"rau răm\". Roste planě v Jižní Asii, kde je hojně využívána v gastronomii jako koření a také v léčitelství. Do Evropy ji dovezli vietnamští emigranti v polovině 20. století.\n\nOproti vžitým názvům v češtině i jiných jazycích není rostlina příbuzná ani s koriandrem z čeledi miříkovitých ani s mátou z čeledi hluchavkovitých, nýbrž patří do čeledi rdesnovitých (\"Polygonaceae\").\n\nVietnamský koriandr je vytrvalá bylina, jíž se daří v tropických a subtropických oblastech v teplém a vlhkém klimatu. Za příhodných podmínek dorůstá výšky 15 až 30 cm. Vrchní strana listů je tmavě zelená s tmavohnědými skvrnami, spodní je zbarvená vínově. Rostlina se bohatě větví, rozvětvování je možné podpořit zaštipováním koncových částí. Je citlivá na chlad, při příliš vysokých teplotách může naopak vadnout.\n\nVe Vietnamu je možné ji najít divoce rostoucí i pěstovanou v kultivarech, v Evropě se jí venku dobře daří i v mírném pásmu, na zimu však vyžaduje přenos do vnitřní části obydlí. Dává přednost pěstování v dobře propustné půdě na plném slunci, na polostinném stanovišti také prospívá, mimo své přirozené prostředí však zřídkakdy kvete. Pro vegetativní množení je možné využít řízkování nebo odstřižení části rostliny, která ve vodě brzy zapustí kořeny.\n\nOlej z rostliny obsahuje aldehydy jako kaprinaldehyd (28 %), dodekanol (44 %) a dekanol (11 %). Asi 15 % tohoto oleje tvoří seskviterpeny jako α-humulen a β-caryofylen.\n\nV kulinářství je pro svou kořeněnou chuť hojně používanou rostlinou, do jídla se však přidává až těsně před podáváním, aby se zabránilo ztrátě typické chuti.\n\nRostlina je známá především jako součást Vietnamské kuchyně, kde se používá při přípravě zeleninových a kuřecích salátů, ale využívá se i v řadě dalších pokrmů (syrové letní rolky gỏi cuốn, polévky canh chua, bún thang nebo rybí kho tộ). Oblíbená je také jako přísada hột vịt lộn (oplodněné kachní vejce).\n\nV kambodžské kuchyni se jí říká chi krasang tomhom (ជីរក្រសាំងទំហំ) a používá se při přípravě polévek, salátů a kambodžských letních rolek naem (ណែម).\n\nV Malajsii a Singapuru jsou natrhané listy vietnamského koriandru natolik nedílnou součástí pálivé polévky s kokosovým mlékem laksa, že se vžilo její malajské jméno daun laksa, což znamená \"list laksa\".\n\nV Laosu a některých částech Thajska se listy jedí v pokrmu larb se syrovým hovězím (laosky: ລາບ).\n\nV Austrálii byla rostlina zkoumána jako zdroj silice známé jako \"kesom oil\".\n\nVietnamskému koriandru se podle tradic připisují účinky, jež tlumí sexuální touhy. Ve vietnamštině existuje pořekadlo, jež zní \"rau răm, giá sống\" (\"Vietnamský koriandr, syrové výhonky fazolí\"), což odkazuje ke schopnosti této byliny snižovat libido, zatímco fazolové výhonky mají efekt opačný. Buddhističtí mnichové údajně tento koriandr pěstují v soukromých zahrádkách a často jej jedí, protože věří, že jim bude nápomocen při jejich životu v celibátu.\n\nRostlina také podporuje dobré zažívání, pomáhá proti zácpě a nadýmání, a také má účinky protizánětlivé a antibakteriální. Výluhy z koriandru efektivně působí proti akné, kožním zánětům a svědění.\n"}
{"id": "1010703", "url": "https://cs.wikipedia.org/wiki?curid=1010703", "title": "Akademie", "text": "Akademie\n\nAkademie je původně označení filosofické školy, založené po roce 388 př. n. l. Platónem v Athénách, v háji hrdiny Akadéma. Školu zrušil až císař Justinián I. roku 529. Název pak převzala i humanistická Akademie platónská, založená roku 1439 ve Florencii a po jejím vzoru řada dalších vědeckých institucí.\n\nAkademie může kromě toho znamenat:\n\n\n\n\n\n\n\n\n\n"}
{"id": "1010704", "url": "https://cs.wikipedia.org/wiki?curid=1010704", "title": "Pete Townshend Live BAM 1993", "text": "Pete Townshend Live BAM 1993\n\nPete Townshend Live BAM 1993 je živé album Petea Towshenda. Bylo nahráno 7. srpna 1993 v Brooklyn Academy of Music a vydáno 11. srpna 2003.\n\n\n"}
{"id": "1010706", "url": "https://cs.wikipedia.org/wiki?curid=1010706", "title": "Morecambe FC", "text": "Morecambe FC\n\nMorecambe FC (celým názvem: Morecambe Football Club) je anglický fotbalový klub, který sídlí ve městě Morecambe v nemetropolitním hrabství Lancashire. Založen byl v roce 1920. Od sezóny 2007/08 hraje v EFL League Two (4. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Globe Arena s kapacitou 6 476 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010708", "url": "https://cs.wikipedia.org/wiki?curid=1010708", "title": "Ron-Robert Zieler", "text": "Ron-Robert Zieler\n\nRon-Robert Zieler (* 12. února 1989, Kolín nad Rýnem, Západní Německo) je německý fotbalový brankář a reprezentant, od července 2017 hráč klubu VfB Stuttgart.\n\nRon-Robert Zieler reprezentoval Německo v mládežnických kategoriích U16, U17, 18, U19, U20.\nByl u vítězství Německa na mistrovství Evropy do 19 let v roce 2008 v České republice, kde mladí Němci porazili ve finále Itálii 3:1 a získali zlaté medaile.\n\nV A-týmu Německa debutoval 11. listopadu 2011 pod trenérem Joachimem Löwem v přátelském utkání s Ukrajinou (remíza 3:3). Nastoupil v základní sestavě a odehrál kompletní střetnutí.\n\nZúčastnil se jako třetí brankář na německé soupisce evropského šampionátu EURO 2012 konaného v Polsku a na Ukrajině.\n\nTrenér Joachim Löw jej vzal i na Mistrovství světa 2014 v Brazílii. Na šampionátu dělal společně s Romanem Weidenfellerem náhradníka Manuelu Neuerovi. S týmem získal zlaté medaile. Nenastoupil ani v jednom utkání.\n\n"}
{"id": "1010711", "url": "https://cs.wikipedia.org/wiki?curid=1010711", "title": "Northampton Town FC", "text": "Northampton Town FC\n\nNorthampton Town FC (celým názvem: Northampton Town Football Club) je anglický fotbalový klub, který sídlí ve městě Northampton v nemetropolitním hrabství Northamptonshire. Založen byl v roce 1897. Od sezóny 2018/19 hraje ve čtvrté nejvyšší anglické soutěži EFL League Two.\n\nSvé domácí zápasy odehrává na stadionu Sixfields Stadium s kapacitou 7 653 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1010713", "url": "https://cs.wikipedia.org/wiki?curid=1010713", "title": "Oxford United FC", "text": "Oxford United FC\n\nOxford United FC (celým názvem: Oxford United Football Club) je anglický fotbalový klub, který sídlí ve městě Oxford v nemetropolitním hrabství Oxfordshire. Založen byl v roce 1893 pod názvem Headington FC. Od sezóny 2016/17 hraje ve třetí nejvyšší anglické soutěži EFL League One.\n\nSvé domácí zápasy odehrává na stadionu Kassam Stadium s kapacitou 12 500 diváků.\n\nKlub byl založen roku 1893 v oxfordském předměstí Headington, na profesionalismus přešel až v roce 1949, kdy se stal také jedním z prvních anglických klubů, které hrály za umělého osvětlení. V roce 1962 byl poprvé zvolen do The Football League. V roce 1982 se majitelem těžce zadluženého klubu stal mediální magnát Robert Maxwell. Původně plánoval sloučení s Reading FC a vytvoření lokálního velkoklubu jménem Thames Valley Royals, ale návrh ztroskotal na rivalitě mezi oběma týmy. Díky Maxwellově podpoře Oxford postoupil v roce 1984 ze třetí nejvyšší soutěže do druhé a hned v následující sezóně se stal poprvé ve své historii účastníkem Football League First Division. Vydržel zde tři roky, dvakrát byl osmnáctý, v roce 1988 skončil na posledním jedenadvacátém místě a sestoupil. Historickým úspěchem bylo vítězství ve Football League Cupu 1986. Místo Poháru UEFA však hrál pouze domácí Full Members Cup, protože v důsledku tragédie na stadionu Heysel byly anglické kluby vyloučeny z evropských pohárů.\n\nPo smrti Roberta Maxwella v roce 1991 se klub dostal do finanční krize a vypadl z anglické špičky. V roce 2006 sestoupil do Football Conference a stal se prvním klubem v anglické historii, který z první ligy spadl až do páté.\n\nZnámými hráči Oxford United v šedesátých letech byli bratři Graham Atkinson (nejlepší střelec historii klubu) a Ron Atkinson, později známý také jako trenér a komentátor. V dobách prvoligové účasti Oxfordu byli jeho oporami irští reprezentanti John Aldridge a Ray Houghton.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010714", "url": "https://cs.wikipedia.org/wiki?curid=1010714", "title": "Shrewsbury Town FC", "text": "Shrewsbury Town FC\n\nShrewsbury Town FC (celým názvem: Shrewsbury Town Football Club) je anglický fotbalový klub, který sídlí ve městě Shrewsbury v nemetropolitním hrabství Shropshire. Založen byl v roce 1886. Od sezóny 2015/16 hraje ve třetí nejvyšší anglické soutěži EFL League One. Klubové barvy jsou žlutá a modrá.\n\nSvé domácí zápasy odehrává na stadionu New Meadow s kapacitou 9 875 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010715", "url": "https://cs.wikipedia.org/wiki?curid=1010715", "title": "All the Best Cowboys Have Chinese Eyes", "text": "All the Best Cowboys Have Chinese Eyes\n\nAll the Best Cowboys Have Chinese Eyes je třetí oficiální sólové album anglického rockového hudebníka a skladatele Petea Townshenda, kytaristy The Who.\n\nAutorem všech skladeb je Pete Townshend, pokud není uvedeno jinak.\n"}
{"id": "1010717", "url": "https://cs.wikipedia.org/wiki?curid=1010717", "title": "Purgatory Afterglow", "text": "Purgatory Afterglow\n\nPurgatory Afterglow (česky Odlesk očistce) je čtvrté studiové album švédské death metalové kapely Edge of Sanity. Vydáno bylo v roce 1994 hudebním vydavatelstvím Black Mark Productions. Je věnováno památce Kurta Cobaina, frontmana kapely Nirvana.\n\nKe skladbě \"Black Tears\" vznikl videoklip. Tuto skladbu také nahrály jako coververzi na svých CD kapely Eternal Tears of Sorrow na albu \"Chaotic Beauty\" z roku 2000 a Heaven Shall Burn na albu \"Iconoclast (Part 1: The Final Resistance)\" z roku 2008.\n\n\nJaponská verze CD obsahovala dvě bonusové skladby navíc:\n\n\n"}
{"id": "1010720", "url": "https://cs.wikipedia.org/wiki?curid=1010720", "title": "Hnutí čtvrtého května", "text": "Hnutí čtvrtého května\n\nHnutí čtvrtého května ( \"Wu si jün-tung\", pchin-jin: Wǔ Sì Yùndòng) bylo politické a kulturní hnutí v Číně, které vzniklo roku 1919 jako reakce na Versailleské mírové dohody. Studentské demonstrace v Pekingu se rozšířily po celé zemi a vedly k vzestupu čínského nacionalismu, politické mobilizaci a radikalizaci.\n\nKořeny Hnutí čtvrtého května sahají až do závěrečného období poslední čínské císařské dynastie Čching (1644–1911), kdy Čína v roce 1898 pronajala Německu přístav Čching-tao. Německý vliv se rychle rozšířil na území celé provincie Šan-tung.\n\nPo vypuknutí první světové války se dalo očekávat, že se boje přesunou i na území kolonií evropských mocností. Jelikož se Čína v té době nacházela v polokoloniálním stavu se sférou vlivu více zemí, žádal prezident Ši-kchaj Jüan, aby se válka nerozšířila i do Číny. Japonsko však vidělo tuto situaci jako cestu k zahájení koloniální politiky a přidalo se ke státům Dohody. Na podzim 1914 se japonské jednotky vylodily u přístavu Čching-tao a postupně obsadily německé državy. Japonsko následně předložilo čínské vládě 21 požadavků zahrnujících japonskou sféru vlivu v provinciích Fu-ťien a Šan-tung. Pekingská vláda tyto požadavky v neúplném znění přijala, což vyvolalo odpor Číňanů vůči Japoncům.\n\nPo smrti Ši-kchaj Jüana roce 1916 byl prezidentem zvolen projaponsky založený Jüan-chung Li. Ten na naléhání Francouzů sice přerušil diplomatické styky s Německem, ale návrh na vstup do války byl zamítnut, což vyústilo v pád vlády v roce 1917. Nově zvolený prezident Kuo-čang Feng uvedl Čínu 14. srpna 1917 do války na straně Dohody. Aktivně se však na válce nepodílela, byly vytvořeny pouze pracovní oddíly (celkem 175 000 mužů), které pomáhaly ve Francii, na Blízkém východě a v severní Africe.\n\nPo ukončení první světové války v roce 1918 očekávala Čína zrušení nerovnoprávných smluv, protože byla na straně vítězů. Čínská delegace ve Versailles požadovala zrušení velmocenských zájmových sfér v Číně a k požadavku připojila speciální memorandum o zrušení japonských výsad v provincii Šan-tung. Japonci naopak požadovali převzetí německých výsad, a protože hrozili odchodem z mírových rozhovorů a nevstupením do Společnosti národů, bylo jim vyhověno.\n\nVýsledky mírových rozhovorů způsobily v Číně rozhořčení a vlnu protestních hnutí. K sílícímu nacionalismu a odporu vůči cizincům se přidal i bojkot japonského zboží. Reakce rozhněvaných Číňanů dovedla pekingskou vládu k nepodepsání Versailleské smlouvy. Byla podepsána jedině mírová smlouva s Rakouskem, díky čemuž byla Čína později přijata do Společnosti národů.\n\nJiž v roce 1918 organizují vysokoškolští studenti po celé Číně nejrůznější shromáždění a demonstrace a vytvářejí množství studentských organizací, jako například \"Studentské vlastenecké sdružení\" (学生 爱国 会). V lednu 1919 začínají vycházet časopisy \"Národ\" (国民) a \"Nový proud\" (新潮).\n\nNa konci dubna 1919 vyvrcholila závěrečná jednání na mírové konferenci v Paříži. Nevyhovění čínským požadavkům způsobilo vlnu zklamání a rozhořčení. Na čtvrtého května 1919 svolaly studentské organizace masovou demonstraci, podle níž dostaly události souhrnné označení Hnutí čtvrtého května. Během demonstrace se na Náměstí Nebeského klidu v Pekingu shromáždilo více než 5000 osob. Hlásali hesla jako \"Čína patří Číňanům\", \"Nezřekneme se Šan-tungu\", \"Odmítněte podepsat pařížskou mírovou smlouvu\" či \"Bojkotujte japonské zboží.\" Studenti vysokých škol nadto vyhlásili celostátní stávku.\n\nNa začátku června policie pozatýkala 3000 studentů. Zprávy o této události se rozšířily do více čínských velkoměst a 3. června byla na schůzi v Šanghaji vyhlášena generální stávka, kterou podpořili dělníci a obchodníci. V průběhu června začala vláda studentským požadavkům ustupovat, což vedlo k jejímu pádu. Nový premiér Čchien Neng-sun v této situaci nařídil neuzavření mírové smlouvy. Zároveň však v červenci vydal zákaz bojkotu japonského zboží.\n\nHnutí čtvrtého května se pojí s počátkem socialismu v Číně. Poprvé v čínských dějinách se spojili lidé z různých tříd, aby společně vyjádřili své názory. Jedním z následků květnového hnutí bylo i založení Komunistické strany Číny roce 1921.\n\nUdálosti z května 1919 přinesly změnu v myšlení čínských intelektuálů, kteří se radikalizovali. Před rokem 1919 byla největším vzorem západní demokracie, smlouva s Versailles však byla vnímána jako podvod a liberální demokracie se v očích intelektuálů zprofanovala. Na čínské levici začali intelektuálové studovat marxismus a leninismus, na pravici se objevily fašizující tendence. V květnovém hnutí jsou zárodky růstu obou radikálních stran, Komunistické strany a nacionalistů (Kuomintang), filozofického konfliktu mezi nimi a následné občanské války.\n"}
{"id": "1010722", "url": "https://cs.wikipedia.org/wiki?curid=1010722", "title": "Diecéze argoská", "text": "Diecéze argoská\n\nDiecéze Argos je titulární diecéze římskokatolické církve.\n\nArgos je starobylé biskupské sídlo v Řecku na Peloponésu. Bylo sufragánnou arcidiecéze Korint.\n\nBěhem čtvrté křížové výpravi byla zřízena diecéze latinského ritu, která přetrvala až do dobytí Osmanskou říší (1483).\n\nDnes je využívána jako titulární biskupské sídlo; v současné době je bez titulárního biskupa. Ve středověku byla nazývána \"Argolicensis\". V 17. století měla název \"Argivensis\" (nebo \"Arginensis\"), až do 18. století byla \"Argaea\" později \"Argensis\".\n\n\n\n\n"}
{"id": "1010723", "url": "https://cs.wikipedia.org/wiki?curid=1010723", "title": "Rough Mix", "text": "Rough Mix\n\nRough Mix je album Petea Townshenda, kytaristy The Who, a Ronnieho Lanea, baskytaristy The Faces.\n"}
{"id": "1010725", "url": "https://cs.wikipedia.org/wiki?curid=1010725", "title": "Diecéze ariarathijská", "text": "Diecéze ariarathijská\n\nDiecéze Ariarathia je titulární diecéze římskokatolické církve.\n\nAriarathia je ztotožnitelná s \"Aziziye\" v dnešním Turecku. Je to starobylé biskupské sídlo v římské provincii Arménie II.. Bylo součástí Konstantinopolského patriarchátu a sufragánnou arcidiecéze Meliténé.\n\nDnes je využívána jako titulární biskupské sídlo; dosud nebylo přiděleno.\n\n\n"}
{"id": "1010726", "url": "https://cs.wikipedia.org/wiki?curid=1010726", "title": "Čínská literatura", "text": "Čínská literatura\n\nČínská literatura má dějiny dlouhé přibližně čtyři tisíce let. Podle mytologie vynalezl písmo Fu-si, nejstarší historické záznamy, nápisy na věštebných kostech, sahají až do druhého tisíciletí před naším letopočtem. Vynález papíru, tisku na dřevěných destičkách a později knihtisku podnítily rozšíření a rozmach žánrů.\n\nModerní čínská literatura vzniká na počátku dvacátého století, kdy spisovatelé odmítli tvořit v klasickém jazyce a nahradili ho hovorovým jazykem paj-chua. Nejvýznamnějším moderním spisovatelem je Lu Sün.\n\nČínská literatura měla silný vliv na literatury sousedních oblastí, zejména v Koreji, Japonsku a Vietnamu, ale i v Mongolsku či Tibetu. Filosofické spisy z Číny se těší celosvětovému publiku. Čínští literáti však i přijímali impulsy ze zahraničí, ať už přišly ve středověku po Hedvábné stezce, nebo v moderních dobách po moři.\n\nNejstaršími písemnými záznamy jsou nápisy na věštebných kostech. Nejstarší z nich pochází ze 14. století př. n. l., jejich tvorba spadá do období dynastie Šang a počátku dynastie Čou. Z pozdějšího období se zachovaly nápisy na bronzu. V období dynastie Čou vzniklo i pět klasických knih konfuciánského kánonu (I-ťing, Š’-ťing, Šu-ťing, Li-ťi a Letopisy jar a podzimů). Významným zdrojem pro ranou literární tvorbu byla staročínská mytologie.\n\nDalším významným obdobím v rozvoji čínské literatury je doba po 6. století př. n. l., kdy se v souvislosti s rostoucím politickým bojem o moc rozvíjejí různá filosofická učení a teorie o společnosti, která řešila problém ideální vlády a otázku společenských vztahů mezi jednotlivci. Hodně myslitelů se v nich snažilo zachytit principy, kterými se řídí lidské jednání a využít je ve prospěch společnosti. V dílech filozofů se dále rozvíjel literární jazyk a byl vypracován živý a pružný styl diskusí, polemik, přirovnání a trefných formulací. V tomto období působili významní filozofové Konfucius, který napsal známé Hovory, Mocius a do 4. století př. n. l. bývá datováno dílo taoisty Lao-c’ \"Tao te ťing\". Jednotlivé filozofické názory se dále prohlubovaly a vyhraňovaly během 4. - 3. století př. n. l., kdy působili Mencius, Sün-c’, taoista Čuang-c’ a hlasatelé politického utilitarismu, tzv. legalisté, z nichž nejvýznamnější byl Chan Fej.\n\nVedle filozofické prózy existovala i historiografická próza, která je v raném období zastoupena díly Cuoův komentář, Promluvy ze států a Letopisy mistra Jena. V období válčících států vznikala díla o vojenství, mezi která se řadí Sun-c’, Letopisy pana Lü a Plány válčících států. Do této doby se datuje i sepsání mytologického zeměpisu Číny Šan-chaj-ťing (Kniha o horách a mořích) a fantastický cestopis \"Mu tchien-c’ čuan\" (Příběhy Mua, prince nebes).\n\nZa dynastie Čou došlo také ke vzniku prvních poetických textů, nejvýznamnější je sbírka Písně z Čchu, připisovaná prvnímu čínskému básníkovi Čchü Jüanovi. Vyvinula se i první básnická forma, známá jako popisná báseň fu.\n\nObdobí sjednoceného impéria dynastie Chan svým způsobem uzavírá čínský starověk. Chanové zásadně změnili strukturu čínské společnosti zavedením centralizovaného státu spravovaného byrokratickým aparátem. Potlačení rovnosti aristokracie, zřízení státních zkoušek, ke kterým měl alespoň teoreticky přístup každý bez ohledu na sociální původ, kodifikace oficiálního psaného jazyka, úprava písma a množství dalších opatření hluboce ovlivnily rozvoj čínské literatury a kultury obecně.\n\nV kulturním slova smyslu byla dynastie Čou tvůrčím obdobím velké klasické a filozofické literatury Číny, zatímco dynastie Chan, ačkoli také výrazně tvořivá, byla současně prvním obdobím, kdy byly spisy minulosti systematicky sbírány, vydávány a komentovány. V tomto období (asi 100 př. n. l.) vzniká první \"univerzální\" historie Číny, \"Zápisky historika\" od S’-ma Čchiena. Na jeho tvorbu navázal o 200 let později protikonfuciánsky zaměřený historik Pan Ku v díle \"Chan Šu\". Kromě prozaických žánrů se rozvíjelo i politické a filosofické písemnictví, významnými filozofy byli Liou An, který napsal dílo Mistr z Chuaj-nanu, a Wang Čchung.\n\nVedlejším důsledkem sběratelské a editační činnosti je rozvoj textové kritiky a filologie. Vzniká slovník \"Šuo-wen ťie-c’\", ve kterém se poprvé třídí a analyzují čínské znaky. Ve \"Velké předmluvě ke Knize písní\" jsou položeny základy čínské poetiky, je stanoven návod k tomu, jak číst a chápat poezii.\n\nObrovským vývinem prošla v období dynastie Chan poezie. Lyrická tradice započatá v Písních z Čchu se rozvíjela v žánru fu, ve kterém tvořili básníci S’-ma Siang-žu, Čuo Wen-ťun a Ťia I. Z básní v díle Kniha písní se vyvinula forma starých básně ku-š’. Lidovou tvorbou byly ovlivněny písně jüe-fu, kvůli kterým chanský císař Wu-ti založil Úřad pro hudbu, jehož úředníci sbírali písně ze všech oblastí říše a vydali je ve sbírce Devatenáct starých básní.\n\nČtyři staletí mezi pádem dynastie Chan (220) a nastolením dynastie Tchang (618) jsou obdobím politické nestability a krvavých válek. Země byla rozdělena, na trůně se rychle střídaly dynastie, sever země ovládli na dlouhou dobu \"barbaři\" a dochází k přesunu těžiště kultury na jih. Tato doba, v politických dějinách zpravidla chápaná jako období úpadku, byla pro čínskou kulturu mimořádně plodná. Do země pronikaly vlivy středoasijské, šířil se buddhismus, došlo k novému rozkvětu taoismu. Projevují se nové žánry, vliv indické literatury přinesl výpravnost, nadsázku, barvitost. V tomto myšlenkovém prostředí působili skvělí básníci, ke kterým vzhlíželi s obdivem pozdější básníci: Cchao Č’, Žuan Ťi, Sie Tchiao či Tchao Jüan-ming, jehož životní osudy a tvorba se staly inspirací pro mnohé básníky pozdějších dob.\n\nV této době vznikla zásadní a později nepřekonaná díla čínské literární kritiky a estetiky, zejména \"Wen-sin tiao-lung\" (Duch literatury vyřezávaný do draků) a \"Wen-fu\" (Popisná báseň o literatuře) z počátku 6. století. Zároveň byly vytvářeny antologie prózy a poezie, jejichž vliv sahá za hranice tohoto období (antologie Wen-süan).\n\nKonstituuje se reflexivní lyrika, která mě charakter osobního vyznání. Dále vzniká přírodní lyrika a příležitostná báseň jako součást společenského styku. Na dvorech jižanských dynastií a v aristokratických domech se pěstovala vytříbená kultura a vznikala zde tzv. palácová poezie, často s milostnou tematikou, která je spojována zejména se jménem básníka Šen Jüe.\n\nS dvorským prostředím jižních dynastií je také spojován vznik paralelní prózy pchien-tchi-wen, umělého literárního útvaru, ve kterém byla výpověď podřízena komplikované formě. V próze vzniká i žánr siao šuo, což v překladu doslova znamená malé vyprávění, jde o krátké fiktivní příběhy o setkáních s nadpřirozenými bytostmi či o skutcích slavných lidí.\n\nDynastie Tchang (618 - 907) představuje vrchol císařského období v Číně, proto není překvapující, že i literární tvorba za dynastie Tchang tvoří jednu nejvýznamnějších částí čínského literárního dědictví. Nejvýznamnějším žánrem v této době je poezie. V jednom kompendiu básní z tohoto období se vyskytuje více než 40 000 básní. Reprezentativní výběr toho nejlepšího z poezie dynastie Tchang nabízí antologie básni pod názvem Tři sta básní dynastie Tchang.\n\nDůvodem neobyčejné básnické tvorby v tomto období je obecný vzestup kultury, ke kterému došlo sjednocením říše pod jedním vládnoucím rodem a tím podmíněný stav klidu a míru. Mnoho císařů tohoto panovnického rodu, kteří se sami proslavili jako spisovatelé, byli velkými přáteli básníků a literátů, nejschopnější z nich zvali na svůj dvůr a velkolepě odměňovali. Úředníci museli prokázat nejen schopnosti odpovídající jejich úřadu, ale museli se věnovat i literatuře. Od doby císaře Kao-cunga (vládl v letech 649–683) bylo skládání básní předmětem státních císařských zkoušek. Císařské zkoušky kromě toho požadovaly, aby žadatelé ovládali kanonické texty (pět klasiků a čtyři knihy). Úřady byly přidělovány podle odbornosti, nikoli dědičnosti. V tomto období došlo k oživení styků se zeměmi na západ od Číny. Jedním z výsledků bylo zavedení cizí hudby do Číny, což ovlivnilo čínskou hudbu a metriku básní.\n\nPíší se zejména básně v novém stylu ťin-ťi-š’, ale hojně se vyskytují i formy, které vznikly v předešlých obdobích. Třemi vrcholnými básníky jsou Wang Wej, Tu Fu a Li Po, který je navíc označován za nejlepšího čínského básníka vůbec. Dalšími významnými básníky byli Kao Š’, Cchen Šeng, Chan Jü a Po Ťü-i.\n\nOd poloviny osmého století se začíná turbulentní období s mnoha válkami. To však neovlivnilo tvorbu, naopak do v literatuře přibyly politické a sociální motivy, války, utrpení lidu. Jiným důsledkem tohoto vývoje je odvrácení se mnoha autorů od společnosti a poustevnický život.\n\nVyvíjí se však i próza. Vzniká žánr zvaný tchangská novela, což jsou příběhy s fantastickými náměty. Od sedmého století, kdy vzniká propast mezi hovorovým a psaným jazykem, se začíná šířit literatura založená na hovorovém jazyce paj-chua (který se liší od klasického). Tento typ literatury vzniká nezávisle na vysoké literatuře v buddhistickém prostředí. Zpočátku se jednalo o veřejné vyprávění dobrých příběhů - příkladů, výklad podstaty víry a zároveň populárně pojaté příběhy, vše s cílem prosadit buddhismus. Primárně náboženské texty se sekularizovaly a později byly sepsány. Literatura psaná v paj-chua byla omezena na nižší vrstvy a s vysokou literaturou nekomunikovala.\n\nV 9. století dochází k určitému obratu ve vztahu k buddhismu, který zpočátku podporovali i tchangští císaři. Jedním z prvních příznaků je vystoupení básníka a myslitele Chan Jü, který hlásá obnovu konfucianismu a v jazyce návrat k prostému stylu doby Chan. Na jeho výzvy, obsažené v \"Memorandu o Buddhově kosti\", navazuje hnutí na starý styl, ku-wen.\n\nI když byla dynastie Sung (960 - 1279) poměrně slabá a nestabilní, literatura se v této době rychle rozvíjela ve více žánrech. Důležitým mezníkem byl vynález knihtisku a zejména tištěné knihy. Sepisovaly se encyklopedie, vytvářely se projekty sepsání konfuciánského kánonu a antologie starých textů.\n\nV oblasti poezie pokračuje tradice psaní básní ve formě š' (诗), započatá již v dynastii Tchang. Nejvýznamnějším básníkem formy š' v tomto období je Ou-jang Siou. Důležitějším a dominujícím poetickým žánrem však jsou však básně ve formě cch’ 词, která v tomto období dosáhla vrcholu v dílech básníků Su Š’ (známý také jako Su Tung-pcho), Liou Jang a Li Čching-čao.\n\nZa dynastie Sung dochází k rychlé urbanizaci a bouřlivému růstu měst. S tím souvisí i rozvoj populární literatury. V období dynastie Sung jsou oblíbené krátké dobrodružné zápisky a anekdoty pi-ťi. Jednoduchá vyprávění chua-pen určená širokým vrstvám se dotýkají každodenních témat, mnoho z nich se týká i zbojnických či milostných témat. Témata jsou často vulgární až neslušná kvůli snaze upoutat pozornost prostých lidí. Prozaické žánry se v tomto období staly základem pro rozvoj románové tvorby v obdobích následujících.\n\nPříběhy obsažené v těchto prozaických útvarech se často přednášely na městských tržnicích a bazarech. Z těchto improvizovaných představení se v období mongolské dynastie Jüan vyvinulo čínské drama.\n\nPo ovládnutí Číny Mongoly (1271 - 1368) byla čínská vrstva učenců z velké části eliminována, zbylí učenci nechtěli pracovat ve státních službách a zakládali soukromé akademie. Vysoká literatura se tak soustředí zejména na vědu a techniku, hlavně matematiku, navigaci, medicínu a geografii.\n\nV této situaci je na vzestupu populární literatura. Vystoupení z tržnic se vyvinula v dominantní žánr období - mongolského dramatu. Psala se tzv. opera ca-ťü, jejíž součástí byly árie čü a san-čü. Nejvýznamnějšími dramatickými díly jsou opery \"Letní sníh\" od Kuan Chan-čchinga, nejproduktivnějšího autora dramat, \"Příběh západní komnaty\" od Wang Š’-fua, \"Podzim v paláci Chanů\" od Ma Č’-jüana a \"Příběh o loutně\" od Kchao Minga.\n\nV oblasti prózy pokračuje tradice chua-penů. Dalším výrazným zdrojem inspirace se staly historické kroniky, na základě kterých vznikaly první romány. Dva ze čtyř klasických románů čínské literatury vznikly v této době. Jsou jimi \"Příběhy od jezerního břehu\" od Š’ Naj-ana a \"Příběhy Tří říší\" od Luo Kuan-čunga.\n\nV období dynastie Ming (1368 - 1644) došlo k vyvrcholení předešlých trendů, když kulminovala urbanizace, poptávka po populární literatuře a její komercializace. Největší popularitě se těší chua-peny, které jsou sbírány a šířeny. Nejvýznamnějšími editory chua-penů jsou Feng Meng-lung a Ling Meng-čchu. Nadále se píší i romány, mezi klasické romány se řadí \"Putování na západ\" od Wu Čcheng-ena a známý je i anonymní román \"Ťin Pching Mej\" (Švestkové květy ve zlaté váze).\n\nMění se forma divadelních her, které se píší delší, lyričtější a subjektivnější. Díky délce již nejsou určeny k předvádění, ale ke čtení, dochází k literalizaci divadelních her. Drama se z oblasti populární literatury pozvedlo do vysoké kultury. Nejvýznamnějším autorem mingského dramatu, tzv. čchuan-čchi, je Tchang Sien-cu a jeho dílo \"Pivoňkový pavilon\". Významná je i sbírka jüanských her \"Jüan-ču-suan\".\n\nZa mandžuské dynastie Čching (1644 - 1911) se projevuje silná tendence císařského dvora být patronem všeho umění. Na jedné straně vládci podporují vzdělance, na straně druhé vyžadují konformitu a zakazují soukromé knihovny. Roste kvalita knihtisku, ale i cenzury. Při císařském dvoře vznikla sbírka \"Úplná knihovna ve čtyřech koších\", která má obsahovat všechny dosud napsané texty v klasickém jazyce. Vyšlo souborné vydání tchangských básní a velký slovník \"Kchang Si\". Rozvíjí se literární kritika, jejíž dva hlavní proudy jsou reprezentovány autory Šen Te-čchienem a Wang Š’-čenem. Mimo hlavní proud stojí básníci Jüan Mej a etnický Mandžu Na-lan Sing-te.\n\nV próze se popularitě těší zápisky pi-ťi, jsou editována a napodobována díla z období dynastií Tchang a Sung. Nejvýznamnějším autorem tohoto žánru je Pchu Sung-ling, který vydal sbírku \"Podivné příběhy z čínského studia\". Vyvrcholením čínské románové tradice je jedno z nejvýznamnějších děl čínské literatury, román \"Sen v červeném domě\" od Cchao Süe-čchina. Na tradici literárních zápisků pi-ťi navazuje román \"Literáti a mandaríni\" spisovatele Wu Ťing-c’.\n\nV období dynastie Čching vrcholí dramatická tvorba v dílech \"Palác věčného mládí\" dramatika Chung Šenga a zejména ve \"Vějíři s broskvovými květy\" od Kchung Šang-žena. Obě hry, psané ve stylu mingských čchuan-čchi, reagují na pád dynastie Ming a podrobení si Číny barbary z Mandžuska.\n\nV 19. století se prohlubují styky Číny se západem, důsledkem čehož je nárůst překladové literatury a rozvoj žurnalistiky. Nejvýznamnějšími překladateli byli Lin Šu, který překládal západní romány do klasické čínštiny, a Jen Fu, jehož překlady Charlese Darwina a Aldouse Huxleyho přinesly do Číny sociální darwnismus. Na poli žurnalistiky byl nejvýraznější osobou Liang Čchi-čchao, který vydával časopis \"Sin-min Čchung-pao\" (Časopis nového občana), psal politické romány a překládal díla západních filozofů.\n\nV roce 1905 byly zrušeny císařské zkoušky a následně dochází obrovskému nárůstu literatury fikce, protože učenci nacházeli v literatuře nový zdroj uplatnění. Stylisticky je tato literatura směsí čínské novelistické tradice a západních vlivů, obsahově se věnovali současným tématům - sociálním problémům, historickým změnám a měnícím se etickým hodnotám.\n\nTendence, které se projevily za Čínské republiky (1911 - 1949), mají své zárodky na konci dynastie Čching. Po prohraných válkách v 19. století se dostavila krize národní identity a intelektuálové se chtěli vymanit z tradice. Zavržení tradice se završilo během Hnutí za novou kulturu (1917 - 1923), kdy literární reformisté Chu Š’ a Čchen Tu-siou prohlásili klasický jazyk za mrtvý a literatura se měla od té doby psát jen v mluveném jazyce. Byly překonány tradiční konfuciánské doktríny a přejímaly se náměty ze západu a zejména z Japonska.\n\nLiterární scéně dominovaly v prvních letech po pádu císařství roku 1911 populární milostné příběhy, některé z nich psané v klasickém jazyce, jiné zas v hovorovém. Tato zábavná beletrie byla označena reformisty jako \"beletrie mandarínských kačenek a motýlků\", a přestože ji progresivní spisovatelé odmítali, měla více čtenářů než sociálně angažovaná literatura.\n\nZa zakladatele moderní čínské prózy se považuje Lu Sün. Byl první, kdo začal psát v mluveném jazyce (ještě před Hnutím za novou kulturu), psal sociálně-kritickou prózu a proto byl vyzdvihován komunistickou stranou Činy. Dalšími významnými prozaiky této doby jsou Pa Ťin, Lao Še, Mao Tun, Kuo Mo-žo a Šen Cchung-wen. Mezi žánry převažuje románová tvorba.\n\nPokud bylo básnictví v mandžuské době až na ojedinělé výjimky zcela sterilní, v období Čínské republiky se navzdory všem těžkostem a úsilí o novou formu i v čínské poezii objevuje množství velkých básnických osobností, jako Sü Č’-mo, ovlivněný zejména anglickou romantickou poezií, Wen I-tuo, literární kritik a tvůrce nových poetických forem a obrazů, křehká a jemná básnířka Ping Sin, jejíž vzorem byl indický držitel Nobelovy ceny Rabíndranáth Thákur, a zejména za Druhé světové války se prosazuje silná osobnost básníka Aj Čchinga. Romanticko-vášnivé básně psal i již zmíněný Kuo Mo-žo a symbolismus šířil svými básněmi Lin Ťin-fa.\n\nSložité problémy nové literatury vedou k rozvoji literární kritiky a teorie. V počátečním období měli na vývoj literatury velký vliv úvahy Čchen Tu-sioua, Chu Š´, Čou Cuo-žena, Čou Janga a dalších. Historii čínského divadla studoval Wang Kuo-wej, dějiny čínského románu a vypravěčské tradice analyzoval největší čínský literární historik Čeng Čen-tuo a novější formy populární literatury historik a kritik A Jing.\n\nPo založení Čínské lidové republiky v roce 1949 nastává centralizace a nacionalizace vydavatelské činnosti, omezena je svoboda psaní, protože autoři se při psaní museli řídit zásadami Mao Ce-tunga obsaženými v \"Rozhovorech z Jen-anu.\" Dochází tak k cenzuře a útokům na nepohodlné spisovatelů.\n\nBěhem Hnutí sto květů v letech 1956 a 1957 byli spisovatelé vyzváni, aby otevřeně projevili svůj názor na společenský vývoj. Po roce plodné diskuse, která přinesla oživení literární a publicistické činnosti, Mao Ce-tung kampaň zastavil, a spisovatelé, kteří se vyjádřili kriticky ke vládě, byli perzekvováni v následné Kampani proti pravičákům.\n\nBěhem kulturní revoluce (1966 - 1976), která začala útokem na dílo \"Chaj Žuej byl propuštěn z úřadu\" od Wu Chana, byla kvůli nátlaku a zastrašování Maovy manželky Ťiang Čching pozastavena jakákoli kulturní aktivita. Povoleny byly jen tzv. revoluční opery, což je souhrnný název pro osm modelových divadelních her. Jediným autorem, který směl psát a tvořit, byl Chao Žan, který v tomto období publikoval heroické povídky.\n\nPo smrti Mao Ce-tunga v roce 1976 se situace uvolnila. Na scéně dominovaly představitelé tzv. Jizevnaté literatury, kteří popisovali příkoří z dob kulturní revoluce. V osmdesátých letech začalo mnoho autorů experimentovat a převažují představitelé avantgardy, zastoupeni hlavně Ma Juanem, z nichž většina sídlila v Tibetu. Čínský dramatik s francouzským občanstvím Kao Sing-ťien získal v roce 2000 Nobelovu cenu za literaturu. Mezi nejvýznamnější spisovatele patří Wang Meng, Čang Sin-sin, Cung Pchu, Jü Chua a ženské autorky Čang Aj-ling a Ting Ling.\n"}
{"id": "1010727", "url": "https://cs.wikipedia.org/wiki?curid=1010727", "title": "Southend United FC", "text": "Southend United FC\n\nSouthend United FC (celým názvem: Southend United Football Club) je anglický fotbalový klub, který sídlí ve městě Southend-on-Sea v nemetropolitním hrabství Essex. Založen byl v roce 1906. Od sezóny 2015/16 hraje ve třetí nejvyšší anglické soutěži EFL League One. Klubové barvy jsou námořnická modř a bílá.\n\nSvé domácí zápasy odehrává na stadionu Roots Hall s kapacitou 12 392 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010728", "url": "https://cs.wikipedia.org/wiki?curid=1010728", "title": "Gurd", "text": "Gurd\n\nGurd (název stylizován jako GurⱭ) je švýcarská thrash/groove metalová kapela z Bernu. Byla založena roku 1994, dva ze zakládajících členů Mark Felis a V.O. Pulver předtím působili ve švýcarské power/thrash metalové kapele Poltergeist, která se rozpadla. Doplnili je kytarista Tommy Baumgartner a bubeník Tobias Roth. Nově zformovaná skupina hodlala hrát modernějším stylem.\n\nPrvotní dlouhohrající deska Gurd se jmenuje stejně jako kapela - \"Gurd\" a vyšla v roce 1995. V témže roce v listopadu vyšlo druhé dlouhometrážní album \"Addicted\" (obě pod Major Records). Následovala koncertní turné včetně účinkování na nizozemském festivalu Dynamo Open Air. V prosinci 1996 podepsala kapela smlouvu s vydavatelskou firmou Century Media Records a odebrala se do studia Woodhouse v německém Hagenu, aby zde nahrála své třetí studiové album s názvem \"D-fect\".\n\nV letech 1995–1998 stihla skupina vydat pět alb (včetně jednoho kompilačního s remixy). K roku 2014 má na kontě 10 studiových desek.\n\n\n\n\n"}
{"id": "1010730", "url": "https://cs.wikipedia.org/wiki?curid=1010730", "title": "Maquiladora", "text": "Maquiladora\n\nMaquiladora či maquila (španělsky maquila = poplatek za mletí; cizí útraty) je montážní podnik v severním Mexiku a Střední Americe, ve kterém se montují importované díly nebo polotovary, čímž se vyrábějí hotové nebo téměř hotové zboží, které se pak exportují.\n\nPojem se pojí s vytvořením severoamerického pásma volného obchodu NAFTA. V současnosti v těchto továrnách (je jich přes 3 000) pracuje více než 1 milion Mexičanů. Většinou jde o továrny, které produkují součástky na export do USA. Na rozdíl od USA a Kanady je pracovní síla v Mexiku velmi levná. Kromě toho nízká, případně žádná, cla a další poplatky spojené s obchodováním přes hranice podporují růst zisků nadnárodních korporací. Většina maquiladoras leží v těsné blízkosti mexicko-americké hranice.\n\nMaquiladoras jsou často ve vlastnictví amerických, japonských a evropských firem, kde pracují často mladé ženy za hodinovou mzdu 50 amerických centů 9 hodin denně 6 dní v týdnu. Navzdory těmto negativním jevům přispěla NAFTA k určitým zlepšením. V některých továrnách se zlepšily pracovní podmínky zaměstnanců spolu s platy. Například kvalifikovaní pracovníci v textilních maquiladoras dostávají 1-2 USD za hodinu, přičemž pracují v moderních klimatizovaných prostorách.\n\nPoprvé se o maquiladoras začalo mluvit v 60. letech 20. století. V polovině 90. let bylo vytvořeno přibližně 2000 maquiladoras, ve kterých pracovalo téměř půl milionu pracovníků. Během několika následujících let se jejich počet téměř zdvojnásobil a počet pracujících vzrostl více než dvakrát.\n\nMaquiladoras jsou primárně orientovány na produkci elektronických zařízení, oděvů, plastů, nábytku, domácích spotřebičů, autodílů. 90% zboží vyrobeného v maquiladoras je exportováno na sever do USA.\n\nNěkteré maquiladoras mají nepříznivý vliv na životní prostředí. Vzhledem k laxním zákonům týkajícím se ochrany životního prostředí v Mexiku jsou některé továrny zodpovědné za významné průmyslové znečišťování a poškozování životního prostředí v oblasti regionu severního Mexika.\n\nV posledních letech však některé maquiladoras ztratily své kouzlo pro zahraniční investory. Podle dostupných zpráv více než 500 továren se muselo v průběhu 90. let 20. století zavřít, čímž došlo ke zrušení několik set tisíc pracovních míst. Všechno se to děje ve prospěch Číny, kde se mzda pohybuje v některých továrnách ve výši 25 amerických centů za hodinu. Čína tak potvrzuje a posiluje svou roli světově nejlevnějšího dodavatele součástek.\n"}
{"id": "1010731", "url": "https://cs.wikipedia.org/wiki?curid=1010731", "title": "I Am (album, Pete Townshend)", "text": "I Am (album, Pete Townshend)\n\nI Am je kolaborační konceptuální tribute album Meheru Babovi, na kterém se podíleli Pete Townshend, Michael Da Costa a další.\n"}
{"id": "1010732", "url": "https://cs.wikipedia.org/wiki?curid=1010732", "title": "Tranmere Rovers FC", "text": "Tranmere Rovers FC\n\nTranmere Rovers FC (celým názvem: Tranmere Rovers Football Club) je anglický fotbalový klub, který sídlí ve městě Birkenhead v metropolitním hrabství Merseyside. Založen v roce 1884 pod názvem Belmont FC. Od sezóny 2019/20 hraje v EFL League One (třetí nejvyšší soutěž v Anglii).\n\nSvé domácí zápasy odehrává na stadionu Prenton Park s kapacitou 16 567 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010733", "url": "https://cs.wikipedia.org/wiki?curid=1010733", "title": "White City: A Novel", "text": "White City: A Novel\n\nWhite City: A Novel je sólové konceptuální album Petea Townshenda, kytaristy The Who. Bylo vydáno v roce 1985 a jedná se o Townshendovo čtvrté sólové album.\n\nAutorem všech skladeb je Pete Townshend, pokud není uvedeno jinak.\n"}
{"id": "1010734", "url": "https://cs.wikipedia.org/wiki?curid=1010734", "title": "AFC Wimbledon", "text": "AFC Wimbledon\n\nAFC Wimbledon (celým názvem: Association Football Club Wimbledon) je anglický fotbalový klub, který sídlí v jihozápadním Londýně. Založen byl v roce 2002. Od sezóny 2016/17 působí v EFL League One (3. nejvyšší soutěž).\n\nPůvodní klub Wimbledon FC se rozpadl v roce 2002, když se majitelé rozhodli z důvodu klesající návštěvnosti přestěhovat klub do města Milton Keynes, prudce se rozvíjejícího satelitu Londýna. Zde také vznikl roku 2004 tým Milton Keynes Dons. Většina fanoušků Wimbledonu přemístění klubu odmítla a založila sdružení The Dons Trust, které vytvořilo vlastní mužstvo AFC Wimbledon. Kontinuitu s Wimbledon FC posílilo o převzetí klubového znaku (dvouhlavý orel) a barev dresů (modrá a žlutá). Ve sportovní terminologii se tak jedná o tzv. Phoenix club.\n\nSvé domácí zápasy odehrává na stadionu Kingsmeadow s kapacitou 4 850 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010735", "url": "https://cs.wikipedia.org/wiki?curid=1010735", "title": "Oyonnax", "text": "Oyonnax\n\nOyonnax je francouzské město v departementu Ain v regionu Auvergne-Rhône-Alpes. V roce 2011 zde žilo 22 459 obyvatel.\n\nApremont, Arbent, Bellignat, Dortan, Échallon, Géovreisset, Charix, Samognat\n\n\"Počet obyvatel\" \n\n"}
{"id": "1010738", "url": "https://cs.wikipedia.org/wiki?curid=1010738", "title": "Wycombe Wanderers FC", "text": "Wycombe Wanderers FC\n\nWycombe Wanderers FC (celým názvem: Wycombe Wanderers Football Club) je anglický fotbalový klub, který sídlí ve městě High Wycombe v nemetropolitním hrabství Buckinghamshire. Založen byl v roce 1887. Od sezóny 2018/19 hraje v EFL League One (3. nejvyšší soutěž).\n\nSvé domácí zápasy odehrává na stadionu Adams Park s kapacitou 9 617 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010740", "url": "https://cs.wikipedia.org/wiki?curid=1010740", "title": "York City FC", "text": "York City FC\n\nYork City FC (celým názvem: York City Football Club) je anglický fotbalový klub, který sídlí ve městě York v nemetropolitním hrabství North Yorkshire. Založen byl v roce 1922. Od sezóny 2017/18 hraje v National League North (6. nejvyšší soutěž). Klubové barvy jsou námořnická modř a červená.\n\nSvé domácí zápasy odehrává na stadionu Bootham Crescent s kapacitou 8 256 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010741", "url": "https://cs.wikipedia.org/wiki?curid=1010741", "title": "Juniorská liga 2014/15", "text": "Juniorská liga 2014/15\n\nJuniorská liga 2014/15 byl třetí ročník soutěže, jež byla určena (s výjimkami) hráčům do 21 let. Soutěže se účastnilo 20 týmů, z nichž 16 muselo postavit tým povinně, což vyplývá z jejich účasti v Synot lize 2014/15. Do Juniorské ligy se v ročníku 2014/2015 vrátil tým SK Dynamo České Budějovice, jenž postoupil do nejyšší seniorské soutěže. Naopak se ze soutěže odhlásily týmy SK Sigma Olomouc, který sestoupil z Gambrinus ligy, a FK Pardubice.\n\nSoutěž odstartovala v pondělí 28. července 2014. Každý tým odehrál dvě utkání proti každému ze soupeřů, a každý tým sehrál 38 zápasů, což je o 2 méně než v minulém ročníku. Poslední kolo bylo dohráno 1. června 2015 a z triumfu v soutěži se radoval juniorský tým FK Mladá Boleslav.\n\nPoznámky:\n\n\n^ - Zápas týmu byl předehrán.\n\n \n\nAktualizováno: 12. června 2015\nZdroj: Juniorská liga\n\nAktualizováno: 12. června 2015\nZdroj: Juniorská liga\n\nV každém utkání Juniorské ligy vybírá \"Hráče utkání\" redaktor webu juniorskaliga.cz přítomný přímo na stadionu. Po odehrání celého kola vybírá redakce juniorskaliga.cz z \"Hráčů utkání\" jednoho Hráče kola.\n\n"}
{"id": "1010742", "url": "https://cs.wikipedia.org/wiki?curid=1010742", "title": "Jan de Hartog", "text": "Jan de Hartog\n\nJan de Hartog (22. dubna 1914, Haarlem, Nizozemsko – 22. září 2002, Houston, USA) byl nizozemský spisovatel a dramatik.\nJan de Hartly se narodil roku 1914 v nizozemském Haarlemu v rodině protestantského teologa. Odmalička projevoval vášeň pro moře a již v deseti letech utekl na kutr, kde pracoval jako plavčík. Na otcovo naléhání se sice vrátil domů, ale Nizozemskou královskou námořní akademii nedokončil. Našel si práci v amsterdamském přístavu na remorkéru a od roku 1932 pracoval jako inspektor přístavní policie. Do této doby se také datuje počátek jeho literární práce, ale jeho první díla neměla příliš velký úspěch. Začal tedy pod pseudonymem F. R. Eckmar publikovat úspěšné detektivky, které jsou spíše vtipnými parodiemi, ve kterých autor uplatnil humor, pitoresknost a hrůzostrašnost. Zvolený pseudonym byl vtipnou replikou na nepříznivou kritiku, protože znamená něco jako T. R. Hnisi nebo J. D. I. Sevycpat.\n\nRoku 1940 se dočkal prvního úspěchu svým románem \"Hollands Glorie\" (\"Holandská sláva\", česky též jako \"Plout musí námořník\"). Titul vyšel těsně před obsazením Nizozemska nacisty a pro svůj odbojný obsah vyvolal v obsazené zemi živý čtenářský ohlas. Ani okupanti proti knize nic nenamítali, dokud Hartog neodmítl roku 1942 vstoupit do kolaborantské umělecké komory. Román byl zakázán a Hartog se musel skrývat v Amsterdamu v ženském domově pro přestárlé. Roku 1943 se mu podařilo uprchnout do Anglie, kde pracoval v nizozemském zahraničním vysílání BBC Radio Oranje, roku 1949 přesídlil do Francie a roku 1957 do USA. Zde se plavil se svou rodinou na rybářském člunu po řekách a průplavech severní Ameriky, aby se nakonec usadil v Houstonu. Psal nizozemsky i anglicky a díla v angličtině následně překládal do nizozemštiny. A zatímco v USA byl považován za úspěšného spisovatele, v rodném Nizozemsku byla jeho díla přijímána většinou vlažně.\n\nKromě námořní a válečné tematiky se mnohá jeho díla vyznačují také silnou společenskou angažovaností. V USA se stal kvakerem, protestoval proti napalmovým náletům ve Vietnamu a knihou \"De kinderen\" (1969, \"Děti\") svedl úspěšný boj se zákazem adopce asijských dětí v Nizozemsku. Se svou ženou se stal dobrovolným ošetřovatelem v chudinské nemocnici v Houstonu a své otřesné zážitky zpracoval v polodokumentárním románu \"The Hospital\" (1964, Nemocnice).\n\nHartog zemřel roku 2002 v houstonské nemocnici na bakteriální infekci po operaci kyčle. Jeho díla byla přeložena do více než patnácti jazyků.\n\n"}
{"id": "1010743", "url": "https://cs.wikipedia.org/wiki?curid=1010743", "title": "Diskografie Johna Entwistlea", "text": "Diskografie Johna Entwistlea\n\nToto je sólová diskografie britského rockového hudebníka Johna Entwistlea. Pro jeho práci s The Who vizte článek Diskografie The Who.\n"}
{"id": "1010745", "url": "https://cs.wikipedia.org/wiki?curid=1010745", "title": "Arbent", "text": "Arbent\n\nArbent je francouzská obec v departementu Ain v regionu Auvergne-Rhône-Alpes. V roce 2011 zde žilo 3 458 obyvatel.\n\n\"Počet obyvatel\" \n\n\n"}
{"id": "1010747", "url": "https://cs.wikipedia.org/wiki?curid=1010747", "title": "Diecéze ariassuská", "text": "Diecéze ariassuská\n\nDiecéze Ariassus je titulární diecéze římskokatolické církve.\n\nAriassus je identifikovatelný s ruinami \"Bademagaci\" v dnešním Turecku. Bylo to starobylé biskupské sídlo nacházející se v římské provincii Pamfýlie II.. Diecéze byla součástí Konstantinopolského patriarchátu a sufragánnou arcidiecéze Perge.\n\nDnes je využívána jako titulární biskupské sídlo; v současné době je bez titulárního biskupa.\n\n\n\n"}
{"id": "1010748", "url": "https://cs.wikipedia.org/wiki?curid=1010748", "title": "John Abbott House", "text": "John Abbott House\n\nJohn Abbott House je historický dům stojící na East King Street v Abbottstown, Adams County v Pensylvánii. Patřil zakladateli města. Jedná se o patrový dům ze dřeva, kamene a cihel. Skládá se z původního obydlí, které vzniklo asi v roce 1740, a bylo rozšířeno v letech 1830 až 1850. Obsahuje původní kamennou kuchyň a zdění. Jednopatrový dřevěný přístavek byl přidán mezi lety 1915 až 1930. Dům byl provozován jako hospoda v období 1750 až 1763.\nV roce 1980 byl zařazen do National Register of Historic Places.\n"}
{"id": "1010753", "url": "https://cs.wikipedia.org/wiki?curid=1010753", "title": "Oravský Biely Potok", "text": "Oravský Biely Potok\n\nOravský Biely Potok ( , ) je obec na Slovensku v okrese Tvrdošín. V roce 2013 zde žilo 711 obyvatel. První písemná zmínka o obci pochází z roku 1546.\n\n\n"}
{"id": "1010756", "url": "https://cs.wikipedia.org/wiki?curid=1010756", "title": "Tifinagh", "text": "Tifinagh\n\nTifinagh je abeceda používaná berberskými národy. Vyvinula se pravděpodobně z fénického písma, nejstarší nápisy v tifinaghu jsou starší než dva tisíce let. Novodobá varianta, kterou vytvořil Institut royal de la culture amazighe, je od roku 2003 používána oficiálně v Maroku (na rozdíl od tradičního tifinaghu se píše zleva doprava).\n\n"}
{"id": "1010757", "url": "https://cs.wikipedia.org/wiki?curid=1010757", "title": "Santa Maria degli Angeli e dei Martiri", "text": "Santa Maria degli Angeli e dei Martiri\n\nSanta Maria degli Angeli [\"deli andželi\"], plným názvem Santa Maria degli Angeli e dei Martiri, česky kostel Panny Marie, andělů a mučedníků, je titulární bazilika v Římě, na náměstí \"Piazza della Repubblica\", naproti hlavnímu nádraží Roma Termini. Vznikla přestavbou zříceniny Diokleciánových lázní, kterou od roku 1563 vedl Michelangelo Buonarroti.\n\nDiokleciánovy lázně, jedny z největších v Římě, vznikly v letech 298–306 na ploše téměř 350×350 m. Po pádu říše chátraly a sloužily jako zdroj stavebního materiálu. Roku 1561 rozhodl papež Pius IV., aby byl zbytek – větší část někdejšího frigidaria, tj. studeného bazénu – přestavěn na kostel Panny Marie, svatých andělů a známých i neznámých křesťanských mučedníků. Stavbou byl pověřen Michelangelo, který starou stavbu využil velmi šetrně, takže i dnešní divák vidí zvenčí zříceninu.\n\nPočátkem 18. století pověřil papež Klement XI. učence, filosofa a astronoma F. Bianchiniho, aby v podlaze kostela zřídil astronomický poledník. Roku 1749 došlo k malé přestavbě a za italského království v letech 1870–1946 se kostel užíval i jako státní kostel, kde byla pohřbena řada významných vojáků a politiků.\n\nRoku 2006 dostala bazilika nová bronzová vrata podle návrhu polského sochaře Igora Mitoraje a roku 2010 byla v nádvoří odhalena pětimetrová socha Galileo Galilei podle návrhu čínsko-amerického fyzika a laureáta Nobelovy ceny Li Čeng-tao.\n\nBazilika má zhruba půdorys řeckého kříže, je 128 metrů dlouhá a 105 metrů široká, hlavní loď je 25 m široká a 28 m vysoká. Příčná loď je 27 m široká a 90 m dlouhá, na obou koncích prodloužená o zhruba krychlové kaple. Vchod je z \"Piazza della Repubblica\", ale kostel nemá žádné průčelí. Místo toho Michelangelo využil zbytek vyduté stěny někdejších teplých lázní (\"tepidarium\"), skrze nějž se vstupuje do dvou předsíní a hlavní lodi. V předsíni je nadživotní socha sv. Bruna, zakladatele řádu kartuziánů, od francouzského sochaře J.-A. Houdona z roku 1766. Velká část zdiva, klenby i sloupy z červené žuly pocházejí z Diokleciánových lázní.\n\nV pestré barokní mozaikové podlaze je od roku 1702 zapuštěn 45 m dlouhý bronzový poledník (12° 30‘ východní délky) se stupnicemi a různými astronomickými údaji, dílo F. Bianchiniho. Na poledník se otvorem v jižní stěně promítá sluneční kotouč a dovoluje poměrně přesné určení místního poledne, rovnodenností a slunovratů. Další otvory v klenbě umožňují pozorovat Polárku a několik dalších hvězd a měřit jejich rektascenzi.\n\n\n\n"}
{"id": "1010758", "url": "https://cs.wikipedia.org/wiki?curid=1010758", "title": "Štefanov nad Oravou", "text": "Štefanov nad Oravou\n\nŠtefanov nad Oravou ( , ) je obec na Slovensku v okrese Tvrdošín. V roce 2013 zde žilo 653 obyvatel. První písemná zmínka o obci pochází z roku 1355.\n\n\n"}
{"id": "1010759", "url": "https://cs.wikipedia.org/wiki?curid=1010759", "title": "Josef Kalchegger von Kalchberg", "text": "Josef Kalchegger von Kalchberg\n\nJosef Kalchegger von Kalchberg (27. března 1801 Štýrský Hradec – 27. dubna 1882 Štýrský Hradec) byl rakouský a český politik německé národnosti, v 2. polovině 19. století ministr obchodu Rakouského císařství a poslanec Říšské rady.\n\nJeho bratrem byl politik Franz Kalchegger von Kalchberg. Strýc Johann Kalchegger von Kalchberg byl spisovatelem a historikem. Bratranec Wilhelm Kalchegger von Kalchberg proslul jako důstojník. Josef vystudoval práva na Univerzitě ve Štýrském Hradci a na Vídeňské univerzitě. Roku 1826 získal titul doktora práv. Nastoupil jako suplent pro občanské právo na Vídeňskou univerzitu, později byl adjunktem katedry státovědy. Roku 1835 se stal profesorem státovědy na Tereziánské rytířské akademii ve Vídni a zároveň byl jmenován vychovatelem mladých Habsburků Albrechta Fridricha Rakousko-Těšínského a Karla Ferdinanda Rakousko-Těšínského. V letech 1839–1849 pracoval jako správce statků jejich otce Karla Ludvíka Rakousko-Těšínského, který měl rozsáhlé panství ve Slezsku, na Moravě a v západní Haliči se sídlem v Těšíně. Zasloužil se o rozvoj správy velkostatků.\n\nBěhem revolučního roku 1848 se zapojil do politiky a byl zvolen městem Těšín do celoněmeckého Frankfurtského parlamentu. Již v září 1848 ovšem na mandát rezignoval. V červenci 1849 byl jmenován ministerským radou na rakouském ministerstvu vnitra a krátce nato se stal i prezidentem komise pro pozemkovou daň v Slezsku. 9. prosince 1849 byl jmenován místodržícím Slezska. Ve funkci setrval do 23. ledna 1853, kdy ho ministr Alexander Bach funkce pro názorové neshody zprostil, načež byl jmenován zástupcem místodržícího Haliče Agenora Gołuchowského a zároveň se stal prezidentem haličské komise pro pozemkovou daň. Během dvou let provedl v Haliči reformu pozemkové daně. S Gołuchowským ale měl neshody a když se Gołuchowski stal v roce 1859 ministrem vnitra, docílil k prosinci 1859 penzionování Kalcheggera von Kalchberg.\n\nKalchegger von Kalchberg se přestěhoval do Vídně a zde se věnoval podnikání. V roce 1860 publikoval spis \"Kleine Beiträge zu grossen Fragen in Österreich\", ve kterém naznačoval možnosti proměny monarchie v ústavní politický systém. V prosinci téhož roku skončil na ministerské pozici Gołuchowski na přední vládní post usedl Anton von Schmerling, s nímž měl Kalchegger von Kalchberg dobré vztahy. Byl pak povolán jako sekční šéf na ministerstvo obchodu. Podílel se rovněž na přípravě Únorové ústavy roku 1861.\n\nV zemských volbách v roce 1861 byl zvolen za poslance Slezského zemského sněmu. Zemský sněm ho delegoval i do Říšské rady (tehdy ještě volené nepřímo) za kurii venkovských obcí, obvod Frývaldov. K roku 1861 se uvádí jako sekční šéf na ministerstvu obchodu, bytem ve Vídni.\n\nJeho kariéra vyvrcholila, když se za vlády Rainera Ferdinanda Habsbursko-Lotrinského dodatečně stal ministrem obchodu Rakouského císařství. Funkci zastával od 26. prosince 1862 jako pověřený správce rezortu, od 20. října 1863 až do konce existence vlády, tedy do 27. července 1865, coby řádný ministr. V ministerské funkci se zasadil o plánování výstavby železniční sítě.\n\nPo odchodu z ministerské funkce roku 1865 se stáhl do soukromí. Do roku 1875 žil ve Vídni, pak ve Štýrském Hradci. Byl členem Vídeňské obecní rady. Psal paměti. Města Opava a Lvov mu udělila čestné občanství.\n"}
{"id": "1010760", "url": "https://cs.wikipedia.org/wiki?curid=1010760", "title": "Vitanová", "text": "Vitanová\n\nVitanová ( , ) je obec na Slovensku v okrese Tvrdošín. V roce 2013 zde žilo 1 296 obyvatel. První písemná zmínka o obci pochází z roku 1550.\n\n"}
{"id": "1010761", "url": "https://cs.wikipedia.org/wiki?curid=1010761", "title": "Heřmanův Městec (přírodní památka)", "text": "Heřmanův Městec (přírodní památka)\n\nHeřmanův Městec je přírodní památka u obce Heřmanův Městec v okrese Chrudim v Pardubickém kraji na území přírodního parku Heřmanův Městec.\n\nPředmětem ochrany je aproxylický hmyz - zejména páchník hnědý (jakožto evropsky významný druh), dále pak savci a ptáci vázaní na porosty starých doupných stromů. Zahrnuje lokality \"Zámecký park\" a \"Bažantnice\".\n"}
{"id": "1010762", "url": "https://cs.wikipedia.org/wiki?curid=1010762", "title": "Agrární val", "text": "Agrární val\n\nAgrární val (někdy též kamenice nebo kamenný snos) je antropogenní forma reliéfu konvexního liniového tvaru, vzniklá dlouhodobým ukládáním kamení vysbíraného z polí na jednom místě v různě dlouhé, široké a vysoké valy. Existují dva typy, a to na volně vršené a zarovnané.\n\nZakládání agrárních valů vedlo ke snižování obsahu kamení v ornici, a tím pádem k snazšímu obhospodařování polí. Mají však i řadu dalších funkcí: „zvyšují substrátovou a morfologickou rozmanitost území, jsou specifickým ekotopem pro rozmanitá rostlinná a živočišná společenstva, vypovídají o horninovém složení lokality, plní protierozní funkci, mají vysokou estetickou hodnotu, spoluutvářejí krajinný ráz a jsou hmotnými doklady lidské práce v minulosti za zcela odlišných technických, ekonomických i sociálních podmínek“.\n\nV Česku se agrární valy nachází především v Krušných horách, Verneřickém středohoří a na severním Lounsku. V 50. až 70. letech 20. století byla část agrárních valů v Československu zničena v důsledku kolektivizace zemědělství.\n\nV německých spolkových zemích Braniborsko, Durynsko a Meklenbursko-Přední Pomořansko jsou tyto cenné biotopy chráněny zákonem, jejich poškození či rozebírání je trestáno pokutou od 10 000 až 100 000 Euro. \n\nZpůsobem vzniku podobnou antropogenní formou reliéfu jsou agrární haldy (někdy též hromadnice), které ale mají tvar bodový a nikoliv liniový.\n"}
{"id": "1010764", "url": "https://cs.wikipedia.org/wiki?curid=1010764", "title": "Sivutka skalní", "text": "Sivutka skalní\n\nSivutka skalní (\"Aethionema saxatile\") je nevysoká rostlina která roste na kamenitých svazích v kolinním a ojediněle i v submontánním vegetačním stupni. Tato bylina je druh z rodu sivutka a ve volné přírodě České republiky se nevyskytuje, pouze je občas zahrádkáři pěstována jako vytrvalá skalnička bohatě kvetoucí růžově fialovými květy.\n\nRoste ve skalnatých společenstev rostlin hlavně v jižní Evropě (od Španělska až po Bulharsko včetně středomořských ostrovů) a ve střední Evropě v oblasti Alp a Karpat. Mimo to řídce zasahuje i do západní Asie (Turecko) a severozápadní Afriky (Maroko).\n\nSeverní hranice rozšíření probíhá jihozápadem Slovenska kde vyrůstá jen na několika drobných lokalitách v oblasti Strážovských vrchů. Na Slovensku je ( sivuľka skalná) považována za ohrožený druh a je chráněna.\n\nSvětlomilná rostlina které nevadí kontinentální podnebí s velkými výkyvy teploty. Roste obvykle v pahorkatinách na suťovitých výslunných svazích, ve štěrbinách skal a na kamenitých stráních v plytké půdě s vápencovitým nebo dolomitickým podložím. Vyskytuje se do nadmořské výšky nepřesahující 1000 m n. m.\n\nSivutka skalní je dvouletá nebo vytrvalá rostlina s dřevnatým kořenem z kterého vyrůstá jedna nebo větší počet 5 až 20 cm dlouhých lodyh. Jednoduchá nebo rozvětvená lodyha je porostlá ve spodní části hustě sblíženými, téměř protistojnými listy, ve střední a horní části bývají listy rozmístěny pravidelně střídavě. Jsou holé, slabě kožovité, šedozelené, mají kratičké řapíky a bývají dlouhé 5 až 15 a široké 1,5 až 4 mm. Jejich celokrajné čepele jsou elipsovité až obvejčité a mívají tupé nebo ostré vrcholy.\n\nHroznovité květenství, které je v době kvetení husté a při dozrávání plodů se prodlužuje, je sestaveno z oboupohlavných květů na stopkách. Čtyři široce obvejčité, vzpřímené kališní lístky, velké 1,3 × 0,8 mm, jsou zelené s úzkým obvodovým blanitým lemem, vnitřní lístky jsou dole vyduté. Čtyři obvejčité růžové až fialové (vzácně i bílé nebo nažloutlé) korunní lístky se zaobleným vrcholem jsou velké 2,5 × 1 mm. Šest tyčinek nese žluté prašníky, elipsoidní semeník má jednu čnělku s bliznou, v květu jsou čtyři drobná nektaria. Kvete obvykle od dubna do června.\n\nPo opylení hmyzem se vyvine plodenství tvořené téměř okrouhlými, zploštělými dvou nebo řidčeji jednopouzdrými šešulkami velkými okolo 3,5 až 5,5 mm. Šešulka je pukavá, na vrchole zaokrouhlená, má široké křídlaté chlopně a kratičkou čnělku. Obsahuje až šest kulovitých semen o průměru asi 1,4 mm. Do jiných míst se druh rozšiřuje semeny nejčastěji odnášenými větrem.\n\nV nevelké míře je sivutka skalní vysazována jako ozdobná květina do menších skalek kde se její růžová květenství dobře vyjímají mezi kameny. Na údržbu není náročná, požaduje pouze plné světlo a běžnou zahradní propustnou půdu která zajišťuje dobré odvodnění přes zimní období klidu.\n\nSivutka skalní je morfologicky variabilní druh který bývá rozčlenňován do několika poddruhů jejichž správný počet ještě není ujednocen. Zde je jedná z uznávaných variant:\n\n"}
{"id": "1010770", "url": "https://cs.wikipedia.org/wiki?curid=1010770", "title": "Alexandru Todea", "text": "Alexandru Todea\n\nAlexandru kardinál Todea (5. června 1912 Teleac – 22. května 2002 Targu Mures) byl rumunský řeckokatolický arcibiskup a kardinál, hlava řeckokatolické církve v Rumunsku.\nKněžské svěcení přijal 25. března 1939, doplnil si poté studia v Římě, kde získal doktorát z teologie. Od roku 1940 působil jako kněz v arcidiecézi Fagaras a Alba Julia. Od roku 1948 byla řeckokatolická církev v Rumunsku zakázána a Todea spolu s dalšími duchovními byl několikrát vězněn. V listopadu 1950 byl tajně vysvěcen na biskupa. V lednu 1951 byl opět zatčen a následně odsouzen na doživotí. Na svobodu byl propuštěn po amnestii v roce 1964, ale až do roku 1989 byl v domácím vězení. V roce 1986 byl tajně zvolen do čela řeckokatolické církve v Rumunsku. Po návratu náboženské svobody v roce 1989 byl v této funkci potvrzen a v březnu 1990 jmenován arcibiskupem arcidiecéze Fagaras a Alba Julia. V letech 1990 až 1994 stál v čele Rumunské biskupské konference.\nV konzistoři v roce 1991 ho papež Jan Pavel II. jmenoval kardinálem. O rok později utrpěl mozkovou mrtvici a byl upoután na invalidní vozík. V červenci 1994 se vzdal funkce arcibiskupa.\n"}
{"id": "1010771", "url": "https://cs.wikipedia.org/wiki?curid=1010771", "title": "Vinný vrch (Českobrodská tabule)", "text": "Vinný vrch (Českobrodská tabule)\n\nVinný vrch (311 m n. m.) je vrch v okrese Kolín Středočeského kraje. Leží asi 1,5 km severně od obce Svojšice, na trojmezí katastrálních území Svojšice, Bošice a Poboří.\n\nVrch náleží do celku Středolabská tabule, podcelku Českobrodská tabule a okrsku Kouřimská tabule.\n\nPo severozápadním svahu vrch vede polní cesta spojující Bošice a Poboří. Z této cesty uhýbá odbočka na vrchol Vinného vrchu k vysílači.\n"}
{"id": "1010772", "url": "https://cs.wikipedia.org/wiki?curid=1010772", "title": "Société Nationale de Radiodiffusion et de Télévision", "text": "Société Nationale de Radiodiffusion et de Télévision\n\nSociété Nationale de Radiodiffusion et de Télévision (arab. \"الشركة الوطنية للإذاعة والتلفزة\"), zkráceně SNRT, je veřejnoprávní vysílatel Maroka.\n\nVysílání bylo zahájeno 15. února 1928 pod názvem \"Radio Maroc, Radiodiffusion Marocaine (RM)\" a od roku 1961 vysílala jako \"Radiodiffusion-Télévsision Marocaine (RTM)\". V roce 1954 zahájila černobílé vysílání.\n\nRadio Maroc byla jedním ze zakládajících členů Evropské vysílací unie v roce 1950 a aktivním členem byla do 1. ledna 1961, kdy \"Radiodiffusion-Télévsision Marocaine (RTM)\" změnila status na přidruženého člena. V roce 1969 byla následně přijata jako aktivní člen.\n\n\n"}
{"id": "1010773", "url": "https://cs.wikipedia.org/wiki?curid=1010773", "title": "Peter Krause", "text": "Peter Krause\n\nPeter William Krause (* 12. srpna 1965) je americký filmový a televizní herec, režisér a producent. Mezi jeho nejznámější role patří Nate Fisher v \"Odpočívej v pokoji\", Adam Braverman ve \"Famílii\", Nick George v \"Dirty Sexy Money\" a Casey McCall ve \"Studiu sport\".\n\nNarodil se ve městě Alexandria v Minnesotě do učitelské rodiny, jeho matka učila na druhém stupni a jeho otec byl učitelem angličtiny na střední škole. Vyrůstal v Roseville a má dva sourozence, bratra Michaela a sestru Amy.\n\nV roce 1987 absolvoval na Gustavus Adolphus College v St. Peter, Minnesota s titulem v anglické literatuře. Také má bakalářský titul v herectví z New York University's Graduate Acting Program.\n\nSe svou bývalou přítelkyní Christine King má syna Romana, který se narodil v listopadu 2001. Od roku 2010 chodí se svojí kolegyní ze seriálu \"Famílie\", herečkou Lauren Graham.\n\nV únoru 2012 jeho otec zemřel a jeho matce byla diagnostikována rakovina prsu.\n\n"}
{"id": "1010774", "url": "https://cs.wikipedia.org/wiki?curid=1010774", "title": "Martin Junas", "text": "Martin Junas\n\nMartin Junas (* 9. března 1996, Skalica) je slovenský fotbalový brankář, od července 2014 působící v A-týmu FK Senica. Jeho fotbalovým vzorem je český brankář Petr Čech. Je bývalý slovenský mládežnický reprezentant.\n\nSvoji fotbalovou kariéru začal v Senici. V roce 2011 byl na testech v anglické Chelsea, kde se potkal se svým fotbalovým vzorem - brankářem Petrem Čechem. 19. 3. 2012 podepsal se Senicí svoji první profesionální smlouvu do konec ročníku 2014/15. Následně byl na testech v italské Neapoli, kde se setkal se svým krajanem Markem Hamšíkem. 21. února 2014 vyhrál anketu o nejlepšího sportovce města roku 2013 v kategorii dorostenci a kolektivní kategorii mladší dorostenci U17. Na Záhorí prošel všemi mládežnickými kategoriemi.\n\nPřed sezonou 2014/15 se propracoval do prvního týmu mužstva, kde kryl společně s Denisem Kubicou záda Michalu Šullovi. V únoru 2015 podepsal s klubem novou dvouletou smlouvu. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U19.\n\nVe slovenské nejvyšší soutěži debutoval pod trenérem Eduardem Pagáčem v ligovém utkání 33. kola 30. května 2015 proti FO ŽP Šport Podbrezová (výhra Senice 3:0), když v 89. minutě vystřídal Michala Šullu. Byl to jeho jediný start v ročníku.\n\nMartin Junás v minulosti reprezentoval svoji zemi do 17 let, když byl i na Mistrovství světa U17 ve Spojených arabských emirátech. Od roku 2014 je reprezentantem Slovenska do 19 let.\n\n"}
{"id": "1010775", "url": "https://cs.wikipedia.org/wiki?curid=1010775", "title": "Cox's Bazar", "text": "Cox's Bazar\n\nCox's Bazar (také \"Panowa\" nebo \"Palonki\") je přístavní město v jihovýchodním Bangladéši. Město žije převážně z turistického ruchu: v jeho blízkosti se rozkládá nejdelší písečná pláž na světě, měřící 125 km. Nachází se zde letiště a autobusové nádraží. Město bylo založeno koncem 18. století uprchlíky z Arakanského státu a je pojmenováno podle britského diplomata Hirama Coxe. V září 2012 zde došlo k násilným srážkám mezi muslimy a buddhisty.\n"}
{"id": "1010776", "url": "https://cs.wikipedia.org/wiki?curid=1010776", "title": "Denis Kubica", "text": "Denis Kubica\n\nDenis Kubica (* 8. února 1995, Myjava) je slovenský fotbalový brankář, od července 2015 působící v FK Slovan Duslo Šaľa.\n\nSvoji fotbalovou kariéru začal v MFK Myjava, kde prošel přípravkou a žáckými kategoriemi mužstva. V roce 2010 přestoupil do klubu FK Senica, kde prošel dorosteneckými kategoriemi.\n\nV létě 2014 se propracoval do seniorské kategorie. 30. 6. 2014 podepsal s mužstvem nový kontrakt do konce sezony 2015/2016 s následnou roční opcí. Před sezonou 2014/15 se propracoval do prvního týmu mužstva, kde kryl společně s Martinem Junásem záda Michalu Šullovi.\n\nPřed sezonou 2015/16 přestoupil do klubu FK Slovan Duslo Šaľa.\n\nDenis Kubica v minulosti reprezentoval svoji zemi v kategoriich U15, U16, U18, U19.\n\n"}
{"id": "1010778", "url": "https://cs.wikipedia.org/wiki?curid=1010778", "title": "D-fect", "text": "D-fect\n\nD-fect je třetí studiové album švýcarské thrash/groove metalové kapely GurⱭ. Vydáno bylo v roce 1996 hudebním vydavatelstvím Century Media Records. Tato velká vydavatelská firma podepsala krátce před vydáním s kapelou smlouvu (Gurd dříve vydali své první dvě desky \"Gurd\" a \"Addicted\" u Major Records). Album bylo nahráno ve studiu Woodhouse v německém městě Hagen pod producentskou taktovkou Waldemara Sorychty.\n\n\n\n"}
{"id": "1010779", "url": "https://cs.wikipedia.org/wiki?curid=1010779", "title": "Pražská defenestrace", "text": "Pražská defenestrace\n\nPojmem pražská defenestrace bývají označovány tři odlišné historické události:\n\n\nČasto bývají historické defenestrace označovány podle pořadí:\n\nNěkdy se však defenestrace roku 1483 jako relativně méně významná nezapočítává:\n\nPodle zvoleného číslování se pak jako třetí nebo čtvrtá pražská defenestrace příležitostně označují další události, například smrt Jana Masaryka nebo symbolicky svržení politické reprezentace či občanské protesty.\n"}
{"id": "1010781", "url": "https://cs.wikipedia.org/wiki?curid=1010781", "title": "Flowing Tears", "text": "Flowing Tears\n\nFlowing Tears byla německá gothic metalová skupina. Původní jméno této kapely bylo Flowing Tears & Withered Flowers, které použili pouze pro pár prvních nahrávek.\n\nV roce 1994 založili Benjamin Buss, Manfred Bersin, Björn Lorson, Christian Zimmer a Frederic Lesny kapelu s názvem Flowing Tears and Withered Flowers. Björn Lorson z kapely odešel o rok později. Pod svým prvním jménem nahráli v roce 1995 demo s názvem \"Bijou\" a poté dvě studiová alba: \"Swansongs\" (1996) a \"Joy Parade\" (1998). Na nahrávce \"Swansongs\" zastával mužské vokály Manfred Bersin. Později, roku 1999, vyšlo i EP jménem \"Swallow\".\nAvšak, po vydání EP \"Swallow\" kapela zkrátila své jméno na \"Flowing Tears\".\n\nRoku 2000 vychází album \"Jade\", které produkoval Waldemar Sorychta (Tiamat, the Gathering, Samael, Moonspell). Po vydání následovalo turné, kdy Floeing Tears dělali předkapelu i My Dying Bride a The Gathering. Dále kapela předskakovala i na turné kapele Therion a tak , i díky množství navštívených festivalů, vešla ve známost po celé Evropě.\n\nS vydáním alba \"Serpentine\" v roce 2002 kapela navazovala na práci, kterou vynaložila na albu \"Jade\", zrychlováním tempa písní a přidáváním méně melancholického zvuku skladeb. Následovalo společné turné s kapelami Tiamat a Moonspell.\nPoté, co vyšlo \"Serpentine\", kapelu opustila zpěvačka Stefanie Duchêne (na jaře 2003) kvůli osobním důvodům. Novou vokalistkou se tak stala Helen Vogt, která s kapelou zpívá dosud. \nS Helen zanedlouho skupina vydala již páté studiové album \"Razorbliss\", které tak mělo podobný zvuk jako album \"Serpentine\", částečně i díky podobnosti Helenina hlasu s hlasem Stefanie.\n\nV dubnu a květnu 2004 vyjela kapela na turné se skupinou After Forever.\n\n20. října 2004 (sedm měsíců po vydání \"Razorbliss\") potkala Flowing Tears tragédie: při autonehodě zemřeli dva zakládájící členové kapely, Björn Lorson a Cristian Zimmer, který v té době se skupinou stále hrál.\n\nPo dlouhé odmlce, v říjnu 2008, bylo nahráno další album: \"Thy Kingdom Gone\". Obal, jakožto i celkovou grafiku alba, má na svědomí Seth Siro Anton, umělěc, který pracoval i pro Moonspell, Soilwork či Paradise Lost.\n\nNyní si skupina dává pauzu (částečně z rodinných důvodů členů a i proto, že Benjamin s Davidem se věnují spíše hraní v Powerwolf). Helen Vogt v březnu 2014 oznámila, že \"Thy Kingdom Gone\" by mohlo být posledním albem kapely, a to i přes to, že o rok dříve zveřejnila na svém Facebooku, že by jednoho dne ráda s Flowing Tears vydala další album.\n\n\n\nNa albech, vydaných do roku 1999 včetně, je skupina uvedena jako Flowing Tears & Withered Flowers.\n"}
{"id": "1010782", "url": "https://cs.wikipedia.org/wiki?curid=1010782", "title": "Erik Otrísal", "text": "Erik Otrísal\n\nErik Otrísal (* 28. června 1996, Myjava) je slovenský fotbalový obránce, od května 2014 působící v A-týmu FK Senica.\n\nSvoji fotbalovou kariéru začal v Senici. 21. února 2014 vyhrál anketu o nejlepšího sportovce města roku 2013 v kategorii dorostenci a kolektivní kategorii mladší dorostenci U17. V Senici prošel všemi mládežnickými kategoriemi.\n\nV průběhu jarní části sezony 2013/14 se propracoval do prvního týmu. Ve slovenské nejvyšší soutěži debutoval pod trenérem Pavlem Hapalem v ligovém utkání 33. kola 31. května 2014 proti FC Nitra (prohra Senice 0:2), když v 86. minutě vystřídal Cristovama. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U19.\n\nAktuální k 10. červenci 2014\n\n"}
{"id": "1010785", "url": "https://cs.wikipedia.org/wiki?curid=1010785", "title": "Peřimovský most", "text": "Peřimovský most\n\nPeřimovský most se nachází v okrese Semily, překonává tok řeky Jizery a je součástí silnice III/28618, která spojuje obce Peřimov (a navazující Mříčnou) s osadou Dolní Sytová a hlavní silnicí II/292 ze Semil do Horní Sytové, jež se tam napojuje na státní silnici I/14. Z uvedeného čísla silnice vyplývá i evidenční číslo mostu v rámci Krajské správy silnic: . Most je také součástí cyklotrasy 4173.\n\nMost je veden jako kulturní památka České republiky.\n\nTento most byl postaven údajně jako vůbec první v Evropě bez středové podpěry, celou váhu přenáší pouze klenba. Na historických pohlednicích je uváděn jako tehdy nejdelší železobetonový most v Čechách.\n\nOba břehy Jizery spojoval nejprve brod. Pravděpodobně při výstavbě tzv. \"Pojizerské silnice\" (dnes silnice II/292) v letech 1878–1881 byla vystavěna dřevěná lávka poblíž ústí mříčensko-peřimovského potoka Olšiny do Jizery. Na sytovské straně lávka končila u čp. 100 pod tzv. Horní návsí. Tuto subtilní lávku však opakovaně poškozovaly povodně, počátkem 20. století tak bylo rozhodnuto o výstavbě důkladného mostu vysoko nad řekou. Na zvoleném místě je však řeka poměrně úzká a její tok (obzvlášť při povodni) rychlý, proto bylo nutné co nejméně zasahovat do koryta a most byl technicky řešen jako klenutý jednoobloukový bez středové podpěry.\n\nMost byl stavěn jako okresní, tj. ve správě a především z rozpočtu jilemnického okresního hejtmanství. Celkové náklady činily 50.000 korun, z toho celou pětinu zapravil textilní podnikatel Gerl z blízkých Hájů nad Jizerou.\n\nSe stavbou mostu bylo započato dne 16. října 1911. Výstavbu provedla firma Ing. Františka Jiráska z Hradce Králové (stavbyvedoucí Jan Zelený, stavební dozor Ing. Oldřich Hubálek). K dokončení celé stavby a ke zprovoznění mostu došlo v roce 1912. Tím se most stal součástí právě dokončované šestikilometrové \"Obecní silnice Mříčná – Peřimov – Sytová\" (dnes III/28617 a III/28618), která byla stavěna v letech 1908–1913 a nahradila nevyhovující cestu pro pěší a povozy. Není jasné, jakou měl most v té době vozovku (zda betonovou nebo dlážděnou), obecní silnice byla štěrkovaná.\n\nV neznámé době po roce 1953 došlo k úpravě a rozšíření sytovského zhlaví, na kterém do té doby jen obtížně odbočovala větší vozidla (typicky například autobusy).\n\n3. 5. 1958 byl most zapsán do seznamu nemovitých památek Československé republiky.\n\nV letech 1998 až 1999 byl most kompletně zrestaurován libereckou společností Brex. Došlo k odstranění vozovky, vyčištění zásypů mostovky až na klenbu, provedení hydroizolačních vrstev a drenáží, nového štěrkového zásypu, nové roznášecí železobetonové krycí desky a nové vozovky. Zároveň bylo zrestaurováno ozdobné zábradlí (jehož kovové výplně se dochovaly v kompletním původním stavu, došlo jen k opravě některých narušených betonových sloupků), byly opraveny pohledové betonové omítky a celý most se dočkal nového bílo-šedého barevného nátěru. V roce 2017 jsou železobetonové krajnice opět rozpadlé a vyžadují opravu.\n\nNosnou část mostu tvoří čtyři segmenty: dva čtvrteliptické oblouky vlastní mostovky a dva nosné boční pilíře, celkové rozpětí činí 45 metrů a tloušťka klenby v nejtenčím místě 70 cm. Všechny prvky jsou spojeny třemi klouby, tvořené navzájem opřenými plochami z ocelových desek. Na tuto nosnou část jsou pevně nabetonovány svislé konstrukce bočních betonových stěn s ozdobnými prvky (4 × 6 výklenků), zakončené na hřebeni vozovkou.\n\nBoční zábradlí nad mostovkou je tvořeno 2 × 25 betonovými sloupky čtvercového průřezu, s 2 × 26 výplněmi zábradlí z ocelové zdobné konstrukce jednoduchých geometrických tvarů. Zábradlí nad pilíři, tj. na obou zhlavích, je tvořeno litým betonem s ozdobnými prvky. Zábradlí na peřimovském zhlaví je rovné a doplněné oboustrannými výklenky pro případ vyhýbání se chodců s vozidly. Na sytovské straně bylo původně použito stejné podoby, ale později byla vozovka rozšířena, původní zábradlí zbouráno a nahrazeno obloukovitým souběžně s vozovkou ústící do křižovatky ve tvaru zaobleného Y.\n\nNosnost mostu po rekonstrukci je stanovena na 22 tun pro soupravu nebo 40 tun pro jediné vozidlo.\n\nNa sytovském zhlaví mostu je umístěna měřicí stanice Českého hydrometeorologického ústavu – jednak srážkoměrná meteostanice, jednak limnigraf na říčním kilometru 119,8 a nadmořské výšce 374 m. Výšku hladiny lze odečítat i na dvou pevně instalovaných vodočtech – plechová svislá stupnice je namontovaná na mostním pilíři, šikmá natřená stupnice je na betonovém schodišti do řeky.\n\nNejvyšší zaznamenané povodně jsou ze srpna 1978 (dvacetiletá voda při výšce hladiny 358 cm a průtoku 323 m³/s), května 1941 (desetiletá voda při výšce hladiny 322 cm a průtoku 262 m³/s) a srpna 2002 (desetiletá voda při výšce hladiny 301 cm a průtoku 252 m³/s), na dvě z nich upozorňují i instalované pamětní tabulky poblíž vodočtu na návodní straně sytovského pilíře. Průměrná výška hladiny je spočtena na 72 cm a průměrný průtok 8,9 m³/s. 1. SPA nastává při 180 cm / 78 m³/s, 2. SPA se vyhlašuje při 240 cm / 138 m³/s a 3. SPA při 320 cm / 240 m³/s. Extrémní povodně, tedy SPA 3! při 400 cm a 400 m³/s (padesátiletá voda), od doby postavení mostu zatím nebylo dosaženo – peřimovská obecní kronika ovšem popisuje katastrofální povodně z let 1858 a 1888, kdy v Dolní Sytové byly některé domy zaplaveny do výše horních okenních tabulí.\n\n"}
{"id": "1010787", "url": "https://cs.wikipedia.org/wiki?curid=1010787", "title": "Wimbledon 2014 – čtyřhra juniorů", "text": "Wimbledon 2014 – čtyřhra juniorů\n\nDo soutěže čtyřhry juniorů na londýnském Wimbledonu 2014 nastoupilo třicet dva dvojic. Obhájcem titulu byl australský pár Thanasi Kokkinakis a Nick Kyrgios, jehož členové se rozhodli nastoupit do paralelně probíhající mužské dvouhry. Kyrgios v ní zaznamenal jedno z překvapení grandslamu, když pronikl do čtvrtfinále výhrou nad světovou jedničkou Rafaelem Nadalem.\n\nJuniorku čtyřhry vyhrála třetí nasazená brazilská dvojice Orlando Luz a Marcelo Zormann poté, co ve finále zdolala americko-ruské turnajové jedničky Stefana Kozlova s Andrejem Rubljovem až v dramatické koncovce třetího setu výsledkem 6–4, 3–6 a 8–6.\n\n"}
{"id": "1010788", "url": "https://cs.wikipedia.org/wiki?curid=1010788", "title": "Josef Macháček", "text": "Josef Macháček\n\nJosef Macháček je jméno více významných osob:\n\n"}
{"id": "1010789", "url": "https://cs.wikipedia.org/wiki?curid=1010789", "title": "Wimbledon 2014 – čtyřhra juniorek", "text": "Wimbledon 2014 – čtyřhra juniorek\n\nDo soutěže čtyřhry juniorek na londýnském Wimbledonu 2014 nastoupilo třicet dva dvojic. Obhájcem titulu byl český pár Barbora Krejčíková a Kateřina Siniaková, jehož členky do soutěže nezasáhly.\n\nJuniorku čtyřhry vyhrála indonésko-čínská nenasazená dvojice 17leté Tami Grendeové a 16leté Jie Čchiou-jü, která ve finále zdolala česko-maďarský pár Marie Bouzková a Dalma Gálfiová po dvousetovém průběhu 6–2 a 7–6. Obě Asiatky tak získaly premiérový grandslamvý titul.\n\n"}
{"id": "1010791", "url": "https://cs.wikipedia.org/wiki?curid=1010791", "title": "TKB", "text": "TKB\n\nTKB může znamenat:\n\n"}
{"id": "1010795", "url": "https://cs.wikipedia.org/wiki?curid=1010795", "title": "Carroll Valley (Pensylvánie)", "text": "Carroll Valley (Pensylvánie)\n\nCarroll Valley je obec (borough) v Adams County, v Pensylvánii. Obec vznikla 30. září 1974 na základě petice obyvatel.\n\nNejvíce obyvatel se hlásí ke katolické církvi, následuje Evangelical Lutheran Church in America a United Church of Christ.\n"}
{"id": "1010800", "url": "https://cs.wikipedia.org/wiki?curid=1010800", "title": "Biglerville (Pensylvánie)", "text": "Biglerville (Pensylvánie)\n\nBiglerville je obec (borough) v Adams County, v Pensylvánii.\n\nObec vznikla v roce 1817. Thomas Brothers Store na Main St. byl zařazen na National Register of Historic Places v roce 2008. Je pojmenována po politikovi Williamu Biglerovi.\n\nNejvíce obyvatel se hlásí ke katolické církvi, následuje Evangelical Lutheran Church in America a United Church of Christ.\n"}
{"id": "1010801", "url": "https://cs.wikipedia.org/wiki?curid=1010801", "title": "Paul Zulehner", "text": "Paul Zulehner\n\nPaul Michael Zulehner (* 20. prosince 1939, Vídeň) je rakouský katolický kněz a pastorální teolog. \n\nStudoval teologii a filosofii v Innsbrucku, ve Vídni, v Kostnici u Thomase Luckmanna a v Mnichově u Karla Rahnera. Na kněze byl vysvěcen v roce 1964, poté byl kaplanem v rakouském Altmannsdorfu. V roce 1984 byl jmenován profesorem pastorální teologie na vídeňské univerzitě. V letech 1985–2000 byl teologickým poradcem Rady evropských biskupských konferencí. \nMezi lety 2000 až 2007 byl děkanem teologické fakulty vídeňské univerzity, o rok později jako emeritní profesor odešel z univerzity. \nJe členem Rakouské i Evropské akademie věd.\n\n"}
{"id": "1010802", "url": "https://cs.wikipedia.org/wiki?curid=1010802", "title": "Fragile (hudební skupina)", "text": "Fragile (hudební skupina)\n\nFragile je slovenská vokální hudební skupina, kterou tvoří osobnosti známé z televizních obrazovek a divadel.\n\nTváře této skupiny se objevovaly v televizních seriálech, v divadelních a muzikálových představení či v televizních show.\n\nFragile tvoří: Braňo Kostka, Helena Krajčiová, Jana Golisová, Kamil Mikulčík, Slavo Košecký, Soňa Norisová, Svetlana Rymarenko a Vilo Csontos.\n\nSkupina se věnuje interpretaci známých hitů napříč žánry všemožných světových umělců jako jsou například: Billy Joel, Norah Jones, Stevie Wonder, Sting či Tina Turner. Jejich hity zpívají bez hudebního doprovodu (tedy „a capella“) – tímto je skupina Fragile specifická. \n\nZa svou práci byli v roce 2014 oceněni slovenskou cenou OTO.\n\nV současné době spolupracují s Richardem Müllerem s nímž letos konají již druhé turné po celé České i Slovenské republice. Těmto koncertům předcházelo vydání alba Hlasy, na kterém Richard Müller & Fragile přezpívali staré hity Richarda Müllera a přidali k nim i pár hitů nových.\n"}
{"id": "1010813", "url": "https://cs.wikipedia.org/wiki?curid=1010813", "title": "Svatby v Benátkách", "text": "Svatby v Benátkách\n\nSvatby v Benátkách je český seriál režiséra Jána Sebechlebského vysílaný na stanici Prima v letech 2014–2015. Děj seriálu se točí okolo majitelky svatebního salonu Olgy, která zařizuje svatby ostatním, ale sama marně hledá toho pravého. Seriál se odehrává ve městě Benátky nad Jizerou. Odbornou konzultaci a svatební šaty poskytl Svatební dům NUANCE. První díl se vysílal v neděli 29. června 2014 a nové díly se vysílaly každou neděli, od poloviny srpna se televize Prima rozhodla seriál vysílat dvakrát týdně, a to v úterý a ve čtvrtek večer.\n\n\"Svatby v Benátkách\" se vrátily na obrazovky po zimní pauze, a to dne 10. února 2015. Pro podzimní sezónu televize Prima do svého vysílání seriál nezařadila. Nahradil ho seriál \"Přístav\", který na \"Svatby v Benátkách\" navazuje.\n\n"}
{"id": "1010814", "url": "https://cs.wikipedia.org/wiki?curid=1010814", "title": "Krzysztof Rutkowski", "text": "Krzysztof Rutkowski\n\nKrzysztof Rutkowski (* 6. dubna 1960 v Teresině, Polsko) je polský politik, podnikatel a soukromý detektiv. V letech 2001-2005 byl poslancem Sejmu za Sebeobranu. Podniká v oblasti soukromých detektivních agentur, které jsou známy tím, že se nebojí provádět i nebezpečné, kontroverzní a nezákonné akce. Některé kontroverzní metody a účast na finančních machinacích mu vynesly několik menších odsouzení a trestů.\n\nMezi jeho nejznámější akce patří organizace útěků dětí a jejich návrat zahraničním rodičům, které připravil a vedl v Norsku, a útěk matky s dětmi z Tuniska. Mezinárodní pozornost vzbudil především případ polské dívky Nikolky Rybkové, které pomohl utéci z péče kontroverzní norské sociálky Barnevernetu a vrátil ji rodičům do Polska v roce 2011 (žádost norských orgánů o opětovné odebrání dívky rodičům a její navrácení do Norska polské soudy odmítly jako zcela neopodstatněnou). S polskou televizí TVN natočil seriál \"Detektyw\", který pojednává o některých akcích jeho agentur.\n"}
{"id": "1010820", "url": "https://cs.wikipedia.org/wiki?curid=1010820", "title": "Addicted (album, Gurd)", "text": "Addicted (album, Gurd)\n\nAddicted (v českém překladu \"Závislý/-á\") je druhé studiové album švýcarské thrash/groove metalové kapely GurⱭ. Bylo vydáno v listopadu 1995 hudebním vydavatelstvím Major Records. Ve stejném roce vyšla kapele i debutní dlouhohrající deska \"Gurd\".\n\n\n\n"}
{"id": "1010837", "url": "https://cs.wikipedia.org/wiki?curid=1010837", "title": "José María Basanta", "text": "José María Basanta\n\nJosé María Basanta (* 3. dubna 1984, Tres Sargentos, Argentina) je argentinský fotbalový obránce a reprezentant, v současnosti působí v klubu ACF Fiorentina. Hraje na postu stopera (středního obránce).\n\nMá i mexické občanství.\n\nV Argentině hrál za Estudiantes de La Plata a Club Olimpo. V červnu 2008 odešel do mexického CF Monterrey. Na konci července 2014 po mistrovství světa v Brazílii přestoupil do italské Fiorentiny.\n\nJosé María Basanta debutoval v národním týmu Argentiny 26. března 2013 proti Bolívii.\n\nTrenér Alejandro Sabella jej vzal na Mistrovství světa 2014 v Brazílii. Ve finále Argentina prohrála 0:1 v prodloužení a získala stříbrné medaile. Na šampionátu nastoupil ke 2 zápasům.\n\n"}
{"id": "1010841", "url": "https://cs.wikipedia.org/wiki?curid=1010841", "title": "155mm ShKH vz. 2000 Zuzana", "text": "155mm ShKH vz. 2000 Zuzana\n\n155mm Samohybná kanonová houfnice vz. 2000 Zuzana je slovenská samohybná houfnice ráže 155 mm na kolovém podvozku 8x8. Jde o modernizaci československé ShKH vz. 77 Dana.\n\nNová samohybná kanónová houfnice vznikla postupným vývojem z řady 152 mm samohybných houfnic Dana a Ondava. Dana (psané i DANA, kvůli zkratce Dělo automobilní, nabíjené automaticky) se poprvé objevila v roce 1979 a byla vyrobena v počtu asi 750 ks. Jednalo se o první sériově vyráběný samohybný kolový dělostřelecký systém na světě. Ondava využívající kanón ráže 152 mm (standardní ráže v armádách zemí bývalé Varšavské smlouvy) se však nikdy nevyráběla sériově a byla nahrazena Zuzanou s modernějším a kompatibilnějším kanónem ráže 155 mm, který může používat standardní munici zemí NATO. Celý projekt vznikl ve vývojovém pracovišti konstrukty v Trenčíně, která spolupracovala s podnikem Závody ťažkého strojárstva Dubnica nad Váhom.\n\nPrvní fáze vývoje zbraňového systému Zuzana začaly v roce 1992 a pokračovaly do roku 1995. Během tohoto období se konstrukční kancelář soustředila hlavně na vývoj 155 mm kanónu, jehož délka byla 45 ráží (~ 7000 mm). Konstruktéři museli vyřešit způsob utěsnění nábojové komory a závěrového mechanismu, který se zcela lišil od předešlých konstrukcí, protože Zuzana na rozdíl od svých předchůdců nepoužívala střely s nábojnicí, ale textilní prachové náplně (prvky hnacího média jsou uloženy do celospalitelného textilního vaku). Sledovala se také palebná stabilita (výchylka zbraně při výstřelu a čas při výstřelu do utlumení její kmitavého pohybu), pevnost a balistické vlastnosti vyvíjeného kanónu i funkčnost automatického nabíjecího mechanismu.V roce 1995 konstrukční tým dokončil instalaci kanónu do pancéřované věže a ShKH se zúčastnila svých prvních nabídkových zkoušek v Indii. Pokračoval také další vývoj a zkoušky palubního řídícího systému palby, instalace navigačních, komunikačních a polohovacích systémů, jakož i přístrojů pro měření úsťové rychlosti, či jiných standardních fyzikálních veličin ovlivňujících trajektorii střely. Bojová věž byla zabudována do pancéřované korby na podvozku Tatra 815VP31 29 265 8x8.1R, který vyrábí VAB Sipox a. s. v Bánovcích nad Bebravou Při zkouškách byly testovány navigační a polohovací systémy Honeywell z USA, Kearfott z Německa a Gons z Izraele\njakož i přístroje pro měření úsťové rychlosti australské a izraelské výroby. Bojový komplet absolvoval vojskové zkoušky v lednu 1997. Sériová výroba začala v roce 1998. Vyvíjen byl také bojový komplet na podvozku tanku T-72, označený Himalaya.\n\nV prosinci 2009 absolvovala zkoušky nová verze dělostřeleckého komplexu označená jako 155 mm ShKH Zuzana 2. Od svého předchůdce se liší jednomístným provedením podvozku a hlavní prodlouženou na 52 ráží (8200 mm).\n\nZákladem bojového systému ShKH Zuzana je upravený 8 kolový podvozek Tatra 815 s pohonem všech 8 kol. Motor Tatra je umístěn v zadní části korby, shora krytý uzavíratelnými pancéřovými žaluziemi. Stroj je schopen obratu o 360° na poloměru 14 m. Řidič má během jízdy k dispozici systém podhuštění, který je vhodný při jízdě v rozbahněném nebo písčitém terénu. Korba vozidla je během střelby stabilizovaná hydraulickými podpěrami umístěnými mezi druhou a třetí nápravou. Řidičova dvoumístná kabina a svařovaná věž jsou lehce pancéřovány a odolávají střepinám a puškovému střelivu do ráže 7,62 mm. Věž je kanónem rozdělena na dvě klimatizovaná oddělení.\n\nHlavní zbraň, kterou je 155 mm kanón, je dlouhý 45 ráží (~ 7000 mm), má rozsah náměru –3,5° až +70° a rozsah odměru –60° až +60°. Maximální dostřel zbraně s ERFB-BB, s náplní č. 10 je více než 39 km. Kadence střelby s automatem nabíjení je 6 ran v první minutě, pak 5 ran za minutu. Při manuálním nabíjení 2 rány za minutu. Při střelbě s automatickým nabíjením může houfnice střílet salvovým režimem (MRSI – Multiple Rounds Simultaneous Impact), což znamená, že střelbou z jedné zbraně, pomocí vhodné přípravy munice a odpovídající změnou náměru lze dosáhnout, že určitý počet střel dopadne do stejného cíle ve velmi krátkém časovém intervalu, téměř najednou. To má za následek podstatné zvýšení mohutnosti palebného úderu vedeného jednou zbraní. Kvalitativní úroveň odpovídající zbraním 21. století zajišťuje palubní systém řízení palby, jehož jádrem je počítač pracující se systémem Windows, doplněný navigačním a polohovacím systémem, který zajišťuje přesné vyhodnocení polohy zbraně a zaměření cíle podle mapových souřadnic.\n\nPři bojovém nasazení mohou houfnice spolupracovat navzájem nebo pomocí nadřízeného stupně velení, který může tvořit systém DELSYS. Pro dopravu a doplnění munice v polních podmínkách slouží muniční vozidlo Zuzana MV.\n\nV současnosti je ve výzbroji Ozbrojených sil Slovenské republiky 16 ks samohybných houfnic Zuzana. 12 dalších používá Řecko na Kypru.\n\n"}
{"id": "1010843", "url": "https://cs.wikipedia.org/wiki?curid=1010843", "title": "Genus", "text": "Genus\n\nSlovo genus má více významů:\n\n\n"}
{"id": "1010844", "url": "https://cs.wikipedia.org/wiki?curid=1010844", "title": "Jádroviny", "text": "Jádroviny\n\nJádroviny jsou skupinou rostlin, dřevin, která je používána ovocnářství pro snadnější označení některých ovocných druhů v čeledi růžovitých (\"Rosaceae\"). Jde o rozdělení podle plodu. Je založeno na poznání, že jedlý plod v podmínkách Střední Evropy historicky často pěstované skupiny ovocných dřevin neobsahuje velkou pevnou strukturu uvnitř, nemá skořápku na povrchu a nemá tenkou slupku obalující měkké dužnaté oplodí, ale sděluje, že plod rostliny je jedlý, ovoce, s více či méně pevnou jedlou dužninou obsahuje více či méně jader. Označení \"jádrovina\" dobře dokáže zprostředkovat tuto informaci. Plodem jádrovin je malvice. \n\nDělení je nejčastěji používáno spíše k rychlé a snadné orientaci ve skupinách ovoce, zjednodušenému vyjádření pro zobecnění společných vlastností některých pěstovaných druhů dřevin (nároky na řez, statistika sklizně, apod). Dalšími takovými skupinami jsou peckoviny a bobuloviny (také někdy označené souhrnně jako drobné ovoce), skořápkoviny. V zemědělství jsou takovými skupinami například obilniny a okopaniny. Takové zjednodušení může být někdy užitečné, jindy by ale mohlo zkreslovat skutečnosti, nebo může být dokonce zcela zavádějící, protože vlastnosti i do skupin zahrnutých druhů jsou mnoha ohledech docela specifické.\n\n\nPodobné rozdělení je v Evropě používáno například v němčině, kde je pro tyto druhy používán název \"kernobst\". Některé druhy jádrovin (např. muchovník, temnoplodec, jeřáb) mohou být řazeny do drobného ovoce.\n\n"}
{"id": "1010845", "url": "https://cs.wikipedia.org/wiki?curid=1010845", "title": "Michal Chromec", "text": "Michal Chromec\n\nMUDr. Michal Chromec (* 23. dubna 1948) je český politik a lékař, dlouholetý zastupitel města Přerova, člen Masarykovy demokratické strany.\n\nVystudoval Lékařskou fakultu Univerzity Palackého v Olomouci (promoval v roce 1973, získal titul MUDr.).\n\nŽiví se jako internista a praktický lékař v Přerově. V letech 1983 až 1984 působil jako lékař pod patronací OSN v Laosu. Je také ředitelem a místopředsedou družstva Medeor, prezidentem SK Přerov, ředitelem nestátního zdravotnického zařízení a zakládajícím členem České lékařské komory.\n\nMichal Chromec je ženatý (manželka Marcela) a má čtyři syny (Dan, David, Michal a Tomáš), žije v Přerově.\n\nDo politiky vstoupil, když byl v komunálních volbách v roce 1990 zvolen do Zastupitelstva města Přerova. Mandát zastupitele města pak obhájil na samostatné kandidátce Masarykovy demokratické strany (MDS) v komunálních volbách v roce 1994 a v roce 1998 (v obou volbách byl lídrem). Ve volbách v roce 2002 uspěl jako člen MDS na kandidátce subjektu Přerovská koalice, který spoluzakládal, stejně tak ve volbách v roce 2006 (tentokrát jako lídr). V komunálních volbách v roce 2010 byl opět zvolen zastupitelem města, když kandidoval jako člen MDS na 8. místě kandidátky ČSSD (v rámci kandidátky získal nejvíce preferenčních hlasů).\n\nPokoušel se dostat do Zastupitelstva Olomouckého kraje. Ve volbách v roce 2000 jako člen MDS na kandidátce ČSNS a ve volbách v roce 2004 jako člen MDS na kandidátce SOS, ale ani jednou neuspěl.\n\nDvakrát také neúspěšně kandidoval ve volbách do Poslanecké sněmovny PČR. V roce 1998 za subjekt Občanská koalice-Politický klub a v roce 2006 za Koalici pro Českou republiku (vedl její kandidátku v Olomouckém kraji).\n\nVe volbách do Senátu PČR v roce 1996 kandidoval za Masarykovu demokratickou stranu v obvodu č. 63 – Přerov. Se ziskem 5,57 % hlasů skončil na 5. místě a nepostoupil ani do druhého kola. Ve volbách do Senátu PČR v roce 2014 se pokoušel o zisk senátorského mandátu v tomto obvodu podruhé, když kandidoval za ČSSD. Se ziskem 12,90 % hlasů skončil na 3. místě a nepostoupil tak do kola druhého.\n\nVe volbách do Evropského parlamentu v roce 2004 kandidoval za Masarykovu demokratickou stranu, ale neuspěl.\n"}
{"id": "1010846", "url": "https://cs.wikipedia.org/wiki?curid=1010846", "title": "Agustín Orión", "text": "Agustín Orión\n\nAgustín Ignacio Orión (* 26. července 1981, Ramos Mejía, Buenos Aires, Argentina) je argentinský fotbalový brankář a reprezentant, v současnosti hraje za Racing Club.\n\nV Argentině hrál za San Lorenzo, Boca Juniors a Estudiantes de La Plata.\n\nAgustín Orión debutoval v národním týmu Argentiny 14. září 2011 proti Brazílii.\n\nTrenér Alejandro Sabella jej vzal na Mistrovství světa 2014 v Brazílii společně s dalšími dvěma brankáři Mariano Andújarem a Sergio Romerem (jedničkou byl na turnaji Romero). S týmem získal stříbrné medaile.\n\n"}
{"id": "1010852", "url": "https://cs.wikipedia.org/wiki?curid=1010852", "title": "Seznam odrůd rybízu", "text": "Seznam odrůd rybízu\n\nSeznam odrůd rybízu je ovocnářským souhrnem pěstovaných jedlých variet některých druhů rodu meruzalka neboli rybíz (\"Ribes\"). Jedlé variety mohou být (jsou) kříženci více druhů rodu. Druh červený rybíz (\"Ribes rubrum\") s červenými plody. Varieta Josta není považována za „rybíz“ ačkoliv jde o mezidruhového křížence v rámci rodu, je ovocnářsky řazen mezi angrešt a jako ostatní variety druhu označovaného jako srstka angrešt nebo angrešt zařazen na seznam odrůd angreštu. \n\nDruh rybíz červený (\"Ribes rubrum\") s červenými plody\n\nDruh červený rybíz (\"Ribes rubrum\") s bílými plody\n\n\nDruh černý rybíz (\"Ribes nigra\") \n\n"}
{"id": "1010853", "url": "https://cs.wikipedia.org/wiki?curid=1010853", "title": "Jedna země, dva systémy", "text": "Jedna země, dva systémy\n\nJedna země, dva systémy (, pchin-jin: yì guó liǎng zhì) byla oficiální politická strategie Teng Siao-pchinga vůči Hongkongu, Macau a Tchaj-wanu, kterou prosazoval od počátku osmdesátých let dvacátého století.\n\nKlíčovým bodem politiky „jedna země, dva systémy“ je, že ve sjednocené Číně si kontinentální část zachová svůj formálně socialistický systém, zatímco Hongkong, Macao a Tchaj-wan si ponechají kapitalistický systém. Cílem je dosáhnout mírové sjednocení Číny a zároveň udržet stabilitu a prosperitu ve zmíněných třech státech.\n\nPoprvé navrhl Teng Siao-pching tuto možnost britské premiérce Margaret Thatcherové v roce 1984 ohledně Hongkongu, později o tom jednal v roce 1986 s Portugalci. Od let 1997 a 1999, když se tyto dvě bývalé kolonie navrátily pod čínskou správu, se v nich tento systém na dobu 50 let uplatňuje. ČLR také od Tchaj-wanu požaduje, aby se s ní na základě tohoto pravidla znovusjednotil.\n\n"}
{"id": "1010854", "url": "https://cs.wikipedia.org/wiki?curid=1010854", "title": "Marcos Rojo", "text": "Marcos Rojo\n\nFaustino Marcos Alberto Rojo známý zkráceně jako Marcos Rojo [markos rocho] (* 20. března 1990, La Plata, Argentina) je argentinský fotbalový obránce a reprezentant, v současnosti působí v klubu Manchester United FC.\n\nV Argentině hrál za Estudiantes de La Plata. V lednu 2011 odešel do Evropy do ruského klubu FK Spartak Moskva. V červenci 2012 přestoupil do lisabonského celku Sporting CP. V srpnu 2014 přestoupil za cca 20 milionů liber do Manchester United FC.\n\nRojo debutoval v národním týmu Argentiny 9. února 2011 proti Portugalsku.\n\nTrenér Alejandro Sabella jej vzal na Mistrovství světa 2014 v Brazílii. V základní skupině F v utkání s Nigérií (výhra 3:2) vstřelil jeden gól. Ve finále s Německem Argentina prohrála 0:1 v prodloužení a získala stříbrné medaile.\n\n"}
{"id": "1010855", "url": "https://cs.wikipedia.org/wiki?curid=1010855", "title": "Amand von Kuenburg", "text": "Amand von Kuenburg\n\nAmand von Kuenburg (9. února 1809 – 24. března 1886) byl rakouský a český soudce a politik německé národnosti, v 2. polovině 19. století poslanec Říšské rady a zemský hejtman Slezska.\n\nPůsobil v soudnictví. Nastoupil jako tajemník na zemský soud v Praze, kde se vypracoval na radu vrchního zemského soudu. Později pracoval u vrchního soudního dvora. V červnu 1866 byl jmenován prezidentem zemského soudu v Opavě.\n\nV zemských volbách v roce 1861 byl zvolen za poslance Slezského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za kurii velkostatkářskou. Opětovně byl zemským sněmem do vídeňského parlamentu vyslán roku 1867 a 1870. K roku 1861 se uvádí jako rada vrchního zemského soudu a statkář, bytem v Praze.\n\nV období let 1865–1886 zastával funkci zemského hejtmana Slezska.\n\nZemřel v březnu 1886. Pohřeb se konal v Opavě. Tělo zesnulého pak bylo uloženo do rodinné hrobky v Branticích.\n\nV politice byl činný i jeho syn Gandolph von Kuenburg (1841–1921).\n"}
{"id": "1010859", "url": "https://cs.wikipedia.org/wiki?curid=1010859", "title": "Bendersville (Pensylvánie)", "text": "Bendersville (Pensylvánie)\n\nBendersville je obec (borough) v Adams County, v Pensylvánii.\n\nObec vznikla v roce 1811. Je pojmenována po pionýrovi Henrym Benderovi.\n\nNejvíce obyvatel se hlásí ke katolické církvi, následuje Evangelical Lutheran Church in America a United Church of Christ.\n"}
{"id": "1010860", "url": "https://cs.wikipedia.org/wiki?curid=1010860", "title": "Seznam odrůd malin a ostružin", "text": "Seznam odrůd malin a ostružin\n\nSeznam odrůd malin a ostružin je ovocnářský seznam shrnující pěstované kultivary maliníku a ostružiníku.\n\nMaliny\n\nOstružiny\n\n"}
{"id": "1010863", "url": "https://cs.wikipedia.org/wiki?curid=1010863", "title": "Hermann von Pillersdorff", "text": "Hermann von Pillersdorff\n\nHermann von Pillersdorff, též Heřman svobodný pán z Pillersdorffu, uváděn také jako Pillerstorff (15. prosince 1817 Branky – 30. května 1887 Vídeň), byl rakouský a český politik německé národnosti, v 2. polovině 19. století zemský prezident Slezska a poslanec Říšské rady.\n\nJeho strýcem byl významný rakouský politik Franz von Pillersdorf. Hermann pracoval ve státní službě. Zastával funkci místodržitelského rady v hornouherském Trenčíně, později byl županem. Od 28. dubna 1863 do 25. června 1866 zastával úřad zemského prezidenta (místodržícího, tedy nejvyššího představitele státní správy) Slezska. Z funkce byl odvolán (alespoň podle pozdější analýzy českého \"Opavského týdenníku\") pro svůj útěk z Opavy v době začínající prusko-rakouské války a hrozby pruské invaze. Návrh na Pillersdorffovo sesazení měl iniciovat státní ministr Richard Belcredi. Vídeňská \"Neue Freie Presse\" ale v Pillersdorffově nekrologu uvádí, že z Opavy odešel úmyslně, aby zachránil zemskou pokladnu před pruskou konfiskací. Od Belcrediho měl obdržet i písemný souhlas s tím, aby se přes Jablunkovský průsmyk evakuoval do Uherska. Pillersdorff ale mezitím získal informace, že Jablunkovský průsmyk již není bezpečný a proto se přemístil do Hranic s úmyslem použít pro evakuaci Vlárský průsmyk. V Hranicích mu ovšem byl doručen výnos, že je penzionován.\n\nV 60. letech 19. století byl zvolen za poslance Slezského zemského sněmu za velkostatkářskou kurii. Zemský sněm ho roku 1864 delegoval i do Říšské rady (tehdy ještě volené nepřímo) za kurii velkostatkářskou. 12. listopadu 1864 složil slib. Opětovně byl zemským sněmem do vídeňského parlamentu vyslán roku 1867, nyní za kurii venkovských obcí, a roku 1870 a 1871. Uspěl i v prvních přímých volbách do Říšské rady roku 1873, kdy byl zvolen za velkostatkářskou kurii na Moravě. V Říšské radě setrval do konce jejího funkčního období v roce 1879. Zastával funkci druhého místopředsedy Poslanecké sněmovny.\n\nKoncem 60. let se přiklonil k tzv. Ústavní straně, liberálně a centralisticky orientovaná, odmítající federalistické aspirace neněmeckých etnik. Jako centralistického kandidáta ho podpořili slezští němečtí voliči a byl zvolen na zemský sněm. V Říšské radě podporoval rakousko-uherské vyrovnání. V roce 1870 byl na zemský sněm zvolen za velkostatkářskou kurii.\n\nZa liberální vlády byl roku 1868 rehabilitován. A poté, co zemský prezident August von Merkl odešel na penzi, byl Pillersdorff opětovně jmenován do čela zemské správy v Slezsku. Česká menšina ve Slezsku ho vnímala jako exponenta tehdejší liberální vídeňské vlády (vláda Karla von Auersperga) a jejího ministra Karla Giskry. Ve funkci zemského prezidenta byl ještě v roce 1870. Když ale v průběhu onoho roku nastoupila nová vláda Alfreda von Potockého, učinila návrh na jeho odvolání, což česká komunita uvítala. Úřadu byl zproštěn v září 1870. Důvodem pro odvolání bylo, že spolu s několika dalšími zástupci Ústavní strany z řad zemských prezidentů a místodržitelů hlasoval v Říšské radě proti Potockého vládě.\n\nByl mu udělen Řád Františka Josefa. Vlastnil statek Branky na Moravě. Město Opava mu udělilo čestné občanství. Jeho manželkou byla od roku 1849 dcera velkoprůmyslníka Libora J. Kleina Adolfina. Jeho syn Hermann von Pillersdorff mladší byl v 2. polovině 80. let 19. století okresním hejtmanem při místodržitelství v Brně.\n\nZemřel v květnu 1887. Tělo zesnulého pak bylo převezeno do Branek na Moravě.\n"}
{"id": "1010871", "url": "https://cs.wikipedia.org/wiki?curid=1010871", "title": "Dolnohbitský maďal", "text": "Dolnohbitský maďal\n\nJírovec maďal v Dolních Hbitech (neboli Dolnohbitský kaštan) je jedním z památných stromů okresu Příbram. Bývá titulován jako památný strom Příbramska.\n\n"}
{"id": "1010874", "url": "https://cs.wikipedia.org/wiki?curid=1010874", "title": "Yongnuo", "text": "Yongnuo\n\nHong Kong Yong Nuo Photographic Equipment Co., Ltd. je celý název společnosti, která vyvíjí a vyrábí fotografické vybavení a příslušenství značky YONGNUO. Jedná se o dceřinou společnost čínské společnosti Shenzhen YongNuo Photographic Equipment Co. Ltd. Společnost vyrábí mimo jiné elektronické blesky, bezdrátové radiové odpalovače, externí bateriové zdroje, synchronizační kabely a redukce, kabelové spouště, trvalá LED světla a mnoho dalšího.\n\nSpolečnost Shenzhen YongNuo Photographic Equipment Co. Ltd. byla založena v roce 2004 v Číně. Od svých začátků se věnuje převážně vývoji a výrobě produktů pro fotografii. Konkrétně digitálním elektronickým bleskům, bezdrátovým radiovým odpalovačům, bateriovým zdrojům, trvalému LED osvětlení a synchronizačním kabelům a kabelovým spouštím pro fotoaparáty. Od roku 2007 má společnost dceřinou společnost Hong Kong Yong Nuo Photographic Equipment Co., Ltd. v Hong Kongu, která zajišťuje komunikaci a podporu obchodním partnerům po celém světě.\n\nProdukty společnosti Shenzhen YongNuo Photographic Equipment Co. Ltd. jsou pod značkou YONGNUO prodávány ve více než 160 zemích světa včetně České republiky.\n\nYongnuo is working on smartphone based Mirrorless camera. It will be an Android Mirrorless Camera With 4G Connectivity and supports all Canon EF Lenses. This new mirrorless camera runs Android 7.1 Nougat Operating System. The device is referred as Yonguno YN450 Mirrorless Camera.\n\n\n\n\n\n\n\n"}
{"id": "1010876", "url": "https://cs.wikipedia.org/wiki?curid=1010876", "title": "Andy Jackson", "text": "Andy Jackson\n\nAndy Jackson je britský zvukový inženýr.\n\nSvou kariéru zahájil ve studiu Utopia Studios jako asistent zvukového inženýra Jamese Guthrieho. V roce 1980 zahájil spolupráci s progresivní rockovou skupinou Pink Floyd, nejprve při nahrávání koncertu v rámci turné k albu \"The Wall\" a později také na jejich albu \"The Final Cut\" (1983). Se skupinou spolupracoval i po odchodu baskytaristy Rogera Waterse, a to na albech \"A Momentary Lapse of Reason\" (1987) a \"The Division Bell\" (1994).\n\nDále se také podílel na soundtracku k filmu \"La Carrera Panamericana\" (1992) a o zvuk se staral také při jejich posledním turné The Division Bell Tour. Jako jeden z producentů a baskytaristů také přispěl na album \"The Endless River\" z roku 2014. V listopadu 2014 vydal sólové album \"Signal to Noise\". Hudební vydavatelství Esoteric Antenna jej vydalo v klasické verzi na CD a také jako dvojCD doplněné o 5.1 Surround mix alba. Je rovněž majitelem masteringového studia Tube Mastering. Jako kytarista vystupuje se skupinou The Eden House.\n\n"}
{"id": "1010877", "url": "https://cs.wikipedia.org/wiki?curid=1010877", "title": "Carl Samuel Schneider", "text": "Carl Samuel Schneider\n\nCarl Samuel Schneider (22. září 1801 Bílsko – 25. července 1882 Bílsko) byl rakouský a český evangelický duchovní a politik německé národnosti ze Slezska, v 2. polovině 19. století moravsko-slezský superintendent evangelické církve a poslanec Říšské rady.\n\nByl synem tkalce. Patřil k evangelické církvi augsburského vyznání. Vychodil školu v rodném Bílsku, v letech 1813–1817 evangelické gymnázium v Těšíně a v letech 1817–1821 evangelické lyceum v Prešpurku. V letech 1821–1825 působil jako učitel v rodném městě. Roku 1824 ho zde superintendent Johann Georg Schmitz jmenoval vikářem. Jmenování vyvolalo v místní evangelické obci protesty. V letech 1825–1828 studoval Schneider na protestantské teologické fakultě Vídeňské univerzity. V období let 1828–1833 působil opět v Bílsku, nyní jako rektor evangelické školy. 1. října 1832 byl v Bílsku jmenován pastorem. Od roku 1858 do roku 1864 byl seniorem evangelické církve v Slezsku a inspektorem regionálních církevních škol. Jeho církevní kariéra pak vyvrcholila, když působil v letech 1864–1882 jako moravsko-slezský superintendent evangelické církve. Kromě toho předsedal roku 1871 a 1877 generální synodě církve ve Vídni. Spolu s Jacobem Hönelem připravil k vydání německý církevní zpěvník, který vyšel v Těšíně roku 1852.\n\nByl aktivní i politicky. Již během revolučního roku 1848 se zapojil do politiky. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Bílsko ve Slezsku. Uvádí se jako pastor. Patřil ke sněmovní levici. Pod vlivem Hanse Kudlicha se zde vyslovil pro ukončení poddanství na venkově. Prosazoval též náboženskou svobodu a zasadil se o vydání provizorního protestantského zákona v lednu 1849.\nV zemských volbách v roce 1861 byl zvolen za poslance Slezského zemského sněmu. Zemský sněm ho roku 1861 delegoval i do Říšské rady (tehdy ještě volené nepřímo) za kurii venkovských obcí, obvod Bílsko. Opětovně byl zemským sněmem do vídeňského parlamentu vyslán roku 1867 a roku 1870. K roku 1861 se uvádí jako senior a farář, bytem v Bílsku. Na zemském sněmu zasedal do roku 1870, na Říšské radě do roku 1871. Byl jediným protestantským poslancem Říšské rady. V zákonodárných sborech patřil k provídeňské a centralistické Ústavní straně, odmítající federalistické aspirace neněmeckých etnik. V národnostních otázkách byl proněmecky orientovaný.\n\nOdmítal konkordát s katolickou církví z roku 1855. Teologicky ho ovlivnil umírněný pietismus a německý idealismus. Zasadil se o rozvoj evangelického školství v Bílsku, které mu roku 1871 udělilo čestné občanství. V roce 1867 mu byl udělen Řád Františka Josefa.\n\nJe pohřben na Starém evangelickém hřbitově v Bílsku.\n"}
{"id": "1010880", "url": "https://cs.wikipedia.org/wiki?curid=1010880", "title": "Futurology", "text": "Futurology\n\nFuturology je dvanácté studiové album velšské rockové skupiny Manic Street Preachers, vydané v červenci roku 2014 u vydavatelství Columbia Records. Jeho producenty byli, krom členů skupiny, ještě Alex Silva a Loz Williams. Nahrávalo se v berlínském studiu Hansa a v cardiffském Faster, jehož vlastníkem je skupina Manic Street Preachers. Na albu se podílelo více hudebníků, jako jsou například Cian Ciarán nebo Cate Le Bon. Album bylo nominováno na Welsh Music Prize.\n\n"}
{"id": "1010881", "url": "https://cs.wikipedia.org/wiki?curid=1010881", "title": "Rieter", "text": "Rieter\n\nRieter Holding AG je významný výrobce textilních strojů specializovaný na zařízení pro výrobu příze.\n\nFirma byla založena v roce 1795 ve švýcarském Winterthuru, kde sídlí doposud.\n\nV roce 2013 zaměstnávala 4800 pracovníků v 10 státech, včetně České republiky (Ústí nad Orlicí). \n\nObchodní obrat firmy dosáhl v tomto roce cca 850 milionů €. \n\nV roce 2017 se firma Rieter podílela 30 % na celosvětových dodávkách strojů k výrobě staplových přízí. \n"}
{"id": "1010882", "url": "https://cs.wikipedia.org/wiki?curid=1010882", "title": "Ricardo Gabriel Álvarez", "text": "Ricardo Gabriel Álvarez\n\nRicardo Gabriel Álvarez (* 12. dubna 1988, Buenos Aires, Argentina) je argentinský fotbalový záložník a reprezentant, v současnosti hostuje v anglickém kubu Sunderland z klubu Inter Milán.\n\nV Argentině hrál za CA Vélez Sarsfield. V červenci 2011 odešel do Evropy do italského klubu Inter Milán.\n\nÁlvarez debutoval v národním týmu Argentiny 2. září 2011 proti Venezuele.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile. Álvarez nastoupil v jednom zápase základní skupiny F proti Nigérii.\n\n"}
{"id": "1010886", "url": "https://cs.wikipedia.org/wiki?curid=1010886", "title": "Black Mountain Side", "text": "Black Mountain Side\n\n„Black Mountain Side“ je píseň anglické rockové skupiny Led Zeppelin, vydaná na jejich debutovém albu z roku 1969 nazvaném jednoduše \"Led Zeppelin\"; jako autor je pod písní uveden kytarista Jimmy Page. V původní verzi písně hraje vedle Jimmyho Page také hráč na tabla Viram Jasani; ostatní členové skupiny Led Zeppelin se na písni nepodíleli. Píseň je silně inspirována lidovou písní „Blackwaterside“, zejména pak verzí od Berta Jansche. Sám Jansch zvažoval, že Jimmyho Page zažaluje, ale nakonec se tak nestalo.\n"}
{"id": "1010890", "url": "https://cs.wikipedia.org/wiki?curid=1010890", "title": "Gurd (album)", "text": "Gurd (album)\n\nGurd je první studiové album švýcarské thrash/groove metalové kapely GurⱭ, která se zformovala v roce 1994 po rozpadu švýcarské power/thrash metalové kapely Poltergeist. Bylo vydáno v roce 1995 hudebním vydavatelstvím Major Records.\n\n\n\n"}
{"id": "1010891", "url": "https://cs.wikipedia.org/wiki?curid=1010891", "title": "Martin Hannett", "text": "Martin Hannett\n\nMartin Hannett (31. května 1948 − 10. dubna 1991) byl anglický hudebník a hudební producent. Svou kariéru zahájil jako baskytarista ve skupině Spider Mike King a později působil v několika dalších skupinách. V roce 1979 začal spolupracovat se skupinou Joy Division; produkoval její alba \"Unknown Pleasures\" a \"Closer\". V roce 1982 produkoval singl zpěvačky Nico obsahující písně „Procession“ a „All Tomorrow's Parties“. Spolupracoval s mnoha dalšími skupinami, mezi které patří například New Order, The Stone Roses nebo Happy Mondays.\n\n"}
{"id": "1010893", "url": "https://cs.wikipedia.org/wiki?curid=1010893", "title": "Lohengrin", "text": "Lohengrin\n\nLohengrin je romantická opera o třech dějstvích německého skladatele Richarda Wagnera, který je i autorem libreta. Vznikla v letech 1845–1848 a premiéru měla 28. srpna 1850 ve Dvorním velkovévodském divadle ve Výmaru. Jejím dirigentem byl skladatel Ferenc Liszt.\n\nNámět opery \"Lohengrin\" vytvořil skladatel a libretista Richard Wagner v létě roku 1845 při pobytu v Mariánských Lázních. V té době prožíval zklamání ze svého předchozího díla, opery \"Tannhäuser\", která se dočkala jen průměrného úspěchu a později, po jejím přepracování, byla v Paříži provázena skandálem při uvedení v Opéra national de Paris.\n\nPříběh bájného rytíře Lohengrina, který přichází do světa lidí, kde očekává pochopení, porozumění a důvěru, mu byl v té době velmi blízký. Při psaní libreta vycházel z eposu Wolframa von Eschenbach \"Parzival\", hlavně z jeho částí \"Lohengrin\", založené na \"chanson de geste\" z konce 12. století \"Garin le Lorrain\" a na pověstech o rytíři s labutí, která má svůj původ v starogermánských a valonsko-lotrinských pramenech. V eposu je ale jméno Garin le Loherain změněno na Lohengrin a vyprávění je spojeno s příběhy týkajícími se svatého grálu. \n\nPartituru opery dokončil Wagner v roce 1848, ale za účast na květnovém povstání téhož roku byl vyhoštěn z vlasti a odjel do Švýcarska, čímž došlo k odkladu premiéry \"Lohengrina\" v Drážďanech. Premiérové uvedení opery \"Lohengrin\" ve Výmaru dne 28. srpna 1850 prosadil skladatel Ferenc Liszt, který též dirigoval orchestr \"Staatskapelle\" Dvorního velkovévodského divadla.\n\n\nMísto a doba: Antverpy, první polovina 10. století\n\"Louka na břehu řeky Šeldy\"\nNěmecký král Jindřich Ptáčník shromažďuje posily do boje proti rozpínavým uherským vojskům, která právě vtrhla do říše. Přijíždí také do Brabantska, kde nachází zemi uprostřed mocenského boje o uvolněné místo po zemřelém brabantském vévodovi. Proti sobě stojí hrabě Friedrich z Telramundu podporovaný některými šlechtici a Elsa, dcera zemřelého vévody, kterou Telramund viní, že zabila svého bratra, aby se mohla stát brabantskou vévodkyní. To mu namluvila jeho žena Ortruda, která tvrdí, že viděla Elsu jak utopila svého bratra Gottfrieda v jezeře v lese a pak se vrátila domů sama. Ve skutečnosti Ortruda v lese, za pomoci zlých kouzel, uspala Elsu a jejího bratra začarovala v labuť. Elsa pak svého bratra marně všude hledala. Ortruda sama touží po moci a prostřednictvím svého muže Telramunda se chce stát brabantskou vévodkyní ona. Nenávidí Elsu, protože její otec porazil v boji Ortrudina otce, fríského knížete Radboda, a je ochotna zbavit se Elsy jakýmkoliv způsobem.\nKrál nařizuje boží soud. Elsa vypovídá, že ve snu vídá krásného rytíře, který jí slibuje, že ji ochrání před bezprávím a po jejím boku se stane brabantským vévodou. Uvědomuje si zároveň svoji pošetilost a nabízí svoji ruku a vévodství tomu, kdo obhájí její čest. Když nikdo z přítomných na její nabídku utkat se s Telramundem nepřistoupí, klesá Elsa na kolena a modlí se k Bohu. V tom se na řece objeví člun tažený labutí a v něm stojí krásný rytíř ve stříbrném brnění, který jí nabídne pomoc. Vyzve Telramunda k boji, porazí ho, ale daruje mu život. Telramund je prohlášen za lháře a hrozí mu vyhoštění z Antverp. Elsa nabízí rytíři svoji ruku a titul vévody. Rytíř přijímá s jednou podmínkou - Elsa se ho nikdy nezeptá na jeho jméno, původ a místo, odkud přichází. Pak vyzná Else lásku a ona s radostí s jeho podmínkou souhlasí.\n\n\"Schody hradního kostela, rytířský sál starého hradu, zahradní besídka pod Elsinou komnatou, schodiště před katedrálou\"\nV noci Telramund s Ortrudou sedí v prostém šatě na schodech hradního kostela. Zatímco na hradě se bouřlivě oslavuje vítězství rytíře a chystá se jeho svatba s Elsou, Telramund s Ortrudou si navzájem vyčítají svoji prohru. Telramund lituje, že se neoženil s Elsou, jak si to přál starý vévoda. Tím si mohl ušetřit potupnou porážku a ztrátu cti. Ortruda viní Telramunda ze zbabělosti a radí mu, aby nazítří obvinil rytíře z temných kouzel, které mu dopomohly k vítězství nad Telramundem. Ortruda sama má plán, jak se vetřít do přízně Elsy a vzbudit v ní pochybnosti a nedůvěru.\nKdyž služebné řeknou Else, že v zahradě na ni čeká Ortruda a žádá o přijetí, šťastná Elsa zapomene na všechna příkoří a schází se schodů, aby přivítala Ortrudu. Ta jí lichotí, ale zároveň ji varuje, že když nezná jméno ani původ svého budoucího manžela, mohl by ji neznámý rytíř opustit tak rychle, jako se objevil. Vzbudit v Else pochybnosti se jí ale nepodaří.\n\nZa svítání je Telramund veřejně dán do klatby a vyhoštěn z Antverp. Elsa je v doprovodu žen přiváděna do chrámu jako nevěsta. Zklamaná Ortruda žádá, aby při vstupu do chrámu měla přednost, protože, ač potrestána, je stále ještě šlechtičnou. Potom se dá do křiku, že nikdo vlastně neví, kdo je ten tajemný cizinec a proč nechce prozradit své jméno, původ a stav. Její křik přeruší až příchod krále, který přivádí rytíře ke svatebnímu obřadu. Vtom předstoupí Telramund, prohlásí boží soud za neplatný, obviní rytíře z čarodějnictví a žádá ho, aby řekl své jméno. Ten mu odpoví, že na to má právo pouze Elsa a ta se je v pravý čas dozví. Elsa mu ale plně důvěřuje, na nic se nevyptává, a svatební průvod vchází do chrámu.\n\n\"Svatební komnata na hradě, břeh řeky Šeldy\"\nZaznívá svatební pochod \"Sem v průvodu kráčejte již\". Po slavnostním obřadu je Elsa se svým manželem uvedena do svatební komnaty na hradě. Elsa a její rytíř si poprvé o samotě vyznají lásku. Elsino štěstí ale kalí myšlenka, že svého milovaného nikdy nebude moci nazvat jeho pravým jménem. Rytíř se snaží zaplašit tyto její myšlenky, ale Elsin nepokoj se stupňuje. Trýzní ji strach, že jejich svazek nebude trvalý, že ji rytíř opustí a odejde do tajuplné říše, ze které přišel. Marně ji rytíř prosí a varuje. Elsa chce mít jistotu, i kdyby ji to mělo stát život, a vyřkne osudnou otázku.\n\nV té chvíli vtrhne do komnaty ozbrojený Telramund se čtyřmi zbrojnoši. Elsa rychle podá rytíři meč a ten jednou ranou Telramunda zabije. Ostatní před ním padnou na kolena a Elsa tuší, že to je konec jejího štěstí, způsobený porušením slibu. Rytíř Elsu vyzývá, aby se připravila, že předstoupí spolu s ním před krále, kde rytíř odhalí svoji totožnost.\nV táboře na břehu řeky Šeldy je shromážděno brabantské vojsko kolem krále. Telramundovo mrtvé tělo na marách je přinášeno do tábora. Rytíř předstupuje před krále a vysvětluje okolnosti Telramundovy smrti. Potom vyjadřuje lítost nad Elsou, která nedodržela svůj slib, a odhaluje své tajemství. Jmenuje se Lohengrin, je rytířem Svatého grálu a přichází z tajemné říše svého otce Parsifala, sídlícího na hradě Montsalvat. Posláním těchto rytířů je, aby světem nepoznaní pomáhali nevinně ukřivděným. Pokud je ale odhalena jejich totožnost, nesmí dále zůstat mezi lidmi a musí se vrátit zpět do své říše. Elsino zoufalství je dovršeno, když Lohengin oznamuje, že kdyby Elsa dodržela svůj slib alespoň jeden rok, směl by s ní zůstat až do smrti a Svatý grál by jí vrátil jejího bratra.\n\nKe břehu se blíží člun s labutí a Ortruda jásá, že byl Lohengrin prozrazen a musí se vrátit zpět. Vítězoslavně oznamuje, že to ona, která zná stará pohanská kouzla, začarovala Elsina bratra Gottfrieda v labuť. Lohengrin se ještě naposledy vroucně modlí k Bohu, Ortrudino zlé kouzlo je zrušeno a na břehu stojí místo labutě Gottfried. Ortruda zdrcená nenávistí klesá k zemi. Lohengrin přistupuje ke Gottfriedovi, dává mu roh, prsten a meč a za jásotu davu ho prohlašuje brabantským vévodou, který provede své vojsko, po boku krále, do boje proti uherským dobyvatelům.\n\nPak nastoupí do člunu a z nebe se snáší bílá holubice, která táhne člun s Lohengrinem zpátky do říše jeho otce. Elsa, zármutkem bez života, klesá do náručí svého bratra.\n\"Lohengrin\" spolu s operami \"Prsten Nibelungův\" a \"Parsifal\" patří k vrcholným dílům Wagnerovy operní tvorby. Jeho hudba je symfonická, koresponduje se scénou a není jen doprovodem podbarvujícím výkony pěvců, ale jejich rovnocenným, samostatným partnerem.\n\nRichard Wagner ve svém operním díle \"Lohengrin\" porušil některé tradice a to zejména při komponování předehry. Předehra k opeře byla vždy samostatnou částí a tvořil ji souhrn hudebních motivů navozující atmosféru celého díla. Oproti tomu zde Wagner zkomponoval předehry k jednotlivým dějstvím jako přímý úvod do děje. Ukázkou toho je svatební pochod na začátku 3. dějství opery. Dále Wagner poprvé umístil orchestr do prostoru pod jevištěm. Publikum tak při poslechu hudby nebylo rušeno děním v orchestru a mohlo věnovat pozornost umělcům na jevišti.\n\nV roce 1894 byl \"Lohengrin\" poprvé uveden v Bayreuthu a stal se pak opakovaně uváděným dílem na Bayreuthských hudebních slavnostech (Bayreuther Festspiele). Později však již nebyl tak často uváděn, protože Adolf Hitler se rád přirovnával k rytíři s labutí a opera \"Lohengrin\"\nbyla, pro deklarovaný antisemitismus autora, přijímána ve světě s rozpaky. Nezměnil to ani fakt, že Richard Wagner měl řadu přátel mezi židovskými umělci\n(Hermann Levi, Lilli Lehmann a další).\n1. dějství:\n2. dějství:\n3. dějství:\n\nPremiéry:\n\nDalší uvedení (kromě ND Praha)\n\n\n\n"}
{"id": "1010898", "url": "https://cs.wikipedia.org/wiki?curid=1010898", "title": "National League", "text": "National League\n\nNational League (oficiálním názvem dle sponzora Vanarama National League) je pátá nejvyšší fotbalová soutěž v Anglii. Soutěž byla založena v roce 1979 pod jménem \"Alliance Premier League\". Do roku 1987 se ze soutěže do Football League nepostupovalo. V roce 2015 byla celá Football Conference (Conference Premier, Conference North, Conference South) přejmenována na National League.\n\n\n"}
{"id": "1010901", "url": "https://cs.wikipedia.org/wiki?curid=1010901", "title": "Šestiválcový řadový motor", "text": "Šestiválcový řadový motor\n\nŠestiválcový řadový motor nebo řadový šestiválec nebo R6 je typ spalovacího motoru se šesti válci uspořádanými podél klikového hřídele v řadě. Tento systém je nejjednodušší volbou pro poskytování stabilního a rovnoměrného chodu motoru - není tam žádná potřeba vyvažování hřídele. Motor je ideálně balancován, protože 3 a 3 písty se pohybují zrcadlově, to umožňuje provoz i ve velmi velkých objemech bez rizika fatálních vibrací. Proto je častou volbou pro obří železniční, lodní motory a generátory.\nKliková hřídel je obvykle na čtyřech nebo sedmi ložiskách.\n\nMotory typu R6, které se montují do osobních automobilů mají zdvihový objem od 1,9 do 5,0 L. Obvykle se používají v automobilech střední a vyšší střední třídy a také v luxusních automobilech.\n\nV nákladních automobilech a autobusech se používají zejména vznětové motory se zdvihovým objemem až do 13 000 cm³ (12 litrů) a přeplňováním. Řadový 6 válcový motor používaly např. autobusy Škoda 706 RTO a Karosa B 732, nákladní automobily Praga V3S, Škoda 706 nebo LIAZ a dále prakticky všechny moderní nákladní vozidla o výkonech do cca 375 kW (500 koní).\n\n"}
{"id": "1010908", "url": "https://cs.wikipedia.org/wiki?curid=1010908", "title": "Irena Gerová", "text": "Irena Gerová\n\nIrena Gerová (23. června 1949 Praha – 20. prosince 2006 Praha) byla česká novinářka, spisovatelka a režisérka.\n\nV roce 1967 maturovala na Gymnáziu Nad Štolou, v roce 1972 dokončila studium na fakultě sociálních věd a publicistiky Univerzity Karlovy. V letech 1973–1974 byla redaktorkou v nakladatelství ORBIS a v letech 1975–1990 redaktorkou v kulturní rubrice Svobodného slova. Napsala nespočet rozhovorů (mj. s Michailem Baryšnikovem a Milošem Formanem), reportáží a fejetonů. Byla uznávanou divadelní kritičkou. Irena Gerová jako první v roce 1989 ve Svobodném slově v období sametové revoluce přinesla interview s Václavem Havlem, což prolomilo do té doby velkou informační bariéru ve všech médiích.\n\nPo sametové revoluci v roce 1989 spoluzaložila první nezávislou televizi NTV, a. s. se svým bratrem Richardem Krausem. Od roku 1990 byla dokumentaristkou na volné noze. Natočila pořady jak pro NTV, tak pro Českou televizi a firmu FEBIO. Pro Ministerstvo zdravotnictví České republiky zpracovala dokumenty o kanisterapii, Alzheimerově chorobě, diabetu, hospicích a vytvořila sadu pohlednic: Piš mi! Piš nám! Pišme si, na nichž fotografie postižených od Lubomíra Kotka doplnila svými básněmi. V roce 1999 uspořádala výstavu Deset let od Sametové revoluce v Městském muzeu v Ústí nad Orlicí. V roce 2000 vydala sérii básní s obrázky Jiřího Vokurky Oči s křídly. Pro Ministerstvo zdravotnictví zpracovala kalendář (brožurku) Žena – něžná skála o statečných ženách v pomáhajících profesích a dále příručku Chlap jako hora o mužích pečujících o druhé (například o těch, kteří si neváhali vzít děti do opatrovnické péče). Fotografie do obou kalendářů vytvořil Přemysl Fialka. Irena Gerová také na volné noze přispívala do časopisů Xantypa, Fénix, Kleopatra, Vesmír a Reflex, aj.\n\nV roce 2000 uvedlo Divadlo Radar její úpravu crazy komedie Někdo to rád horké nazvanou Někdo ji rád horkou. Při úpravě komedie pro amatérský soubor Bez názvu vycházela z Etlíkova scénáře pro Studio Ypsilon Horké to někdo rád, přičemž hlavní zápletku pozměnila. V jejím provedení se neucházeli o místo muzikantů v dámské kapele muži, ale naopak se o místo basistky a bubenice v pánské kapele ucházely ženy. Hlavní roli Sugar (známou z filmu Někdo to rád horké v podání Marilyn Monroe) přejmenovala na Cukrblik a ujal se jí tehdy začínající herec Martin Písařík. Hlavní ženskou roli bubenice Jariny hrála její dcera Ester Gerová a role basistky Pepiny se ujala Běla Fuková. Aranžmá pánské kapely a celou hudební spolupráci v divadélku Radar zajišťoval režisérčin muž Michal Gera. Na režii inscenace se Gerová podílela s Luďkem Horkým.\n\nOd roku 2003 byla vážně nemocná, zemřela v roce 2006 v Praze Na Františku.\n\nKrátce po smrti našel její bratr Richard Kraus v pozůstalosti knihu o probublávání Sametové revoluce nazvanou Ze zábradlí na zábradlí a rozhodl se jí vydat. V roce 2009 se mu to ve spolupráci s nakladatelstvím Paseka povedlo. Reportážně pojatá knihu s pozměněným názvem Vyhrabávačky vyšla k dvacátému výročí Sametové revoluce. Irena Gerová v knížce líčí nejen Palachův týden, uvěznění Havla, svou cestu do SSSR, ale hlavně celý průběh sametové revoluce, a to formou deníkových zápisků. Ve Vyhrabávačkách se střídají zážitky z disidentského prostředí s rodinnými příhodami s dcerou Ester a mužem Michalem. V knize jsou kromě přepsaných rozhovorů s Václavem Havlem zveřejněny do té doby nepublikované rozhovory s Václavem Havlem na přiloženém CD. Irena Gerová po sobě zanechala také literární odkaz v podobě několika nepublikovaných básní, esejí, povídek, divadelních a filmových scénářů.\n\nRežie dokumentárních filmů:\nPro NTV, a. s.:\n1991 – Causa tank (o natírání a přetírání tanku na růžovo a na zeleno)\n1991 – Dneska už jsme dál? (manifestace dva roky po revoluci)\n1992 – Kam kráčíš právo? (o hladovce M. Marečka)\n1992 – O divadelním uspořádání státu (o festivalu českých a slovenských divadel)\n1992–3 Silvestr – Hodina Há (reportáž z Moravsko-Slovenské hranice)\n1993 – Trest a zločin (zabití skinheada Pavlem Opočenským v sebeobraně)\n1993 – Máte rádi Masaryka? (o bourání a reinstalaci Masarykovy sochy)\nPro ČT:\n1997 – Novoroční přípitek Jana Železného\nPro Febio:\n1994 – OKO – Pohled na současnost – Můžou za to tři?\n1995 – OKO – Pohled na současnost – Novináři pod lupou – esej o tehdejším stavu české žurnalistiky a etice novináře obecně\n1995 – Genus – Vlasta Průchová\n1996 – V. I. P – Vlivní lidé – Igor Němec\n1996 – V. I. P. – Vlivní lidé – Petr Shönfeld\n1996 – Josef Hiršal pohledem Ireny Gerové\n1998 – z cyklu „Okno k sousedům“ první dokument Žít mezi Čechy\n1998 – Jak se žije s inzulínem\n1998 – Chůvou na zkušenou\n1999 – Jak se stát Čechem\n1999 – Když se řekne xenofobie a rasismus\n2000 – Zpověď úředníka, jehož osud byl určen zápisem do židovské matriky – Jaroslav Kraus, důchodce\nPro ministerstvo zdravotnictví:\nVideokazety vyrobené společností Porges:\n1996 – Co je to hospic?\n1997 – Umění a mozek, mozek a umění (o malíři Vladimíru Komárkovi a přednostovi Dětské neurologické kliniky 2. LF UK a FN Motol Doc. MUDr. Vladimíru Komárkovi)\n1997 – Cukrovka dospělých – čtyři díly\n1997 – Cukrovky se nebojíme – čtyři díly\n1998 – Pozor, hodný pes! aneb Co je to canisterapie?\n1999 – Všichni jsme jenom vážky (nejen o nemoci zvané Alzheimerova)\n\nAgentura Inspíra Ireny Gerové vydala:\n1998 – Pro Ministerstvo zdravotnictví ve spolupráci s Lubomírem Kotkem sadu pohlednic ze světa postižených Piš mi! Piš nám! Pišme si!\nŽena, něžná skála (kalendář o ženách, které pečují o druhé)\nChlap jako hora (kalendář o mužích, kteří pečují o druhé)\n2000 – Oči s křídly (básně Ireny Gerové vydané spolu s obrázky Jiřího Vokurky)\n\nNakladatelství Paseka vydalo knížku:\nGEROVÁ, Irena. Vyhrabávačky (deníkové zápisky a rozhovory z let 1988 a 1989).\nPraha, Litomyšl : Paseka, 2009, ISBN 978-80-7432-003-3.\n\n"}
{"id": "1010909", "url": "https://cs.wikipedia.org/wiki?curid=1010909", "title": "Klášterní most (Zákupy)", "text": "Klášterní most (Zákupy)\n\nKlášterní most (uváděn dříve německy jako \"die Klosterbrücke\") na okraji Mírového náměstí v Zákupech byl původně mostem přes Svitávku na cestě k bývalému klášteru kapucínů. Je chráněn jako kulturní památka České republiky včetně dvou řad soch.\n\nKapucínský klášter byl v Zákupech postaven v roce 1681. Od zákupského zámku jej dělila říčka Svitávka, tekla tehdy jinde než dnes poblíž vchodu do kláštera a přemostil ji kamenný most. Nyní je nový most o 250 metrů dál v Gagarinově ulici. Mezi roky 1910 – 1920 bylo koryto pod mostem zasypáno. Klášter byl nedobrovolně po roce 1950 opuštěn a začal chátrat. Také sochy na mostě postupně zvětraly a byly po roce 1950 poničeny vandaly. \nSpolu se sochami byl most od roku 1958 zapsán do soupisu celostátně chráněných kulturních památek pod číslem 17766/5-3441.\n\nNa konci jara 2014 Rada města Zákupy schválila zahájení zadávacího řízení pro opravu soch včetně složení hodnotící komise.\nV roce 2016 byly díky dotaci z Ministerstva kultury sochy i svrchní těleso mostu opraveny.\n\nNa mostě jsou sochy svatého Blažeje, svatého Prokopa, svaté Walburgy, svatého Kosmy a svatého Valentina.\n\n"}
{"id": "1010914", "url": "https://cs.wikipedia.org/wiki?curid=1010914", "title": "Kostel Nanebevzetí Panny Marie (Letohrad)", "text": "Kostel Nanebevzetí Panny Marie (Letohrad)\n\nKostel Nanebevzetí Panny Marie v Letohradě-Orlici pochází z počátku 18. století a nalézá se na místě, kde před ním stávaly již dva starší kostely. Od roku 1964 je chráněn jako kulturní památka České republiky.\n\nPrvní kostel stával v Orlici s jistotou již ve 14. století, jak dokládají první písemné zmínky. Zřejmě za husitských válek byl však zničen. Po roce 1450 zde byl vystavěn další kostel, navštěvovaný obyvateli převládajícího českobratrského vyznání. Zvony z tohoto kostela, pocházející z roku 1497 a 1498, se zachovaly dodnes.\n\nPo roce 1620 zůstal orlický kostel brzy prázdný. Fara byl později přemístěna do Lukavice, jedním z důvodů tohoto kroku mohla být silná českobratrská tradice, která byla ke kostelu vázána.\n\nDne 5. června 1709 byl na místě staršího kostela položen základní kámen kostela nového. Stavbu řídil kyšperský stavitel Andreas Casteli. V kostele byly tři oltáře, hlavní s obrazem Nanebevzetí P. Marie, boční pak zasvěcené sv. Barboře a sv. Františku de Paula. V roce 1759 sem byla umístěna křížová cesta v bohatě zdobených rokokových rámech. Autorem maleb byl dvorní malíř císařovny Marie Terezie Johann Bergla za dílo obdržel honorář 2 000 zlatých. Jednotlivá plátna mají rozměry 140 x 210. Jejich zavěšení a posvěcení se uskutečnilo dne 2. července 1759.\n\nV roce 2009 prošel interiér kostela rekonstrukcí, během níž byl nově vymalován, osvětlen a ozvučen. Zásadních změn doznalo uspořádání jeho interiéru, jehož orientace byla změněna. Nový kamenný obětní stůl byl netradičně umístěn na střed boční stěny lodě. Byly odstraněny původní boční oltáře a kazatelna a sňaty obrazy křížové cesty. U dřevěných objektů bylo zjištěno jejich napadení červotočem a obrazy křížové cesty byly určeny k restaurování.\n\nCyklus pláten \"Křížová cesta\" byl v roce 2009 v havarijním stavu. V letech 2010-2018 je zrestaurovali Šárka a Petr Bergerovi. Obrazy byly potom vystaveny v Arcidiecézním muzeu v Olomouci na výstavě \"Křížová cesta z Orlice | Restaurování 2010–2018\" (výstava otevřena 14. 2. 2019 – 19. 5. 2019).\n"}
{"id": "1010917", "url": "https://cs.wikipedia.org/wiki?curid=1010917", "title": "FK Neman Hrodna", "text": "FK Neman Hrodna\n\nFK Neman Hrodna (\"ФК Нёман Гродна\") je fotbalový klub z běloruského města Hrodna (také Grodno). Klubové barvy jsou zelená a žlutá. Byl založen v roce 1964 a pojmenován podle řeky Němen protékající městem. V letech 1972 až 1992 nesl název \"Chimik\".\n\nOd svého vzniku hrál Neman běloruskou skupinu třetí nejvyšší soutěže SSSR, pouze v letech 1968 a 1969 působil ve druhé nejvyšší soutěži. Účastníkem běloruské nejvyšší soutěže je nepřetržitě od jejího vzniku v roce 1992, nejlepším umístěním bylo druhé místo v roce 2002.\n\nV sovětském poháru bylo největším úspěchem klubu osmifinále v roce 1987. Běloruský fotbalový pohár vyhrál v roce 1993, v letech 2011 a 2014 byl neúspěšným finalistou.\n\nNeman hrál Pohár vítězů pohárů 1993/94 (vypadl v předkole s FC Lugano 0:5 a 2:1), Pohár UEFA 2003/04 (vypadl v předkole se Steauou po výsledcích 1:1 doma a 0:0 venku) a Pohár Intertoto 2005 (vypadl v prvním kole s Tescomou Zlín 0:0 a 0:1). Čtvrté místo v ligovém ročníku 2013 mu zajistilo účast v Evropské lize 2014/15; byl nasazen do druhého předkola, kde se utkal s klubem Fimleikafélag Hafnarfjarðar, který vyřadil Glenavon FC. Neman s islandským mužstvem vypadl po domácí remíze 1:1 a prohře na soupeřově hřišti 0:2.\n\nNejznámějším odchovancem klubu je Sjarhej Hurenka: osmdesátinásobný reprezentant, běloruský fotbalista roku 1999, mistr Ruska s FK Lokomotiv Moskva.\n"}
{"id": "1010920", "url": "https://cs.wikipedia.org/wiki?curid=1010920", "title": "Město (Opava)", "text": "Město (Opava)\n\nMěsto je část okresního města Opava, kterou tvoří katastrální území Opava-Město (německy \"Troppau-Stadt\"). Jedná se o historickou centrální část města, základní sídelní jednotku Opava-střed, která je nerovnoměrně ze všech stran obklopena opavskou částí Předměstí (k. ú. Opava-Předměstí).\n\nCelá část Město spolu s několika dalšími částmi města patří k centrální oblasti města Opavy, která se nečlení na samosprávné městské části, ale je spravována přímo zastupitelstvem a magistrátem města.\n"}
{"id": "1010924", "url": "https://cs.wikipedia.org/wiki?curid=1010924", "title": "Aldershot Town FC", "text": "Aldershot Town FC\n\nAldershot Town FC (celým názvem: Aldershot Town Football Club) je anglický fotbalový klub, který sídlí ve městě Aldershot v nemetropolitním hrabství Hampshire. Založen byl v roce 1992 po zániku původního Aldershot FC. Ve sportovní terminologii se tak jedná o tzv. Phoenix club. Od sezóny 2013/14 hraje v National League (5. nejvyšší soutěž).\n\nSvé domácí zápasy odehrává na stadionu Recreation Ground s kapacitou 7 100 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010926", "url": "https://cs.wikipedia.org/wiki?curid=1010926", "title": "FK Chlumec nad Cidlinou", "text": "FK Chlumec nad Cidlinou\n\nFK Chlumec nad Cidlinou je klub který hraje od sezóny 2019/20 díky získané licenci Českou fotbalovou ligu.V sezóně 2018/19 obsadil v Krajském přeboru Královéhradeckého kraje 10. místo.\n\nKlub byl oficiálně založen v roce 1919, ale první myšlenka založení fotbalového klubu se datuje už do roku 1902. Od roku 1983 do roku 1987 klub hraje stabilně krajský přebor. Klub vede jako vedoucí týmu Jiří Ryba. Po Rybově odchodu klub padá nejprve do I.A třídy a poté až do I.B třídy. Mezi těmito soutěžemi pendluje do sezóny 2001/02, kdy se po postupu do I.A třídy napevno usazuje až do sezóny 2009/10, kdy nečekaně opět sestupuje do I.B třídy. O rok později se však vrací zpět do I.A třídy. V sezóně 2011/12 se mužstvo umisťuje na 12.místě I.A třídy. V sezóně 2012/13 přichází k týmu trenér Jan Kraus a vnáší do týmu potřebný klid a chuť k fotbalu, což má za následek postup do krajského přeboru po 17 letech. V nováčkovské sezóně se týmu ujímá další exligový hráč Rostislav Macháček. Jeho štace u týmu však dlouho netrvá a po dvou prohrách 5:0 v řadě mužstvo přebírá trenér Martin Firbacher. Hned při svém prvním zápase na lavičce s týmem slaví výhru 3:2 nad celkem Dobrušky. Firbacherovi se daří klub zachránit v krajském přeboru i pro další sezónu 2014/2015. Pro sezónu 2014/15 už ale Firbacher nebude trenérem Chlumce. V pozici hlavního trenéra ho nahradí Petr Hrabík. Dvě kola před koncem podzimu Hrabíka nahradil Jan Kraus.Ten pokračoval na chlumecké lavičce i v jarní části sezóny ve které se Chlumci podařilo soutěž zachránit a potvrdit svoji účast v přeboru i pro sezónu 2015/16.V sezóně 2016/17 Kraus odchází do třetiligové Olympie a na jeho místě ho nahrazuje Petr Průcha.Pod Průchovým vedením se klubu v podzimní části soutěže daří a končí v první polovině tabulky.Jarní část už tak úspěšná výsledkově není,ale i přesto tým končí tabulku na 7.místě tabulky s 51.body.V posledním zápase sezóny proti FK Jaroměř uzavřel svojí hráčskou kariéru u klubu Petr Černohlávek.Trenér Průcha se s klubem po sezoně loučí a odchází do konkurenčního Nového Bydžova.Jeho nástupcem se stal bývalý ligový fotbalista David Homoláč.Pod ním se Chlumci podařilo nasbírat o dva body navíc a díky tomu si v konečném účtování připsali skvělé 6. místo i díky výhře 3:2 v posledním kole na hřišti vítěze soutěže FK Náchod.Do nové sezóny však už Homoláč pokračuje jen jako hráč a na lavičku usedá Martin Firbacher,pod kterým se celku nedaří.Hlavní slabinou pro Chlumec byly hlavně venkovní utkání z nichž urvali pouhých pět bodů(výhra na p.k. v Lázních Bělohrad a výhra 4:2 v Jaroměři) se skóre 8:29.I díky tomu se po podzimní části soutěže pohybuje s 15 body a s nejhorší obranou(44 obdržených branek) až na 14.pozici.Po nepovedeném podzimu sám Firbacher odstoupil z pozice trenéra a jeho místo zaujal Petr Janský.Tomu se s klubem podařilo nakonec soutěž zachránit povedeným jarem,díky kterému Chlumec obsadil 10. místo.Statistikám převážně vévodil Jan Labík nejen jako střelec (23.gólů) ale i co se týče karetních trestů (15 žlutých a 3 červené karty).Závěr soutěže okořenilo derby s RMSK Cidlina Nový Bydžov (3:2 np vyhrál Chlumec),který se hrál před 1170 diváky,ale i před kamerami České Televize.Od nové sezóny se klub představí v České fotbalové lize po odkoupení licence od SK Převýšov.\n\nZačátkem jara 2019 dostal Fotbalový Klub Chlumec nad Cidlinou možnost odkoupit třetiligovou licenci od SK Převýšov. Převýšov totiž nedisponoval svazem požadovaným počtem mládežnických celků,což majitele klubu Jiřího Rybu nejméně 500 tisíc Kč na pokutách od FAČRu. První hlasování valné hromady, která se konala v březnu o přesunu Převýšovského klubu do Chlumce však valná hromada neodsouhlasila. Podruhé se o přesunu licence do Chlumce nad Cidlinou hlasovalo v květnu. Na této valné hromadě už bohužel návrh prošel, což znamená, že od sezóny 2019/20 bude hrát Českou Fotbalovou Ligu skupiny B, kde se utká s rezervou několika ligových týmů. Bohužel pro chlumecké diváky však slibované zápasy s rezervou Sparty a Slavie nebudou, jelikož obě pražská S jsou v skupině A. Záštitu nad tímto přesunem si vzal bývalý ligový fotbalista a bývalý trenér obou klubů Jan Kraus.\n\nOldřich Volejník, Karel Heger, František Hansl, Jaroslav Kárnik, Milan Mázl, Petr Černohlávek, Jan Černohlávek.\n\nJan Kraus - bývalý fotbalista Hradce Králové,Baníku Most,Viktorie Plzeň a Fastavu Zlín,který okusil v dresu Daegu FC i korejskou ligu sem přišel jako hrající trenér a výraznou měrou se podílel na historickém postupu Chlumce do Krajského Přeboru v sezóně 2012/13.Kraus se do klubu vrátil ještě v sezóně 2015/16 aby klub v Krajském přeboru zachránil.\n\nRostislav Macháček - bývalý fotbalista okusil ligu v dresu Hradce Králové,Slavie Praha,Slovanu Liberec a Atlanticu Lázně Bohdaneč.Do klubu přišel jako trenérská náhrada za Jana Krause,který však v Chlumci vydržel pouze 6.kol.Poté byl nahrazen Martinem Firbacherem.\n\nDavid Homoláč - bývalý fotbalista Hradce Králové,Dynama České Budějovice,Dukly Praha a Slovanu Bratislava přišel do Chlumce nad Cidlinou v sezóně 2016/17 z Libčan\n\nPetr Průcha - bývalý fotbalista Hradce Králové a Chmelu Blšany je rekordman co se týče startů v jednotlivých soutěží.Až na III.třídu totiž odehrál minimálně jedno soutěžní utkání v každé soutěži od První ligy po IV.třídu.Jednu chvíli dělal i rozhodčího.Jeden zápas dokonce odpískal v ČFL (shodou okolností v Blšanech). Do Chlumce přišel v roli trenéra po Janu Krausovi.Pod jeho vedením zažil chlumecký fotbal nejlepší období v novodobé historii klubu.Klub se po podzimu umístil v první polovině tabulky se ztrátou tří bodů na druhé Libčany.Celkově pak končí až sedmý.Po sezóně Průcha odchází do konkurenčního klbuu RMSK Cidlina Nový Bydžov,kde působí dodnes. \n\nTomáš Sedláček - fotbalista, který zažil v dresu Mladé Boleslavi předkolo Ligy Mistrů i Pohár UEFA,kde svým gólem vyřadil slavný Olympique Marseille.Hrál také v Dynamu České Budějovice a v jihlavské Vysočíně. Od sezóny 2019/20 se díky převedení licence stává hráčem Chlumce v třetí lize.\nChlumecký stadion měl od roku 1953 u hřiště dřevěnou tribunu s pěti kabinami. V devadesátých letech byla zde přistavěna sociální zařízení (záchody a sprchy) s dalšími dvěma kabinami. V létě 2013 však byly tyto prostory srovnány se zemí a byla zde vybudována nová tribuna s kabinami, klubovnou, sociálním zařízením a hospodou. Na tomto stadionu Chlumec vyzval i zajímavé soupeře např. v roce 1963 Spartak Hradec Králové, v roce 1975 pražskou Duklu a v neposlední řadě v roce 1983 i internacionály ČSSR. V roce 2009 zde byla rekordní návštěva, kdy na přátelském zápase mezi Slavií Praha a Hradcem Králové bylo přítomno 2700 diváků. Tento zápas vyhrála Slavia 3:2. Při slavnostním otevírání nové tribuny v srpnu 2014 bylo na zápase s Novým Bydžovem přítomno 630 diváků, doposud stále nejvyšší návštěva sezóny 2014/15 v KP. Další rekord co se týče návštěvnosti zaznamenal v sezóně 2018/19,kdy opět při derby s Novým Bydžovem přišlo do ochozů 1170 diváků.Tento zápas se odvysílal před kamerama České Televize.\n\nNejvyšší výhra v krajských soutěžích: 9:1 s Rtyní (1998) a 8:0 s Přepychama (2012)\n\nNejvyšší prohra v krajských soutěžích: 0:6 se Ždírcem (2000) a 3:9 s Lázněmi Bělohrad (2014)\n\nNejvíce odehraných sezon v A týmu: Jan Černohlávek (20.sezon)\n\nChlumecký fotbalový klub má i své B mužstvo,které hraje Okresní přebor v okrese Hradec Králové.Největšími úspěchy pro B tým je vítězství v okresním poháru v sezóně 2008/09 a dvousezonní účast v 1.B třídě Královéhradeckého kraje v sezónách 2015/16 a 2017/18.Od roku 1997 až do roku 2014 byl B tým sloučen s fotbalovým klubem z Klamoše, kde taky hrál většinu svých zápasů.Od sezóny 2019/20 se díky koupené licenci od SK Převýšov přesunují B-tým na místo A-týmu do Krajského Přeboru.\n\nDíky přesunu licence z Převýšova do Chlumce nad Cidlinou se v Chlumci pod hlavičkou najednou objevuje třetí tým,který bude nastupovat pdo hlavičkou A týmu v ČFL. Nastává tak posun mužstev,v němž se B tým přesouvá na místo A týmu do Krajského přeboru a místo B týmu v Okresním přeboru zde nově vzniká C tým,kde budou nastupovat starší hráči společně s dorostenci klubu.\n\nV Chlumeckém fotbalovém klubu začínalo nebo i několik hráčů,kteří oblékali nebo oblékají dresy prvoligových i druholigových mužstev.\n\nVáclav Pilař - několika násobný reprezentant,mistr české ligy s Viktorií Plzeň.V současné době hráč Sigmy Olomouc.\n\nJan Hanuš - fotbalový brankář,který prošel Slavií Praha,Hradcem Králové a Vysočinou Jihlava.V současné době brankář FK Jablonec.\n\nLuboš Hruška - v sezóně 2008/09 oblékal dres Viktorie Žižkov,poté v nižších soutěžích hrál např. za Zlaté Moravce,Baník Sokolov a nebo Střizkovské Bohemians.\n\nFilip Firbacher - mládežnický reprezentant který prošel stážemi ve slavném Feyenoordu a Southamptonu a v současné době člen A týmu FC Hradec Králové.\n\nDaniel Finěk - mládežnický reprezentant a člen A týmu FC Hradec Králové.Do Chlumce přišel v 11. letech ze Sokola Nepolisy. Účastník ME U19 v roce 2019\n"}
{"id": "1010929", "url": "https://cs.wikipedia.org/wiki?curid=1010929", "title": "Peter Balážik", "text": "Peter Balážik\n\nPeter Ľubomír Balážik (* 1. října 1995, Senica) je slovenský fotbalový záložník, od července 2015 působící v ŠKF Sereď.\n\nSvoji fotbalovou kariéru začal v Senici, kde prošel všemi mládežnickými kategoriemi. V průběhu sezony 2013-14 absolvoval stáž v nizozemském Haagu. Před ročníkem 2014/15 se propracoval do prvního mužstva. V červenci 2014 zamířil na hostování do TJ OFC Gabčíkovo. Před ročníkem 2014/15 odešel hostovat do klubu ŠKF Sereď.\n\n"}
{"id": "1010930", "url": "https://cs.wikipedia.org/wiki?curid=1010930", "title": "Stáří Země", "text": "Stáří Země\n\nStáří Země je přibližně 4,54 miliardy let s nepřesností jeho určení ± 70 milionů let (tedy větší než ± 1%). Toto číslo je kompromisem mezi věkem nejstaršího minerálu nalezeného na Zemi - zirkonu z Jack Hills v Austrálii a astronomy a planetology odhadovaného věku sluneční soustavy. Radiometrickým datováním zirkonu byl stanoven jeho věk na 4,4 miliardy let (± 8 milionů let). Porovnáním masy a svítivosti Slunce s řadou jiných hvězd se zdá, že věk celé sluneční soustavy nemůže být mnohem starší. Toto koresponduje s věkem Ca-Al inkluzí nalezených v meteoritech, které byly vytvořeny spolu se vznikem sluneční soustavy a jejich věk byl stanoven na 4,567 miliardy let, což určuje věk sluneční soustavy a indikuje horní hranici věku Země. Utváření Země akrecí částic tedy začalo brzy po vzniku těchto inkluzí a meteoritů. Jelikož čas akrece není přesně znám (různé modely se rozcházejí v milionech let), nelze ani přesněji určit stáří Země.\n\nVe stoletích předcházejících vědeckotechnické revoluci byly představy o stvoření Země převážně náboženského charakteru. Tyto představy přetrvávají až dodnes, některé skupiny dokonce odmítají jakékoli vědecké důkazy.\n\nNěkteré hinduistické pohledy trvají na tom, že vesmír se vytváří, zaniká a znovu se vytváří v cyklech. V hinduistické kosmologii je stanoven věk trvání vesmíru na 4,32 miliardy let (což představuje jeden den života Brahmy). Pak bude zničen a znovu stvořen. Podle Číňanů Země vzniká a zaniká ve 23-milionových ročních cyklech. Byzantský kněz Berassus zase ve 3. století př. n. l. předpokládal, že svět je starý asi 432 000 let.\n\nEvropské představy byly mnohem konzervativnější. Arcibiskup James Ussher z Armaghu vypočítal v roce 1654 podle Bible a astronomických pozorování datum stvoření Země na 23. říjen 4004 př. n. l.\nByzantský filozof, misionář a zakladatel slovanského písemnictví Svatý Cyril ve své veršované předmluvě ke Staroslověnský překladu Bible známé pod jménem Proglas čili Předmluva (je vůbec první literární památkou v staroslověnštině) uvedl dobovou představu o věku země s tím, že mluvil o sedmém tisíciletí. Sedmé tisíciletí vypočítal tak, že od stvoření světa (a Země) popsaného v Bibli, do narození Krista uběhlo 5 508 let; když se k tomu přičte 863 (rok příjezdu Konstantina a Metoděje na Moravu), vyjde 6 371 let, tedy 7. tisíciletí.\n\nNěkolik lidí (hlavně Aristoteles) si představovalo, že Země je věčná.\n\nV 18. století se již přírodovědci pokusili určit stáří Země vědeckými metodami. Michail Lomonosov, považovaný i za zakladatele ruské vědy, byl jedním z prvních, kdo se pokusil vyřešit tento úkol. Věk Země odhadoval na pár desítek tisíc let.\n\nLomonosovova myšlenky byly až příliš spekulativní. V roce 1779 se Francouz Georges Louis Leclerc de Buffon snažil zjistit stáří Země pokusem. Sestrojil malý model s podobným složením jako Země. Tento model pomalu ochlazoval a vyšlo mu, že Země je stará 75 000 let.\n\nVelmi málo přírodovědců si myslelo totéž. Většina předpokládala, že Země je věčná, nebo její vznik odvozovali od biblických představ. Ale, mnoho geologů studiem vrstev hornin přišlo na to, že Země se časem měnila. Tyto vrstvy občas obsahovaly zkameněliny neznámých organismů. V roce 1790 britský přírodovědec William Smith poukázal na to, že v různých vrstvách se nenacházejí stejné zkameněliny, což poukazovalo na to, že dané vrstvy nejsou stejně staré.\n\nNěkteří přírodovědci (mezi nimi i Smithův student John Phillips) použili tuto myšlenku k rekonstrukci historie Země, ale neuměli zařadit jednotlivé vrstvy na časové škále ani odhadnout jejich věk. V 1830 geolog Charles Lyell posunul tuto teorii dále, zapracoval do ní neustálé změny Země (erozi a tvorbu pohoří) a vytvořil novou teorii pojednávající o dějích na Zemi - uniformitarianismus.\n\nV roce 1862 glasgowský fyzik William Thomson publikoval článek, v němž uvedl stáří Země mezi 20 až 400 miliony lety. Tento údaj zjistil z výpočtů časů potřebných k ochlazení roztavené kamenné koule rozměrů Země na pokojovou teplotu. S danými časy však byl problém, protože některé jevy trvaly podle odhadů mnohem déle.\n\nBiologové byli ochotni akceptovat, že Země existuje pouze určitý čas, ale daná čísla se jim zdála příliš malá. Charles Darwin, který navrhl teorii o původu druhů, nebyl ochoten akceptovat ani 400 milionů let. Darwinův advokát Thomas Huxley napadl v roce 1869 Thompsonovy výpočty s tím, že jsou sice matematicky správně, ale vycházejí z nesprávných předpokladů, což se nakonec ukázalo jako správné tvrzení a Thompsonovy výpočty byly skutečně nesprávné. Další vědci (mezi nimi i německý fyzik Hermann von Helmholtz) se pokoušeli o korekci Thompsonových rovnic, ale všechny pokusy byly nepřesné, protože předpokládali pouze chladnutí, nepočítali s jinými zdroji energie.\n\nPočátkem 20. století byl Thomson povýšen za své zásluhy o rozvoj vědeckého poznání do šlechtického stavu a už jako lord Kelvin si byl jistý svou teorií, že Země není starší než 100 milionů let. Kelvin odvozoval věk Země od chladnutí žhavých železných koulí. Geologové, kteří tušili, že Země musí být starší, jen korigovali tato tvrzení. Někteří z nich se pokoušeli určit stáří Země na základě narůstání salinity mořské vody, tato měření však také nebyla přesná.\n\nZlom nastal, když francouzský chemik Henri Becquerel objevil v roce 1896 radioaktivitu. V roce 1898 jiní vědci Maria a Pierre Curie objevili radioaktivní prvky polonium a radium. Geologové velmi rychle pochopili, že radioaktivita jako proces generující energii je hlavním faktorem ovlivňujícím jejich výpočty věku Země.\n\nLord Kelvin však, bez ohledu na nové objevy, tvrdošíjně zastával své pozice a odmítal uznat, že by se mohl ve svých výpočtech mýlit. Proti jeho názorům se během jeho života nikdo neodvážil veřejně vystoupit, ale po jeho smrti v roce 1907 již bylo možné diskutovat o nových poznatcích.\n\nPokračovatelé ve výzkumu radioaktivity (hlavně Ernest Rutherford) zjistili, že radioaktivní prvky se spontánně rozpadají na prvky s menším atomovým číslem a uvolňují při tom záření. Také zjistil, že rychlost rozpadu (nazývaná i poločas rozpadu) se u různých prvků liší.\n\nNěkteré prvky se rozpadají rychle, jiné zase velmi pomalu. Uran, thorium a radium mají dlouhý poločas rozpadu, proto, na rozdíl od prvků s krátkým poločasem rozpadu, přetrvávají v zemské kůře. Ve skutečnosti se však radioaktivní prvky nerozpadají přímo na stabilní, ale jejich rozpad prochází přes několik mezistupňů (nazývaných také rozpadové řady). Na základě tohoto poznatku by se dalo určit stáří Země přepočítáním obsahu původních složek a jejich rozpadových produktů. Průkopníky v tomto směru byl sám Rutherford a mladý chemik Bertram B. Boltwood. Boltwood začal jako první popisovat jednotlivé rozpadové řady a Rutherford objevil, že alfa-částice produkované alfa rozpadem zůstávají uzavřené v horninách jako atomy helia. William Ramsay zjistil rychlost emise alfa částic a Rutherford deklaroval, že obsah helia v horninách vypovídá o jejich věku. Toto schéma bylo sice nepoužitelné, ale bylo krokem správným směrem.\n\nBoltwood se zaměřil na dokončení své práce na rozpadových řadách. V roce 1905 zjistil, že konečným produktem rozpadu radia je olovo. Již dříve bylo známo, že samotné radium vzniká rozpadem uranu. Rutherford se přidal k jeho práci a navrhl, že rozpadová řada radium-olovo by se mohla použít k datování hornin. Boltwood uskutečnil datace 26 vzorků hornin a vyšly mu výsledky mezi 92 až 520 miliony let. Tato práce poukázala také na to, že ve starších vrstvách musí být větší obsah olova než v mladších. Daná teorie však nezahrnovala možnost, že olovo mohlo být z horniny v průběhu věků vylouhováno. Zlepšení techniky přineslo i opětovné definování věku daných vzorků: 250 milionů až 1,3 miliardy let.\n\nPo publikaci Boltwoodových měření se geologové začali zajímat o radioaktivitu. Samotný Boltwood však práce na datování hornin zanechal, věnoval se rozpadovým řadám.\n\nV Rutherfordových měřeních obsahu helia pokračoval Robert Strutt až do roku 1910. Jeho student Arthur Holmes pokračoval ve výzkumu radiometrického datování na základě obsahu olova (heliovou metodu považoval za neperspektivní). Vypracoval metodické postupy pro analýzu hornin daným datováním. Určil i věk nejstarší horniny - 1,6 miliardy let (udělal však závažnou chybu v tom, že v době vzniku horniny předpokládal pouze výskyt uranu a ne i olova).\n\nV roce 1915 se na scénu dostává objev izotopů chemických prvků. Geologové si mysleli, že nové objevy radiometrické datace jen zkomplikují.\n\nHolmes pokračoval ve svých pokusech a jejich zdokonalování, i když jeho výsledky byly dlouho ignorovány. Až v roce 1921 byl odměněn plody svého úsilí. V tomto roce se uskutečnil mítink Britské asociace pokroku ve vědě, kde byla započata široká diskuse o využití radiometrického datování. I když mnoho geologů tvrdošíjně odmítalo pokusy o zanesení fyziky do jejich oboru, nakonec byla v roce 1926 na podnět Americké akademie věd založena komise na zjištění věku Země. Holmes, jako vědec dlouhodobě se zabývající touto problematikou, byl jmenován členem této komise a vypracoval řadu zpráv o činnosti komise.\n\nZávěry komise byly, že radiometrické datování je spolehlivá metoda k získání údajů o věku hornin. Součástí zpráv byly i metodické postupy, jakož i reference o možných chybách.\n\nV současnosti je radiometrické datování uznávaná metoda pro zjišťování věku hornin. Bylo vypracováno přes čtyřicet různých metod, které se používají k dataci materiálů různého věku i složení. Zakládá se na srovnání obsahu radioaktivních izotopů a produktů jejich rozpadu s použitím známých poločasů rozpadu. Mezi nejčastější radiometrické metody datování věku hornin patří metody K-Ar a U-Pb, nebo v současnosti se rozvíjející metoda datování pomocí stop po štěpení U.\n"}
{"id": "1010931", "url": "https://cs.wikipedia.org/wiki?curid=1010931", "title": "Nakléřovská hornatina", "text": "Nakléřovská hornatina\n\nNakléřovská hornatina je geomorfologický okrsek náležící do Krušnohorské subprovincie, konkrétně do celku Krušné hory a jejich podcelku Loučenská hornatina. Ve starším členění byla označována jako \"Nakléřovská vrchovina\" s nejvyšším bodem na Komáří hůrce. Odděluje Krušné hory od Děčínské vrchoviny, a po směru hodinových ručiček sousedí od východu s okrsky: Sněžnická hornatina (celek Děčínská hornatina), Chabařovická pánev a Libouchecká brázda (celek Mostecká pánev) a Cínovecká hornatina (celek Krušné hory). Dále se dělí na podokrsky Telnická hornatina a Petrovická vrchovina. Jejím nejvyšším vrcholem je Rudný vrch (795,6 m n. m.) se stopami po hornické činnosti.\n\nTypickými horninami v okrsku jsou starohorní až prvohorní ortoruly a metagranodiority. Místy se však vyskytují také denudační zbytky vyzdvižených cenomanských pískovců, prachovců a slepenců.\n\nMá charakter členité vrchoviny se strukturně denudačním reliéfem s rozlehlými plošinami a strukturními vrchy. Typově ji lze rozdělit na dvě části: zvlněnou náhorní planinu bez výraznějších vrcholů a členitou oblast s prudkými svahy.\n\nNa území Nakléřovské hornatiny se nachází tři maloplošná chráněná území: přírodní rezervace Špičák u Krásného Lesa, Niva Olšového potoka a Černá louka. Velkou část rozlohy zaujímá také přírodní park Východní Krušné hory.\n\n"}
{"id": "1010933", "url": "https://cs.wikipedia.org/wiki?curid=1010933", "title": "Alfreton Town FC", "text": "Alfreton Town FC\n\nAlfreton Town FC (celým názvem: Alfreton Town Football Club) je anglický fotbalový klub, který sídlí ve městě Alfreton v nemetropolitním hrabství Derbyshire. Založen byl v roce 1959 po fúzi klubů Alfreton Miners Welfare a Alfreton United. Od sezóny 2015/16 hraje v National League North (6. nejvyšší soutěž).\n\nSvé domácí zápasy odehrává na stadionu North Street s kapacitou 3 600 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010936", "url": "https://cs.wikipedia.org/wiki?curid=1010936", "title": "Czech Open (šachy)", "text": "Czech Open (šachy)\n\nMezinárodní festival šachu a her Czech Open je každoroční festival turnajů v šachu, bridži, pokeru a dalších nejen deskových hrách, pořádaný v Pardubicích od roku 1990. Jeho hlavním dějištěm je zimní stadion Tipsport Arena. Pořadatelem festivalu je agentura Ave-Kontakt. Na jeho základech vznikla série šachových festivalů Czech Tour, které je klíčovou součástí.\n\nFestival vznikl jako šachový turnaj O pohár města Pardubice. Jeho první ročník v roce 1990 vyhrál Jan Votava. Následně se jmenoval podle hlavního partnera Trimex Open, ale postupně se akce rozrůstala o další šachové turnaje, ale také o další hry. Výrazně se prestiž turnaje zvýšila v roce 1993, kdy se konaly dva velké velmistrovské turnaje. V uzavřeném pro deset velmistrů zvítězil Alon Greenfeld z Izraele s 6 body z devíti partií, otevřený za účasti šesti velmistrů vyhrál tehdy ještě mezinárodní mistr Zbyněk Hráček. Turnaj tehdy navštívil i mistr světa Anatolij Karpov. V následujícím roce se uzavřeného turnaje zúčastnil dokonce i Alexej Širov, patřící do tehdy dosud úzkého kroužku hráčů s ELO nad 2700 bodů, v uzavřeném turnaji obsadil druhé místo za Jevgenijem Barejevem. Tehdy se uzavřený velmistrovský turnaj konal naposledy.\n\nV roce 1994 už se šachových turnajů účastnilo téměř 800 hráčů, a tak se festival o rok později musel přestěhovat na zimní stadion. Stoly se šachovnicemi zaplnily celý prostor mezi hokejovými mantinely. Hrálo se též pravidelně v sále kulturního domu Ideon.\n\nV roce 2001 pořadatelé Czech Open rozšířili své působení i do dalších měst v České republice a vznikl tak seriál Czech Tour.\n\nV roce 2002 se šachový festival poprvé rozrostl o další hry, nejprve o bridž a go. V roce 2004 se poprvé součástí Czech Open stalo i mistrovství Evropy amatérů, které se tam pak konalo až do roku 2012. Součástí festivalu bylo také mistrovství světa školních družstev v šachu (např. v roce 2006).\n\nKe dvaceti letům existence festivalu vyšla knížka autorů šachistů Lukáše Klímy a Sergeje Movsesjana \"Czech Open : Pardubický fenomén.\"\n\nV roce 2014 byl program rozvržen celkem do osmnácti dnů. Celkem se v jeho průběhu konalo pět otevřených turnajů v klasickém šachu, dále turnaje družstev, v rapid šachu, bleskovém šachu, bleskovém maratonu a netradičních šachových formách, jako jsou Fischerovy šachy, holanďany, Raindropchess nebo Polgár Superstar Chess. V programu dále byly následující hry: bridž, go, scrabble, poker, soutěže ve skládání Rubikovy kostky, mankala, různé formy dámy, backgammon, piškvorky, zatre, luštění křížovek, sudoku a kakuro a festival tzv. abstraktních her.\n\nOd počátků, kdy se hrál v roce 1990 otevřený turnaj v klasickém šachu ve dvou úrovních (turnaj A a B), se šachový program festivalu značně rozrostl. V letech 1993 a 1994 proběhly uzavřené velmistrovské turnaje, dál se součástí stal otevřený turnaj v rapid šachu nebo turnaj čtyřčlenných družstev. Oba později získaly status oficiálního otevřeného mistrovství České republiky, tj. nejlepší čeští hráči a česká družstva v nich získali tituly mistrů republiky. V průběhu festivalu se hrají také turnaje o titul mistra republiky ve Fischerových šachách, v tzv. holanďanech nebo v bleskovém maratonu.\n\nNejúspěšnějšími hráči hlavního otevřeného turnaje byli až do roku 2018 Vlastimil Babula, Ukrajinec Anton Korobov, Rumun Liviu-Dieter Nisipeanu a Sergej Movsesjan (za Gruzii a Arménii), kteří ho vyhráli dvakrát. V roce 2018 ale Movsesjan znovu zvítězil a stal se prvním trojnásobným vítězem Czech Open.\n\nMezi slavné hráče, kteří se turnajů festivalu aktivně zúčastnili, patří Alexej Širov, Sergej Movsesjan, David Navara, Viktor Láznička, Šachrijar Mameďjarov a další.\n\n\n\n"}
{"id": "1010937", "url": "https://cs.wikipedia.org/wiki?curid=1010937", "title": "Altrincham FC", "text": "Altrincham FC\n\nAltrincham FC (celým názvem: Altrincham Football Club) je anglický fotbalový klub, který sídlí ve městě Altrincham v metropolitním hrabství Greater Manchester. Založen byl v roce 1891 pod názvem Broadheath FC. Od sezóny 2018/19 hraje v National League North (6. nejvyšší soutěž).\n\nSvé domácí zápasy odehrává na stadionu Moss Lane s kapacitou 6 085 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010939", "url": "https://cs.wikipedia.org/wiki?curid=1010939", "title": "Barnet FC", "text": "Barnet FC\n\nBarnet FC (celým názvem: Barnet Football Club) je anglický fotbalový klub, který sídlí v severozápadním Londýně. Založen byl v roce 1888. Svůj současný název nese od roku 1919. Od sezóny 2018/19 hraje v National League (pátá nejvyšší soutěž v Anglii). Klubové barvy jsou zlatá a černá.\n\nSvé domácí zápasy odehrává na stadionu The Hive Stadium s kapacitou 6 205 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010940", "url": "https://cs.wikipedia.org/wiki?curid=1010940", "title": "La Carrera Panamericana", "text": "La Carrera Panamericana\n\nLa Carrera Panamericana je americký dokumentární film z roku 1992.\n\nJeho režisérem byl Ian McArthur a film zachycuje členy anglické rockové skupiny Pink Floyd, kytaristu Davida Gilmoura a bubeníka Nicka Masona při automobilovém závodě Carrera Panamericana v Mexiku. Gilmoura v jeho voze doprovázel manažer skupiny Pink Floyd Steve O'Rourke a Masona automobilový závodník Valentine Lindsay. Gilmourův vůz měl při závodě nehodu a nedokončil jej (Gilmour vyvázl bez vážnějších zranění, O'Rourke se zlomenou nohou), Mason se v celkovém pořadí umístil na šesté příčce.\n\nSkupina Pink Floyd rovněž nahrála hudbu k tomuto filmu. Nachází se zde jak starší („Signs of Life“, „Yet Another Movie“, „Sorrow“, „One Slip“, všechny z alba \"A Momentary Lapse of Reason\", a „Run Like Hell“ z alba \"The Wall\"), tak i nové skladby („Country Theme“, „Small Theme“, „Big Theme“, „Carrera Slow Blues“, „Mexico '78“ a „Pan Am Shuffle“). Pod novými písněmi je autorsky podepsán převážně Gilmour, ve dvou případech („Carrera Slow Blues“ a „Pan Am Shuffle“) pak i Mason a klávesista Richard Wright. Nové skladby byly nahrány v londýnském studiu Olympic Studios v listopadu roku 1991.\n\n"}
{"id": "1010941", "url": "https://cs.wikipedia.org/wiki?curid=1010941", "title": "Denis Baumgartner", "text": "Denis Baumgartner\n\nDenis Baumgartner (* 2. února 1998, Senica, Slovensko) je slovenský fotbalový záložník a mládežnický reprezentant, od roku 2014 hráč italského klubu UC Sampdoria, od léta 2017 na hostování v AS Livorno.\n\nSvoji fotbalovou kariéru začal v Senici. Od 26. 2. 2014 byl na testech v italském Juventusu Turín. Od roku 2013 nastupoval v 15 letech za dorost do 17 let a 21. února 2014 vyhrál anketu o nejlepšího sportovce města roku 2013 v kolektivní kategorii mladší dorostenci U-17. Před ročníkem 2014/15 (29. 7. 2014) přestoupil za nespecifikovanou částku do italského klubu UC Sampdoria, kde podepsal tříletý kontrakt. V mužstvu působil v mládežnickém týmu hrajícím italskou mládežnickou ligu Primavera.\n\nKoncem srpna 2017 odešel ze Sampdorie na hostování do třetiligového italského klubu AS Livorno.\n\nBaumgartner je mládežnickým reprezentantem Slovenska.\nOd roku 2013 byl členem slovenské reprezentace do 16 let. Poté reprezentoval vlast v kategoriích U17, U8 a U19.\n\n"}
{"id": "1010942", "url": "https://cs.wikipedia.org/wiki?curid=1010942", "title": "Braintree Town FC", "text": "Braintree Town FC\n\nBraintree Town FC (celým názvem: Braintree Town Football Club) je anglický fotbalový klub, který sídlí ve městě Braintree v nemetropolitním hrabství Essex. Založen byl v roce 1898 pod názvem Manor Works FC. Od sezóny 2018/19 hraje v National League (5. nejvyšší soutěž).\n\nSvé domácí zápasy odehrává na stadionu Cressing Road s kapacitou 4 202 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010943", "url": "https://cs.wikipedia.org/wiki?curid=1010943", "title": "Mlhovina Srdce", "text": "Mlhovina Srdce\n\nMlhovina Srdce (IC 1805) je emisní mlhovina v souhvězdí Kasiopeji vzdálená od Země 6 150 ly. Mlhovina obsahuje ionizovaný vodík, na jejím okraji se také nachází menší otevřená hvězdokupa známá jako Mellote 15.\n\n"}
{"id": "1010944", "url": "https://cs.wikipedia.org/wiki?curid=1010944", "title": "Petrovický potok", "text": "Petrovický potok\n\nPetrovický potok je jméno, které nese několik vodních toků, mimo jiné:\n"}
{"id": "1010947", "url": "https://cs.wikipedia.org/wiki?curid=1010947", "title": "Smash Your Head Against the Wall", "text": "Smash Your Head Against the Wall\n\nSmash Your Head Against the Wall je debutové sólové album Johna Entwistlea, který byl baskytarisou anglické rockové kapely The Who. Ve Spojeném království bylo vydáno společností Track Records a ve Spojených státech Decca Records. Bylo to vůbec první sólové album jakéhokoliv člena The Who.\n\nAutorem všech skladeb je John Entwistle.\n\n"}
{"id": "1010948", "url": "https://cs.wikipedia.org/wiki?curid=1010948", "title": "Dominik Malý", "text": "Dominik Malý\n\nDominik Malý (* 24. ledna 1996, Dunajská Streda) je slovenský fotbalový záložník či obránce, od července 2014 působící v A-týmu FK Senica.\n\nSvoji fotbalovou kariéru začal v FC DAC 1904 Dunajská Streda, odkud v průběhu mládeže zamířil do Senice. 21. února 2014 vyhrál anketu o nejlepšího sportovce města roku 2013 v kolektivní kategorii mladší dorostenci U-17.\n\nPřed ročníkem 2014/15 se propracoval do prvního mužstva. Ve slovenské nejvyšší soutěži debutoval v ligovém utkání 3. října 2014 proti FK Dukla Banská Bystrica (výhra Senice 3:2), když v 90+1. minutě vystřídal Tomáše Kóňu. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U-19.\n\nV létě 2015 přestoupil do Slovanu Bratislava.\n\n"}
{"id": "1010949", "url": "https://cs.wikipedia.org/wiki?curid=1010949", "title": "Chester FC", "text": "Chester FC\n\nChester FC (celým názvem: Chester Football Club) je anglický fotbalový klub, který sídlí ve městě Chester v nemetropolitním hrabství Cheshire. Založen byl v roce 2010 po krachu původního Chester City FC. Ve sportovní terminologii se tak jedná o tzv. Phoenix club. Od sezóny 2013/14 hraje v National League North (6. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Deva Stadium s kapacitou 5 376 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010950", "url": "https://cs.wikipedia.org/wiki?curid=1010950", "title": "Whistle Rymes", "text": "Whistle Rymes\n\nWhistle Rymes je druhé sólové album Johna Entwistlea.\n\nAutorem všech skladeb je John Entwistle.\n"}
{"id": "1010951", "url": "https://cs.wikipedia.org/wiki?curid=1010951", "title": "Petrovický potok (přítok Olšového potoka)", "text": "Petrovický potok (přítok Olšového potoka)\n\nPetrovický potok je potok v okrese Ústí nad Labem v Ústeckém kraji v České republice. Je 7,58 kilometru dlouhý a pramení v Krušných horách u osady Panenská v nadmořské výšce 680,5 metrů. Jde o levostranný přítok Olšového potoka, do něhož se vlévá na česko-německé státní hranici u obce Petrovice v nadmořské výšce 413,27 metrů.\n\nPlocha povodí Petrovického potoka činí 8,18 km a nachází se v něm 2 vodní plochy o celkové rozloze 0,3 hektaru. Potok tvoří vodní útvar „Petrovický potok/Bahra po soutok s tokem Gottleuba“. Jeho správcem je státní podnik Povodí Ohře.\n\n"}
{"id": "1010952", "url": "https://cs.wikipedia.org/wiki?curid=1010952", "title": "Dartford FC", "text": "Dartford FC\n\nDartford FC (celým názvem: Dartford Football Club) je anglický fotbalový klub, který sídlí ve městě Dartford v nemetropolitním hrabství Kent. Založen byl v roce 1888. Od sezóny 2015/16 hraje v National League South (šestá nejvyšší soutěž v Anglii). Klubové barvy jsou černá a bílá.\n\nSvé domácí zápasy odehrává na stadionu Princes Park s kapacitou 4 100 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010954", "url": "https://cs.wikipedia.org/wiki?curid=1010954", "title": "Ladislav Trpkoš", "text": "Ladislav Trpkoš\n\nLadislav Trpkoš (17. ledna 1915 Vysoké Mýto – 30. listopadu 2004) byl československý basketbalista. V místě jeho rodiště se hrálo v roce 1897 první basketbalové utkání na pozdějším území naší republiky. S otcem se přestěhoval do Prahy, kde absolvoval školní docházku, ve 12 letech začal hrát basketbal a 20 let byl hráčem Uncas Praha, se kterým získal čtyři tituly mistra republiky a dvě druhá místa v ligové soutěži.\n\nČeskoslovensko reprezentoval na dvou letních olympijských hrách 1936 v Berlíně a 1948 v Londýně, kde byl vlajkonošem československé sportovní výpravy a s národním týmem skončil v olympijské basketbalové soutěži na 7. místě. S reprezentačním družstvem získal zlaté medaile v roce 1946 na evropském šampionátu v Ženevě a o rok později na šampionátu v Praze stříbrné medaile za umístění na druhém místě. Celkem odehrál za československou basketbalovou reprezentaci 52 zápasů v letech 1932–1948 a patřil k nejlepším hráčům Evropy. V anketě o nejlepšího českého basketbalistu dvacátého století skončil na 9. místě.,\n\nPo skončení basketbalové hráčské kariéry byl 3 sezóny v letech 1954–1957 trenérem ligového družstva mužů Slavia ITVS Praha.\n\nByl také hráčem házené a s týmem SK Slavia Praha vyhrál v roce 1942 mistrovství republiky v národní házené.\nV roce 2004 byl uveden do Síně slávy českého basketbalu.\n\nJe autorem Knih z oboru nákladních automobilů.\n\n\n\n\n\n"}
{"id": "1010955", "url": "https://cs.wikipedia.org/wiki?curid=1010955", "title": "James Guthrie (producent)", "text": "James Guthrie (producent)\n\nJames Guthrie (* 14. listopadu 1953) je anglický hudební producent a zvukový inženýr.\n\nSvou kariéru zahájil v roce 1973 v londýnském studiu Mayfair Studios. V roce 1978 zahájil spolupráci s rockovou skupinou Pink Floyd na jejím albu \"The Wall\"; za svou práci na této nahrávce byl Guthrie oceněn cenou Grammy. Roku 1983 se skupina s Guthriem sešla také na albu \"The Final Cut\". Pro skupinu v pozdějších letech také remasteroval několik jejích starších alb, pracoval s ní na různých koncertních albech či sólových projektech jejích členů. Během své kariéry spolupracoval i s dalšími skupinami, mezi které patří například Judas Priest, Strawbs, Queensrÿche a Toto.\n\n"}
{"id": "1010956", "url": "https://cs.wikipedia.org/wiki?curid=1010956", "title": "Zalužanský potok", "text": "Zalužanský potok\n\nZalužanský potok je potok v okresech Teplice a Ústí nad Labem v Ústeckém kraji v České republice. Je 10,4 kilometrů dlouhý a pramení v Krušných horách, asi kilometr západně od města Krupka, v nadmořské výšce 449,2 metrů. Jde o pravostranný přítok Ždírnického potoka, do něhož se vlévá na jeho 5,9 říčním kilometru ve městě Chabařovice v nadmořské výšce 175,46 metrů.\n\nPlocha povodí Zalužanského potoka činí 71,66 km a nachází se v něm 61 vodních ploch o celkové rozloze 231,31 hektarů (největší je jezero Milada). Potok samotný má množství přítoků, z nichž největší je Modlanský potok.\n\nPotok tvoří vodní útvar „Zalužanský potok po ústí do toku Ždírnický potok“. Jeho správcem je státní podnik Povodí Ohře.\n\n"}
{"id": "1010957", "url": "https://cs.wikipedia.org/wiki?curid=1010957", "title": "James Guthrie", "text": "James Guthrie\n\nJméno a příjmení James Guthrie nosí více různých osob:\n\n"}
{"id": "1010958", "url": "https://cs.wikipedia.org/wiki?curid=1010958", "title": "Rigor Mortis Sets In", "text": "Rigor Mortis Sets In\n\nRigor Mortis Sets In je třetí sólové album Johna Entwistlea. Ve Spojených státech bylo vydáno pod názvem John Entwistle's Rigor Mortis Sets In.\n\nAutorem skladeb je John Entwistle, pokud není uvedeno jinak.\n"}
{"id": "1010960", "url": "https://cs.wikipedia.org/wiki?curid=1010960", "title": "Dover Athletic FC", "text": "Dover Athletic FC\n\nDover Athletic FC (celým názvem: Dover Athletic Football Club) je anglický fotbalový klub, který sídlí ve městě Dover v nemetropolitním hrabství Kent. Založen byl v roce 1983 po zániku původního Dover FC. Od sezóny 2014/15 hraje v National League (pátá nejvyšší soutěž v Anglii). Klubové barvy jsou bílá a černá.\n\nSvé domácí zápasy odehrává na stadionu Crabble Athletic Ground s kapacitou 5 745 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1010963", "url": "https://cs.wikipedia.org/wiki?curid=1010963", "title": "Josef Křepela", "text": "Josef Křepela\n\nČeskoslovensko reprezentoval na mistrovství Evropy v basketbale mužů 1946 v Ženevě a na letních olympijských hrách 1948 v Londýně, kde s národním týmem skončil v olympijské basketbalové soutěži na 7. místě. S reprezentačním družstvem získal zlaté medaile v roce 1946 na evropském šampionátu, kde byl nejlepšísm střelcem reprezentačního družstva a ve finálovém zápase s Itálií (34:32) zaznamenal 15 bodů., Byl nejlepším hráčem (MVP) Mistrovství Evropy 1946. Je zařazen na čestné listině mistrů sportu.\n\nPo skončení basketbalové kariéry byl novinářem.\n\n\n\n"}
{"id": "1010965", "url": "https://cs.wikipedia.org/wiki?curid=1010965", "title": "Jimmy Rogers", "text": "Jimmy Rogers\n\nJimmy Rogers (3. června 1924 – 19. prosince 1997) byl chicagský bluesový zpěvák, kytarista a hráč na harmoniku. známý především díky spolupráci s kapelou Muddyho Waterse.\n\n"}
{"id": "1010966", "url": "https://cs.wikipedia.org/wiki?curid=1010966", "title": "Martin Glover", "text": "Martin Glover\n\nMartin Glover (* 27. prosince 1960), jinak zvaný Youth nebo Orion, je britský hudebník a hudební producent, baskytarista post-punkové skupiny Killing Joke a člen experimentálního dua The Fireman.\n\nV mládí používal přezdívku Pig Youth, která vznikla podle jamajského diskžokeje Big Youthe, jenž byl na konci 70. let populární mezi londýnskými punkovými skupinami. Na přelomu let 1978 a 1979 se krátce po založení skupiny Killing Joke stal jejím členem, kde na pozici baskytaristy působí s několika přestávkami doposud. V letech 1982–1986 vedl svoji vlastní skupinu s názvem Brilliant, jež vznikla v důsledku sporů mezi hudebníky Killing Joke. Od roku 1993 spolupracuje s Paulem McCartneym v experimentálním duu The Fireman. Působí také jako hudební producent, produkoval alba různých interpretů, jako jsou např. Beth Orton, The Cult, The Orb, Echo & the Bunnymen, The Futureheads, Crowded House, The Verve a další. V roce 2014 se podílel na produkci alba \"The Endless River\" skupiny Pink Floyd.\n\n"}
{"id": "1010969", "url": "https://cs.wikipedia.org/wiki?curid=1010969", "title": "Žlázy (pokrm)", "text": "Žlázy (pokrm)\n\nŽlázy (\"testes\") je označení pro varlata samců hospodářských zvířat (býci, hřebci, vepři, skopci, kozli, klokani, kohouti, krocani, pštrosi) požívaná jako potravina. Získávají se z jedinců určených ke kastraci (tradičně na přelomu jara a léta, ale mražená jsou k dostání celoročně). V tradiční asijské medicíně je toto jídlo pokládáno za afrodiziakum. Žlázy jsou spolu s vnitřnostmi zařazovány do kategorie droby.\n\nŽlázy se před finální úpravou zbaví blány a očistí, někdy se také pro zjemnění namáčejí do mléka. Pak se restují, dusí nebo vaří ve vodě s octem. Vzhledem k jemné chuti se nedoporučuje moc kořenit. Býčí žlázy smažené v trojobalu a podávané s ostrou omáčkou jsou v USA známé jako \"Rocky Mountain Oysters\" („ústřice ze Skalistých hor“). Na Středozápadě se pořádají populární akce spojené s touto specialitou, tzv. \"Testicle Festivals\". V řecké kuchyni jsou oblíbenou pochoutkou grilované jehněčí žlázy. Konzumace žláz je běžná i na Blízkém Východě nebo v Srbsku: kuchař Ljubomir Erović napsal specializovanou kuchařku, ve městě Gornji Milanovac se konají mistrovství světa v přípravě žláz.\n\n"}
{"id": "1010970", "url": "https://cs.wikipedia.org/wiki?curid=1010970", "title": "Federico Fernández", "text": "Federico Fernández\n\nFederico Fernández (* 21. února 1989, Tres Algarrobos, Argentina) je argentinský fotbalový obránce a reprezentant, v současnosti působí ve velšském klubu Swansea City AFC hrajícím anglickou Premier League. Hraje na postu stopera (středního obránce).\n\nV Argentině hrál za Estudiantes de La Plata. V lednu 2011 odešel do Evropy do italského klubu SSC Neapol. Jarní část sezony 2012/13 strávil na hostování ve španělském celku Getafe CF.\n\nV srpnu 2014 přestoupil z Neapole do  velšského klubu Swansea City AFC hrajícího anglickou Premier League. Podepsal smlouvu na 4 roky.\n\nFederico Fernández debutoval v národním týmu Argentiny 20. dubna 2011 proti Ekvádoru.\n\nTrenér Alejandro Sabella jej vzal na Mistrovství světa 2014 v Brazílii. S týmem získal stříbrné medaile. Na šampionátu odehrál všechny tři zápasy v základní skupině F a osmifinále se Švýcarskem.\n\n"}
{"id": "1010971", "url": "https://cs.wikipedia.org/wiki?curid=1010971", "title": "Vital z Assisi", "text": "Vital z Assisi\n\nSv. Vital z Assisi (1295, Bastia Umbra – 31. května 1370, Assisi) byl italský řeholník a poustevník.\nNarodil se roku 1295 v Bastia Umbra. Poté, co strávil své mládí lupičstvím a ohavnými činy, začal s pokáním a snažil se ho uskutečnit poutí do nejvýznamnějších křesťanských svatyní, a to v Itálii, ve Francii a ve Španělsku.\n\nVrátil se do Umbrie, kde měl sen, v němž viděl Svatého Benedikta z Nursie, který ho pozval, aby následoval jeho řeholi, a ukázal mu poustevnu, která by měla být na pobřeží hory Subasio v Assisi, v blízkosti benediktinského opatství. Vskutku vstoupil v tomto klášteře do Řádu svatého Benedikta a opatem mu byla udělena poustevna \"locum S. Mariae de Viole\", kde strávil zbytek svého života v naprosté chudobě, oblékaný v hadrech; jeho jediným majetkem byla nádoba, která sloužila k nabírání vody z nedalekého zdroje.\n\nV poustevně Santa Maria di Viole, zůstal 20 let až do své smrti 31. května 1370 ve věku 75 let a zde byl také pohřben. Sláva o jeho svatosti se rychle rozšířila po celé zemi a přičítá se mu mnoho zázraků. Nad jeho hrobem byl postaven jemu zasvěcený kostel.\n\nV tomto kostele zůstalo jeho tělo do 19. září 1586, kdy mons. Giovanni Battista Brugnatelli, biskup Assisi (1577 - 1591), jej dal přemístit do Katedrály Svatého Rufina, kde postavil jemu zasvěcený oltář.\n\nRoku 2001 byly ostatky přeneseny do kostela Svatého Vitala poustevníka ve Viole (Assisi).\n\nSvatý Vital je vzýván při léčení chorob pohlavních orgánů a močového měchýře.\n\n"}
{"id": "1010972", "url": "https://cs.wikipedia.org/wiki?curid=1010972", "title": "Valerij Heletej", "text": "Valerij Heletej\n\nValerij Viktorovyč Heletej ( ; * 28. srpna 1967 Verchnij Koropec, Mukačevský rajón, Zakarpatská oblast) je ukrajinský generálplukovník a v roce 2014 ministr obrany Ukrajiny v první vládě Arsenije Jaceňuka. Do funkce byl jmenován v průběhu války na východní Ukrajině a nahradil v ní Mychajla Kovala. Rezignoval 14. října 2014, když byl kritizován za slabou podporu jednotek v bitvě o Ilovajsk.\n\nV letech 2007 až 2009 byl ředitelem Úřadu státní ochranky Ukrajiny a do stejné funkce ho znovu jmenoval 2. března 2014 v průběhu proruských nepokojů prozatímní prezident Oleksandr Turčynov. O pár měsíců později navrhl prezident Petro Porošenko Heleteje 2. července do funkce ministra obrany a 3. července tento návrh schválil ukrajinský parlament, přičemž \"pro\" hlasovalo 260 poslanců. Heletej následně v proslovu v parlamentu slíbil, že získá pro Ukrajinu zpět Krym, který anektovalo Rusko v březnu po kontroverzním referendu.\n\nNa funkci ministra obrany rezignoval 14. října 2014, když byl kritizován za masakr u Ilovajsku. Armáda podle kritiků neposkytla dostatečnou podporu obklíčeným vojákům.\n"}
{"id": "1010974", "url": "https://cs.wikipedia.org/wiki?curid=1010974", "title": "JQuery Mobile", "text": "JQuery Mobile\n\njQuery Mobile je aplikační framework určný pro mobilní aplikace. Je napsán v JavaScriptu a optimalizován pro dotyková zařízení. Vyvíjí jej Projekt jQuery ( ), který stojí mimo jiné též za frameworky jQuery a jQuery UI.\n\n\n\n\n"}
{"id": "1010975", "url": "https://cs.wikipedia.org/wiki?curid=1010975", "title": "Delta Okavanga", "text": "Delta Okavanga\n\nDelta řeky Okavango je rozsáhlá bezodtoká oblast v severozápadní části Botswany nedaleko města Maun. Řeka Okavango zde vytváří vnitrozemskou deltu, která má v době nejvyššího stavu vody (od června do srpna) rozlohu okolo 15 000 km² a je oázou v okolní poušti.\n\nPůvodně se Okavango vlévalo do rozsáhlého jezera Makgadikgadi, které však v důsledku klimatických změn zhruba před deseti tisíci lety vyschlo a zbylo z něj jen pár menších vodních ploch, jako je např. Ngami. Vody Okavanga tak narážejí na rozpálenou poušť Kalahari a postupně se vypařují, přičemž tvoří labyrint kanálů a ostrůvků. Největším je Chief’s Island. Jde o bažinu, jejíž hloubka nepřesahuje dva metry. Teploty v létě dosahují až 40 °C. Ve východní části delty se nachází národní park Moremi Game Reserve.\n\nTypickou rostlinou oblasti je šáchor papírodárný. Ze zvěře, která se do delty stahuje za vodou, je nejrozšířenější voduška červená (odhadem až šedesát tisíc kusů). Dále zde žije slon africký, lev katanžský, hyena čabraková, pes hyenovitý, hroch obojživelný, buvol africký, sitatunga, antilopa skákavá, zebra stepní, pavián čakma, orel jasnohlasý, orlovec říční, ibis posvátný a krokodýl nilský. Ichtyofaunu tvoří například afrotetra botswanská nebo keříčkovec červenolemý.\n\nV okolí delty žijí bantuské kmeny Hambukushu, Dceriku a Wayeyi (Bayei, Bayeyi, Yei) a křovácké kmeny Bugakhwe a ǁanikhwe.\n\nJihoafrický filmař Rick Lomba natočil v roce 1986 dokument \"Konec ráje\", v němž varuje před rostoucím hospodářským využíváním oblasti, které ohrožuje zdejší unikátní ekosystém.\n\nV únoru 2013 byla delta Okavanga uvedena jako jeden ze sedmi přírodních divů Afriky a v červnu 2014 ji UNESCO na zasedání v Dauhá zařadilo jako tisící položku na Seznam světového dědictví.\n\n"}
{"id": "1010976", "url": "https://cs.wikipedia.org/wiki?curid=1010976", "title": "PFK Šachtar Sverdlovsk", "text": "PFK Šachtar Sverdlovsk\n\nPFK Šachtar Sverdlovsk (ukrajinsky: Футбольний клуб «Шахтар» Свердловськ) byl ukrajinský fotbalový klub sídlící ve městě Sverdlovsk. Klub byl založen v roce 1939. V roce 2014 byl klub z důvodů nepokojů v Donbassu vyloučen z ukrajinské asociace a následně rozpuštěn.\n\nSvé domácí zápasy odehrával na stadionu N.I. Horiuškina s kapacitou 10 000 diváků.\n\nZdroj: \n\n\nZdroj: \n\n"}
{"id": "1010977", "url": "https://cs.wikipedia.org/wiki?curid=1010977", "title": "Augusto Fernández", "text": "Augusto Fernández\n\nAugusto Matías Fernández (* 10. dubna 1986, Pergamino, Buenos Aires, Argentina) je argentinský fotbalový záložník a reprezentant, v současnosti působí v klubu Atlético Madrid. Hraje na křídle.\n\nV Argentině hrál nejprve za CA River Plate. V srpnu 2009 odešel do francouzského AS Saint-Étienne, kde působil jen jednu sezonu. Pak se vrátil do Argentiny, tentokrát do klubu CA Vélez Sarsfield. V srpnu 2012 zamířil opět do Evropy do španělského celku Celta de Vigo. V lednu 2016 se stal hráčem klubu Atlético Madrid.\n\nAugusto Fernández debutoval v národním A-týmu Argentiny v roce 2011.\n\nTrenér Alejandro Sabella jej vzal na Mistrovství světa 2014 v Brazílii. S týmem získal stříbrné medaile.\n\n"}
{"id": "1010979", "url": "https://cs.wikipedia.org/wiki?curid=1010979", "title": "FK Avanhard Kramatorsk", "text": "FK Avanhard Kramatorsk\n\nFK Avanhard Kramatorsk (ukrajinsky: Футбольний клуб «Авангард» Краматорськ) je ukrajinský fotbalový klub sídlící ve městě Kramatorsk. Klub byl založen v roce 1955. V roce 2014 byl klub z důvodů nepokojů v Donbassu vyloučen z ukrajinské asociace a následně dočasně rozpuštěn. Obnoven byl v roce 2015 po ukončení bojů v oblasti samotného města.\n\nSvé domácí zápasy klub odehrává na stadionu Avanhard s kapacitou 4 000 diváků.\n\nZdroj: \n\n\nZdroj: \n\n"}
{"id": "1010980", "url": "https://cs.wikipedia.org/wiki?curid=1010980", "title": "Svatá Petronila", "text": "Svatá Petronila\n\nSvatá Petronila (1. století, Galilea – 1. století, Řím) je křesťanská mučednice a podle tradice dcera Svatého Petra apoštola.\n\nNarodila se v 1. století v Galilei. Jako u jiných svatých z prvního století není o ní moc známo. Podle tradice byla dcerou Svatého Petra. Spolehlivou informací je, že byla mučednicí, je to napsáno na fresce ze 4. století v Domitilliných katakombách v Římě. Tato freska, která je dnes nejstarší freska křesťanství, nachází se v apsidě baziliky postavené papežem Siriciem mezi lety 390 a 395, v Domitilliných katakombách na via Ardeatina. V této fresce je zapsáno \"Petronella Mart.\"\n\nSarkofág v němž jsou uloženy ostatky světice, byl roku 757 přesunut papežem Pavlem I. do vatikánské baziliky kde se nachází do dnes.\n\nKarel Veliký roku 800 navštívil kapli, kde se nacházelo její tělo a modlil se uní. Traduje se že Petronila byla dcerou svatého Petra, ačkoli není žádný důkaz ani svědectví, které potvrzují tuto skutečnost; možná je to pro podobnost jmen Petr a Petronila. V důsledku tohoto předpokladu si Francie, přijala tuto mučednici za svou patronku: Francie je první dcera církve, jako Petronila byla dcerou prvního nadřízeného církve.\n\nJejí svátek v katolické církvi je oslavován 31. května.\n\nJe považována za patronku těchto italských obcí:\n\nJe jí také zasvěcen kostel v San Vito al Tagliamento.\n\n"}
{"id": "1010981", "url": "https://cs.wikipedia.org/wiki?curid=1010981", "title": "Západní Panama", "text": "Západní Panama\n\nProvincie Západní Panama ( \"Provincia de Panamá Oeste\") je jedna z 10 panamských provincií. Nachází se ve středu státu na pobřeží Panamského zálivu. Zabírá 3,88 % rozlohy celé Panamy a žije zde 13,6 % panamské populace. Do 31. 12. 2013 bylo území provincie (5 distriktů: Arraiján, Capira, Chame, La Chorrera a San Carlos) součástí provincii Panama. Západní Panama vznikla vyčleněním území západně od Panamského průplavu do samostatné provincie.\n\nProvincie je dále dělena na 5 distriktů (od roku 2014):\n"}
{"id": "1010982", "url": "https://cs.wikipedia.org/wiki?curid=1010982", "title": "Kališník žebernatý", "text": "Kališník žebernatý\n\nKališník žebernatý neboli kališník kosťovitý či chřapáč žebernatý (\"Helvella costifera\" ) je vzácná vřeckovýtrusá houba, která vyrůstá nejčastěji na živných substrátech vápencového podloží na přelomu jara a léta.\n\n\n\nPlodnice 20-70 milimetrů široké, pohárovité, se stopkou. Hymenium světle šedé až šedohnědé. Vnější strana strana je v horních partiích zbarvena stejně jako hymenium, níže má krémové až bělavé odstíny. Od krátké bělavé stopky zhruba do poloviny výšky plodnice vybíhají výrazná žebra, která mají zaoblené hrany.\n\nVýtrusy mají elipsovitý tvar, dosahují 15-19 × 10-13 μm.\n\nRoste na humózních, obvykle vápenitých půdách. Preferuje stinná vlhčí stanoviště. Vyskytuje se v listnatých i jehličnatých lesích, ale také na člověkem ovlivněných stanovištích jako jsou zahrady, parky nebo okraje cest. Fruktifikuje od května do září, nejvíce v období června až července.\n\nV rámci chráněných území České republiky byl chřapáč rýhonohý nalezen mimo jiné na následujících lokalitách:\n\n\nMůže být zaměněn za podobné druhy chřapáčů (kališníků), především za běžnější kališník obecný (\"Helvella acetabulum\"), který se vyskytuje spíše v květnu, mívá hnědookrové odstíny a méně vystouplá (ale ostřejší) žebra na třeni, která zpravidla nevystupují nad 1/2 výšky kalichu. Na podobných stanovištích s vápenatým podložím se vyskytuje také chřapáč Quéletův (\"Helvella queleti\"), který se liší tenkým vyšším třeněm a nepřítomností žeber na kalichu.\n\nChřapáč žebernatý je veden v Červeném seznamu hub České republiky jako kriticky ohrožený druh (CR).\n\n"}
{"id": "1010990", "url": "https://cs.wikipedia.org/wiki?curid=1010990", "title": "Petronela", "text": "Petronela\n\nPetronela je ženské křestní jméno latinského původu. Svátek v České republice i na Slovensku má 31. května. Na tento den připadá v katolické církvi svátek svaté Petronily.\n\n"}
{"id": "1010991", "url": "https://cs.wikipedia.org/wiki?curid=1010991", "title": "Marc Wilmots", "text": "Marc Wilmots\n\nMarc Robert Wilmots (* 22. února 1969, Dongelberg, Belgie) je bývalý belgický fotbalový záložník či útočník a reprezentant, a současný fotbalový trenér. V letech 2012–2016 vedl belgický národní tým. Od roku 2019 vede fotbalovou reprezentaci Íránu.\n\nÚčastník čtyř světových šampionátů jako hráč (1990, 1994, 1998 a 2002) a jednoho jako trenér (2014).\n\nPo ukončení hráčské kariéry vstoupil záhy i do politiky. Byl zvolen v roce 2003 do belgického senátu za liberální stranu Mouvement réformateur. Strávil zde dva roky. Poté se orientoval opět na trenéřinu.\n\nWilmots hrál nejprve v Belgii profesionálně za kluby K. Sint-Truidense, KV Mechelen a Standard Lutych. V letech 1996–2003 hrál v německém FC Schalke 04 s výjimkou sezony 2000/01, kdy působil ve francouzském Girondins Bordeaux.\n\nS KV Mechelen vyhrál v roce 1988 Superpohár UEFA po celkové výhře nad nizozemským PSV Eindhoven. a v sezoně 1988/89 domácí ligový titul. Se Standardem Lutych získal v sezoně 1992/93 prvenství v belgickém poháru po finálové výhře 2:0 nad R. Charleroi SC. Úspěchy zažil i se Schalke 04, vyhrál s ním Pohár UEFA 1996/97 a v sezoně 2001/02 DFB-Pokal.\n\nMarc Wilmots působil v mládežnických reprezentacích Belgie U19 a U21.\n\nV A-mužstvu Belgie debutoval 26. května 1990 v utkání proti národnímu týmu Rumunska (remíza 2:2). Celkem odehrál v národním týmu 70 utkání a vstřelil 29 gólů dle Belgické fotbalové asociace. Fotbalové databáze (např. National Football Teams nebo Footballdatabase.eu evidují pouze 28 gólů, rozdíl je v utkání 2. června 2001 proti Lotyšsku, kde padl jeden vlastní gól Lotyšů, který Belgická fotbalová asociace připisuje Wilmotsovi.\n\nZúčastnil se čtyř světových šampionátů - MS 1990 v Itálii (nevyužitý náhradník), 1994 v USA, 1998 ve Francii a 2002 v Japonsku a Jižní Koreji.\n\nHrál i na EURU 2000, které Belgie pořádala společně s Nizozemskem.\n\nS trenéřinou začal v roce 2002 jako dočasný kouč FC Schalke 04. Poté vedl belgický K. Sint-Truidense VV. V letech 2009–2012 byl asistentem u belgického A-mužstva.\n\nBelgický národní tým převzal v květnu 2012. Belgii vyrostla silná generace hráčů (např. Eden Hazard, Jan Vertonghen, Vincent Kompany, Romelu Lukaku, Kevin Mirallas a další) a Wilmotsovi se podařilo dovést je na Mistrovství světa 2014 v Brazílii z prvního místa evropské kvalifikační skupiny A. S mundialem se Belgie rozloučila čtvrtfinálovou porážkou 0:1 s Argentinou.\n\nV roce 2017, v březnu, byl jmenován trenérem reprezentace Pobřeží slonoviny. Podepsal dvouletý kontrakt, přičemž jeho cílem bylo dovést africký tým na světový šampionát v roce 2018.\nTo se mu nepodařilo, což vedlo k jeho odvolání v listopadu 2017.\n\nV květnu 2019 se stal koučem reprezentace Íránu, podepsal smlouvu na tři roky.\n\n"}
{"id": "1010992", "url": "https://cs.wikipedia.org/wiki?curid=1010992", "title": "Bánov (okres Nové Zámky)", "text": "Bánov (okres Nové Zámky)\n\nBánov je obec na Slovensku v okrese Nové Zámky. V roce 2013 zde žilo 3 720 obyvatel. První písemná zmínka o Bánovu se nachází na Zoborské listině z roku 1113.\n\nObec leží v rovinné části Podunajské nížiny, mezi městy Nové Zámky a Šurany. Obcí protéká řeka Nitra.\n\nVětšina obyvatelstva je slovenské národnosti. Obyvatelstvo se většinově hlásilo ke slovenské národnosti i v období silné maďarizace na přelomu 19. a 20. století.\n\nV obci je římskokatolický kostel sv. Michaela archanděla z roku 1842.\n\n\n"}
{"id": "1010994", "url": "https://cs.wikipedia.org/wiki?curid=1010994", "title": "Erwin Pröll", "text": "Erwin Pröll\n\nErwin Pröll (24. prosince 1946 Radlbrun) je bývalý zemský hejtman rakouské spolkové země Dolní Rakousy.\n\nNarodil se ve vinařské rodině. Po maturitě a základní vojenské službě studoval na Zemědělské univerzitě ve Vídni. Ještě před promocí nastoupil v roce 1972 do rakouského Svazu sedláků a stal se referentem hospodářské politiky. \n\nJiž ve věku 33 let byl zvolen do zemské vlády a od roku 1981 byl náměstkem hejtmana. V roce 1991 se stal místopředsedou strany ÖVP a 20. října 1992 byl zvolen dolnorakouským hejtmanem. Od roku 1992 je také zemským dolnorakouským předsedou strany ÖVP. Do funkce dolnorakouského hejtmana byl opakovaně zvolen po následujících zemských volbách na konci 20. století a v prvních letech 21. století. V zemské vládě měl na starosti oblast zahraničních vztahů, dopravy, kultura, styku s veřejností a personální politiku. Funkci opustil 19. dubna 2017, kdy ho vystřídala jeho stranická kolegyně Johanna Miklová-Leitnerová.\n\nJe ženatý a má 4 děti. \n"}
{"id": "1010996", "url": "https://cs.wikipedia.org/wiki?curid=1010996", "title": "Haakon Maurice Chevalier", "text": "Haakon Maurice Chevalier\n\nHaakon Maurice Chevalier (10. září 1901, Lakewood, New Jersey, USA – 4. července 1985, Paříž) byl americký spisovatel, překladatel a profesor francouzské literatury na univerzitě v Berkeley. \n\nJeho matka byla Norka, otec Francouz, a proto strávil část dětství v Evropě. Jako překladatel z francouzštiny byl aktivní v oblasti kulturních styků mezi USA a Francií, působil také jako tlumočník na Norimberském procesu. \nJeho přátelství s jaderným fyzikem Robertem Oppenheimerem je námětem románu \"Muž, který chtěl být bohem\" (The Man Who Would Be God, 1959), který vyšel v Praze v roce 1963.\n\n\n"}
{"id": "1010997", "url": "https://cs.wikipedia.org/wiki?curid=1010997", "title": "Petr Beneš", "text": "Petr Beneš\n\nJméno a příjmení Petr Beneš má více nositelů:\n\n"}
{"id": "1010998", "url": "https://cs.wikipedia.org/wiki?curid=1010998", "title": "Novopskov", "text": "Novopskov\n\nNovopskov (ukrajinsky i rusky \"\") je sídlo městského typu v Luhanské oblasti na Ukrajině. Leží u ústí Kamjanky do Ajdaru ve vzdálenosti 130 kilometrů na sever od Luhanska, správního střediska celé oblasti. V roce 2013 v něm žilo bezmála devět tisíc obyvatel.\n\nNejbližší nádraží je 34 kilometrů jižně ve Starobilsku.\n\nNovopskov byl založen v polovině 17. století ruskými a ukrajinskými rolníky uprchlými z nevolnictví pod názvem Zakamjanka (). V roce 1708 poslal car Petr I. Veliký proti vesnici trestnou výpravu, která ji srovnala se zemí. V roce 1829 zde byla usídlena vojenská posádka a jméno místa bylo změněno podle Pskova.\n\nZa druhé světové války byla obec obsazena 10. června 1942 německou armádou a dobyta zpět Rudou armádou 23. ledna 1943.\n\nOd roku 1957 je Novopskov sídlem městského typu.\n\nV letech 1975–1979 byl přes Novopskov postaven plynovod Sojuz.\n\n\"Zdroj:\"\n"}
{"id": "1011000", "url": "https://cs.wikipedia.org/wiki?curid=1011000", "title": "Porucha opozičního vzdoru", "text": "Porucha opozičního vzdoru\n\nPorucha opozičního vzdoru (ODD) je definována podle DSM-5 jako vzorec naštvaného / vznětlivého chování, nebo pomstychtivosti trvající nejméně 6 měsíců, a projevuje se během interakce s alespoň jedním jedincem, který není sourozenec. Jednotlivci musí vykazovat čtyři příznaky jedné z následujících kategorií: naštvaná/vznětlivá nálada, hádavé/vzdorovité chování, nebo pomstychtivost. Na rozdíl od dětí s poruchou chování (CD), děti s poruchou opozičního vzdoru nejsou agresivní vůči lidem nebo zvířatům (i když to přímo odporuje \"příznakům a symptomům\"), neničí majetek, nekradou a nepodvádí. Diagnóza ODD nemůže být diagnostikována, jestliže dítě vykazuje známky poruchy chování. \n\nDSM-5, uvedlo, že dítě musí vykazovat čtyři z osmi příznaků a symptomů uvedených níže, aby bylo možné splnit diagnostický práh pro poruchu opozičního vzdoru. Kromě toho si musí tento stav udržet déle než 6 měsíců a musí být za hranicí normálního dětského chování.\n\n\nTyto vzorce chování mají za následek horší prospěch ve škole a/nebo v jiných společenských prostorách.\n\nPřesná příčina ODD je neznámá, ale předpokládá se, že ke stavu může přispět kombinace faktorů biologických, psychologických a faktorů životního prostředí.\n\nVědci prokázali, že chvála a pozitivní posílení, pokud se dítě chová slušně, jsou dva klíčové prvky k účinnému zásahu. Pokud se ale bude soustředit pozornost jen na jeho negativní chování, vyvine se cyklus negativní interakce, při níž dítě bude očekávat pozornost, pokaždé, když se nebude chovat tak, jak by mělo. \n\nJiné přístupy k léčbě ODD patří rodičovské vzdělávací programy, individuální psychoterapie, rodinná terapie, transformační systemická terapie, kognitivně behaviorální terapie, a nácvik sociálních dovedností .\n"}
{"id": "1011002", "url": "https://cs.wikipedia.org/wiki?curid=1011002", "title": "Sojuz (plynovod)", "text": "Sojuz (plynovod)\n\nSojuz (rusky i ukrajinsky \"\") je plynovod na zemní plyn, který začíná v Orenburgu v Rusku nedaleko hranice s Kazachstánem a vede přes Kazachstán a Rusko na Ukrajinu do Užhorodu nedaleko hranice se Slovenskem. Celkem je dlouhý zhruba 2750 kilometrů a slouží k dopravě plynu z bohatých ložisek na jihu Uralu a v střední Asii do východní Evropy, odkud je dále dopravován plynovodem Transgas až do České republiky, Německa a Rakouska (byly kvůli němu postaveny budovy Transgas v Praze). Stavba probíhala v letech 1975 až 1979 a cílem bylo zajistit zásobování plynem Ukrajinské SSR a středoevropských zemí Rady vzájemné hospodářské pomoci.\n\nPlynovod s rourami o průměru 1400 milimetrů byl projektován na tlak 7,5 MPa a dopravu 26 miliard krychlových metrů plynu ročně.\n"}
{"id": "1011004", "url": "https://cs.wikipedia.org/wiki?curid=1011004", "title": "Šamtala", "text": "Šamtala\n\nŠamtala (316 m n. m.) je vrch v okrese Kolín Středočeského kraje. Leží asi 1 km jihozápadně od obce Vitice, s vrcholem na katastrálním území obce Krupá a svahy na území Vitic a vsi Chotýš.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Bylanská pahorkatina a podokrsku Tismická tabule.\n\nAutomobilem se dá nejblíže dopravit do Chotýše. Na vrchol nevede žádná cesta.\n"}
{"id": "1011006", "url": "https://cs.wikipedia.org/wiki?curid=1011006", "title": "Jan Pijáček", "text": "Jan Pijáček\n\nJan Pijáček (* 11. července 1958 Ostrožská Nová Ves) je český politik, od roku 2008 zastupitel Zlínského kraje (od roku 2016 také radní kraje), dlouholetý starosta a zastupitel obce Vlčnov na Uherskohradišťsku, člen ODS.\n\nPochází z Ostrožské Nové Vsi, jeho otec byl politický vězeň (doloval uran v Jáchymově).\n\nPůsobil jako 1. místopředseda Sdružení místních samospráv ČR, v listopadu 2011 se stal členem kulturní sekce České komise pro UNESCO. V roce 2004 od České rady dětí a mládeže obdržel cenu Přístav za podporu práce s dětmi a mládeží.\n\nJan Pijáček je ženatý a má tři děti.\n\nOd roku 1991 je členem ODS, v níž působí i jako člen regionální a oblastní rady.\n\nDo politiky vstoupil, když byl v komunálních volbách v roce 1990 zvolen do Zastupitelstva obce Vlčnov na Uherskohradišťsku. Mandát zastupitele obce pak za ODS obhájil v komunálních volbách v roce 1994, 1998, 2002, 2006 a 2010 a 2014. V letech 1990 až 1998 navíc působil jako místostarosta obce a od roku 1998 do ledna 2017 byl starostou Vlčnova.\n\nV krajských volbách v roce 2000 a v roce 2004 se pokoušel dostat za ODS do Zastupitelstva Zlínského kraje, ale ani jednou neuspěl. Podařilo se mu to až v krajských volbách v roce 2008. Mandát krajského zastupitele obhájil v krajských volbách v roce 2012. Ve volbách v roce 2016 byl lídrem kandidátky ODS ve Zlínském kraji a podařilo se mu obhájit mandát krajského zastupitele. Dne 2. listopadu 2016 se stal radním kraje pro řízení dotačních programů, rozvoj venkova a cestovní ruch.\n\nČtyřikrát také neúspěšně kandidoval za ODS ve volbách do Poslanecké sněmovny PČR ve Zlínském kraji, a to v roce 2002, 2006, 2010 a 2013.\n\nVe volbách do Senátu PČR v roce 2014 kandidoval za ODS v obvodu č. 81 – Uherské Hradiště. Se ziskem 11,31 % hlasů skončil na 5. místě a nepostoupil tak ani do kola druhého.\n"}
{"id": "1011007", "url": "https://cs.wikipedia.org/wiki?curid=1011007", "title": "Pražský manifest (1944)", "text": "Pražský manifest (1944)\n\nPražský manifest () byl programový dokument vyhlášený na ustavujícím zasedání Výboru pro osvobození národů Ruska (KONR) konaném 14. listopadu 1944 v Praze.\n\nSpoluobčané! Bratří a sestry!\n\nV dobách těžkých zkoušek musíme rozhodnout budoucí osud naší vlasti, našich národů, náš vlastní osud.\n\nLidstvo žije v epoše obrovských otřesů. Probíhající světová válka je smrtelným bojem antagonistických politických systémů.\n\nBojují síly imperialismu v čele s plutokraty Anglie a USA, jejichž velikost je založena na podrobení a zneužití jiných zemí a národů. Bojují síly internacionalismu v čele se Stalinovou klikou, doufající ve světovou revoluci a zničení národní nezávislosti jiných zemí a národů. Bojují svobodymilovné národy přející si žít svůj vlastní život určený jejich vlastním historickým a národním vývojem.\n\nNení většího zločinu, než zničit, jak to dělá Stalin, země a podrobit národy, které brání zemi svých předků a vlastní prací vytvářejí své štěstí. Není většího zločinu, než zotročení jiného národa a vnucení jemu své vůle.\n\nSíly rozvratu a zotročení zastírají své zločinné cíle hesly obrany svobody, demokracie, kultury a civilizace. Obranou svobody rozumí obsazení cizích zemí. Obranou demokracie rozumí násilné vnucení svého politického systému jiným vládám. Obranou kultury a civilizace rozumí zničení památky kultury a civilizace vytvořené tisíciletou prací jiných národů.\n\nZa co bojují v této válce národy Ruska? Za co jsou odsouzeni k nespočetným obětem a strádání?\n\nPřed dvěma lety ještě mohl Stalin klamat národy slovy o vlasteneckém, osvobozeneckém charakteru války. Ale teď Rudá armáda překročila státní hranice Sovětského svazu, vtrhla do Rumunska, Bulharska, Srbska, Chorvatska, Maďarska a cizí země zalévá krví. Nyní se stává zřejmou skutečná podstata pokračující bolševické války. Její cíl – ještě více upevnit nadvládu stalinské tyranie nad národy SSSR, ustavit tuto nadvládu v celém světě.\n\nNárody Ruska více než čtvrt století zakoušely na sobě tíhu bolševické tyranie.\n\nV revoluci roku 1917 národy obývající Ruské impérium hledaly uskutečnění svých snah o spravedlnost, obecné blaho a národní svobodu. Povstaly proti přežilému carskému režimu, který nechtěl a ani nemohl odstranit příčiny, způsobující sociální nespravedlnost, zbytky nevolnictví, ekonomickou a kulturní zaostalost. Ale strany a činitelé se neodhodlali k odvážným a důsledným reformám po odstranění carismu národy Ruska v únoru 1917, svou dvojakou politikou, kompromisnictvím a neochotou vzít na sebe odpovědnost před budoucností – neobhájili sebe před národem. Národ živelně následoval ty, kteří mu přislíbili okamžitý mír, půdu, svobodu a chléb, kteří upřednostnili nejradikálnější řešení.\n\nVina národa není v tom, že strana bolševiků vítězně sestavila společenské zřízení, ve kterém by národ byl šťasten a v jehož jménu byly přineseny nesčíslné oběti, – že tato strana ovládla vlast vybojovanou národem, nejen že neuskutečnila potřeby národa, ale postupně upevňovala svůj aparát násilí, sebrala národu jím vybojovaná práva, uvrhla jej v trvalou nouzi, bezpráví a nejhrubší vykořisťování.\n\nBolševici zbavili národy práva na národní nezávislost, rozvoj a svébytnost.\n\nBolševici zbavili národy svobody slova, svobody přesvědčení, svobody jedince, svobody zvolit si místo pobytu i volnosti pohybu, svobodu volby povolání a možnost pro každého člověka zaujmout místo ve společnosti podle svých schopností. Tyto svobody nahradili terorem, stranickými privilegii a zvůlí, ovládnutím člověka. \n\nBolševici vzali rolníkům vybojovanou půdu, právo svobodně obhospodařovat půdu a svobodně využívat plody své práce. Rolníky svázali kolchozním hospodařením, bolševici je proměnili v bezprávné nádeníky státu, nejvíce zneužívané a nejvíce zotročené.\n\nBolševici sebrali pracujícím právo svobodně si vybrat povolání a místo zaměstnání, organizovat se a bojovat za lepší pracovní podmínky, ovlivňovat výrobu a udělali z pracujících bezprávné otroky státního kapitalismu.\n\nBolševici vzali inteligenci právo svobodně tvořit pro blaho národa a snaží se násilím, terorem a uplácením z ní udělat zbraň své lživé propagandy. Bolševici odsoudili lidi v naší zemi k trvalé chudobě, hladu a zániku, k duchovnímu a fyzickému otroctví a nakonec je uvrhli do zločinné války za jim cizí zájmy.\n\nTo vše zakrývá lež o demokracii stalinské ústavy, o budování socialistické společnosti. Žádná země na světě neměla a nemá tak nízkou životní úroveň při obrovských materiálních zdrojích, takovou nespravedlnost a ponižování lidské důstojnosti, jaká byla a stále je v bolševickém systému. Bolševici vidí strašné nebezpečí visící nad nimi. Pokud by bolševismus, třeba dočasně, byl schopen se usadit v krvi a kostech národů Evropy, marnými by byla léta bojů národů Ruska, které stály nespočet obětí. Bolševismus by využil úbytku lidí v této válce a nakonec by národy připravil o jejich schopnost odolávat. Proto by se úsilí všech národů mělo zaměřit na rozbití monstrózního stroje bolševismu a poskytnutí práva každému člověku svobodně žít a pracovat podle svých nejlepších schopností, aby byl nastolen řád, chránící jednotlivce před svévolí a nedovolující přivlastnění výsledků jeho práce nikomu, ani státu.\n\nProto zástupci národů Ruska, v plném vědomí odpovědnosti za své lidi a historii a potomstvo, vytvořili Komitét pro osvobození národů Ruska s cílem organizovat společný boj proti bolševismu.\n\nKomitét pro osvobození národů Ruska si klade tyto cíle:\n\na) svržení tyranie Stalina, osvobození národů Ruska z bolševického systému a navrácení práv získaných v revoluci roku 1917;\n\nb) ukončení války a čestný mír s Německem;\n\nc) vytvoření nové svobodné lidové vlády bez bolševiků a vykořisťovatelů.\n\nJako základ nové státnosti národů Ruska Komitét vytyčuje následující hlavní zásady:\n\nPředseda Komitétu pro osvobození národů Ruska generálporučík Andrej Andrejevič Vlasov\n\nČlenové Komitétu: generálporučík F. Abramov, sociální aktivista G. Aleksejev, profesor S. Andrejev, profesor G. Anufrijev, generálporučík E. Balabin, sociální aktivista Šamba Balinov, profesor F. Bogatirčuk, umělec S. Volchovskij, plukovník B. Bojarský, dělník K. Gordijenko, podplukovník A. Džapanov, generálporučík G. Žilenkov, generálmajor D. Zakutnij, kapitán D. Zyzablitskij, sociální aktivista Ju. Žerebkov, plukovník Buňačenko, plukovník M. Meandrov, A. Zajcev, profesor A. Karpinskij, profesor N. Kovalev, novinář A. Lisovskij, generálmajor B. Malyškin, praporčík I. Mamedov, profesor I. Moskvitinov, spisovatel Y. Muzičenko, dělník N. Podlzanik, profesor S. Rudněv, podporučík G. Saakyjan, E. Tenzorov, generálmajor F. Truchin, profesor A. Cagol, rolník H. Cimbal, kapitán I. Čanuch, Dr. Ibrahim Čulik, sociální aktivista F. Shlippe, F. Januševský.\n\nKandidáti Komitétu: poručík V. Dubovex, dělník V. Jegorov, novinář A. Kazancev, inženýr P. Kumin, sociální aktivista L. Levický, dělník Ju. Rodnij, inženýr P. Semenov, profesor L. Smirnov, profesor V. Stalmakov, profesor V. Tatarinov, major I. Telnikov, vojín A. Šeglov.\n\n"}
{"id": "1011008", "url": "https://cs.wikipedia.org/wiki?curid=1011008", "title": "Pražský manifest", "text": "Pražský manifest\n\nPražský manifest může odkazovat k:\n\n"}
{"id": "1011009", "url": "https://cs.wikipedia.org/wiki?curid=1011009", "title": "Komitét pro osvobození národů Ruska", "text": "Komitét pro osvobození národů Ruska\n\nKomitét pro osvobození národů Ruska () byl výbor složený z vojáků a civilistů ustavený 14. listopadu 1944 v Praze. Základním dokumentem přijatým na ustavujícím zasedání na Pražském hradě byl Manifest osvobozeneckého hnutí národů Ruska známý též jako Pražský manifest. Z podnětu komitétu oficiálně vznikla Ruská osvobozenecká armáda.\n\n"}
{"id": "1011012", "url": "https://cs.wikipedia.org/wiki?curid=1011012", "title": "Fedir Parfenovič Bohatyrčuk", "text": "Fedir Parfenovič Bohatyrčuk\n\nFedir Parfenovič Bohatyrčuk (také \"Bogatirchuk\", \"Bohatirchuk\", \"Bogatyrtschuk\", česky také \"Bogatyrčuk\"); (; 14. listopadu 1892 Kyjev – 4. září 1984 Ottawa) byl ukrajinský lékař-radiolog, šachista a politik.\n\nPo dokončení střední školy začal v roce 1912 studovat medicínu na Univerzitě Svatého Vladimíra v Kyjevě. Studia dokončil v roce 1917. Jako dobrovolník se přihlásil na frontu. V době občanské války pracoval v nemocnici a vyučoval anatomii v Kyjevském institutu tělovýchovy a sportu.\n\n"}
{"id": "1011014", "url": "https://cs.wikipedia.org/wiki?curid=1011014", "title": "Nápisy na bronzu", "text": "Nápisy na bronzu\n\nNápisy na bronzu ( \"ťin-wen\", pchin-jin: jīnwén) jsou záznamy čínského písma na různých bronzových artefaktech z období dynastií Šang a Čou. Celkem se našlo asi 12 tisíc nádob a zvonů s nápisy, které obsahují přibližně 4 tisíce různých znaků.\n\nNejstarší dochované nápisy sahají do období dynastie Šang. Tyto záznamy jsou krátké a stručné, obsahovaly pouze datum a věnování. Za dynastie Čou nastal rozvoj a zkvalitnění výroby bronzu, což umožnilo vytvářet delší zápisy. Zpravidla se zapisovaly důležité události, bronzové nádoby a zvony tedy fungovaly jako dokumenty. Politicko-právní obsah má i nejznámější nápis na zvonu, tzv. \"Mao-kung ding\", který obsahuje rituální chválu jistých panovníků.\n\nS úpadkem užívání bronzu se přestaly vytvářet nápisy na bronzu, poslední známé jsou z období válčících států. Úcta k bronzu však přetrvala až dodnes. Již během dynastie Chan se nález bronzové nádoby s nápisem považoval za šťastnou událost, ve dvacátém století se výzkumem bronzů zabývali významní čínští učenci jako Wang Kuo-wej nebo Kuo Mo-žo. Přispěly k tomu zejména systematické archeologické nálezy hudebních zvonů v provincii Šen-si.\n\n"}
{"id": "1011015", "url": "https://cs.wikipedia.org/wiki?curid=1011015", "title": "Šugendó", "text": "Šugendó\n\nŠugendó byl řád horských asketů, japonská synkretická sekta, která působila v období 6. – 19. století. Šugendó se skládá ze syntézy několika náboženství, a to šintoismu, buddhismu, prvků lidového šamanismu a taoistické magie.\nŠugendó vytvořili horští asketičtí mniši Jamabuši, vyznavači buddhismu, kteří žili v hornatých oblastech, kde se podrobovali cvičení s cílem získat magickou sílu. Součástí rituálů byly i očistné koupele v ledových bystřinách, putování po skalách, meditace nad horskými propastmi. Učení šugendó se stalo důležitým prostředkem šíření esoterického buddhismu mezi širokými vrstvami obyvatelstva. Šintoismus byl několikrát vytlačen buddhisty kvůli pomoci prefektury a politice na severozápadě a v centrálním Japonsku.\n\n"}
{"id": "1011016", "url": "https://cs.wikipedia.org/wiki?curid=1011016", "title": "Jamabuši", "text": "Jamabuši\n\nJamabuši () nebo gjódža, šugendža, jsou v japonské tradici muži či ženy, kteří podstoupili náboženský trénink v (zejména posvátných) horách. Vstup žen mezi jamabuši byl v předmoderním období omezen, dnes není výjimkou. Jamabuši jsou přičítány nadpřirozené schopnosti, zvláště léčitelské, či schopnost komunikace s božstvy anebo duchy zemřelých. Praktiky jamabuši souvisejí s šamanismem. Při těchto praktikách někdy spolupracovali s miko, které měly úlohu média. Jamabuši mají blízko k buddhismu i šintó a podrobují se tvrdé askezi.\n\n"}
{"id": "1011018", "url": "https://cs.wikipedia.org/wiki?curid=1011018", "title": "Miko", "text": "Miko\n\nMiko () může být:\n\nPůvodně měly miko funkci média, obstarávat kontakt mezi \"kami\" (šintoistickými božstvy) a lidmi. Měly také šamanské síly a funkce. Mezi dnešní úkoly miko patří rituální opakování tanců na ženských \"kami\" pro potěšení božstev a návštěvníky chrámu, prodej chrámových amuletů a talismanů, doprovod návštěvníků chrámu a jiné povinnosti rituálního nebo praktického charakteru. Miko také nosívají svazek zvonků \"suzu\", kterým vykonávají rituální očistu.\n\nMiko mohou pro chrám pracovat na plný úvazek, nebo podle potřeby při větších rituálech. obecně jsou to mladé, neprovdané ženy. Miko většinou nosí bílou róbu a červenou dělenou sukni \"hakama\". Při některých rituálech můžou být oblečeny i celé v bílé. Bílá v šintoismu znamená čistotu.\n"}
{"id": "1011020", "url": "https://cs.wikipedia.org/wiki?curid=1011020", "title": "Období Sengoku", "text": "Období Sengoku\n\nObdobí Sengoku (: 戦国時代; \"Sengoku džidai\"), neboli období válčících států, bylo období sociálních převratů, politických intrik a téměř nepřetržitého válečného konfliktu v Japonsku, které trvalo zhruba od poloviny 15. až do počátku 17. století.\n\nPřestože si šógunát Ašikaga uchoval struktury Kamakurské \"bakufu\" a zřídil vojenskou vládu založenou na stejných socioekonomických právech a dohodách vytvořených klanem Hódžó v Kodexu \"Džóei\" v roce 1232, selhal při získávání věrnosti mnoha daimjóů, zejména těch, jejichž panství byla daleko od Kjóta. Jak rostl obchod s Čínou, rozvinula se ekonomika a používání peněz se stalo všeobecně rozšířené s tím, jak vznikaly trhy a centra obchodu. Rozmach ekonomiky spolu se zdokonalením zemědělství a maloobchodu vedl k touze po větší lokální autonomii na všech úrovních sociální hierarchie. Už na začátku 15. století utrpení a bída zapříčiněné přírodním katastrofami jako zemětřesení a hladomory často sloužily jako podněty k ozbrojeným povstáním rolníků vyčerpaných povinnostmi a daněmi. Období Sengoku se dá lépe pochopit při srovnání s \"temným středověkem\" v Evropě, který byl přechodným obdobím při přesunutí moci z Říma na ty, kteří se stali králi v Evropě. V Japonsku to byla decentralizace vlády z Kjóta na množství daimjóů, kteří se dostali k moci během tohoto neklidného období.\n\nVálka Ónin (1467-1477), konflikt, který měl kořeny v ekonomických nesnázích a rozvinul se po sporech ohledně následníka šógunátu, je obecně považován za začátek období Sengoku. \"Východní\" armáda\nklanu Hosokawa a jeho spojenců se utkala se \"západní\" armádou klanu Jamana a tyto armády bojovaly v Kjótu a jeho okolí téměř 11 let. Následně se konflikt rozšířil i do vzdálených provincií.\n\nObdobí Sengoku vyvrcholilo poté, co tři nejsilnější vojenští vůdci - Nobunaga Oda, Hidejoši Tojotomi a Iejasu Tokugawa - Japonsko postupně sjednotili. Vítězem se stal poslední z nich, Iejasu Tokugawa, jehož šógunát Tokugawa po vítězném obléhání Ósaky získal moc na příštích 250 let. Zároveň s tím nastoupilo Japonsko politiku dobrovolné izolace, tzv. \"sakoku\".\n\nVýsledkem pokračujícího oslabování centrální autority v celém Japonsku byl vznik regionálních pánů neboli \"daimjóů\", kteří vyplňovali vzniklé vakuum. Ve smyslu tohoto posunu moci byly dobře zavedené klany jako Takeda a Imagawa, které vládly na základě pravomocí od bakufu Kamakura i Muromači, schopny rozšířit sféru svého vlivu. Bylo zde však i množství takových, jejichž pozice byla oslabena a byla uzurpována jejich schopnějšími podřízenými. Tento sociální fenomén vlády elit, když schopnější podřízení zrušili status quo a mocenským převratem svrhli vyčerpanou aristokracii se stal známý jako \"gekokudžó\" (jap. 下 克 上), což doslova znamená \"podřízený přemohl svého pána.\"\nJedním z raných příkladů tohoto fenoménu byl Sóun Hódžó, který vzešel z relativně skromných poměrů a konečně v roce 1493 ovládl provincii Izu. Stavěje na kultivovanosti Sóuna si pozdní klan Hódžó uchoval největší moc v regionu Kantó, dokud nebyl později v období Sengoku podmaněn Hidejošim Tojotomim.\nJiné pozoruhodné případy jsou nahrazení klanu Hosokawa klanem Mijoši, klanu Šiba klanem Oda a klanu Toki klanem Saitó.\n\nDobře organizované klášterní skupiny také nabývaly v tomto čase politické moci sjednocováním rolníků k odporu a povstáními proti vládě daimjóů. Mniši buddhistické sekty Pravé čisté země vytvořili četné \"Ikkó-ikki\" a nejúspěšnější z nich, v provincii Kaga, si uchovali svou nezávislost po téměř 100 let.\n\nPo téměř jednom a půl století politické nestability a válečného stavu směřovalo Japonsko ke sjednocení Nobunagou Odou, který se vynořil z temnoty v provincii Owari (v současnosti prefektura Aiči) a ovládl centrální Japonsko, dokud se v roce 1582 sám Nobunaga nestal obětí zrady Micuhideho Akečiho, jednoho ze svých generálů. To byla příležitost pro Hidejošiho Tojotomiho, který se pozvedl z \"ašigaru\" (pěšího vojáka) až na jednoho z Nobunagových nejdůvěrnějších generálů, aby se ustanovil Nobunagovým následníkem. Hidejoši nakonec upevnil svou moc nad ostatními \"daimjóy\" a přestože pro svůj obyčejný (nízký) původ nemohl získat titul \"seii taišógun\", vládl jako \"kampaku\".\n\nKdyž v roce 1598 Hidejoši zemřel, aniž by zanechal schopného následníka a země opět mířila do politického zmatku, byl to Iejasu Tokugawa, kdo využil této příležitosti.\n\nHidejoši na své smrtelné posteli jmenoval skupinu nejmocnějších pánů Japonska - Tokugawa, Maeda, Ukita, Uesugi, Móri - aby vládli jako Rada pěti starších dokud jeho nezletilý syn, Hidejori, nedospěje. Nejistý mír trval až do smrti Tošiie Maedy v roce 1599. Potom Micunari Išida obvinil Iejasua z neloajálnosti ke klanu Tojotomi, což bylo katalyzátorem krize, která vedla k bitvě u Sekigahary, obecně považované za poslední velký konflikt období Sengoku. Vítězství Iejasua u Sekigahary je označováno jako konec vlády rodu Tojotomi. O tři roky později Iejasu získal titul \"seii taišógun\" a založil poslední japonský šógunát, který trval až do restaurace Meidži v roce 1868.\n\nKontrastní osobnosti těchto tří vůdců, kteří nejvíce přispěli ke sjednocení Japonska, jsou popsány v sérii tří dobře známých \"senrjú\":\n\nNobunaga, známý svou bezohledností, je charakterizován prvním; Hidejoši, známý svou vynalézavostí, je charakterizovaným druhým; a Iejasu, známý svou vytrvalostí, je charakterizován třetím veršem.\n\nDalší významní daimjóové jsou:\n\n\n\nObdobí Sengoku vytváří kulisu pro knihy, filmy, anime a videohry. InuJaša je japonská manga a anime série, která probíhá ve fantazijní verzi období Sengoku.\n\n\n\n"}
{"id": "1011023", "url": "https://cs.wikipedia.org/wiki?curid=1011023", "title": "Thomas Brothers Store", "text": "Thomas Brothers Store\n\nThomas Brothers Store, také známý jako Biglerville Country Store, je historický obchod a dům stojící v Biglerville, Adams County v Pensylvánii. Byl postaven v roce 1912 z cihel, má dvě patra a obdélníkový tvar s plochou střechou. Sedí na kamenných základech a na průčelí je římsa a podloubí. Druhé patro zabírá konferenční místnost zvaná Thomas Hall. K obchodu je připojen dvoupatrový obytný dům postavený také v roce 1912.\n\nV roce 2008 byl zařazen do National Register of Historic Places.\n\n"}
{"id": "1011033", "url": "https://cs.wikipedia.org/wiki?curid=1011033", "title": "Římskokatolická farnost Čeladná", "text": "Římskokatolická farnost Čeladná\n\nŘímskokatolická farnost Čeladná je územní farnost římských katolíků v děkanátu Místek ostravsko-opavské diecéze\nPřed rokem 1789 patřila farnost Čeladná do farnosti Frýdlant n/O. Původní kostel byl dřevěný, přivezený z Rychaltic a stál na poli zvaném „kostelní“ (dnes naproti památníku Josefa Kaluse na prostřední Čeladné). Byl postaven dle dochovaného historického materiálu 15. ledna 1729 a zasvěcen sv. Filipovi a Jakubovi, který už není. Bezprostředním impulzem k výstavbě nového kostela na Čeladné bylo císařské nařízení osvícenského panovníka Josefa II. ze září roku 1782. Na jeho základě měly vzniknout nové kostely s vlastní duchovní správou všude tam, \"„/.../ kde domy jedné farnosti jsou od sebe vzdáleny více než jednu hodinu cesty“\".S vyměřováním stavby se začalo na začátku roku 1786, dokončena byla na jaře roku 1789. Arcibiskupský konzistoř v Olomouci dne 23. dubna 1789 dává vědomi důstojnému pánu P. Ignáci Uhlářovi, misteckému děkanovi, aby s církevním schválením převzal a požehnal kostel, hřbitov a kříž v Čeladné. Obřad svěcení se měl konat v neděli po oktávu svatého Jana Křtitele. Slavnostní svěcení kostela se konalo v neděli 5. července 1789. Hlavním světitelem byl místecký děkan P. Ignác Uhlář. Mobiliář kostela byl získán většinou z vybavení kostela sv. Jana Křtitele při bývalém františkánském klášteře v Kroměříži.V létech 1915 byly zvony a píšťaly od varhan zrekvírovány pro válečné účely. V roce 1924 pro kostel jsou zakoupeny zvony a také píšťaly k varhanám. V období 2. světové války, v roce 1942 byly opět zrekvírovány tři zvony pro válečné účely. Z neznámých důvodů nacisté nechali čtvrtý nejmenší zvon sv. Josefa, tzv. umíráček. 11. srpna 1948 se konala primice P. Josefa Práška. Roku 1974 byl interiér přizpůsoben dle směrnic II. Vatikánského koncilu Při vstupu do areálu hřbitova na presbyteriu chrámu je umístěna pamětní deska upomínající na padlé občany Čeladné v 1. a ve 2. světové válce. Při presbyteriu kostela, je umístěn litinový kříž z roku 1834, darovaný arcibiskupském hrabětem Chotkem. Je dokladem vynikající umělecké práce frýdlantských železáren. Na hřbitově je také hrob poručíka Jána Ušiaka, velitele 1. čs. partyzánské brigády Jana Žižky.\n\nKostel v Čeladné byl postaven Náboženským fondem a měl zájem brzy získat varhany. V oné době nastala velká poptávka po vnitřním vybavení ze zrušených kaplí a klášterů. I čeladenský chrám měl obdržet kazatelnu z kaple Povýšení sv. Kříže ve Štramberku a varhany pak z kroměřížského františkánského kostela. Pokud se jednalo o ty samé varhany, pak zájem o tento nástroj z Kroměříže projevilo hned několik kostelů – Halenkovice, Loučka, Rataje, Rymice, Šubířov, Kurovice. Varhany pak  měly připadnout chrámu ve Všemině. Podle Jiřího Sehnala měl všeminský kostel obdržet nástroj z Kroměříže již v roce 1788, zatímco přípis o přidělení do čeladenského kostela pochází až z následujícího roku; krom toho je nástroj označován jako varhany, zatímco v inventáři z roku 1806 se mluví o positivu, který byl pořízen do kostela Náboženským fondem. Terminologie mezi positivem a varhanami však v uvedeném období silně kolísala. Nejstarší osudy varhan v Čeladné jsou tedy značně mlhavé. I z dalších desetiletí 19. století toho příliš mnoho nevíme – fond FÚ Čeladná je dosti torzovitý. Jen je známo, že nástroj byl v roce 1839 vylepšen. Tyto varhany, umístěné v čeladenském kostele na konci 18. století, nebyly do konce 19. století nejspíš vyměněny. Nasvědčovalo by tomu dobrozdání o varhanách od novojičínského Karla Neussera z 15. února 1881. Zde se uvádí, že nástroj je starý přes 100 let, dřevěné píšťaly jsou zcela „sežrány“ od červotoče, cínové jsou tak tenké, že i při nejlehčím dotyku se promáčknou, výřezy a konce píšťal jsou zhotoveny zcela nezkušenou rukou, vzdušnice je proděravělá, ventily v ní tak zkroucené, že je musí tisknout ne jedno, ale hned dvě až tři péra, píšťalnice nelícují s vodícími lištami, traktura je vychozená a mnohokrát poopravovaná, klávesy prohmatané, kanály kvůli červotoči zcela polepené papírem a kůží, měchy roztrženy, skříň červivá, nepevná a malá, vůbec celý stroj má příliš malé rozměry, v positivu je zastoupen pouze jeden osmistopý rejstřík, z nástroje se line tedy pouze vřískot a kromě toho je velká oktáva lomená či krátká. Končí tím, že větší oprava by byla zbytečná a nevyplatila by se. V roce 1894 však místní učitel Krčmář uvádí, že pedály jsou docela špatné a měch se rok co rok látati musí. Je tedy možné, že positiv měl i nějaký pedálový rejstřík. Dostavba mezi léty 1881 – 1895 je dosti nepravděpodobná, jednak je již dochována kniha kostelních účtů, jednak z důvodu konečného vyznění Neusserova dobrozdání. Tomu bylo mj. zaplaceno 10 zl. za cestu k ohlédnutí varhan, dále pak byla stejná částka vyplacena neznámému varhanáři za drobné opravy a ladění v roce 1881, asi i jím byl Karl Neusser.\n\nZ 10. června 1894 pak pochází návrh od stavebního adjunkta Josefa Čermáka na stavbu nových varhan. Podrobně rozepisuje náklady na jednotlivé díly, přičemž požaduje kancelové vzdušnice (myšleny zřejmě vzdušnice s rejstříkovými kancelami), zdvihací (Hebel) ventily (kuželky), spodní klávesy zamýšlel nejdřív obložit celuloidem, pak bylo obložení změněno na kost, vrchní půltóny zůstaly z ebenu. Uvádí i dispozici a nákres skříně. Požadovaná dispozice: Principal 8', Gedeckt 8', Gamba 8', Salicional 8', Octav 4', Mixtur 2', jako progresso; v pedálu pak Subbass 16' a Cellobass 8'. Podle jeho propočtů měl nástroj stát 1417 zlatých, jako rozsah klaviatur uvádí 51 tónů v manuálu a 24 v pedálu. Na základě těchto požadavků pak měly rozličné varhanářské firmy předložit své oferty. Úřední otevření nabídek se konalo 31. července 1896, přičemž Karl Neusser nástroj  mínil zhotovit za 1346 zl., Franz Čapek z Kremže na Dunaji za 1269, Jan Tuček z Kutné Hory za konečně Rieger za 1120 zlatých. Většina firem má rejstříkovou dispozici stejnou, jen Mixturu usazují na 2 2/3'. Rozsah pedálu čítá C – d1, manuálu C – f 3, pouze Čapek z Kremže uvádí rozsah nižší: man. C – d3, pedál C – h0, což souhlasí s původními Čermákovými požadavky.\n\nVelmi udivující je cena, kterou nabídla krnovská továrna bratří Riegrů. Firma Gebrüder Rieger, jako tehdy největší varhanářský závod na našem území, který vyráběl i z evropského měřítka technicky velmi zdařilé varhany, rozhodně nepatřila mezi nejlevnější, ba právě naopak. Tedy ke snížení ceny musela mít své důvody. Ty velmi zajímavě osvětlují trochu pomlouvačné dopisy Karla Neussera, jež zaslal na místodržitelství a na okresní úřad v Místku. Uvádí, že Tuček a Čapek jsou známi svou nekvalitní prací, že sice stanovili nižší cenu než on, ale on myslí na své pracovníky a platí jim daleko více než dotyční. V případě Riegra však nemohl použít jako důvod kvalitu, neboť si byl vědom, že Rieger je po technické stránce kvalitnější než on. Uvádí tedy, že Rieger tam, kde natrefí na Neussera, sníží svou cenu o 40 – 45%, aby tak zničil konkurenci skrz větší sílu svého kapitálu, že Rieger by podle svých běžných cen a katalogů musel tytéž varhany zhotovit za 1650 zl. Dále Karl Neusser zmiňuje, že jako jediný z uvedených varhanářů bydlí v okrese, zde také platí daně, je nejvíce vytíženou moravskou firmou a tak prosí o zadání práce. Toto snažení však bylo marné; zakázku obdržela samozřejmě krnovská firma.\n\nRiegrové nabídli za cenu 1120 zlatých dvě varianty rejstříkové dispozice. První z nich však používá systému kombinovaných rejstříků. Dispozice pak měla být Principal 8', Gedeckt 8', Gamba 8', Salicional 8', Octava 4' (komb.), Dolce 4' (komb), Mixtur 3x2 2/3'. Pedál: Subbass 16', Cello 8'. Tato typicky romantická dispozice sice nebyla použita v Čeladné, ale je ji možno nalézt třeba v chorálním nástroji ostravské katedrály (Rieger, opus č. 905 z r. 1901). Varhany do čeladenského kostela byly postaveny dle následujícího návrhu na podzim r. 1896.\n\nZajímavé je, že ač v písemnostech úřední povahy jsou názvy rejstříků psány německým jazykem (Gedeckt), na hracím stole jsou originální porcelánové štítky popsány česky (Kryt 8´, spojk – Pedal).\n\nPůvodní varhany zcela zanikly. Farář v roce 1897 odpovídá okresnímu hejtmanství, že cínové píšťaly byly nabídnuty zástupci fy Rieger ke koupi, ten však s úsměvem odvětil, že staré píšťaly nechce ani zadarmo, neboť nestojí za dovoz z Čeladné do Krnova. Pak tedy bylo jednáno s klempířem Františkem Bednaříkem z Frýdlantu, který se po opětovné nabídce konečně uvolil odebrat staré píšťaly, v nichž je prý víc olova než cínu, a platil za kilo 40 krejcarů. Celkem odebral. Řádná kolaudace se konala v roce 1897. Arcidiecézní kolaudátor Josef Nešvera si účtoval za cestovné 6 zl. 45 kr. a odměnu 6 zlatých.\n\nV roce 1899 pak Rieger žádá, aby mu byla vyplacena zadržovaná kauce (2 x 200 K), zavázal se totiž dva roky po postavení varhan nástroj znovu přeladit. V důsledku toho se konala dodatečná kolaudace, kterou vedl František Kolařík, hudební skladatel a místecký varhaník. V kolaudačním protokolu je uvedena věta místeckého regenschoriho, která platí do jisté míry dodnes \"varhany v stavu dobrém se nalézají a jest odůvodněná naděje, že i v budoucnosti dobře sloužiti budou\". V tomto jsou jeho slova téměř prorocká, neboť po 110 letech je nástroj ipřes napadení červotočem funkční.\n\nV roce 1918 byly částečně zrekvírovány cínové píšťaly, dnes stojí v prospektu píšťaly ze zinku. V roce 1925 se za nástrojem stala neuvěřitelná příhoda, neboť zdejší farář se v dopise z 30. října 1925 ptá, zda je nutné znovu benedikovat kostel, když se jeden mladík pokoušel znásilnit za varhanami čtrnáctileté děvče – dceru kostelníka. Konzistoř odpovídá, že to nutné není. V roce 1944 pak byl nástroj opraven za 650 korun.\n\nCo se týče současného stavu nástroje – bylo již zmíněno poměrně silné napadení červotočem. Nicméně je nutno vyzdvihnout precizní provedení traktury, její snadná a pohodlná regulace a takřka nezničitelné provedení, které zaručuje funkčnost s minimální údržbou, dále velmi kvalitní píšťalový fond. Tyto varhany reprezentují svým technickým zpracováním, zvukovým bohatstvím a krásou „zlatý věk“ krnovského závodu. Proto je nutno přistupovat k těmto varhanám jako k památce „de facto“ a zasadit se o jejich včasnou konzervaci.\nPrvním zdejším lokálním farářem byl ustanoven bývalý cisterciák ze zrušeného kláštera ve Velehradě P. Melchior Kalvoda. V roce 1907 byl ustanoven pro obec Čeladná a její kostel kaplan čili pomocný kněz. Do roku 2012 ve farnosti působilo celkem 24 farářů:\nProblémy 2. poloviny 19. a\npočátku 20. století vyvrcholily ve vznik první světové války. Tíha válečných událostí začala v obci Čeladná už v roce 1914 a doléhla i na jejich obyvatelstvo. Z obce Čeladná:\n\n\n\n\n\n\nČeladenšti narukovanci – náleželi většinou ke 100. a k 31. pluku legionářů, který v roku 1915 bojoval na Buku u Sokolu na jihu Rakouska. V průběhu bojů na ruské frontě se mnozí z nich dostali do zajetí a do zajateckých táborů. Podobně tomu bylo i na frontách italských a francouzských. Byli i takoví, kteří se nevrátili. Jejich jména jsou uvedena na tabuli cti, která je umístěna na jihovýchodní venkovní stěně farního kostela sv. Jana Nepomuckého. Doprovodný lomený text na tablu zní: VY HRDINOVÉ BRATŘÍ – V PAMĚTI VĚČNÉ NAŠÍ JSTE.\n\nTaké v létech 1939 – 1945 v důsledku 2. světové války a okupace i v obci Čeladná ztratilo mnoho občanů svůj život. Můžeme je rozdělit do tří skupin:\nTaké jejich jména jsou zaznamenané na tabuli cti farního kostela.\nNové zvony pro farnost Čeladná: sv. Jan Nepomucký, sv. Pavel, apoštol, sv. Cyril a Metoděj a Svatá\nRodina: Ježíš, Maria, Josef'jsou ulity ve středním žebru. Konstrukce tohoto\n„žebra“ je optimální pro vyznění zvuku zvonu, který zní vzletně. Jednotlivé alikvotní tóny odeznívají v optimální délce a jejich hlas vyniká svou\nbarevností a jasem, jsou prostě „houslemi“ v orchestru.\n\nVšechny zvony byly ulity ze zvonoviny – slitiny mědi a cínu CuSn22 (78% mědi a 22% cínu).\n\nTři zvony sv. Pavel, apoštol, sv. Cyril a Metoděj a Svatá\nRodina mají motiv GLORIA IN EXCELSIS DEO čili „Sláva na výsostech Bohu“. Zvony sv. Jan Nepomucký, sv. Pavel, apoštol a sv. Cyril a Metoděj mají motiv TE DEUM LAUDAMUS čili „Tebe Boha chválíme“. Čtyři zvony sv. Jan Nepomucký, sv. Pavel, apoštol, sv. Cyril a Metoděj a Svatá Rodina mají motiv PARSIFAL od Richarda Wagnera (opera z roku 1882, která má tři\njednání a čerpá ze středověkých legend o Svatém\ngrálu).\n\nZvon sv. Jan Nepomucký s tónem gis1 má hmotnost 535 kg. Průměr věnce zvonu 980 mm, ucha zvonu s královskou korunou. Na zvonu je nápis: „JESTLI TRUCHLÍM NEBO JÁSÁM, VŽDYCKY SLÁVU\nBOŽÍ HLÁSÁM. VELEBEN BUĎ HOSPODIN !“ „ZA\nPŮSOBENÍ FARÁŘE P. DR. MARIUSZE ROSZEWSKÉHO ULIL JOSEF TKADLEC HALENKOV“. „SVATÝ JANE NEPOMUCKÝ, ORODUJ ZA NÁS“.\nNa protější straně je nápis: „ČELADNÁ\nLÉTA PÁNĚ 2013“. „V ROCE VÍRY,\nKDY SI PŘIPOMÍNÁME 1150. VÝROČÍ PŘÍCHODU SVATÉHO CYRILA A METODĚJE NA VELKOU\nMORAVU, VĚNOVALI TENTO ZVON KE CHVÁLE BOŽÍ A KE CTI SVATÉHO JANA NEPOMUCKÉHO\nMANŽELÉ VĚRA A VLADIMÍR TROCHTOVI S DCERAMI“. „SVATÝ JANE NEPOMUCKÝ, PROSÍME O VÍRU, NADĚJI A LÁSKU PRO NÁS I DALŠÍ\nGENERACE“. Na zvonu je reliéf sv. Jana Nepomuckého, Kříž s drapérií\na dekorativní pás – rostlinný motiv.\n\nZvon sv. Pavel, apoštol s tónem h1 váži 330 kg. Průměr věncu 830 mm, ucha zvonu s královskou korunou. Na jedné straně nese nápis: „IN FIDE PLENA, SPE FIRMA, CARITATE PERFECTA“ – ve víře plné, naději pevné, oddanosti dokonalé. „ZA PŮSOBENÍ FARÁŘE P. Dr. MARIUSZE\nROSZEWSKÉHO ULIL JOSEF TKADLEC HALENKOV“. „SVATÝ PAVLE, APOŠTOLE, ORODUJ ZA NÁS”. Na protější straně zvonu je\nnápis: „ČELADNÁ LÉTA PÁNĚ 2013“. „V ROCE VÍRY, KDY SI PŘIPOMÍNÁME 1150.\nVÝROČÍ PŘÍCHODU SVATÉHO CYRILA A METODĚJE NA VELKOU MORAVU, VĚNOVALI TENTO ZVON\nKE CHVÁLE BOŽÍ A KE CTI SVATÉHO PAVLA APOŠTOLA PAVOL A JAROSLAVA LUKŠOVI, PAVEL A LENKA MRHAČOVI S RODINAMI“. „VOTIS, DIVE TUIS PAULE, CLIENTES EX\nMERITISQUE TUIS GRATIA PROVENIAT“ – zahrňuj, sv. Pavle, své dobrodince\ndary a z tvých zásluh ať pocházi milost. Na zvonu je reliéf sv.\nPavla, apoštola, znak obce Čeladná, dekorativní pás – rostlinný motiv.\n\nZvon sv. Cyril a Metoděj s tónem cis2 má hmotnost 220 kg. Průměr věncu zvonu 732 mm, ucha zvonu s královskou korunou. Na zvonu je nápis: „ZAZNĚLO NÁM SLOVO PRAVDY VĚČNÉ ÚSTY SOLUŇANŮ PŘED VĚKY“. „ZA PŮSOBENÍ\nFARÁŘE P. Dr. MARIUSZE ROSZEWSKÉHO ULIL JOSEF TKADLEC HALENKOV“. „SVATÝ CYRILE A METODĚJI, ORODUJTE ZA NÁS“.\nNa protější straně je nápis: „ČELADNÁ\nLÉTA PÁNĚ 2013“. „V ROCE VÍRY,\nKDY SI PŘIPOMÍNÁME 1150. VÝROČÍ PŘÍCHODU SVATÉHO CYRILA A METODĚJE NA VELKOU\nMORAVU, VĚNOVALI TENTO ZVON KE CHVÁLE BOŽÍ A KE CTI SVATÝCH VĚROZVĚSTŮ\nSLOVANSKÝCH RODINA MARTINA SVOBODY“. „SVATÍ\nSOLUNŠTÍ BRATŘI, VYPROŠUJTE NÁM VĚRNOST BOHU A CÍRKVI“. Na zvonu je reliéf\nsv. Cyrila a Metoděje, Kříž dvojramenný s drapérií, dekorativní pás –\nrostlinný motiv.\n\nZvon Svatá Rodina s tónem e2 váži 145 kg. Průměr věncu 610 mm, ucha zvonu s královskou korunou. Na zvonu je nápis: „VIVOS VOCO, MORTUOS PLANGO, FULGURA FRANGO“ – živé svolávám,\nmrtvé opakávám, blesky zaháním. „ZA\nPŮSOBENÍ FARÁŘE P. Dr. MARIUSZE ROSZEWSKÉHO ULIL JOSEF TKADLEC HALENKOV“. „SVATÁ RODINO NAZARETSKÁ, ORODUJ ZA NÁS“.\nNa protější straně je nápis: „ČELADNÁ\nLÉTA PÁNĚ 2013“. „V ROCE VÍRY,\nKDY SI PŘIPOMÍNÁME 1150. VÝROČÍ PŘÍCHODU SVATÉHO CYRILA A METODĚJE NA VELKOU\nMORAVU, VĚNOVALI TENTO ZVON KE CHVÁLE BOŽÍ A KE CTI SVATÉ RODINY RODINA\nSTANISLAVA PROSE“. „JEŽÍŠI, MARIA, JOSEFE, ŽEHNEJTE RODINÁM NAŠÍ FARNOSTI A\nOBCE“. Na zvonu je reliéf Svate Rodiny, znak: víra, naděje, láska,\ndekorativní pás – rostlinný motiv.\n\nVšechny čtyři zvony jsou ulity se středovým otvorem pro uchycení\nsrdce. Mají závěs – hlavu ze dřeva (dub) a jsou opatřeny volně se pohybujícím\nsrdcem, které je rovné, jednoosé s pěstí a výpustkou, z oceli, aby\nnedocházelo k nadměrnému opotřebení zvonů.\n\nZvony byly ulity ve souladu se směrnicemi Státního ústavu\npamátkové péče a ochrany přírody a ve shodě s Limburskými směrnicemi.\n\n"}
{"id": "1011037", "url": "https://cs.wikipedia.org/wiki?curid=1011037", "title": "Petr Beneš (redemptorista)", "text": "Petr Beneš (redemptorista)\n\nPetr Augustin Beneš CSsR (* 6. září 1965, Praha) je český římskokatolický kněz. Své kněžské působení zahájil na Svaté Hoře u Příbrami, poté byl duchovním ve Vídni, v současnosti je farním vikářem v kostele Nejsvětějšího Srdce Páně na pražských Vinohradech. Věnuje se také vedení duchovních cvičení.\n\nPochází z Prahy, dětství prožil ve čtvrti Malvazinky. Navštěvoval gymnázium Na Zatlance, vystudoval český jazyk, literaturu a pedagogiku na FF UK. Četba filozofické literatury jej během vysokoškolského studia začala přibližovat ke křesťanství a dovedla k dominikánům v Praze na Zlíchově, kde byl pokřtěn. \n\nVyučoval na několika školách, od základních po vysokou, např. na Vyšší odborné škole pedagogické ve Svatém Janu pod Skalou. Po 12 letech pedagogické činnosti nakonec vstoupil do řádu redemptoristů. Ovlivněn přitom byl mj. osobnostmi Jana Nepomuka Neumanna a jeho horlivostí pro školství (založil téměř 100 škol v USA) nebo tehdejšího provinciála řádu Jana Zemánka. \n\nTeologické studium absolvoval v Bratislavě, kde v redemptoristickém klášteře poznal budoucího trnavského arcibiskupa Róberta Bezáka. V červnu 2006 byl vysvěcen na kněze. Poté krátce působil na Svaté Hoře u Příbrami, kde např. vedl přípravy ke křtům a svatbám či exercicie. Následujícího roku odešel do Rakouska, kde se stal duchovním ve farnosti na předměstí Vídně a v českém společenství při kostele Maria Am Gestade. Od roku 2012 nastoupil do služby v pražské arcidiecézi. \n\nVe stejné době byl Bezák odvolán ze své funkce. Beneš uvedl, že jej poznal coby člověka hluboké víry. Vyjádřil lítost nad tím, jakým způsobem byla veřejnost o případu informována, a \"„z vyjádření těch, kteří si synovskou poslušnost pletou se slepou oddaností a kritiku považují za protiklad lásky“\".\n\nPetr Beneš je autorem libret dvou oratorií.\n\n\n"}
{"id": "1011042", "url": "https://cs.wikipedia.org/wiki?curid=1011042", "title": "Petr Beneš (kněz)", "text": "Petr Beneš (kněz)\n\nPetr Beneš (* 28. června 1974, Blansko) je římskokatolický kněz brněnské diecéze. Po vysvěcení na kněze v roce 2001 působil dva roky jako kaplan ve farnosti sv. Tomáše v Brně. Od 1. srpna 2003 působí ve farnosti v Brně-Židenicích, kde je od roku 2010 farářem.\n\n"}
{"id": "1011045", "url": "https://cs.wikipedia.org/wiki?curid=1011045", "title": "Nadace Naše dítě", "text": "Nadace Naše dítě\n\nNadace Naše dítě (NND) byla založena v 1.10.1993 Zuzanou Baudyšovou, která se o rok později zasloužila také o vznik první celostátní bezplatné Linky bezpečí. V dubnu 2001 doplnila Linku bezpečí i Rodičovská linka a v září 2003 Linka vzkaz domů pro pohřešované děti a děti na útěku. V roce 2004 předala nadace správu těchto linek Sdružení Linka bezpečí. Nadace se dlouhodobě objevuje v žebříčku 100 nejobdivovanějších firem.\n\nCílem NND je poskytování pomoci dětem týraným, zneužívaným, handicapovaným, opuštěným, ohroženým dětem, které se ocitnou v obtížné životní situaci. Svou pomoc NND nabízí prostřednictvím finanční podpory, právního poradenství, osvětové činnosti, prosazováním legislativních změn a dalšími způsoby. Spolupracuje s řadou mezinárodních organizací a je součástí programů ochrany dětí v rámci Evropské unie. \n\nNa základě individuálních žádostí je ročně přerozděleno cca 12 mil. Kč. K této částce výrazně přispívá dlouhodobý charitativní projekt 5 000 000 Kč pro Dětský úsměv, který nadace realizuje se společností ROSSMANN.\n\nV roce 2004 byla zahájena činnost Linky právní pomoci, na které advokáti z České advokátní komory poskytují bezplatné právní rady. \n\nLinka právní pomoci je v provozu každou středu od 14 do 18 hodin na telefonním čísle 777 800 002.\n\nLinka právní pomoci získala za bezplatné právní poradenství ocenění České advokátní komory. Nejčastější dotazy, na které advokáti na Lince právní pomoci odpovídají, se týkají především rozvodových a rozchodových sporů a následné péče o dítě.  I na základě tohoto faktu se v roce 2016 zrodila nová osvětová kampaň nadace s názvem Myslete na děti, která apeluje na rodiče, kteří prochází rozlukou, aby v době rozvodu mysleli především na své děti.\n\nNadace se osvětovými kampaněmi zabývá již řadu let. Mezi kampaně Nadace Naše dítě s celorepublikovou působností patří Červené nosy, STOP týrání dětí, Dejme týrání dětí červenou kartu anebo Dětská samota. Na nebezpečí na internetu upozorňuje nadace prostřednictvím kampaně Bezpečný internet. Mezi lety 2007 – 2012 provozovala linku Internet Hotline, která pomáhala zamezit šíření dětské pornografie. V současné době nadace šíří osvětovou kampaň s názvem Myslete na děti.\n\nOficiální stránky\n"}
{"id": "1011053", "url": "https://cs.wikipedia.org/wiki?curid=1011053", "title": "Davy Spillane", "text": "Davy Spillane\n\nDavy Spillane (* 6. ledna 1959 Dublin) je irský hudebník, hráč na irské loketní dudy. Na dudy začal hrát ve svých dvanácti letech a brzy poté začal veřejně vystupovat. V roce 1981 spoluzaložil skupinu Moving Hearts, která svou činnost ukončila roku 1985, ale později byla několikrát obnovena. Po jejím rozpadu se Spillane vydal na sólovou dráhu a roku 1987 vydal své debutové album \"Atlantic Bridge\"; vedle jiných se na něm podíleli například Albert Lee a Béla Fleck. V roce 1996 spolupracoval s kytaristou Mikem Oldfieldem na jeho albu \"Voyager\"; později hrál také na jeho albu \"Man on the Rocks\".\n\n\n"}
{"id": "1011054", "url": "https://cs.wikipedia.org/wiki?curid=1011054", "title": "Youth", "text": "Youth\n\nYouth může být:\n\n"}
{"id": "1011056", "url": "https://cs.wikipedia.org/wiki?curid=1011056", "title": "Památník Jana Žižky z Trocnova (rozcestník)", "text": "Památník Jana Žižky z Trocnova (rozcestník)\n\nPamátníků vojevůdce Jana Žižky z Trocnova je více:\n"}
{"id": "1011060", "url": "https://cs.wikipedia.org/wiki?curid=1011060", "title": "Riot Games", "text": "Riot Games\n\nRiot Games je americká videoherní společnost, která byla založena v roce 2006. Jejich sídlem je Los Angeles v Kalifornii v USA.\n\nRiot je znám pro svou hru \"League of Legends\", která byla vydána jak v Severní Americe tak v Evropě dne 27. 10. 2009.\n\nRiot Games a.s. bylo založeno jako nezávislé herní studio v roce 2006. Založili jej Brandon \"Ryze\" Beck a Marc \"Tryndamere\" Merrill v Los Angeles. Společnost oznámila svou první hru \"League of Legends: Clash of Fates\" v říjnu 2008 a vydala ji v říjnu 2009 jako \"League of Legends\". Jejich hra využívá Free-To-Play model s mikro-transakcemi (místo reklam nebo krabicového prodeje).\n\nV roce 2008 získal Riot úvodní finance 7 miliónů amerických dolarů od firem Benchmark Capital a FirstMark Capital.. V druhém kole získali 8 miliónů dolarů od firem Benchmark Capital, FirstMark Capital a čínského gigantu Tencent Holdings.. Na začátku roku 2011 koupil Tencent Holdings většinový podíl Riot Games. Transakce dle Tencent byla 231,465,000 dolarů.\n\nMezi zaměstnance Riotu patří i tvůrci módu do hry DotA – bývalý hlavní designer Steve \"Guinsoo\" Feak a zakladatel původního webu DotA-Allstars.com Steve \"Pendragon\" Mescon. Riot zaměstnává i některé bývalé pracovníky Blizzard Entertainment, jako například bývalý hlavní systémový designér hry World of Warcraft Greg \"Ghostcrawler\" Street. 12. 7. 2013 časopis Business Insider jmenoval Riot Games jako 4. nejlepší technologickou firmu, kde můžete pracovat v roce 2013.\n\n8. prosince 2013 oznámil Riot stavbu nového sídla v západním Los Angeles, kam se měli přesunout v roce 2015.\n\n\nRiot vydal a šíří \"League of Legends\" v Austrálii, USA, Filipínech, Singapuru, Vietnamu, Malajsii, Thajsku, Kanadě, Jižní Koreji, Taiwanu, Číně, Západní i Východní Evropě, Brazílii a Indonésii. V Číně ji šíří hlavní držitel Tencent online, v jihovýchodní Asii Garena, a Severní Americe samotný Riot, který zde zajišťuje i plnou podporu.\n\nV Evropě podepsal Riot mezinárodní licenční partnerství s GOA, divizí Orange S.A. 13. října 2009 GOA a Riot oznámil přesunutí serverů pro hráče přímo v Evropě na dedikované servery GOA. Tohle znamenalo, že hráči z Evropy nebudou moci hrát na serverech Riotu v USA. Po negativní odezvě komunity byl 16. října 2009 přesun zrušen a Riot oznámil, že přebírá šíření hry a další operace hry v Evropě. Proto 10. května 2010 založili sídlo v Dublinu.\n\nTitul League of Legends je přeložen mimo jiné i do češtiny.\n"}
{"id": "1011063", "url": "https://cs.wikipedia.org/wiki?curid=1011063", "title": "C.S. Fond", "text": "C.S. Fond\n\nC.S. Fondy je zkrácené označení zahrnující tři podílové fondy, které byly dříve obhospodařovány společností CS Fond, a.s., investiční společnost, a sice C.S. Fond kapitálových výnosů, C.S. Fond energetiky a C.S. Fond pravidelných dividend. Od roku 1998 jsou obhospodařovány společností AKRO investiční společnost, a.s. pod názvy AKRO fond progresivních společností, AKRO globální akciový fond a AKRO balancovaný fond.\n\nO C.S. Fondech se hovoří především v souvislosti s jejich vytunelováním v roce 1997, popřípadě se sporem o náhradu škody mezi investiční společností AKRO a Českou republikou - Ministerstvem financí ČR.\n\nDo února roku 1997 spravovala C.S. Fondy investiční společnost C.S. Fond, a.s., investiční společnost ovládaná větším počtem investorů sdružených v tzv. skupině Motoinvest. \n\nPo uvalení nucené správy na Agrobanku v září 1996 se tato skupina rozhodla urychleně odprodat veškerá svá aktiva a opustit trh; v rámci toho se vlastníci společnosti C.S. Fond, a.s. rozhodli prodat i tuto společnost. K tomu došlo v únoru 1997, kdy byl C. S. Fond, a.s. prodán kyperské společnosti Austell Enterprises Ltd. Následovaly další dvě změny vlastníků: od Austellu koupila C. S. Fond, a.s. česká společnost CRASSUS, s.r.o. a od něj ruská společnost Kos-Mos. Nové vedení společnosti C.S. Fond, a.s., dosazené ruským vlastníkem, poté C.S. Fondy vytunelovalo. \n\nNásledně bylo obhospodařování C.S. Fondů rozhodnutím Ministerstva financí ČR převedeno na investiční společnost AKRO, která je obhospodařuje dosud.\n\nC.S Fondy byly „vytunelovány“ krátce poté, kdy se C.S. Fond, a.s. dostal do vlastnictví ruské společnosti Kos-Mos. Ta převzala C.S. Fondy ve stavu, kdy většina jejich majetku byla na bankovních účtech jednotlivých C.S. Fondů ve formě hotovosti vzhledem k předpokládanému otvírání fondů a očekávání poklesu akciových trhů.\n\nPředstavenstvo společnosti, podílníci fondů a management se o změně vlastníka dověděli 3. března 1997, když pražský notář Robert Hochman osvědčil nového majitele C. S. Fondů, kterým se stala moskevská společnost KosMos, Ltd. zastupovaná obchodníkem Nikolajem Trofimovem.\n\nPředstavitelé firmy KosMos Ltd. si u stejného notářského zápisu nechali zaregistrovat tři české občany coby nové statutární zástupce C. S. Fondů. Jeden z nich, v té době jedenadvacetiletý, nezaměstnaný mladík Václav Franta z Chrastavy u Liberce přitom dostal podpisové právo a zmocnění provádět transakce společnosti. Ještě týž den jej plně využil: přišel do Plzeňské banky, kde byly peníze fondů uloženy, prokázal se čerstvě nabytou plnou mocí od představitelů KosMosu Ltd. a dal pokyn k převodu 1,23 miliardy korun, tedy celého majetku C. S. Fondů, na účet britské Ltd Swirlglen na nákup prakticky bezcenných akcií společnosti Drůbež Příšovice, které ani nebyly veřejně obchodovatelné.\n\nPeníze putovaly přes makléřskou společnost Umana (obchod zprostředkovali makléři Umany Josef Matoulek a Vladislav Naď) do pražské banky Girocredit na konto firmy Swirlglen. Odtud měly jít do ciziny. Girocreditu se zdála operace natolik podezřelá, že požádal o prošetření finančně analytický útvar ministerstva financí (FAÚ MF), který jako jediný měl právo převody pozastavit. \n\nŘeditel FAÚ MF Jiří Kudlík ovšem dne 11. března 1997 odeslání peněz do ciziny povolil poté, co jej navštívili dva zástupci firmy Swirlglen. Dne 12. března 1997 tak prakticky celý majetek C. S. Fondů definitivně zmizel na účtech ve Švýcarsku, Lichtenštejnsku, Gibraltaru a USA.\n\nSe ztrátou peněz se nespokojili podílníci C. S. Fondů, kteří podali řadu žalob o náhradu škody. V lednu 2001 soudkyně Městského soudu v Praze Hana Hubáčková vynesla nad čtveřicí mužů podílejících se na miliardové krádeži v C. S. Fondech tresty od 5 do 10 let. V září roku 2003 ale soudce Vrchního soudu v Praze Pavel Zelenka celý případ vrátil zpět na „město“ s požadavkem doplnit dokazování. Jeho hlavní výtkou bylo, že městský soud použil jako důkaz ruský výslech Trofimova, kterého se nemohli účastnit obhájci obžalovaných.\n\nV březnu 2002 vyhráli klienti C. S. Fondů spor s Plzeňskou bankou, která jako depozitář fondů neměla podezřelou transakci provést. \n\nOd poloviny roku 1999 byli stíháni jednatelé společnosti Crassus Petr Müller a Jaromír Florián za to, že několika finančními transakcemi \"vyrobili\" bezcenné akcie společnosti Drůbež Příšovice a.s, které byly prodány KosMosu, Ltd. za více než miliardu korun.\n\nNa konci února 2003 padl další důležitý rozsudek v případu vytunelovaných C. S. Fondů. Soudkyně Obvodního soudu pro Prahu 4 Hronová rozhodla, že ministerstvo financí musí zaplatit jednomu z podílníků C. S. Fondu, Zdeňku Řepkovi z Hradce Králové, náhradu škody 88 tisíc Kč a k tomu i náklady soudního řízení. Rozsudek znamenal dobrou zprávu především i pro ostatní podílníky C. S. Fondu. Jednalo se totiž o vůbec první takový spor o náhradu škody, jejž ministerstvo financí prohrálo.\n\nV říjnu 2007 policie navrhla státnímu zastupitelství, aby za miliardový tunel v C. S. Fondech obžalovalo také Pavla Tykače. Proti Tykačovi však byla na počátku roku 2013 povolena obnova řízení. Tu navrhlo Vrchní státní zastupitelství v Praze již v roce 2012 na základě tvrzení podnikatele Františka Buška (dříve Chobota) a jeho společníků Klause Schimmelpfenniga a Oskara Gerlacha, že za vytunelováním C.S. Fondů stojí právě Tykač, a jimi předloženého zápisu z údajné schůzky v rakouském Kufsteinu, kde se měli domlouvat na dělení ukradených peněz. Tvrzení těchto osob bylo ale vzápětí krajně zpochybněno, když jimi předložený zápis z údajné schůzky se ukázal být zfalšován, a to navíc dosti zjevně: tvůrce zápisu, který měl být vytvořen v roce 1997, totiž podle soudních znalců použil k  vytvoření zápisu font písma Calibri, který však byl vytvořen až o několik let později (navržen byl v roce 2003 a do běžného užívání se rozšířil v roce 2007), což jasně svědčí o značné antedataci zápisu. Oni sami pak buď odmítli vypovídat z obavy z vlastního trestního stíhání, nebo jako svědci vypověděli něco jiného, přičemž peníze z C.S. Fondů podle provedených důkazů skončily na účtech jiných osob než Pavla Tykače. \n\nSám Tykač od počátku tvrdil, že ho Bušek již v roce 2011 vydíral s tím, že pokud mu nezaplatí 500 milionů Kč, vyrobí proti němu důkazy a obviní ho z vytunelování C.S. Fondů. Zda tomu tak skutečně bylo, se dosud nepodařilo prokázat, nicméně skutečností je, že obnovené stíhání Tykače provázela i řada dalších nestandardních okolností a kroků, které se staly předmětem diskuzí v odborných kruzích a upozornily i na systémové nedostatky kontroly činnosti státních zástupců (v daném případě státní zástupce opakovaně nerespektoval závazné závěry vrchního i Nejvyššího soudu). V každém případě státní zastupitelství nakonec stíhání Tykače v prosinci 2015 po téměř tříletém obnoveném vyšetřování opětovně zastavilo.\n\nDalší osobou, o níž se v souvislosti s vytunelováním C.S. Fondů hovořilo již přinejmenším od roku 2004, ale nebyla z něj nikdy obviněna, je kontroverzní finančník Petr Sisák. Na Sisáka a lidi okolo něj ukázala jeho bývalá přítelkyně Lucie Lunde (dříve Václavíková), ale i odsouzený Josef Matoulek. Prokazatelně byly s kauzou spojeny i osoby z jeho okolí: Sisákův tchán Jaromír Florián (v dané době jednatel a společník společnosti CRASSUS, s.r.o., která C.S. Fondy prodávala ruskému Kos-Mosu) nebo Sisákův dlouholetý spolupracovník Petr Müller (společně s Jaromírem Floriánem jednatel CRASSUSu, dříve působil mj. se Sisákovou ženou Věrou a se Sisákovým tchánem Floriánem v První slezské kapitálové společnosti, která mimo jiné již dříve vlastnila významný podíl v Drůbežářském závodu Příšovice, faktickém předchůdci Drůbeže Příšovice). Sisáka s Floriánem a s Vasilem Mohoritou, Floriánovým nevlastním bratrem a bývalým předsedou SSM, označil odsouzený Matoulek za hlavní strůjce tunelu v C.S. Fondech.\n\nKonečně nebyli nikdy v této kauze obviněni ani již zmínění Bušek, Schimmelpfennig a Gerlach, kteří se k účasti na podvodu přiznali, ani jejich spolupracovník Gunnar Kühn, tehdejší ředitel společnosti Swirlglen, přes kterou putovaly ukradené peníze do zahraničí.\n\nNucenému správci C.S. Fondů se za pomoci najatých advokátů a detektivní kanceláře podařilo značnou část ukradených peněz vystopovat a zhruba 200 milionů korun dostat zpět. Dalších 650 milionů korun pro fondy získalo AKRO za prodej pohledávky na náhradu škody vůči Plzeňské bance.\n\nV roce 2012 pak AKRO navíc vysoudilo částku téměř 2,1 miliardy korun na náhradě škody proti státu. Tento verdikt byl následně zrušen Nejvyšším soudem, ale jelikož stát v mezidobí náhradu škody již vyplatil a AKRO odmítlo vyplacenou částku vrátit, domáhá se nyní stát jejího vrácení soudní cestou z titulu bezdůvodného obohacení. Pokud by nakonec spor dopadl pro AKRO úspěšně a to by tuto částku nemuselo vracet, pak by získané kompenzace, z nichž značnou část tvoří vysoké úroky, ve svém součtu přesáhly 2,9 miliardy korun a výrazně by tak převýšily původně vzniklou škodu. Celá záležitost může pro podílníky bývalých C.S. Fondů paradoxně skončit velmi výhodně. \n\nV listopadu roku 2018 však společnost AKRO soud prohrála a tím byla nucená vrátit veškeré peněžní prostředky, které obdržela od státu jako náhradu škody včetně úroků z prodlení.\n"}
{"id": "1011064", "url": "https://cs.wikipedia.org/wiki?curid=1011064", "title": "Cal Lampley", "text": "Cal Lampley\n\nCal Lampley, rodným jménem Calvin Douglas Lampley (4. března 1924 − 6. července 2006) byl americký hudební producent, skladatel a klavírista.\n\nStudoval na North Carolina Agricultural and Technical State University v Greensboru a během druhé světové války sloužil v armádě. Později se usadil v New Yorku, kde studoval kompozici a hru na klavír na hudební škole Juilliard School. Kariéru hudebníka zahájil v roce 1950, ale brzy poté začal pracovat pro Columbia Records a později se stal hudebním producentem. Během své kariéry spolupracoval s mnoha hudebníky, mezi které patří například Miles Davis, Art Blakey, Dave Brubeck, Nina Simone nebo Mahalia Jackson. Zemřel v roce 2006 ve věku 82 let.\n"}
{"id": "1011068", "url": "https://cs.wikipedia.org/wiki?curid=1011068", "title": "FK Zorja Bilozirja", "text": "FK Zorja Bilozirja\n\nFK Zorja Bilozirja (ukrajinsky: Футбольний клуб «Зоря» Білозір'я) byl ukrajinský fotbalový klub sídlící ve vesnici Bilozirja. Klub byl založen v roce 1965, zanikl v roce 2014 sloučením do FK Slavutyč Čerkasy.\n\n\n"}
{"id": "1011069", "url": "https://cs.wikipedia.org/wiki?curid=1011069", "title": "Shane MacGowan", "text": "Shane MacGowan\n\nShane Patrick Lysaght MacGowan (* 25. prosince 1957 v Anglii) je irský hudebník, zpěvák, kytarista. Převážně je znám jako zpěvák a autor textů kapely The Pogues.\n\nNarodil se irským rodičům a mládí strávil ve městě Tripperary, Irsko, než se s rodiči přestěhoval zpět do Anglie v jeho 6 letech. Žil v na mnoha místech, jako třeba v Brightonu či Londýně. Jeho matka byla tanečnice tradičních irských tanců , zpěvačka a modelka. Byl přijat na Westminster School ale v druhém ročníku byl odhalen při užití drogy a byl ze školy vyhozen. První slávu si prožil po koncertu The Clash, během kterého mu Jane Crockfordová nakousla ucho. Poté byla fotografie MacGowana pokrytého krví vydána v novinách s titulkem \"Cannibalism At Clash Gig\" (Kanibalismus na koncertu The Clash). Krátce po této události založil svoji první kapelu The Nipple Erectors (později zkrácenou na The Nips)\n"}
{"id": "1011071", "url": "https://cs.wikipedia.org/wiki?curid=1011071", "title": "Top Dawg Entertainment", "text": "Top Dawg Entertainment\n\nTop Dawg Entertainment je americká nezávislá hudební nahrávací společnost založená v roce 2004 Anthonym \"Top Dawg\" Tiffithem. Společnost má sídlo v Carsonu, Kalifornie. Nejvýznačnějšími umělci jsou Kendrick Lamar, Schoolboy Q, Ab-Soul a Jay Rock.\n\nHudební manažer Anthony \"Top Dawg\" Tiffith se v branži pohyboval od roku 1997. V roce 2003 potkal tehdy šestnáctiletého rappera Kendricka Lamara, který vystupoval pod pseudonymem K-Dot. Tiffith řídil nahrávaní jeho první mixtape s názvem \"Y.N.I.C. (Hub City Threat: Minor of the Year)\". Roku 2004 tak vznikl label Top Dawg Entertainment (TDE), pod kterým byl jako první upsán právě Kendrick Lamar.\n\nV roce 2005 se k labelu upsal i rapper Jay Rock. TDE poté začal spolupracovat s většími labely - byla podepsána joint venture dohoda s Warner Bros. a později s Asylum Records. Nicméně z dohod nakonec sešlo i kvůli neshodám nad debutovým albem Jay Rocka. Jeho debut \"Follow Me Home\" byl i proto vydán až v roce 2011 ve spolupráci s labelem Strange Music. \n\nRoku 2007 k labelu přibyl rapper Ab-Soul. V květnu 2008 label vydal kompilační mixtape \"Do It Nigga Squad, Volume 1\". Mixtape mixoval Derek \"MixedByAli\" Ali. V roce 2008 také rapper Jay Rock vydal první komerční singl s názvem \"All My Life (In the Ghetto)\" (ft. Lil Wayne a will.i.am). V roce 2009 byl k labelu upsán rapper Schoolboy Q, který se kolem labelu pohyboval již od roku 2006. Brzy poté navrhl, aby společně vytvořili rapovou skupinu, a tak vznikla skupina Black Hippy.\n\nOd roku 2010 začal TDE prodávat nahrávky svých umělců na iTunes, jako první tak byly vydány mixtapes (počítány jako alba) \"Overly Dedicated\" Kendricka Lamara a \"Black Friday\" Jay Rocka. V roce 2011 poté mixtapes Schoolboy Q - \"Setbacks\", Ab-Soul - \"Longterm Mentality\" a Kendrick Lamar - \"Section.80\". Právě \"Section.80\" bylo prvním úspěchem TDE. Umístilo se na 112. příčce žebříčku Billboard 200. Úspěšné bylo i album \"Follow Me Home\" Jay Rocka (83. příčka).\n\nKritiky ceněné album \"Section.80\" vedlo v roce 2012 k joint venture dohodě s Interscope Records. Současně bylo oznámeno, že Kendrick Lamar se upsal i u Aftermath Entertainment rappera a producenta Dr. Dre, který poté dohlížel na tvorbu jeho prvního alba u major labelu. Album \"Good Kid, M.A.A.D City\" bylo vydáno v říjnu 2012 a stalo se obrovským úspěchem. Celkem se ho v USA prodalo 1 234 000 kusů.\n\nRoku 2013 byli k labelu upsáni rapper Isaiah Rashad a zpěvačka SZA, oba vydali svá debutová nezávislá alba. Druhým albem vydaným se spolupráci s Interscope Records bylo Oxymoron Schoolboye Q.\n\nV roce 2017 byl Kendrick Lamar vybrán režisérem Ryanem Cooglerem, aby spolu s umělci z labelu Top Dawg Entertainment produkoval a nahrál soundtrack ke komiksovému filmu Black Panther. V roce 2018 byly vydány singly \"All the Stars\" (se SZA) a \"King's Dead\" (s Jay Rock a Future).\n"}
{"id": "1011072", "url": "https://cs.wikipedia.org/wiki?curid=1011072", "title": "Michael Thompson (kytarista)", "text": "Michael Thompson (kytarista)\n\nMichael Thompson, rodným jménem Michael Wood Thompson (* 11. února 1954, New York) je americký kytarista. Studoval na Berklee College of Music, ale po dvou letech ze školy odešel, aby se věnoval vystupování se skupinou The Ellis Hall Group. Později se přestěhoval do Los Angeles, kde začal pracovat jako studiový hudebník. Během své kariéry spolupracoval s mnoha hudebníky, mezi které patří například Toni Braxton, Madonna, Neil Diamond, Mike Oldfield, Michael Bublé, Cher, Joe Cocker nebo Ray Charles.\n\n\n"}
{"id": "1011075", "url": "https://cs.wikipedia.org/wiki?curid=1011075", "title": "Wilhelm Gail", "text": "Wilhelm Gail\n\nWilhelm Gail (7. března 1804, Mnichov – 26. února 1890, Mnichov) byl německý malíř, grafik, návrhář divadelních dekorací a architektury.\n\nVystudoval architekturu a také malbu v ateliéru svého švagra Petera Hesse na Akademii výtvarných umění v Mnichově.\nPři cestách Evropou pobýval od roku 1825 zejména v Itálii a ve Španělsku. Inspiroval se nejprve římskou antikou a středověkou architekturou. Ve 40. letech 19. století se přiklonil k romantismu a navrhoval například v maurském slohu nebo v neogotice. Maloval významné italské, španělské a německé stavby. Často se věnoval litografii a ilustracím knih.\n\nSpřátelil se s Antonínem Veithem, za nímž jezdil na zámek Liběchov a pro něhož navrhl v maurském slohu stavbu Slavína s rozhlednou u Tupadel v Českém středohoří. Také model stavby se dochoval, a to ve sbírce Lapidária Národního muzea v Praze. Jde o jediný realizovaný architektonický návrh tohoto akademika.\n\n"}
{"id": "1011078", "url": "https://cs.wikipedia.org/wiki?curid=1011078", "title": "Markivka", "text": "Markivka\n\nMarkivka (; – \"Markovka\") je sídlo městského typu v Luhanské oblasti na Ukrajině. Leží na řece Derkulu ve vzdálenosti 125 kilometrů od Luhansku, správního střediska celé oblasti, a 35 kilometrů jihozápadně od Kantěmirovky, sídla městského typu ve Voroněžské oblasti v Rusku. V roce 2013 žilo v Markivce zhruba šest a půl tisíce obyvatel.\n\n"}
{"id": "1011080", "url": "https://cs.wikipedia.org/wiki?curid=1011080", "title": "Eastleigh FC", "text": "Eastleigh FC\n\nEastleigh FC (celým názvem: Eastleigh Football Club) je anglický fotbalový klub, který sídlí ve městě Eastleigh v nemetropolitním hrabství Hampshire. Založen byl v roce 1946 pod názvem Swaythling Athletic FC. Od sezóny 2014/15 hraje v National League (5. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Ten Acres s kapacitou 5 192 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011081", "url": "https://cs.wikipedia.org/wiki?curid=1011081", "title": "Saguaro (rozcestník)", "text": "Saguaro (rozcestník)\n\nSaguaro je původně název kaktusu Saguaro (\"Carnegia gigantea\"). Dále se název Saguaro používá pro:\n\n"}
{"id": "1011082", "url": "https://cs.wikipedia.org/wiki?curid=1011082", "title": "Forest Green Rovers FC", "text": "Forest Green Rovers FC\n\nForest Green Rovers FC (celým názvem: Forest Green Rovers Football Club) je anglický fotbalový klub, který sídlí ve městě Nailsworth v nemetropolitním hrabství Gloucestershire. Založen byl v roce 1889. Od sezóny 2017/18 hraje v EFL League Two (4. nejvyšší soutěž).\n\nV roce 2017 klub poprvé v historii postoupil do English Football League, přesněji do čtvrté nejvyšší soutěže EFL League Two. Město Nailsworth tímto získalo anglický ligový rekord v tom, že se jedná o nejmenší sídlo v Anglii, které kdy hostilo profesionální ligové zápasy (populace města činí pouhých 5 800 lidí). Mezi zvláštnosti klubu patří, jak už samotný název napovídá, jeho výrazné prosazování myšlenek ekologického hnutí. Například občerstvení na stadionu je čistě veganské. Majitelé klubu pak do budoucna plánují nový stadion, který má být konstrukčně čistě ze dřeva (mimo základů).\n\nSvé domácí zápasy odehrává na stadionu The New Lawn s kapacitou 5 032 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011083", "url": "https://cs.wikipedia.org/wiki?curid=1011083", "title": "Gateshead FC", "text": "Gateshead FC\n\nGateshead FC (celým názvem: Gateshead Football Club) je anglický fotbalový klub, který sídlí ve městě Gateshead v metropolitním hrabství Tyne and Wear. Založen byl v roce 1977 jako pokračovatel tradic zaniklého ligového celku Gateshead AFC. Od sezóny 2008/09 hraje v National League (5. nejvyšší soutěž).\n\nSvé domácí zápasy odehrává na stadionu Gateshead International Stadium s kapacitou 11 800 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1011084", "url": "https://cs.wikipedia.org/wiki?curid=1011084", "title": "Ruthie Foster", "text": "Ruthie Foster\n\nRuthie Foster (* 10. února 1964) je americká zpěvačka. Již od dětství zpívala ve sboru a své první album nazvané \"Full Circle\" vydala v roce 1997. Její album \"Let It Burn\" z roku 2012 bylo neúspěšně nominováno na cenu Grammy v kategorii nejlepších bluesových alb. Album z roku 2014, které nese název \"Promise of a Brand New Day\", produkovala baskytaritka a zpěvačka Meshell Ndegeocello.\n\n\n"}
{"id": "1011085", "url": "https://cs.wikipedia.org/wiki?curid=1011085", "title": "Rose Byrne", "text": "Rose Byrne\n\nMary Rose Byrne (* 24. července 1979, Balmain, Nový Jižní Wales, Austrálie) je australská herečka.\n\nJejí filmový debut přišel v roce 1994 v malé roli v \"Dallas Doll\". V roce 2000 hrála hlavní roli v australském filmu \"The Goddess of 1967\", který ji přinesl cenu Benátského filmového festivalu pro nejlepší herečku.\n\nV letech 2007 až 2012 ztvárnila Ellen Parsons v televizním seriálu \"Patty Hewes - nebezpečná advokátka\", za což byla odměněna dvěma nominacemi na Zlatý glóbus a cenu Emmy. Společně se svou hereckou kolegyní Glenn Close se objevila ve všech padesáti devíti epizodách seriálu. V roce 2011 byla součástí obsazení úspěšných filmů \"Insidious\", \"\" a \"Ženy sobě\".\n\nPřes šest let chodila s australským scenáristou, hercem a režisérem Brendanem Cowellem. Díky svému úspěchu v seriálu \"Patty Hewes - nebezpečná advokátka\" se přestěhovala ze Sydney do New Yorku. Jejich vztah skončil v lednu 2010. Předtím chodila s australským režisérem a scenáristou Gregorem Jordanem, který ji režíroval ve filmu \"Ruce pryč\".\n\nV roce 2012 začala chodit s hercem Bobbym Cannavalem. Cannavale potvrdil jejich vztah v roce 2013 na předávání cen Emmy, kde během své děkovné řeči, kdy přebíral cenu pro nejlepšího herce ve vedlejší roli v dramatickém seriálu, řekl: \"A chci poděkovat lásce svého života, Rose [Byrne].\"\n\nRose Byrne žije v New Yorku a uvedla, že v této fázi svého života zůstává nejistá ohledně stabilní kariéry, se slovy: \"Nemyslím si, že vás nejistota někdy opustí. Jste na volné noze. Vždycky je tu část nejistoty.\"\n\n"}
{"id": "1011086", "url": "https://cs.wikipedia.org/wiki?curid=1011086", "title": "Grimsby Town FC", "text": "Grimsby Town FC\n\nGrimsby Town FC (celým názvem: Grimsby Town Football Club) je anglický fotbalový klub, který sídlí ve městě Cleethorpes v nemetropolitním hrabství Lincolnshire. Založen byl v roce 1878 pod názvem Grimsby Pelham FC. Od sezóny 2016/17 hraje v EFL League Two (4. nejvyšší soutěž).\n\nSvé domácí zápasy odehrává na stadionu Blundell Park s kapacitou 9 027 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011087", "url": "https://cs.wikipedia.org/wiki?curid=1011087", "title": "Comet, Come to Me", "text": "Comet, Come to Me\n\nComet, Come to Me je jedenácté studiové album americké zpěvačky a baskytaritky Meshell Ndegeocello, vydané dne 3. června roku 2014 prostřednictvím francouzského hudebního vydavatelství Naïve Records. Na albu se podílelo více hudebníků; a to jak dlouholetí spolupracovníci, kytarista Chris Bruce a klávesista Jebin Bruni, které v základní sestavě doplnil nový bubeník Earl Harvin. Dále se na albu podílel například bluesový kytarista Doyle Bramhall II. V žebříčku Billboard 200 časopisu \"Billboard\" se album umístilo na 161. pozici, na lepší příčku − sice 28. − album dostal v žebříčku nezávislých alb a na 22. u R&B alb.\n\n"}
{"id": "1011089", "url": "https://cs.wikipedia.org/wiki?curid=1011089", "title": "Coxova reneta", "text": "Coxova reneta\n\nCoxova reneta je odrůda dřeviny jabloň domácí (\"Malus domestica\"), rodu jabloň z čeledi růžovitých. Jde o jednu ze starých odrůd jabloní. Je pěstována jako ovocný strom, kultivar je množen vegetativně očkováním a roubováním. Odrůda je dobrým opylovačem. \n\nSlupka plodů je suchá a matná, základní barva je zelenavě žlutá později zlatožlutá, krycí barva nahnědle červená později oranžově červená. Osluněná část plodu je červená. Plody jsou kulaté až ploše kulovité, aromatické, vhodné pro konzum i na zpracování. Plodnost raná. Sklízí se v polovině září, zraje nejdříve počátkem listopadu. Přepravu snáší dobře.\n\nNa tomto kultivaru jsou často nalézány chiméry nebo částečné chiméry, většina mutací ale není stálá.\n\nPodle pomologů chuť odrůdy 'Coxova reneta' nebyla nikdy předstižena jinou odrůdou, dříve byla často pěstovanou odrůdou. Je náročná na skladování i pěstování, plodí středně nebo málo a později jen střídavě. Rychle stárne, namrzá. Bývá napadána chorobami. V teplých polohách trpí silně padlím.\nPochází z výsevu odrůdy 'Ribstonský', roku 1830 ji v Anglii, v Lawn u Baks, nedaleko Londýna, vypěstoval M. R. Cox. V ČR se rozšířila s pěstováním zákrsků. Povolena v roce 1954.\nDle U.K. National Fruit Collection:\nApelsinnyi renet, Aranciata di Cox, Cos Orange, Cox, Cox Narancs Renet, Cox Orange, Cox Orange Pippin, Cox Orangen Pippin, Cox Orangen Reinette, Cox Orangen Renette, Cox' Orangen, Cox' Orangen-renette, Cox's Orange, Cox's Orange Pepping, Cox's Orange Reinette, Cox's Orange-Peppin, Cox's Orange-Pippeling, Cox's Orangen Pippin, Cox's Orangen Reinette, Cox's Orangen-Reinette, Cox's Pomeranzen Pepping, Cox's Pomeranzen-pepping, Coxova Reneta, Kemp's Orange, Kempe's Orange, Koksa Pomaranczowa, Koksova oranjeva reneta, Orange de Cox, Oranjevii renet, Peppeling Cox Orange, Pomaranczowe Coxa, Reinette Cox's Orangen, Reinette Orange, Reinette Orange de Cox, Renet Coksa, Renet Cox Portocaliu, Renet Coxa, Renet Portocaliu, Reneta Coxa pomaranzowa, Russet Pippin, Verbesserte Muscat Reinette, Verbesserte Muscat-Reinette\n\nRůst silný, v plné plodnosti slabší. Sklizeň malá až střední. Rychle stárne, namrzá a je náročná na agrotechniku.\n\nPlodnost středně raná, odrůda plodí nejdříve pravidelně později má sklon plodit střídavě. Samosprašná odrůda, je dobrým opylovačem pro pozdně kvetoucí odrůdy. Plod se sklízí se v polovině září, zraje nejdříve počátkem listopadu.\nZřejmě jedna z nejnáročnějších odrůd. Vyžaduje nejlepší podmínky I. – II. zóny, nesnáší studené a příliš vlhké půdy. Nesnáší suché a písčité půdy. V teplých polohách trpí silně padlím.\nStrom je diploidní, a proto dobře hodí v podstatě pro opylení dalších odrůd. Plody Coxovy renety jsou často partenokarpické, což znamená, že plodí bez opylení. Kvete středně raně, a může být opylovačem odrůd 'Alkmene', 'Golden Delicious', Gloster ','James Grieve ',' Idared ',' Jonathan ','McIntosh' nebo 'Ontario \".\n\nPočet květů se pohybuje mezi čtyřmi a devíti se střední hodnotou šest. Květenství je malý ve srovnání s jinými jabloněmi. Jednotlivé květy jsou složeny z pěti středně velkých okvětních lístků. Jsou dlouhé, střední velikosti, kulaté nebo dlouhé oválné.\nPlody jsou střední velikosti ve srovnání s jinými jablky. Mají průměrnou hmotnost 115 g, s hustotou 0,84 g/cm3.\n\nSlupka plodů je suchá a matná, základní barva je zelenavě žlutá později zlatožlutá, až krémové barvy. Krycí barva nahnědle červená později oranžově červená. Osluněná část plodu je červená. Dužnina nažloutlá , zlatožlutá, sladká, aromatická, pevná, ale ne křupavá, aromatická, s typickým renetovým aroma. Později, po sklizni, je křehká nebo měkká. Chuť je popisována jako příjemná rovnováha sladkosti a kyselosti, která je doprovázena silnou vůní. Celkový dojem je označován termínem \"dokonalá\" a \"jedinečná\". Je \"…bez dominantní chuť, ale tvoří velké množství asociací různých a vzájemně se doplňujících chutí\". Podle pomologů chuť odrůdy 'Coxova reneta' nebyla nikdy předstižena jinou odrůdou.\nPlod získává svou typickou vůni především pomocí těkavých organických sloučenin butyrát, estery, acetaldehyd, 2-methyl-1-butanol a směsi isobutyrátu Celkově lze říci, že vědci nalezli 18 různých aromat v dužnině plodu [6]: .. oč později je jablko sklizena, tím nižší je podíl na celkové titrační kyselosti a vyšší sladkost ovlivňuje chuť plodu. \nPlody jsou kulaté až ploše kulovité, vhodné pro konzum i na zpracování.\n\nOdrůda je náročná na skladování, má krátkou trvanlivost, při teplotě nad 2 °C hnědne dužnina. Velké přezrálé plody praskají a jsou málo šťavnaté.\n\nMálo odolná k chorobám a škůdcům. Bývá často napadána padlím, středně odolná k strupovitosti, náchylná k praskání plodů, hořké pihovitosti, namrzá ve dřevě a málo odolná proti poškození mrazíky při kvetení, velmi citlivá k postřikům. \n\n\nPro vynikající chuťové vlastnosti je Coxova reneta často využívána ke šlechtění. Mezi nejznámější křížence patří:\n\n\n"}
{"id": "1011092", "url": "https://cs.wikipedia.org/wiki?curid=1011092", "title": "FC Halifax Town", "text": "FC Halifax Town\n\nFC Halifax Town (celým názvem: Football Club Halifax Town) je anglický fotbalový klub, který sídlí ve městě Halifax v metropolitním hrabství West Yorkshire. Založen byl v roce 2008 po zániku původního Halifax Town AFC. Ve sportovní terminologii se tak jedná o tzv. Phoenix club. Od sezóny 2017/18 hraje v National League (5. nejvyšší soutěž).\n\nSvé domácí zápasy odehrává na stadionu The Shay s kapacitou 10 401 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011093", "url": "https://cs.wikipedia.org/wiki?curid=1011093", "title": "Centrál", "text": "Centrál\n\nCentrál je polyfunkční budova v Bratislavě postavená mezi zdejšími ulicemi Trnavské mýto, Miletičova a Jelačičova. V těchto místech stávaly Lázně Centrál. Objekt výškové budovy se podle návrhu Ivana Kubíka budoval mezi roky 2009 a 2012. Developerem projektu je společnost Immocap Group. Celý komplex obsahuje dvacetipodlažní kancelářskou budovu s výškou 83,5 m, dále čtrnáctipodlažního hotelu a objektu s nákupní galerií či pětadvacetimetrovým plaveckým bazénem. V původním projektu se navíc ještě uvažovalo i s byty.\n\nV nákupním centru se nachází asi 150 obchodů nabízejících například oděvy, obuv, sportovními potřeby, elektro či šperky. V podzemí této budovy jsou situována tři podlaží parkovišť, z nichž vrchní dvě slouží pro návštěvníky nákupního centra a nejspodnější podlaží je určeno k parkování automobilů zaměstnanců společnosti Orange a návštěvníků Hotelu Lindtner, jenž byl otevřen v březnu 2013. První podlaží nákupního centra zabírá na rozloze 2600 m² prodejna potravin.\n\nV nejvyšším poschodí jsou umístěny restaurace a rychlé občerstvení. K dispozici je též zelená střecha, kterou je možné za příhodného počasí využívat k oddechu a posezení na instalovaných lavičkách. Na střeše je také umístěn i dětský koutek.\n"}
{"id": "1011095", "url": "https://cs.wikipedia.org/wiki?curid=1011095", "title": "Greatest Hits Live (album, The Who)", "text": "Greatest Hits Live (album, The Who)\n\nGreatest Hits Live je kompilace živých nahrávek The Who. Toto album bylo vydáno 19. února 2010 výhradně na iTunes Store. Na kompaktním disku bylo vydáno 23. března 2010.\n\nAutorem všech skladeb je Pete Townshend.\n\n\n"}
{"id": "1011096", "url": "https://cs.wikipedia.org/wiki?curid=1011096", "title": "Developer", "text": "Developer\n\nDeveloper je investor (fyzická nebo právnická osoba), který investuje do výstavby nemovitostí (obytné domy, kancelářské či průmyslové budovy) určených k jejich dalšímu prodeji nebo pronájmu. Developer obvykle koupí nemovitost, dohlíží na celý investiční proces od fáze projektování do ukončení výstavby (resp. renovace) až po její prodej nebo pronájem.\n"}
{"id": "1011097", "url": "https://cs.wikipedia.org/wiki?curid=1011097", "title": "Danubia", "text": "Danubia\n\nDanubia je nákupní centrum v Bratislavě v místní části Petržalka na zdejší Panonské ulici. Otevřeno bylo v roce 2000 a v tím se stalo prvním nákupním centrem s hypermarketem v Bratislavě. Má rozlohu 30 000 m² a nachází se v něm kolem 40 obchodů a hypermarket společnosti Carrefour. Objekt obchodního centra stojí v Panonské ulici v místech, kde se nachází také nákupní centrum s hypermarketem firmy Tesco a dále supermarket Terno-Jednota.\n"}
{"id": "1011099", "url": "https://cs.wikipedia.org/wiki?curid=1011099", "title": "Omar Rodríguez-López", "text": "Omar Rodríguez-López\n\nOmar Rodríguez-López (* 1. září 1975) je portorický hudebník a hudební producent. Ve svých dvanácti letech začal hrát na baskytaru a o tři roky později přešel ke kytaře. Svou kariéru zahájil počátkem devadesátých let, kdy hrál se skupinou Startled Calf. V letech 2001 až 2013 byl vůdčí osobností skupiny The Mars Volta; později s různými jejími členy působil v projektech Bosnian Rainbows (od 2012) a Antemasque (od 2014). V letech 1997 až 2001 a znovu 2011 až 2012 působil ve skupině At the Drive-In a od roku 1998 hrál pět let s kapelou De Facto hrající dub. Dále je také členem tria Le Butcherettes (od 2007) a vydal mnoho sólových alb. V roce 2014 nahrál album pod hlavičkou projektu Kimono Kult, ve kterém jej doprovází kytarista John Frusciante.\n\n\n"}
{"id": "1011103", "url": "https://cs.wikipedia.org/wiki?curid=1011103", "title": "Peter Pellegrini", "text": "Peter Pellegrini\n\nPeter Pellegrini (* 6. října 1975, Banská Bystrica) je slovenský politik, od března 2018 předseda vlády Slovenské republiky. V roce 2014 byl ministrem školství, v letech 2014–2016 předsedou Národní rady SR a mezi lety 2016 a 2018 místopředsedou vlády pro investice a informatizaci. Je členem strany SMER-SD.\n\nNarodil se v roce 1975 v Banské Bystrici do rodiny učitelky a automechanika. Má italské předky; jeho příjmení znamená v italštině „poutník“ (\"pellegrino\") resp. „poutníci“ (\"pellegrini\"). Toto příjmení se dostalo na Slovensko (tehdy do Horních Uher) tím, že se v Žiaru nad Hronom usadil řemeslník Leopold Pellegrini, předek Petera Pellegriniho.\n\nVystudoval obor finance, bankovnictví a investování na Univerzitě Mateja Bela v Banské Bystrici a Ekonomickou fakultu na Technické univerzitě v Košicích. Následně začal podnikat.\n\nV únoru 2020 poskytl novinářům týdeníku \"Plus 7 dní\" rozhovor, který se týkal i jeho sexuální orientace. Na přímou podotázku, zda je pravda, že je gay, odpověděl záporně. Následně se však podle Denníku N Pellegrini snažil, aby rozhovor nevyšel vůbec. Ten sice vyšel, ale otázky o sexuální orientaci byly na příkaz vydavatele vypuštěny. Šéfredaktorka týdeníku se poté rozhodla odejít z čela redakce, někteří redaktoři zvažovali výpověď.\n\nV roce 2000 vstoupil do Smeru a v roce 2002 se stal asistentem poslance za tuto stranu Ľubomíra Vážného. Poslancem byl zvolen v letech 2006, 2010 a 2012. 3. července 2014 ho prezident Andrej Kiska jmenoval ministrem školství, kdy v této funkci nahradil Dušana Čaploviče.\n\nDne 24. listopadu 2014 oznámil Robert Fico, že se Pellegrini stane po odstoupení Pavla Pašky předsedou Národní rady Slovenské republiky. Následující den předal Pellegrini prezidentovi svoji demisi na post ministra školství a ještě téhož dne byl Národní radou zvolen jejím předsedou, když získal 120 hlasů. Pouze 5 poslanců hlasovalo proti jeho zvolení, takže jej podpořila i opozice. Ve funkci ministra školství jej nahradil Juraj Draxler.\n\nPo parlamentních volbách v roku 2016 se stal místopředsedou vlády pro investice a informatizaci.\n\nPo zavraždění novináře Jána Kuciaka neznámými pachateli dne 4. března 2018 vznikla na Slovensku politická krize; po velkých demonstracích obyvatelstva a v důsledku tlaku opozičních stran odstoupil ze své funkce nejprve ministr vnitra Robert Kaliňák a po dohodě s koaličními partnery strany SMER-SD podal dne 15. března 2018 premiér Robert Fico demisi celé své vlády. Následně prezident Andrej Kiska pověřil Pellegriniho sestavením nové vlády, kterou jmenoval 22. března 2018.\n"}
{"id": "1011105", "url": "https://cs.wikipedia.org/wiki?curid=1011105", "title": "Greatest Hits (album, The Who)", "text": "Greatest Hits (album, The Who)\n\nGreatest Hits je kompilační album britské rockové kapely The Who, které bylo vydáno 21. prosince 2009. Po pár týdnech bylo vydáno znovu pod názvem Greatest Hits & More a tentokrát obsahovalo druhý disk živých nahrávek vybraných z alba \"Greatest Hits Live\".\n\nAutorem všech skladeb je Pete Townshend, pokud není uvedeno jinak.\n\n\nDisk 2 byl vydaný pouze jako součást \"Greatest Hits & More\".\n\n"}
{"id": "1011106", "url": "https://cs.wikipedia.org/wiki?curid=1011106", "title": "Kate Barry", "text": "Kate Barry\n\nKate Barry (8. dubna 1967, Londýn − 11. prosince 2013, Paříž) byla britská fotografka. Její matkou byla herečka a zpěvačka Jane Birkinová a otcem hudební skladatel John Barry. Věnovala se převážně módní fotografii a pracovala například pro časopisy \"Vogue\", \"Paris Match\" a \"Elle\". Zemřela po pádu ze čtvrtého patra svého pařížského bytu ve věku 46 let.\n"}
{"id": "1011107", "url": "https://cs.wikipedia.org/wiki?curid=1011107", "title": "Kidderminster Harriers FC", "text": "Kidderminster Harriers FC\n\nKidderminster Harriers FC (celým názvem: Kidderminster Harriers Football Club) je anglický fotbalový klub, který sídlí ve městě Kidderminster v nemetropolitním hrabství Worcestershire. Založen byl v roce 1886. Od sezóny 2016/17 hraje v National League North (6. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Aggborough s kapacitou 6 444 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011111", "url": "https://cs.wikipedia.org/wiki?curid=1011111", "title": "Až na dno", "text": "Až na dno\n\nAž na dno (v anglickém originále \"Low Down\") je americký životopisný film, který natočil režisér Jeff Preiss. Předlohou mu byla knižní předloha od Amy-Jo Albany a hlavní postavou filmu je vedle ní samotné také její otec, jazzový klavírista Joe Albany (John Hawkes). Film pojednává o jejím dětství a vztahem s otcem, který je závislý na heroinu.\n\n"}
{"id": "1011112", "url": "https://cs.wikipedia.org/wiki?curid=1011112", "title": "Johannes Zeschick", "text": "Johannes Zeschick\n\nJohannes Nepomuk Alois Zeschick OSB (10. března 1932, Bezdružice – 3. června 2013, Langquaid) byl českoněmecký římskokatolický duchovní a opat broumovského kláštera sv. Václava v Rohru.\n\nJohannes Zeschick, pvodním (křestním) jménem Alois, se narodil v západočeských Bezdružicích jako syn sedlářského mistra. Po druhé světové válce byl kvůli své německé národnosti s matkou a bratrem vypovězen z Československa a přišel jako patnáctiletý do bavorského Rohru, kde se setkal s benediktiny vyhnanými z východočeského Broumova, kteří se zde usadili a udržují zde tradici broumovského opatství. Studoval na tamním klášterním gymnáziu sv. Jana Nepomuckého. Maturitu složil roku 1952. V roce 1955 vstoupil do rohrského kláštera, kde přijal řeholní jméno \"Johannes Nepomuk\" (tj. \"Jan Nepomuk\"). V roce 1959 složil do rukou broumovského opata v Rohru Dominika Prokopa slavné sliby a o rok později byl vysvěcen na kněze. Studoval teologii, historii a anglistiku; náboženství, dějepis a angličtinu pak přes třicet let vyučoval na klášterním gymnáziu. Roku 1967 se stal doktorem filozofie ve Würzburgu. V roce 1974 se stal převorem kláštera a v roce 1988 byl zvolen opatem. Od roku 2002 byl Johannes Zeschick opatem emeritním, novým opatem v Rohru byl zvolen Gregor Zippel.\n\nZemřel 3. června 2013 ve věku 82 let v pečovatelském domě v bavorském Langquaidu. Pohřben byl 7. června v Rohru.\n"}
{"id": "1011116", "url": "https://cs.wikipedia.org/wiki?curid=1011116", "title": "Lincoln City FC", "text": "Lincoln City FC\n\nLincoln City FC (celým názvem: Lincoln City Football Club) je anglický fotbalový klub, který sídlí ve městě Lincoln v nemetropolitním hrabství Lincolnshire. Založen byl v roce 1884. Od sezóny 2019/20 hraje v EFL League One (3. nejvyšší soutěž). Klubové barvy jsou červená, černá a bílá. Podle Lincolnu byl v roce 1976 pojmenován gibraltarský poloprofesionální klub Lincoln Red Imps FC (v roce 2019 dosáhl svého 24. ligového titulu).\n\nSvé domácí zápasy odehrává na stadionu Sincil Bank s kapacitou 10 120 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011117", "url": "https://cs.wikipedia.org/wiki?curid=1011117", "title": "Macclesfield Town FC", "text": "Macclesfield Town FC\n\nMacclesfield Town FC (celým názvem: Macclesfield Town Football Club) je anglický fotbalový klub, který sídlí ve městě Macclesfield v nemetropolitním hrabství Cheshire. Založen byl v roce 1874 pod názvem Macclesfield FC. Svůj současný název nese od roku 1966. Od sezóny 2018/19 hraje v EFL League Two (4. nejvyšší soutěž).\n\nSvé domácí zápasy odehrává na stadionu Moss Rose s kapacitou 6 355 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011118", "url": "https://cs.wikipedia.org/wiki?curid=1011118", "title": "Weather", "text": "Weather\n\nWeather je deváté studiové album americké zpěvačky a baskytaritky Meshell Ndegeocello, vydané dne 15. listopadu roku 2011 prostřednictvím francouzského hudebního vydavatelství Naïve Records. Producenty alba byli Joe Henry a Keefus Ciancia. V žebříčku nejlepších R&B alb časopisu \"Billboard\" se album umístilo na 37. pozici.\n\n"}
{"id": "1011120", "url": "https://cs.wikipedia.org/wiki?curid=1011120", "title": "Nuneaton Borough FC", "text": "Nuneaton Borough FC\n\nNuneaton Borough FC (celým názvem: Nuneaton Borough Football Club) je anglický fotbalový klub, který sídlí ve městě Nuneaton v nemetropolitním hrabství Warwickshire. Založen byl v roce 1889 pod názvem Nuneaton St. Nicholas FC. Svůj současný název nese od roku 2018. Od sezóny 2015/16 hraje v National League North (6. nejvyšší soutěž).\n\nSvé domácí zápasy odehrává na stadionu Liberty Way s kapacitou 4 500 diváků.\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1011122", "url": "https://cs.wikipedia.org/wiki?curid=1011122", "title": "Southport FC", "text": "Southport FC\n\nSouthport FC (celým názvem: Southport Football Club) je anglický fotbalový klub, který sídlí ve městě Southport v metropolitním hrabství Merseyside. Založen v roce 1881 pod názvem Southport Central FC. Od sezóny 2017/18 hraje v National League North (6. nejvyšší soutěž). Klubové barvy jsou žlutá a černá.\n\nSvé domácí zápasy odehrává na stadionu Haig Avenue s kapacitou 6 008 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011123", "url": "https://cs.wikipedia.org/wiki?curid=1011123", "title": "Cody Chesnutt", "text": "Cody Chesnutt\n\nCody Chesnutt (* 1968) je americký kytarista a zpěvák. Vyrůstal v Atlantě ve státě Georgie a hudbě se profesionálně začal věnovat poté, co se přestěhoval do Los Angeles. Zde v roce 1997 založil skupinu The Crosswalk, která však po třech letech ukončila svou činnost. Své první sólové album nazvané \"The Headphone Masterpiece\" vydal Chesnutt v roce 2002. Později vydal několik dalších nahrávek (například EP \"Black Skin No Value\" z roku 2010), ale jeho druhé plnohodnotné album vyšlo až roku 2012. Podílel se také na dokumentárním filmu \"Dave Chappelle's Block Party\" z roku 2005 a písní „Boils“ přispěl na kompilační album \"Plague Songs\".\n\n\n"}
{"id": "1011124", "url": "https://cs.wikipedia.org/wiki?curid=1011124", "title": "Chambellay", "text": "Chambellay\n\nChambellay je francouzská obec, která se nachází v departementu Maine-et-Loire. Je součástí společenství obcí v regionu Lion-d'Angers a smíšeného svazu Pays du Haut-Anjou Segréen. V roce 2013 v obci žilo 357 obyvatel.\n\nChambellay se nachází 10 km od Lion-d'Angers, 15 km od Segre, 16 km od Château-Gontier a 30 km od Angers.\n\nPrvní zmínky o této oblasti jsou zaznamenány v raném středověku.\n\nChambellay patřilo rodině de Montalais (od počátku čtrnáctého do osmnáctého století). Poslední majitelka panství z rodu de Montalais byla Nicole-Anne Constance de Montalais. V roce 1710 přešlo vlastnictví této půdy rodině de Racapé, která Chambellay vlastnila až do revoluce, po které bylo v roce 1734 předáno na Héliand d'Ampoigné a konečně v roce 1770 do aliance Juigne du Parvis.\n\nChambellay byl součástí majordomu Angers.\n\nBěhem první světové války zde 33 lidí přišlo o život.\n"}
{"id": "1011125", "url": "https://cs.wikipedia.org/wiki?curid=1011125", "title": "AFC Telford United", "text": "AFC Telford United\n\nAFC Telford United (celým názvem: Association Football Club Telford United) je anglický fotbalový klub, který sídlí ve městě Telford v nemetropolitním hrabství Shropshire. Založen byl v roce 2004 po krachu původního Telford United FC. Od sezóny 2015/16 hraje v National League North (6. nejvyšší soutěž).\n\nSvé domácí zápasy odehrává na stadionu New Bucks Head s kapacitou 6 380 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011126", "url": "https://cs.wikipedia.org/wiki?curid=1011126", "title": "Welling United FC", "text": "Welling United FC\n\nWelling United FC (celým názvem: Welling United Football Club) je anglický fotbalový klub, který sídlí v severovýchodním Londýně. Založen byl v roce 1963. Od sezóny 2016/17 hraje v National League South (šestá nejvyšší soutěž v Anglii). Klubové barvy jsou červená a bílá.\n\nSvé domácí zápasy odehrává na stadionu Park View Road s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011128", "url": "https://cs.wikipedia.org/wiki?curid=1011128", "title": "Matčino", "text": "Matčino\n\nMatčino je odrůda dřeviny jabloň domácí (\"Malus domestica\"), rodu jabloň z čeledi růžovitých. Jde o jednu ze starých odrůd jabloní. Je pěstována jako ovocný strom, kultivar je množen vegetativně očkováním a roubováním. Odrůda je dobrým opylovačem, kvete středně pozdě.\n\nNonnetit, Mother, Mutterapfel, Nalezenče z Roztok.\n\nSlupka plodů je hladká a polomastná, tužší , křehká, základní barva je zelenavá později tmavožlutá, krycí barva červenávé tečkování. Osluněná část plodu je pokrytá červenými pruhy a toto zbarvení obvykle pokrývá více než polovinu plodu. Plody jsou tupě kuželovité a nepravidelně žebernaté. Dužnina je žlutá křehká šťavnatá, voní. Plody jsou vhodné pro konzum i na zpracování. Plodnost spíše pozdní. Plody nasazuje na koncích větví. Sklízí se koncem září, zraje nejdříve v říjnu. Plody rychle přezrávají a moučnatí. Přepravu snáší dobře , otlačeniny při nešetrném otlačení tmavnou. Ve 20. století byla v ČR často pěstovanou odrůdou. Dobře bývá hodnocena zejména chuť a vzhled plodů, ale plodnost je horší.\n\nV mládí roste středně, později slabě. Nehodí se pro nižší tvary je méně plodné, vhodnější je polokmen a čtvrtkmen, na vřetenech je plodnost malá. Preferuje střední a vyšší polohy a úrodné půdy. V nižších polohách a sušších půdách bývají plody drobnější a málo chutné. Zpočátku vyžaduje hlubší řez pro založení korunky. protože je málo odolná vůči mrazu, má být roubována v korunce. \n\nOdrůda často namrzá a bývá napadána chorobami. Trpí středně padlím, odolná vůči strupovitosti. Odrůda je málo odolná proti mrazům a je vyhledávána mšicemi a pilatkami. \n\nVhodným opylovačem není odrůda Wealthy \n\nVhodným opylovačem je:\n\n"}
{"id": "1011130", "url": "https://cs.wikipedia.org/wiki?curid=1011130", "title": "Woking FC", "text": "Woking FC\n\nWoking FC (celým názvem: Woking Football Club) je anglický fotbalový klub, který sídlí ve městě Woking v nemetropolitním hrabství Surrey. Založen byl v roce 1889. Od sezóny 2018/19 hraje v National League South (6. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Kingfield Stadium s kapacitou 6 036 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011131", "url": "https://cs.wikipedia.org/wiki?curid=1011131", "title": "Dirk Medved", "text": "Dirk Medved\n\nDirk Medved (* 15. září 1968, Genk, Belgie) je bývalý belgický fotbalový obránce a reprezentant. Účastník Mistrovství světa 1994 v USA.\n\nHrál profesionálně pouze v Belgii, postupně za Waterschei, KRC Genk, KAA Gent, Club Brugge a Standard Lutych. Nejúspěšnější období zažil v Bruggách, vyhrál zde belgický titul, belgický pohár i Superpohár.\n\nDirk Medved působil v mládežnických reprezentacích Belgie U16 a U21.\n\nV A-mužstvu Belgie debutoval 11. září 1991 v utkání proti národnímu týmu Lucemburska (výhra 2:0). Celkem odehrál v národním týmu 26 utkání a gól nevstřelil (dle Belgické fotbalové asociace jednou skóroval v utkání 15. listopadu 1995 proti Kypru, remíza 1:1. Jedná se zřejmě o chybu, jako první belgický střelec je uveden Gilles De Bilde).\n\nZúčastnil se Mistrovství světa ve fotbale 1994 v USA, kde Belgie vypadla v osmifinále s Německem po prohře 2:3.\n\n"}
{"id": "1011139", "url": "https://cs.wikipedia.org/wiki?curid=1011139", "title": "Čp.8", "text": "Čp.8\n\nČp.8 byla česká folková kapela, jejímiž hlavními představiteli byli Jaroslav Ježek ml. a jeho bratr Miroslav Ježek.\n\nKapela vznikla v roce 1981 v Karlových Varech a byla pojmenována podle čísla popisného domu, ve kterém bydleli všichni zakládající členové. Úspěchu dosáhla zejména po soutěži Porta, kde se představila. Skupina ukončila svou činnost v roce 1985 po smrti Jaroslava Ježka ml.\n\nV roce 2001 vydal hudební label Indies dvoj-CD Čerstvý vzduch, které na prvním CD \"Fresh air\" zachycuje koncert kapely v Brně a na druhém \"Rozprodáno\" výběr z živých nahrávek z let 1981 – 1987\n\n\n\n"}
{"id": "1011140", "url": "https://cs.wikipedia.org/wiki?curid=1011140", "title": "Serginho Chulapa", "text": "Serginho Chulapa\n\nSérgio Bernardino (* 23. prosince 1953, São Paulo, Brazílie) známý také jako Serginho Chulapa je bývalý brazilský fotbalový útočník a reprezentant. Po skončení kariéry působil i jako trenér, vedl v roce 2001 brazilský tým Santos FC.\n\nHrál za vícero klubů v Brazílii, Portugalsku, Egyptu a Turecku.\n\nČlenem národního A-týmu Brazílie byl v letech 1979 až 1982. Celkem odehrál 20 utkání a vstřelil 8 gólů. Zúčastnil se Mistrovství světa 1982 ve Španělsku, kde Brazílie nepostoupila do semifinále. Na turnaji vstřelil dva góly, jeden v základní skupině proti Novému Zélandu (výhra 4:0) a druhý v nadstavbové skupině C proti kontinentálnímu rivalovi, týmu Argentiny (výhra 3:1).\n\n"}
{"id": "1011144", "url": "https://cs.wikipedia.org/wiki?curid=1011144", "title": "Mlhovina Kokon", "text": "Mlhovina Kokon\n\nMlhovina Kokon (také známá jako IC 5146 nebo Caldwell 19) je emisní mlhovina v souhvězdí Labutě vzdálená přibližně 3 100 světelných let. Katalog NGC ji popisuje jako shluk hvězd, které vytvářejí její světlejší a tmavší část. Velká centrální hvězda mlhoviny je odpovědná za vytvoření díry a excitaci okolního vodíku, který emituje záření H.\nStáří této hvězdy se odhaduje na 100 000 let\na je tedy poměrně mladá.\n\nNa obloze se nachází v nejvýchodnější části souhvězdí blízko hranice se souhvězdím Ještěrky. Najdeme ji blízko pouhým okem viditelné hvězdy π² Cygni, jasné otevřené hvězdokupy Messier 39 a otevřené hvězdokupy NGC 7209 v souhvězdí Ještěrky.\nPři pozorování IC 5146 je nedílnou součástí zážitku také temná mlhovina Barnard 168 (B168), která tvoří tmavý pruh obklopující IC 5146 a vybíhající směrem na západ, takže vypadá jako ocas mlhoviny Kokon.\n\n"}
{"id": "1011147", "url": "https://cs.wikipedia.org/wiki?curid=1011147", "title": "Dentinho", "text": "Dentinho\n\nBruno Ferreira Bonfim (* 19. ledna 1989, São Paulo, Brazílie) známý také pouze jako Dentinho (portugalsky znamená \"zoubek\"), je brazilský fotbalový útočník, který aktuálně hraje v klubu Šachtar Doněck.\n\nDentinho začal svou profesionální kariéru v brazilském klubu Corinthians Paulista, odkud v červenci 2011 odešel do ukrajinského celku FK Šachtar Doněck. Se Šachtarem nasbíral několik domácích trofejí. Od ledna do prosince 2013 byl na hostování v tureckém Beşiktaş JK.\n\nV červenci 2014 se odmítl společně s pěti dalšími legionáři Šachtaru vrátit ze soustředění ve Francii do Doněcku (příčinou byl zřejmě konflikt na východní Ukrajině). Strach o bezpečnost musel překonat a do klubu se vrátit, majitel Šachtaru Rinat Achmetov mu pohrozil vysokými finančními sankcemi.\n\nHrál za brazilskou reprezentaci do 20 let.\n\n"}
{"id": "1011153", "url": "https://cs.wikipedia.org/wiki?curid=1011153", "title": "Lou Doillon", "text": "Lou Doillon\n\nLou Doillon (* 4. září 1982, Neuilly-sur-Seine) je francouzská modelka, herečka a zpěvačka.\n\nJejí matkou je anglická herečka a zpěvačka Jane Birkinová a otcem francouzský filmový režisér Jacques Doillon. Svou filmovou kariéru zahájila již v roce 1988, kdy hrála ve filmu \"Kung Fu Master\" po boku své matky. Později hrála v mnoha dalších filmech, například také ve filmech svého otce. Rovněž se věnuje hudbě, hraje na kytaru, zpívá a píše texty a své první album nazvané \"Places\" vydala v roce 2012. Dne 3. dubna 2016 vystoupila s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Zpívala zde píseň „Femme Fatale“.\n\n\n"}
{"id": "1011154", "url": "https://cs.wikipedia.org/wiki?curid=1011154", "title": "Wimbledon 2014 – mužská čtyřhra legend", "text": "Wimbledon 2014 – mužská čtyřhra legend\n\nMužská čtyřhra legend na londýnském grandslamu ve Wimbledon 2014 byla hrána v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byl švédsko-australský pár Thomas Enqvist a Mark Philippoussis, který soutěž opět vyhrál. Ve finále jeho členové zdolali zástupce nizozemského tenisu Jacca Eltingha s Paulem Haarhuisem. Po rovnocenném rozdělení úvodních dvou sad 3–6 a 6–3, rozhodl o vítězích až supertiebreak poměrem míčů [10–3].\n"}
{"id": "1011155", "url": "https://cs.wikipedia.org/wiki?curid=1011155", "title": "Wimbledon 2014 – ženská čtyřhra legend", "text": "Wimbledon 2014 – ženská čtyřhra legend\n\nŽenská čtyřhra legend na londýnském grandslamu ve Wimbledon 2014 byla hrána v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byl americko-švýcarský pár bývalých světových jedniček Lindsay Davenportové a Martiny Hingisové, jehož členky nestartovaly společně. Hingisová nastoupila do současně probíhající ženské čtyřhry. Spoluhráčkou Davenportové se stala krajanka Mary Joe Fernandezová, s níž nepostoupila ze základní skupiny.\n\nSoutěž vyhrála česko-rakouská dvojice Jana Novotná a Barbara Schettová, která ve finále zdolala americko-tuniský pár Martina Navrátilová a Selima Sfarová po dvousetovém průběhu 6–0 a 7–6.\n"}
{"id": "1011156", "url": "https://cs.wikipedia.org/wiki?curid=1011156", "title": "Wimbledon 2014 – seniorská čtyřhra legend", "text": "Wimbledon 2014 – seniorská čtyřhra legend\n\nSeniorská čtyřhra legend na londýnském grandslamu ve Wimbledon 2014 byla hrána v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byl australský pár Pat Cash a Mark Woodforde, jehož členové nestartovali společně. Cash se turnaje neúčastnil. Woodfordovým spoluhráčem se stal Američan Rick Leach, s nímž vyhrál základní skupinu a zahrál si finálové klání. V něm však zůstali na raketách vítězných zástupců francouzského tenisu Guye Forgeta a Cédrica Piolina po dvousetovém průběhu 4–6 a 3–6.\n"}
{"id": "1011157", "url": "https://cs.wikipedia.org/wiki?curid=1011157", "title": "Taison", "text": "Taison\n\nTaіson Barcellos Freda (* 13. ledna 1988, Pelotas, Brazílie) známý také pouze jako Taіson, je brazilský fotbalový záložník, který aktuálně hraje v klubu Šachtar Doněck.\nOd roku 2013 vlastní ukrajinské občanství.\n\nTaіson začal svou profesionální kariéru v brazilském klubu SC Internacional, odkud v srpnu 2010 odešel do ukrajinského celku Metalist Charkov. V lednu 2013 přestoupil do FK Šachtar Doněck. Se Šachtarem nasbíral několik domácích trofejí.\n\n"}
{"id": "1011158", "url": "https://cs.wikipedia.org/wiki?curid=1011158", "title": "Umeda Sky Building", "text": "Umeda Sky Building\n\nUmeda Sky Building je osmnáctý nejvyšší mrakodrap ve městě Ósaka v Japonsku. Budovu tvoří dvě věže o výšce 173 m (40 pater), které jsou vzájemně propojené visutou částí se zahradou. Přístup do zahrady zajišťují eskalátory v šikmých skleněných tubusech, které vedou z nejvyššího patra věže.\n\nStavba byla dokončená v roce 1993. Projekt vytvořil již v roce 1988 japonský architekt Hiroshi Hara, ovšem v původním projektu navrhl stavbu čtyř věží. Z ekonomických důvodů byly nakonec postaveny jen dvě.\n\nBudovy postavila Takenaka Corporation. Původně patřila firmě Toshiba respektive její dceřiné společnosti Toshiba Building Co., Ltd. V červenci 2008, Toshiba prodala většinový podíl společnosti Nomura Real Estate co. a ponechala si 35% podíl.\n"}
{"id": "1011161", "url": "https://cs.wikipedia.org/wiki?curid=1011161", "title": "Classic Albums", "text": "Classic Albums\n\nClassic Albums je dokumentární seriál o popových, rockových a heavy metalových albech, která jsou považována za nejlepší nebo nejtypičtější pro danou populární kapelu nebo hudebníka nebo která ilustrují určité stadium hudebního vývoje.\n\nAlba, kterým se seriál věnuje:\n\n"}
{"id": "1011164", "url": "https://cs.wikipedia.org/wiki?curid=1011164", "title": "Michal Hamuľak", "text": "Michal Hamuľak\n\nMichal Hamuľak, v českém tisku nesprávně uváděný i jako Michal Hamulák (* 26. listopadu 1990, Humenné), je slovenský fotbalový útočník, hraje v MFK Zemplín Michalovce. Jeho oblíbeným klubem je anglický Manchester United FC.\n\nSvoji fotbalovou kariéru začal v ŠK FUTURA, odkud ještě jako dorostenec zamířil na hostování do FK LAFC Lučenec. V roce 2011 přestoupil do Vranova nad Topľou. Před sezonou 2012/13 odešel na půl roku hostovat do Zemplínu Michalovce. V únoru 2013 do mužstva přestoupil a podepsal kontrakt do 31. 12. 2016. V sezoně 2013/14 se stal nejlepším střelcem 2. slovenské fotbalové ligy, když vstřelil soupeřům celkem 26 branek ve 30 utkáních.\n\nV červenci 2014 odešel na roční hostování s opcí do Slovanu Liberec. 5. července 2014 v přípravném zápase proti Bohemians Praha 1905 vstřelil hattrick, kterým zařídil konečnou remízu 3:3. První soutěžní zápas za Liberec absolvoval 17. července ve 2. předkole Evropské ligy UEFA 2014/15 proti domácímu týmu MFK Košice (výhra 1:0), nastoupil v 65. minutě. V lednu 2015 se předčasně vrátil do Zemplínu, celkem odehrál v Liberci 7 ligových zápasů.\n\n\n"}
{"id": "1011167", "url": "https://cs.wikipedia.org/wiki?curid=1011167", "title": "Željko Joksimović", "text": "Željko Joksimović\n\nŽeljko Joksimović (srbskou cyrilicí \"Жељко Јоксимовић\" ; * 20. dubna 1972 Bělehrad, SR Srbsko, Socialistická federativní republika Jugoslávie, dnes Srbsko) je srbský zpěvák, skladatel, hudebník a producent.\n\nŽeljko Joksimović se narodil 20. dubna 1972 v Bělehradě a vyrostl ve městě Valjevo. Jeho první mezinárodní úspěch přišel ve věku 12 let, když vyhrál titul \"První akordeon Evropy\" na prestižním hudebním festivale v Paříži.\n\nVystudoval hudební univerzitu v Bělehradě a svou profesionální hudební kariéru zahájil v roce 1997. V roce 1998 vyhrál s písní \"\"Pesma Sirena\"\" (Песма Сирена) hudební festival \"Pjesma Mediterana\", což mu dalo příležitost hrát na prestižních festivalech v Bělorusku. Ve Vitebsku na festivale \"Slavjanskij bazar\" vyhrál ocenění \"Grand-Prix\" a také vyhrál festival v Mohylevu.\n\nV roce 1999 podepsal kontrakt s nahrávací společností City Records, která je ve vlastnictví soukromé srbské televizní stanice RTV Pink. Mladý zpěvák se prosazoval poté jako lidový a popový umělec.\n\nJeho debutové studiové album s názvem Amajlija (Амајлија) obsahovalo i píseň \"\"Pesma Sirena\"\" a sedm dalších stop. Další velký úspěch přišel se singlem \"\"Telo vreteno\"\" (Тело вретено), který napsal spolu s Draganem Brajićem. Píseň se rychle v srbských popových hitparádách stala hitem #1 a byla také velmi populární v ostatních zemích bývalé Jugoslávie.\n\nV roce 2000 vydal své druhé studiové album \"Rintam\" (Ринтам), nebo také \"Vreteno\" (Вретено), který pojmenoval podle písně na albu. Ostatní skladby na albu jsou \"\"Vreteno\"\" (Вретено), \"\"Balada\"\" (Балада), \"\"Gadura\"\" (Гадура) a duet s Harisem Dzinovićem \"\"Sta će meni vise od toga\"\" (Шта ће мени више од тога). Na albu jsou i 3 videoklipy.\n\nV roce 2002 vydala další album \"111\", které se také stalo hitem #1 v hitparádách Srbska a dalších zemí regionu. Některé písně z písní jsou \"\"Varnice\"\" (Варнице), \"\"Zaboravljas\"\" (Заборављас) a \"\"Karavan\"\" (Караван).\n\nV roce 2003 napsal píseň \"\"Čija Si\"\" (Чија Си) pro makedonského zpěváka Toše Proeskiho, se kterou zvítězil v národním kole \"Beovizija 2003\" (Беовизија).\n\nV roce 2004 poprvé poslalo Srbsko a Černá Hora pro Eurovision Song Contest, kdy se o jejich zástupci rozhodlo prostřednictvím národního kola \"Evropesma 2004\". Željko Joksimović národní kolo vyhrál s písní \"\"Lane Moje\"\", kterou složil spolu s textařkou Leontinou Vukomanović. V semifinále se umístil na 1. místě. Nicméně, ve finále se umístil na druhém místě za ukrajinskou zpěvačkou Ruslanou.\n\nDíky svému výkonu dostal ocenění \"The Marcel Bezencon Press award\", která se uděluje nejlěpšímu skladateli. Píseň byla nejprodávanějším singlem v Srbsku a Černé Hoře.\n\nPo úspěchu na Eurovision Song Contest v roce 2004 založil nahárvací společnost Minacord a od té doby pracuje a komponuje ve svém vlastním studiu. Následně vydal singl \"\"Ledja o Ledja\"\" (Леђа о Леђа), čímž si získal velkou popularitu v zemích, kde obvykle vystupuje.\n\nV roce 2005 složil píseň pro národní kolo Srbska a Černé Hory nazvané Beovizija. Jelena Tomašević se baladou \"Jutro\" (Јутро, česky \"Ráno\") umístila na 2. místě. V říjnu 2005 vystoupil v duetu s rakouským zpěvákem Tameem Harrisonem, který napsal sám. Píseň nesla název \"\"I Live my Life For You\"\" a zaznamenala úspěch po celé Evropě.\n\nV této době napsal ve spolupráci s \"Cobra production\" hudbu k filmu Ivkova slava (Ивкова слава, 2006). Ve stejném roce vydal své čtvrté studiové album \"IV\", jinak nazvané \"Ima nešto u tom što me nećes\" (Има нешто у том што ме нећеш). Na albu jsou popové balady s některými srbskými etnickými prvky lidové hudby. Alba se prodalo více než 800 000 kopií po celé bývalé Jugoslávii.\n\nV roce 2006 složil skladbu \"Lejla\" (Лејла). S písní reprezentovala skupina Hari Mata Hari Bosnu a Hercegovinu na Eurovision Song Contest 2006, kde se umístili na 3. místě, čímž se zasaloužili o nejlepší výsledek Bosny a Hercegoviny na soutěži. Také vyhrál prestižní ocenění pro nejlepšího skladatele \"COMPOSERAWARD 2006\".\n\nV roce 2007 vydal jeho druhou kompilaci největších hitů s názvem \"Platinum Collection\", kde se objevili dva nové singly \"\"Devojka\"\" (Девојка) a \"Nije do mene\" (Није до мене). Také složil hudbu k seriálu \"\"Ranjeni Orao\"\" a \"\"Ono nase sto nekad bejase\"\".\n\nVe stejný rok zakoncertoval před 18 000 lidmi, kdy zpíval všechny své hity v Bělehradské Aréně a vydal je na DVD s názvem \"Koncert Beogradska Arena\".\n\nNa počátku roku 2008 složil píseň, se kterou Jelena Tomašević vyhrála v srbském národním kole \"Beovizija 2008\" (Беовизија 2008) a nesla název \"\"Oro\"\". Píseň je lidová balada s tradičními srbskými lidovými prvky. Vzhledem k tomu, že Eurovision Song Contest 2007 vyhrálo Srbsko, soutěž v tomto roce konala v srbském Bělehradě. Píseň se ve finále umístila na 6. místě mezi 25 zeměmi.\n\nPo roční hudební pauze vydal své páté studiové album s názvem \"Ljubavi\" (2009) pod produkcí Minacord a City Records. \"\"Ljubavi\"\" je název z pilotního singlu alba. Singl zaznamenal velký úspěch v Srbsku a sousedních zemích. Na začátku roku 2010 vydal druhý singl z alba s názvem \"\"Žena Za Sva Vremena\"\".\n\nDne 12. června 2010 vystoupil na studioně Asima Ferhatoviće v ​​Sarajevu, Bosně a Hercegovině s objemem 37 500 osob.\n\nV roce 2012 reprezentoval Srbsko na Eurovision Song Contest 2012 v ázerbájdžánském Baku. Píseň nesla jméno \"Nije ljubav stvar\" (Није љубав ствар) a hudbu si složil sám. Autory textu jsou Marina Tucaković a Miloš Roganović. Anglická verze písně nese název \"\"Synonym\"\" a je od Ljiljy Jorgovanović. Píseň zaznamenala velký úspěch a umístila se na 3. místě.\n\nV lednu 2012 se zasnoubil s Jovanou Joksimović na Maledivách. V roce 2013 oznámili, že čekají své první dítě. Dne 10. dubna 2014 Jovana Joksimović porodila syna, Kostu Joksimoviće.\n"}
{"id": "1011168", "url": "https://cs.wikipedia.org/wiki?curid=1011168", "title": "Dolánka", "text": "Dolánka\n\nDolánka (315 m n. m.) je vrch v okrese Kolín Středočeského kraje. Leží asi 0,5 km jihovýchodně od obce Mrzky, převážně na katastrálním území obce Tismice.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Bylanská pahorkatina a podokrsku Tismická tabule.\n\nVrch je pěšky dostupný z Mrzek, Vrátkova (silnice do Doubravčic). Z Tismic vede zelená turistická značka do Mrzek, značka odbočuje z polní cesty, která vede až na vrchol. V jižním prostoru plošiny je travnatá plocha pro SLZ Český Brod – Vrátkov.\n"}
{"id": "1011171", "url": "https://cs.wikipedia.org/wiki?curid=1011171", "title": "Josef Ignác Buček", "text": "Josef Ignác Buček\n\nJosef Ignác Franz Buček nebo Butschek (6. dubna 1741, Příbor (Freiberg) - 26. března 1821, Praha) byl rakouský osvícenský právník, národohospodář a reformátor, profesor pražské univerzity.\n\nVystudoval filosofii v Olomouci a potom práva na Vídeňské univerzitě u významného osvícenského právního teoretika Josefa von Sonnenfelse. V Sedmileté válce sloužil jako tlumočník, roku 1766 byl jmenován profesorem \"kamerálních\" (politických) a roku 1775 i hospodářských věd na pražské univerzitě. Od roku 1775 byl také cenzorem politických a zahraničních spisů. Roku 1772 byl jmenován královským radou a po odchodu na odpočinek roku 1807 byl 1810 povýšen do šlechtického stavu s přídomkem \"z Heraltic\". \n\nVe stopách svého učitele Sonnenfelse se zabýval hlavně reformami justice, trestního práva a veřejných institucí. Přeložil do němčiny slavný Beccariův spis \"O zločinech a trestech\" z roku 1764, zásadní kritiku trestní praxe s odmítnutím mučení a trestu smrti. Bučkovo pražské vydání, které vyšlo 1765, bylo vůbec prvním překladem této závažné knihy. Napsal pojednání o úkolech zemské vlády při podpoře zemědělství (1766), O policii (1778), Základy lesního hospodářství a dějiny českých veřejných financí. \n\nZaložil v Praze-Nuslích na hranici s Vyšehradem usedlost a sad Bučanku, podle níž se jmenuje současná ulice Na Bučance, a v Bubenči upravil rozsáhlé pozemky na sad, nazvaný podle něj „Bučkovy sady“.\n\n\n\n"}
{"id": "1011172", "url": "https://cs.wikipedia.org/wiki?curid=1011172", "title": "Dagneux", "text": "Dagneux\n\nDagneux je francouzská obec v departementu Ain v regionu Auvergne-Rhône-Alpes. V roce 2011 zde žilo 4 183 obyvatel.\n\nBalan, La Boisse, Bressolles, Montluel, Niévroz, Pizay,\n\n\"Počet obyvatel\" \n\n\n"}
{"id": "1011175", "url": "https://cs.wikipedia.org/wiki?curid=1011175", "title": "Národní eucharistický kongres 2015", "text": "Národní eucharistický kongres 2015\n\nNárodní eucharistický kongres 2015 je první akce tohoto druhu konaná v České republice. O jeho vyhlášení rozhodla Česká biskupská konference v červenci 2014 a jeho vyvrcholením bylo sympózium, které se uskutečnilo od 15. do 17. října 2015 v Brně se závěrečnou mší na náměstí Svobody, jíž se zúčastnilo přibližně 25 tisíc věřících, a eucharistickým průvodem na Zelném trhu. Přípravou byla pověřena pracovní skupina vedená Pavlem Dokládalem pod dohledem Mons. JUDr. Ing. Jana Vokála.\n\nPro přípravu na kongres ve farnostech v první polovině roku 2015, dovršené o slavnosti Těla a Krve Páně, byla vyhlášena tato témata:\n\n\n\n"}
{"id": "1011178", "url": "https://cs.wikipedia.org/wiki?curid=1011178", "title": "Dortan", "text": "Dortan\n\nDortan je francouzská obec v departementu Ain v regionu Auvergne-Rhône-Alpes. V roce 2011 zde žilo 1 934 obyvatel.\n\nArbent, Chancia (Jura), Coisia (Jura), Condes (Jura), Lavancia-Epercy (Jura), Oyonnax, Samognat, Viry (Jura)\n\n\"Počet obyvatel\" \n\n\n"}
{"id": "1011181", "url": "https://cs.wikipedia.org/wiki?curid=1011181", "title": "Igor Nikolajev", "text": "Igor Nikolajev\n\nIgor Jurjevič Nikolajev, \"И́горь Ю́рьевич Никола́ев\" (* 17. ledna 1960, Cholmsk, SSSR) je ruský skladatel, textař a zpěvák.\n\nNarodil se v Cholmsku na ostrově Sachalin. Jeho rodiče byli básník Jurij a ekonomka Světlana.\n\nSe svou první manželkou Jelenou Kudrjašovou má dceru Julii (1978), několik let za něj byla vdaná známá zpěvačka Nataša Koroljova. V současnosti žije s o 22 let mladší Julií Proskurjakovou, která mu 8. října 2015 porodila dceru Veroniku.\n\nOd roku 1980 se začal živit hrou na piano, uměl však i na kytaru.\n\nV roce 1983 napsal pro zpěvačku Allu Pugačovu písně \"Ledovec\" a \"Řekněte ptáci\", se kterými Pugačova vystupovala na pěveckém festivalu \"Píseň roku\" (1984). S ní také dlouho spolupracoval.\n\nJeho písně však nezpívala jen Alla Pugačova, ale také řada dalších zpěváků, např. Filipp Kirkorov, Ani Lorak nebo Taisija Povalij.\n"}
{"id": "1011184", "url": "https://cs.wikipedia.org/wiki?curid=1011184", "title": "José Rojas", "text": "José Rojas\n\nJosé Manuel Rojas Bahamondes (* 23. června 1983, Talagante, Chile) je chilský fotbalový obránce a reprezentant, v současnosti působí v klubu Universidad de Chile. Účastník Mistrovství světa 2014 v Brazílii.\n\nJosé Rojas působí po celou svou kariéru v Chile v klubu Universidad de Chile, v jehož dresu debutoval v roce 2003 v profesionálním fotbale. Pouze od července do prosince 2006 hostoval v argentinském celku CA Independiente.\n\nV A-mužstvu Chile debutoval v roce 2007. Argentinský trenér Jorge Sampaoli ho vzal na Mistrovství světa 2014 v Brazílii, kde chilský národní tým vypadl po vyrovnané bitvě v osmifinále s Brazílií v penaltovém rozstřelu.\n\n"}
{"id": "1011186", "url": "https://cs.wikipedia.org/wiki?curid=1011186", "title": "Singltrek Podhůra", "text": "Singltrek Podhůra\n\nSingltrek Podhůra je první příměstská stezka značky Singltrek v České republice. Nachází se v komplexu rekreačních lesů Podhůra v těsné blízkosti města Chrudimi. První okruh o délce 1,6 km byl otevřen v červnu 2014. Jedná se o jádro zamýšlené sítě stezek (síť na sebe navazujících okruhů) a má proto nízkou obtížnost (modře značená stezka).  Singltrek Podhůra je určen jezdcům na horských kolech všech úrovní technické i fyzické zdatnosti, od malých dětí s rodiči až po zkušené terénní cyklisty. Obtížnost stezky si každý cyklista může regulovat rychlostí, kterou po stezce jede.\n\nMyšlenku Singltreku do České republiky přinesl Tomáš Kvasnička, který se inspiroval stezkami pro terénní cyklistiku ve Velké Británii. Od začátku bylo jeho záměrem vedle destinací pro terénní cyklistiku, jako je Singltrek pod Smrkem, vytvářet také příměstské sítě přístupných stezek pro každodenní rekreaci místních obyvatel. Jako první město o podobnou rekreační stezku projevila Chrudim, která již řadu let úspěšně rozvíjí svůj projekt rekreačních lesů na Podhůře. Projektování stezky začalo na podzim roku 2012. Na jaře 2014 pak byl postaveno první, 1,6 km dlouhý okruh, který byl slavnostně otevřen v červnu 2014. S pomocí dobrovolníků také vznikla techničtější trať v přilehlém bývalém lomu. Výhledově jsou naplánovány další okruhy, celkově by v lesním komplexu Podhůra mohlo vzniknout až přibližně 15 kilometrů stezek. \n\nVzhledem k malé členitosti a převýšení terénu, a zejména proto, že jde o centrální část zamýšlené sítě stezek, byl tento první úsek Singltreku Podhůra vyprojektován tak, aby měl nízkou obtížnost. V systému klasifikace obtížnosti Singltreku odpovídá parametrům stezky pro začátečníky a mírně pokročilé a je označen modrou barvou. V plánu jsou na Podhůře též úseky pro středně pokročilé až pokročilé terénní cyklisty.\n\nSingltrek Podhůra je přístupný široké škále uživatelů od malých dětí až po expertní terénní cyklisty.\n\nÚzká, modře značená stezka Singltreku Podhůra je vhodná pro děti teprve od chvíle, kdy jsou schopny jet na kole nebo na odrážedle samostatně. Je to proto, že s vozíkem nebo s tažnou tyčí nelze projet všechna úzká místa a zatáčky na stezkách. Úzké stezky zároveň vyžadují poměrně obratné manévrování, což může být nebezpečné pro děti v sedačce. S malými dětmi je nutné být na stezkách vždy opatrní a předvídaví. Doprovod musí jet vždy za dítětem a dávat pozor, aby se dítě nepřipletlo do cesty jinému jezdci.\n\nSingltrek Podhůra je vhodný pro horská kola. Ideálním typem kola je tzv. trailbike (tedy kolo s geometrií uzpůsobenou pro jízdu na úzkých stezkách), avšak je možné jet na jakémkoli horském kole. Při jízdě na Singltreku se doporučuje používat cyklistickou helmu a rukavice (nejlépe s celými prsty). Jiné chrániče nejsou potřeba. Cyklista by na Singltrek Podhůra měl být vybaven podobně jako na jinou běžnou cyklistickou vyjížďku. Může se hodit náhradní duše nebo sada na lepení, pumpička, základní nářadíčko a základní lékárnička.\n\nStezky Singltreku Podhůra charakteristickým orientačním systémem na dřevěných sloupcích podél stezek. Na zadní straně každého sloupku je umístěn unikátní kód (spolu s telefonními čísly). Při potřebě zavolat záchranu nebo pomoc se od místa nehody vraťte po stezce k nejbližšímu sloupku (proti směru jízdy, cestou zastavujte jedoucí cyklisty) a do telefonu operátorovi záchranné služby sdělte kód, který na sloupku najdete. Záchranná služba Vás díky kódu bude schopna snadno lokalizovat.\n\n\n"}
{"id": "1011187", "url": "https://cs.wikipedia.org/wiki?curid=1011187", "title": "Sušené květiny", "text": "Sušené květiny\n\nSušené květiny jsou květiny, které jsou upraveny pro další použití sušením. Při použití pro účely aranžování jsou používány kromě běžného sušení ve větraných prostorách i vysoušení teplým vzduchem, vysoušení mrazem, vysoušení chemickými látkami a uchovávání pomocí glycerolu. \n\nČasto jsou pro účely aranžování květin používány například tyto sušené květiny, nebo jejich části: \n\nSe sušenými květinami se dále pracuje různými způsoby, které mají za cíl upevnit rostlinný materiál na žádaném místě.\n\n\n"}
{"id": "1011188", "url": "https://cs.wikipedia.org/wiki?curid=1011188", "title": "Panafrikanismus", "text": "Panafrikanismus\n\nPanafrikanismus je ideově-politická koncepce a hnutí zejména černošské inteligence Afriky, Severní Ameriky a zemí Karibského moře, která se zakládá na vědomi jednoty a příslušnosti k jedné rase. Koncepce se utvářela od konce 19. století. Termín\n\"panafrický\" použil jako první trinidadský advokát Henry Sylvester-Williams na 1. panafrické konferenci v Londýně v roce 1900. Významnými představiteli panafrikanismu byli W. E. B Du Bois, Kwame Nkrumah a další.\n\nHlavními zásadami panafrikanismu jsou:\n\nVývin panafrikanismu vyústil v roce 1963 v založení Organizace africké jednoty.\n"}
{"id": "1011190", "url": "https://cs.wikipedia.org/wiki?curid=1011190", "title": "Eduard III. z Collalto", "text": "Eduard III. z Collalto\n\nOdoardo III. Collalto e San Salvatore(1747 Treviso – 1833) pocházel z rodu Collalto.\n\nJeho otec byl Antonio Ottavian Collalto. Za svého života vykonával významné funkce v Itálii. Zde byl starosta v Brescii, velitel benátského arzenálu a velitel pevnosti Palmanova. V roce 1822 byl povýšen do rakouského knížecího stavu.\n\nRoku 1800 založil v Brtnici manufakturu na bavlnu. Prováděl úpravy svých sídel a byl také velkým mecenášem. \n\n"}
{"id": "1011197", "url": "https://cs.wikipedia.org/wiki?curid=1011197", "title": "Jiří Burian (politik ODS)", "text": "Jiří Burian (politik ODS)\n\nJiří Burian (* 14. prosince 1948) je český politik a stavební inženýr, od října 2014 senátor za obvod č. 18 – Příbram, v letech 2000 až 2014 zastupitel Středočeského kraje, v letech 1990 až 2018 starosta města Sedlčany, člen ODS.\n\nOd roku 1991 je členem ODS.\n\nDo politiky vstoupil, když byl v komunálních volbách v roce 1990 zvolen do Zastupitelstva města Sedlčany na Příbramsku. Mandát zastupitele města pak za ODS obhájil v komunálních volbách v roce 1994, 1998, 2002, 2006 a 2010. Od roku 1990 navíc působil jako starosta města Sedlčany. Ve volbách v letech 2014 a 2018 opět obhájil post zastupitele města, když vedl kandidátku ODS, která tamní volby vyhrála. V listopadu 2018 však již neměl zájem pokračovat ve funkci starosty města, nahradil jej stranický kolega Miroslav Hölzel (sám se pak stal radním města).\n\nDo vyšší politiky se dostal zvolením do Zastupitelstva Středočeského kraje za ODS v krajských volbách v roce 2000. Post krajského zastupitele pak obhájil v krajských volbách v roce 2004, 2008 a 2012. Byl místopředsedou Výboru pro sociální věci. Ke konci listopadu 2014 na mandát krajského zastupitele rezignoval, jelikož se stal senátorem. Ve volbách v roce 2016 již nekandidoval.\n\nVe volbách do Senátu PČR v roce 2014 kandidoval za ODS v obvodu č. 18 – Příbram. Se ziskem 19,36 % hlasů skončil v prvním kole na 2. místě a postoupil tak do druhého kola. V něm porazil poměrem hlasů 53,46 % : 46,53 % nestraníka za hnutí ANO 2011 Vladimíra Dandu a stal se senátorem.\n"}
{"id": "1011200", "url": "https://cs.wikipedia.org/wiki?curid=1011200", "title": "Geografie Číny", "text": "Geografie Číny\n\nČína se nalézá ve východní Asii při západním pobřeží Tichého oceánu.Od severu k jihu se rozkládá od řeky Chej-lung-ťiang (Amur) na 53° s.š. k nejjižnějšímu cípu ostrovů Nan-ša/Spratlyovy ostrovy na 18° s.š. Spojnice měří kolem 5 500 km. Od Pamíru na západě (71° v.d.) po soutok řek Chej-lung-ťiang a Ussuri (135° v.d.) přesahuje spojnice 5 200 km. Časový rozdíl je více než čtyři hodiny, v celém státě se však používá jednotný čas (UTC+8).\n\nČLR přímo sousedí se 14 zeměmi. Má suchozemskou hranici o délce 22 800 km a (spolu s mnohem větším Ruskem) nejvíce sousedů ze všech států světa. Po směru hodinových ručiček jimi jsou Indie (délka hranice 3 380 km), Pákistán (523 km), Afghánistán (76 km), Tádžikistán (414 km), Kyrgyzstán (858 km), Kazachstán (1 533 km), Rusko (3 645 km), Mongolsko (4 677 km), Severní Korea (1 416 km), Vietnam (1 281 km), Laos (423 km), Myanmar (2 185 km), Bhútán (470 km) a Nepál (1 236 km). Dále moře odděluje ČLR od Jižní Koreje, Japonska, Čínské republiky na Tchaj-wanu, Filipín, Bruneje, Malajsie a Indonésie. Čínská republika se rozkládá na ostrovech, nemá proto suchozemskou hranici.\n\nNa východě a na jihu omývají čínské území moře. Po směru hodinových ručiček je to Pochajský záliv, které je považováno za čínské kontinentální moře, dále pak Žluté, Východočínské a Jihočínské moře, jež jsou okrajovými moři Tichého oceánu. V teritoriálních vodách Číny o celkové rozloze 4,73 milionu km² se nalézá na 5 400 ostrovů. Největší z nich o rozloze 36 000 km² je Tchaj-wan (ovládán je však Čínskou republikou), následovaný ostrovem Chaj-nan (34 000 km²). Nejvýchodnějšími čínskými ostrovy je souostroví Tiao-jü nacházející se severně od Tchaj-wanu, přičemž nejvýchodněji leží ostrov Čch'-wej; ostrovy jsou ovšem pod námořní kontrolou Japonska. Mnoho ostrovů, ostrůvků a skalních útesů, které se nalézají na jihu, jsou označovány jako „ostrovy Jihočínského moře“, přičemž patří hlavně do čtyř větších souostroví: Tung-ša \"(Východní písky),\" Si-ša \"(Západní písky),\" Čung-ša \"(Střední písky)\" a Nan-ša \"(Jižní písky)\"; o oblast se stále vedou rozsáhlé územní spory.\n\nCharakteristickým znakem reliéfu Číny je stupňovité snižování směrem od Himálaje na západě podél veletoků Žlutá řeka a Jang-c’-ťiang k Tichému oceánu na východě. Ke geologicky nejstabilnějším oblastem patří: Tarimská pánev, Ordos, Jihočínský masiv apod. Současný reliéf byl ve značné míře vytvořen alpinským vrásněním v třetihorách. Tato horotvorná činnost měla za následek vznik \"mladých\" nestabilních pohoří - Altaj, Kchun-lun, Nan-šan. Přibližně jednu třetinu povrchu tvoří pohoří, přičemž většina z nich je orientována ve východo-západním směru. Výjimku tvoří například horstva ve východním Tibetu, která se táhnou od severu na jih a pohoří při čínsko-korejských hranicích, probíhající ze severovýchodu na jihozápad.\n\nNa jihozápadě se nachází Tibetská náhorní plošina, se svou rozlohou 2200000 km² a průměrnou nadmořskou výškou 4500 m se řadí k nejrozlehlejším a nejvýše položeným oblastem světa. Z jižní a jihozápadní strany ji obklopují Transhimaláje a Himálaje, kde se v nadmořské výšce 8848 m vypíná nejvyšší bod země i světa - štít Mount Everest. Západní hranici lemují horská pásma Pamír a Karákóram, známý ledovci vskytujícími se ve výšce nad 2900 m n. m. a dlouhými místy 40–60 km. Mohutné pásmo Kchun-lun, dosahující nadmořské výšky kolem 6000 m, obepíná Tibetskou náhorní plošinu ze severu a spolu s pohořími Altyn-tagh a Nan-šan ohraničují Chajdamskou pánev.\n\nPohoří Ťan-šan, které se svažuje od 7000 m vysokých hřebenů na čínsko-kyrgyzské hranici po Turfanskou proláklinu, nejníže položené místo v Číně (154 m pod úrovní moře), odděluje Tarimskou pánev od Džungarské pánve. Žádné jiné místo na Zemi není vzdálenější od nejbližšího moře než Džungarská pánev, která je rozsáhlou kotlinou se dnem ve výši 200 m n. m. Čínská část pouště Gobi postupně přechází do pusté plošiny Ordos, dosahující výšky 1200–2000 m n. m.\n\nOblast severovýchodní Číny vyplňují aluviální nížiny a pohoří Malý Chingan a Velký Chingan s nejvyšším bodem nad 1700 m n. m. Pásmo Kchun-lun přechází na východě do pohoří Čching-ling s průměrnou výškou 2 000 - 3000 m n. m. Směrem na sever se rozprostírají Tchajchangské hory, na jejichž okraji se nacházejí geologické zlomy, které způsobují, že tato oblast patří k nejméně seismicky stabilním na světě.\n\nNa východě, v okolí dolního toku Žluté řeky, se rozprostírá Velká čínská nížina. Jižní Čína je pokryta horstvy Jihočínské hornatiny, náhorní plošinou Kuej-čou a vápencovou Jünnansko-kuejčouskou vysočinou, která svými výškami nad 2000 m n. m. převyšuje ostatní útvary této oblasti.\n\nŘíční síť je dlouhá cca 220 000 km; svou hustotou je rozmístěna nerovnoměrně. K bezodtokovým oblastem patří necelá třetina území Číny. Reliéf země má za následek fakt, že většina řek teče od západu na východ a vlévá se do Tichého oceánu (Jang-c’-ťiang, Žlutá řeka, Jü-ťiang). Úmoří Indického oceánu zabírá asi desetinu rozlohy, přičemž zde patří zejména oblasti jižního Tibetu odvodňované řekami Indus, Brahmaputra a Nu-ťiang. Některé části severozápadní Číny patří do povodí řeky Irtyš, jejíž vody se vlévají do Severního ledového oceánu.\n\nPodle režimu řek lze Čínu rozdělit na několik oblastí. Zde hraje důležitou roli tzv. kontinentální stupeň - myšlená čára procházející orientačně městy Peking, Luo-jang a Kuej-jang- který tvoří jeden z nejdůležitějších \"schodů\" asijské pevniny, stupňovitě klesající směrem k Tichému oceánu. Na západ od kontinentálního stupně, zapříčiňujícího vznik vodopádů na řekách jím protékajících, je většina řek vysokohorského typu; svého maxima dosahují v létě z tajícího sněhu a z ledovců, přičemž v Himálaji se stav řek zvyšuje před monzunovým obdobím. Východně od kontinentálního stupně tečou monzunové řeky smíšených lesů subtropického pásma, mající dostatek vody během období letních dešťů a naopak s nedostatkem vody v období sucha. Pro pouštní oblasti severní Číny (Taklamakan, Gobi) jsou typické řeky poušti a polopoušti mírného pásma s dlouhodobě suchými koryty. Na severovýchodě jsou řeky lesostepní a stepní zóny s výraznými jarními povodněmi a minimem odtoku v létě a zimě. V pohraniční oblasti severovýchodní Číny lze nalézt horské řeky nivální zóny horské tundry a tajgy, v létě dosahující maxima z tajícího ledu, v zimě zamrzající - Amur (Chej-lung-ťiang, 黑龙江), Ussuri (Wu-su-li-ťiang, 乌苏里江).\n\nVe výšce 4876 m n. m. v oblasti Tibetské náhorní plošiny pramení, se svou délkou dosahující 6300 km, třetí nejdelší řeka světa Jang-c`-ťiang. Plocha odvodňovaná tímto veletokem má rozlohu 1 800 000 km². \"Rovník Číny\", jak byla řeka díky své důležitosti nazvaná, umožňuje svou hloubkou, místy dosahující přes 180 m, oceánským lodím plavit se až do vnitrozemského Wu-chanu, což z ní dělá nejvýznamnější dopravní tepnou Číny. Na řece je postavena největší přehrada na světě, Tři soutěsky. Jang-c`-ťiang ústí do Východočínského moře, její delta, která se každých 64 let zvětšuje o 2,58 km², se nachází severně od města Šanghaj.\n\nDruhou nejdůležitější řekou je Žlutá řeka. V povodí této 5464 km dlouhé řeky žije 120 milionů lidí. Řeka protéká sprašovou oblastí, kde se získává množství žlutavého jílovitého bahna. Podle něj je pojmenována tato řeka i moře (Žluté - Pochajský záliv), do kterého se vlévá. V každém krychlovém metru vody unáší Žlutá řeka 37 kg sedimentů, což je světový unikát. Kvůli častým záplavám a ustavičnému zanášení se dolního toku změnila řeka mnohokrát své řečiště - za posledních 3 000 let 26krát.\n\nJihočínské řeky Si-ťiang, Pej-ťiang a Tung-ťiang společně vytvářejí největší řeku této oblasti - Perlová řeka (Ču-ťiang), která je skrze vodní kanály napojena na celou vodní síť čínského jihu.\n\nZ hospodářského hlediska je významný Velký kanál (1794 km), který spojuje města Peking a Chang-čou, přičemž protíná řeky Chaj-che, Chuang-che, Chuaj-che a Jang-c’-ťiang.\n\nVelké množství sladkovodních jezer se nachází ve střední Číně v povodí řeky Jang-c’-ťiang: Pcho-jang (5050 km²), Tung-tching (3900 km²). V bezodtoké oblasti se rozprostírají slaná, pomalu vysychající jezera Kukunor a Lobnor.\n\nRozsáhlost čínského území má za následek výrazné klimatické rozdíly mezi vnitroasijskou a vlastní Čínou a mezi jižní a severní Čínou.\n\nKlimatickou hranici mezi západní a východní Čínou tvoří pás složený z pohoří Velký Chingan, Tchaj-chang a Sečuan. Tyto celky mají velký vliv na klimatické podmínky, ať už v západní nebo východní části země, protože tvoří bariéru, která eliminuje vliv teplého, vlhkého letního monzunu z jihovýchodu na vnitroasijské regiony Číny a chladného, suchého zimního monzunu ze Sibiře na východní regiony Číny. Obecně se dá říci, že podnebí značné části území Číny je ovlivněno monzunovým cyklem.\n\nKlima západní Číny má jasně vnitrozemský ráz. Zimy bývají studené, léta horká. Průměrné lednové teploty v Urumči dosahují -15 °C, přičemž červencové teploty se pohybují v průměru okolo 22 °C, ale mohou vystoupit až nad 40 °C. V Turfanské proláklině byly naměřeny teploty 47,6 °C. Velké teplotní rozdíly nastávají i během dne. Oblast Tibetské plošiny je charakteristická drsným vysokohorským podnebím s minimálním množstvím srážek. Na některých místech klesají teploty v zimě až na -35 °C. Vlivem kontinentálního podnebí leží nejchladnější oblasti ve vnitřním Mongolsku, kde dosahují průměrné lednové teploty méně než -25 °C. Nejnižší teplota byla zaznamenána v okrese Chaj-la-er: -51,5 °C.\n\nZa hranici mezi \"suchou oblastí severní Číny, kde roste pšenice a proso\" a \"vlhkým jihem produkujícím rýži\" se považuje 33. rovnoběžka, která probíhá přibližně v polovině vzdálenosti mezi Žlutou řekou a řekou Jang-c’-ťiang. Severní Čína je charakteristická mírným podnebím, malými, relativně nerovnoměrnými srážkami a chladnými zimami.\n\nPodnebí jižní Číny, která leží v subtropickém a tropickém pásmu, je do značné míry ovlivněno letním monzunem, který přináší srážky a způsobuje záplavy, které se střídají s obdobími sucha v zimních měsících. Výkyvy teplot (přes den i v průběhu roku) jsou ve srovnání se zbytkem Číny podstatně menší. V porovnání se severem je zde větší počet teplých měsíců (cca 8 a více), což vytváří příznivé podmínky pro zemědělství. V charakteru podnebí jižní Číny hraje kromě monzunů roli jednak pás subtropického maxima oddělující oblast proudění západních větrů od pasátové oblasti, který jí prochází, ale i tajfuny přicházející od Filipín.\n\n"}
{"id": "1011213", "url": "https://cs.wikipedia.org/wiki?curid=1011213", "title": "Sergio Romero", "text": "Sergio Romero\n\nJméno a příjmení Sergio Romero má více nositelů:\n"}
{"id": "1011215", "url": "https://cs.wikipedia.org/wiki?curid=1011215", "title": "Wimbledon 2014 – čtyřhra vozíčkářů", "text": "Wimbledon 2014 – čtyřhra vozíčkářů\n\nObhájcem titulu soutěže čtyřhry vozíčkářů na londýnském grandslamu ve Wimbledonu 2014 byl francouzsko-japonský nejvýše nasazený pár Stéphane Houdet a Šingo Kunieda. Jeho členové turnajovou trofej úspěšně obhájili, když ve finále porazili zástupce nizozemského tenisu Maikela Schefferse s Ronaldem Vinkem, a to po třísetovém průběhu 5–7, 6–0 a 6–3.\n\nPro 43letého Houdeta se jednalo o třetí deblovou trofej z Wimbledonu, když turnaj opanoval již v letech 2009 a 2013, a celkově dvanáctý grandslamový triumf z této soutěže. 30letý Kunieda získal v All England Clubu také třetí titul, po ročnících 2006 a 2013, a celkově šestnáctý deblový vavřín na Grand Slamu.\n\nDo žebříčku okruhu NEC Tour si každý z vítězů připsal 800 bodů a dvojice si rozdělila prémii 12 000 liber.\n\n"}
{"id": "1011216", "url": "https://cs.wikipedia.org/wiki?curid=1011216", "title": "Sergio Germán Romero", "text": "Sergio Germán Romero\n\nSergio Germán Romero (* 22. února 1987, Bernardo de Irigoyen, Argentina) je argentinský fotbalový brankář a reprezentant, v současnosti působí v klubu Manchester United. Účastník MS 2010 v Jihoafrické republice a MS 2014 v Brazílii.\n\nRomera hrál profesionálně v Argentině v celku Racing Club z Buenos Aires, kde odehrál jednu sezónu. V červenci 2007 si jej přivedl do nizozemského AZ Alkmaar trenér Louis van Gaal. S Alkmaarem se stal v sezoně 2008/09 vítězem Eredivisie. Po čtyřech letech přestoupil v roce 2011 do tehdy druholigového italského UC Sampdoria. Sezonu 2013/14 strávil na hostování v AS Monaco FC, kde však odchytal jen 3 ligové zápasy, byl náhradníkem Chorvata Danijela Subašiće.\n\nRomero získal s argentinským mládežnickým výběrem do 20 let titul na Mistrovství světa U20 2007 konaném v Kanadě. Ve finále porazila Argentina Českou republiku 2:1.\n\nByl členem argentinského olympijského výběru do 23 let, který na LOH 2008 v Číně získal zlato po finálové výhře 1:0 nad Nigérií.\n\nOd roku 2009 je členem národního týmu Argentiny. Debutoval 9. září 2009 v utkání s domácím týmem Paraguaye (prohra Argentiny 0:1).\n\nTrenér Diego Maradona jej vzal na MS 2010 v Jihoafrické republice, kde Argentina vypadla ve čtvrtfinále s Německem po prohře 0:4.\n\nByl členem argentinského kádru na domácím turnaji Copa América 2011, kde byli Argentinci vyřazeni ve čtvrtfinále na penalty pozdějším vítězem Uruguayí.\n\nTrenér Alejandro Sabella ho nominoval na Mistrovství světa 2014 v Brazílii společně s dalšími dvěma brankáři Mariano Andújarem a Agustínem Oriónem. Na turnaji byl brankářskou jedničkou, dostal důvěru trenéra, ačkoli v AS Monaco byl pouze náhradníkem. S týmem postoupil až do finále proti Německu. V semifinále proti Nizozemsku došlo za stavu 0:0 na penalty, Romero dvě zneškodnil a porazil tak tým vedený Louisem van Gaalem, trenérem, který jej v roce 2007 dovedl do Alkmaaru. Ve finále ho v prodloužení prostřelil Mario Götze, Argentina prohrála 0:1 a získala stříbrné medaile.\n\n"}
{"id": "1011217", "url": "https://cs.wikipedia.org/wiki?curid=1011217", "title": "Wimbledon 2014 – čtyřhra vozíčkářek", "text": "Wimbledon 2014 – čtyřhra vozíčkářek\n\nObhájcem titulu soutěže čtyřhry vozíčkářek na londýnském grandslamu ve Wimbledonu 2014 byl nizozemský, druhý nasazený pár Jiske Griffioenová a Aniek van Kootová. Jeho členky se probojovaly opět do finále, v němž však nestačily na dvojici tvořenou 20letou reprezentantkou Japonska Jui Kamidžiovou a 22letou britskou hráčkou Jordannu Whileyovou, po třísetovém průběhu 2–6, 6–2 a 7–5.\n\nObě šampiónky tak na wimbledonském pažitu získaly premiérový titul. Po lednové trofeji na Australian Open 2014 a červnovém vítězství na French Open 2014 vybojovaly třetí deblový vavřín probíhající sezóny i celé kariérÿ na grandslamových turnajích.\n\nDo žebříčku okruhu NEC Tour si každá z vítězek připsala 800 bodů a dvojice si rozdělila prémii 12 000 liber.\n\n"}
{"id": "1011218", "url": "https://cs.wikipedia.org/wiki?curid=1011218", "title": "Hugo Campagnaro", "text": "Hugo Campagnaro\n\nHugo Armando Campagnaro [Ugo Armando Kampaňaro] (* 27. června 1980, Coronel Baigorria, Córdoba, Argentina) je argentinský fotbalový obránce a reprezentant, v současnosti působí v klubu Inter Milán. Účastník MS 2014 v Brazílii.\n\nV Argentině hrál za CD Morón. V roce 2002 odešel do Itálie, kde hrál postupně za kluby Piacenza Calcio, UC Sampdoria, SSC Neapol a Inter Milán.\n\nHugo Campagnaro debutoval v národním týmu Argentiny v roce 2012, šlo o přátelský zápas 29. února proti Švýcarsku (výhra 3:1), nastoupil v základní sestavě a odehrál kompletní střetnutí.\n\nTrenér Alejandro Sabella jej vzal na Mistrovství světa 2014 v Brazílii. S týmem získal stříbrné medaile.\n\n"}
{"id": "1011221", "url": "https://cs.wikipedia.org/wiki?curid=1011221", "title": "Seznam kulturních památek v Suchdole (Praha)", "text": "Seznam kulturních památek v Suchdole (Praha)\n\n"}
{"id": "1011222", "url": "https://cs.wikipedia.org/wiki?curid=1011222", "title": "Never Fail", "text": "Never Fail\n\nNever Fail (v českém překladu \"Nikdy neselhat\") je deváté studiové album švýcarské thrash/groove metalové kapely GurⱭ. Bylo vydáno v roce 2011 hudebním vydavatelstvím NoiseArt Records necelé tři roky po předchozím dlouhohrajícím albu \"Your Drug of Choice\".\n\n\n\n"}
{"id": "1011237", "url": "https://cs.wikipedia.org/wiki?curid=1011237", "title": "Xanadu (rozcestník)", "text": "Xanadu (rozcestník)\n\nSlovo Xanadu může mít následující významy:\n\n\nje také součástí názvu:\n"}
{"id": "1011246", "url": "https://cs.wikipedia.org/wiki?curid=1011246", "title": "Zachary Cale", "text": "Zachary Cale\n\nZachary Cale (* 12. listopadu 1978) je americký zpěvák a kytarista. Své debutové album \"Outlander Sessions\" vydal v roce 2005 a do roku 2013 vydal další čtyři (z toho jedno − \"See-Saw\" z roku 2005 − vyšlo pod jménem Illuminations). Přestože své druhé album \"Walking Papers\" nahrál již v roce 2005, vyšlo až tři roky poté. Spolu s umělci Ryanem Johnsonem a Alfra Martinim je majitelem hudebního vydavatelství All Hands Electric.\n\n\n"}
{"id": "1011247", "url": "https://cs.wikipedia.org/wiki?curid=1011247", "title": "Pinon (Aisne)", "text": "Pinon (Aisne)\n\nPinon je francouzská obec v departementu Aisne v regionu Hauts-de-France. V roce 2011 zde žilo 1 810 obyvatel.\n\nAllemant, Anizy-le-Château, Lizy, Merlieux-et-Fouquerolles, Vaudesson, Vauxaillon\n\n\"Počet obyvatel\" \n\n\n"}
{"id": "1011248", "url": "https://cs.wikipedia.org/wiki?curid=1011248", "title": "PictBridge", "text": "PictBridge\n\nPictBridge je technologie umožňující tisk fotografií posílaných z digitálního fotoaparátu nebo mobilního telefonu připojením k tiskárně, zpravidla rozhraním USB nebo bezdrátově, bez nutnosti zpracování a řízení procesu tisku počítačem. \n\nPokročilejší je norma DPOF, která umožňuje navolit údaje pro objednávku tisku a soubor odeslat dálkově.\n\n\n"}
{"id": "1011251", "url": "https://cs.wikipedia.org/wiki?curid=1011251", "title": "Pinon", "text": "Pinon\n\nPinon může být:\n\n"}
{"id": "1011253", "url": "https://cs.wikipedia.org/wiki?curid=1011253", "title": "CIPA (fotografie)", "text": "CIPA (fotografie)\n\nCamera & Imaging Products Association, zkratkou CIPA, je japonská organizace založená v červenci 2002 pro spolupráci v oblasti fotografie a fotoaparátů a souvisejících zařízení. Později (2008) byla nahrazena organizací JEITA se širším záběrem.\n\n"}
{"id": "1011254", "url": "https://cs.wikipedia.org/wiki?curid=1011254", "title": "Anizy-le-Château", "text": "Anizy-le-Château\n\nAnizy-le-Château je francouzská obec v departementu Aisne v regionu Hauts-de-France. V roce 2011 zde žilo 1 912 obyvatel.\n\nBrancourt-en-Laonnois, Landricourt, Lizy, Pinon, Quincy-Basse, Vauxaillon,\nWissignicourt\n\n\"Počet obyvatel\" \n\n\n"}
{"id": "1011255", "url": "https://cs.wikipedia.org/wiki?curid=1011255", "title": "JEIDA", "text": "JEIDA\n\nJapan Electronic Industry Development Association, zkratkou JEIDA byla japonská organizace pro výzkum, vývoj a normalizaci elektroniky. \nPodobné organizace byly i v USA (SEMTEC) a v Evropě (ECMA). JEIDA vyvinula řadu norem (standardů) včetně paměťové karty JEIDA memory card a grafického formátu Exif.\n\n1. listopadu 2000 se spojila s EIAJ do JEITA.\n\n"}
{"id": "1011257", "url": "https://cs.wikipedia.org/wiki?curid=1011257", "title": "Vauxaillon", "text": "Vauxaillon\n\nVauxaillon je francouzská obec v departementu Aisne v regionu Hauts-de-France. V roce 2011 zde žilo 509 obyvatel.\n\nAllemant, Anizy-le-Château, Laffaux, Landricourt, Leuilly-sous-Coucy, Neuville-sur-Margival, Pinon, Terny-Sorny\n\n\"Počet obyvatel\" \n\n"}
{"id": "1011258", "url": "https://cs.wikipedia.org/wiki?curid=1011258", "title": "Ministerialita", "text": "Ministerialita\n\nMinisterialita je termín z dějin středověké Evropy označující společenskou vrstvu nesvobodných služebníků suverénů, kteří byli určeni k plnění úkolů na poli správním, hospodářském a vojenském. Ministerialita je dnes chápána jako právní pojem či instituce, charakterizovaná osobními vztahy na straně jedné, nebo politickými, hospodářskými a vojenskými funkcemi na straně druhé.\n\nMinisteriálové (ministeriales, servientes, Dienstleute) byli nesvobodnými služebníky, kteří byli pověřováni svými pány k plnění úkolů správních, vojenských a hospodářských. Již samotný zrod ministeriální vrstvy není bez otazníků a diskusí.\n\nMinisterialita vznikla na přelomu 10. a 11. století v prostředí říšské církve. Ministeriální vrstva byla charakteristická pro území středověké Říše, to znamená především prostoru německých zemí a částečně i území na Apeninském poloostrově. V prostoru českých zemí ji prakticky nenalézáme, pouze s výjimkou Chebska, které patřilo jako zástava od určité doby českému králi a dalo by se počítat do svazku českých zemí.\n\nBohatnoucí a stále více se rozpínající církev a s ní i její majetek potřebovala ochranu před rostoucími útoky a snahami světské aristokracie přivlastnit si lákavé bohatství duchovních. Obrana a správa těchto neustále rostoucích církevních majetků byly prvními úkoly prvních ministeriálů. Efektivní a jednotnou správu, vojenskou ochranu majetků církve měli tedy v popisu práce první příslušníci nově konstituované ministeriální vrstvy.\n\nInstituci ministeriálů však nepoužila první církev, pojem ministeriál je znám již z doby merovejské (pueri regis), kdy tímto termínem byli označováni lidé pověření vykonáváním domácích úřadů nebo vojenským doprovodem pána. V době karolinské byli již ministeriálové nespecifikováni, tímto termínem se označoval jak biskup tak i např. obyčejný knecht. Obecně byli tímto termínem označováni úředníci.\n\nCírkevní ministeriálové byli předobrazem pro ministeriály královské za Konráda II. (1024–1039). Role a úkoly, které měli, se v podstatě nelišily od jejich kolegů ve službách církve. Jednalo se především o správu královského zboží a statků a bývali pověřováni i výkonem nižšího soudnictví. V rukou ministeriálů byly pravděpodobně i čtyři úřady na dvoře pána – komorníka, stolníka, číšníka a maršálka.\n\nMinisterialita 11. až 14. století dosáhla svého největšího rozkvětu, významu a rozšíření. Toto období by se dalo nazvat klasickým obdobím ministeriality.\n\nPrávě z tohoto období, respektive od počátku 11. století máme zachovány Wormské, Limburské a Bamberské služební právo, kde se dozvídáme téměř vše o postavení, původu, povinnostech a právech ministeriálů, a kde byl kodifikován statut ministeriální vrstvy jako celku.\n\nPrvním bylo Wormser Hofrecht (Lex Familiae Wormatiensis Ecclesiae) z let 1024-25. Dokládá nám návaznost i existenci ministeriálů z dob Karlovců, kdy byli označováni jako fiscalini, určeni ke službě na biskupově dvoře. Tím, že byli vybráni ke službě pánovi, zde biskupovi, byli povýšeni z původního nesvobodného postavení na pozici vyhrazené původně svobodným. Došlo zde tedy k určitému sociálnímu vzestupu přes službu. Výstavba a zabezpečení správy církevního majetku byla provedena právě za pomoci těchto původně nesvobodných jedinců, z důvodů nespolehlivosti a zcizování ze strany šlechty. Ministeriál se nám zde jeví jako ministeriál na dvoře Karlovců, to znamená jako úředník s patřičným společenským postavením.\n\nRecht der Limburger Klosterleute (1035) představuje ministeriály jako držitele úřadů číšníka a stolníka, k tomu se přidává ještě služba na koni. Po dobu vykonávání úřadu dostávali tito nesvobodní léna, která však prozatím nebyla ještě dědičná. Jednalo se o léna služební, vázáná přímo k úřadu.\n\nBamberger Dienstrecht z let 1061-62 je plné ustanovení, práv a povinností ministeriálů, a je v tomto ohledu bráno jako nejstarší kodifikované služební právo, neboť jsou zde dopodrobna rozepsány záležitosti týkajících se ministeriality jako vrstvy. Nalézáme zde například ustanovení, že ministeriál má právo na obhajobu a očištění – pokud se ovšem neprovinil přímo proti svému pánovi a jeho komoře – jako svědectví mu stačí sedm lidí, svědčící v jeho prospěch. Když byl postaven ministeriál do služby a dosud od biskupa neobdržel léno, může sloužit komu chce a jako svobodný, bez lenních závazků. Jestliže sloužící ministeriál zemře a zanechá po sobě těhotnou manželku, čeká se na narození dítěte. Je-li mužského pohlaví, zdědí léno po otci. Je-li to děvče, uprázdněné léno přechází na nejbližšího mužského příbuzného v linii, s tím, že to nejlepší, co patřilo nebožtíkovi – zbroj, kůň – přešlo zpět na pána zemřelého. Plánovala-li se nějaká vojenská akce, měl přijít ministeriál k pánovi na vlastní náklady, teprve poté ho již vydržuje pán. Na tažení do Itálie měl pán povinnost dát každému opancéřovanému rytíři tři libry a koně. Pokud se táhlo někam jinam, měli se dva opancéřovaní rytíři složit na třetího.\n\nKdyž se podíváme na výše uvedená ustanovení týkající se ministeriality, zjistíme, že postavení, moc a společenský význam jednotlivých ministeriálů se rovnal přinejmenším postavení svobodné nižší šlechty, rytířstva. I když je tady zdůrazněn nesvobodný statut ministeriality, zmínka o dědičnosti lén dává tušit, že nesvoboda byla brána buď jako formalita nebo že dědičnost služebního léna v rámci jedné společenské vrstvy a pod stejným pánem nebyla brána jako překážka odporující nesvobodnému postavení ministeriála. Ale jak máme chápat, že ministeriál, který doposud neobdržel od svého pána (biskupa) léno, si může jít kam chce a jako svobodný? Musíme si dávat pozor na postavení ministeriála de iure (nesvoboda, daná narozením) a de facto (moc, dědičná léna, práva a vymoženosti svobodných).\n\nRozdílná stanoviska panují mezi historiky i o původní svobodě či nesvobodě ministeriálů.Vedle výše uvedených pramenů, které nám osvětlují vznik, původ a postavení prvních ministeriálů, vzešlých z prostředí říšské církve, bychom se měli podívat jak ministerialitu chápali autoři laičtí.\n\nPodívejme se do Saského zrcadla, které je jednou z nejstarších právních knih v německém jazyce. Autor Eike von Repgow dal na prosbu hraběte Hoyera von Falkenstein přeložit původně latinský text do němčiny mezi léty 1220 až 1235. Tak vznikl rozsáhlý právní kodex, ale také prozaické dílo v německém jazyce. Nás zajímá především jak autor vidí samotné ministeriály v oné době. V úvodu je deklarována obecná rovnost lidí před Bohem, na následujících stránkách nalezneme pojem \"Dienstmannen, Dienstmannschaft\", kteří jsou zde počítáni mezi nesvobodné, bez nároku cokoliv vlastnit. Společnost je zde rozdělená podle středověkých měřítek, to znamená na svobodné, vládnoucí a na nesvobodné, sloužící. Máme zde i různé pojmy, označující ministeriály od servi až po dienstmannen. V Saském zrcadle nalézáme dále základní rozdělení společnosti na dvě skupiny, které mají dohromady šest tříd. V první skupině, kde jsou svobodní, jsou jmenována knížata, svobodní pánové, nižší soudci. Ve skupině druhé jsou usedlí v zemi (rolníci), \"dienstmannen\" a nižší úředníci. Rozdíly mezi oběma skupinami, ale i uvnitř těchto skupin a od zbytku společnosti jsou vyjádřeny v poměru výše pokut a poplatků, které svobodný či nesvobodný musel za přečin zaplatit. Podle Saského zrcadla se nám tedy jeví ministeriálové, ať jsou označováni jakkoliv, jako primárně nesvobodní.\n\nDalším pramenem právní povahy je Švábské zrcadlo, které do značné míry vychází z výše uvedeného Saského zrcadla. Tato právní kniha, vzniklá mezi léty 1259 až 1275 je rozdělená do dvou částí. První část se zabývá právem zemským, druhá část právem lenním. Co se týče postavení ministeriálů, nalézáme zde podobná ustanovení a rozdělení pokut a poplatků, odstupňovaných podle společenského postavení dotyčného. Od knížat, hrabat, vévodů přes biskupy až k dienstmannen. Ministeriálové jsou zde zmiňováni u příležitosti otázky vlastnictví pozemků a jeho dědictví. Zmínky o sňatcích ministeriálů se svobodnými šlechtičnami nám dokazují, že brát ministeriály jako pevně danou a jasně definovanou instituci je nemožné. Ministerialita jako vrstva měla určitá práva a privilegia, která ji přibližovala vrstvám svobodným. Podle práva, to znamená například v ustanoveních o držení pozemku, v ustanoveních o původu a svobodě dítěte narozené šlechtičně a ministeriálovi, se jasně píše, že dítě je majetkem pána ministeriála, avšak se všemi jeho právy a povinnostmi vrstvy jaké má jeho otec.\n\nJak prozatím můžeme vidět, ministerialita jako taková, byla brána jako vrstva nesvobodná, která však měla výhody a práva vrstev svobodných. K tomuto stanovisku se víceméně blíží i většina badatelů zabývající se ministerialitou obecně.\n\nŠtaufská idea státu a jeho správa vycházela u Fridricha I. Barbarossy z přesvědčení, že právě jeho rod a on, jako jeho zástupce jsou vyvoleni Bohem a prostřednictvím knížat zvoleni za krále. Z této představy o výjimečnosti štaufského rodu vyplývalo mnoho důsledků, ať již to byl radikálně měnící se vztah mezi světskou a duchovní mocí, či směrem ke šlechtě, ale především snaha o vybudování silného, úřednického státu, kde by měl hlavní slovo panovník a sloužit měla výkonná administrativa, která se měla rekrutovat především a výhradně z loajální ministeriální vrstvy.\n\nVohburgové s pomocí ministeriálů z marek Cham a Nabburg spravovali a kolonizovali území, které se za nedlouho stane jedním z pilířů štaufské moci. Výstavba samotného chebského regionu probíhala především za markraběte Děpolda III. (v listinách od roku 1105 až 1146) a jeho ministeriálů, kteří měli v držení mimo jiné i nejstarší hrad regionu, Eger jako úřední léno do roku 1146. Do této doby spadá výstavba strategické linie hradů, které měly chránit celou oblast a plnit taktéž administrativní funkce.\n\nHrady, propůjčované ministeriálům z rukou markrabat, byly lény služebními. Jména hradů a samotných ministeriálů na nich nalézáme ve svědečných listinách, kde jsou nejprve uváděni jako příslušníci jedné, pánovy družiny – ministeriales marchionis Diepoldi. Postupem času najdeme jednotlivé ministeriály, kteří se již nazývají podle hradu či sídla, kde sloužili. Dalšími hrady, podle kterých se minsiteriálové nazývali, byly například Liebenstein (Libá, ČR), Biedl či Wunsiedel (SRN).\nPřirozeným správním a politickým centrem byl chebský hrad a jeho posádka, složená ze sloužících ministeriálů. Pod ním se zrodily sídla a příbytky jak samotných Dienstmannen tak i dalších úředníků a svobodných, které se staly základem pozdějšího města. Všichni stáli pod ochranou hradu a podléhali mu.\n\nAž do zástavy Chebska roku 1322 plnila falc roli spíše reprezentativní, poté se v důsledku boje o hegemonii v regionu mezi měšťany a zástupcem českého krále – purkrabím – stává spíše pevností a sídlem zemského soudce.\n\nRozhodujícím momentem, kdy se Chebsko dostalo na výsluní říšské politiky a zájmu, byla smrt vohburského markraběte Děpolda III. a převzetí této oblasti římsko - německým panovníkem Konrádem III. z rodu Hohenštaufů. Chebsko, stejně tak jako klášter Waldsassen, patřilo nyní bezprostředně pod Říši. Když si roku 1147 švábský vévoda Fridrich bral dceru Děpolda Adélu z Vohburka jako dědičku, připadlo Chebsko štaufskému rodu a stalo se tak rodovou doménou. Roku 1153 se s ní sice rozvedl z důvodu údajného blízkého příbuzenství, ale Chebsko už Štaufům zůstalo.\nEnormní zájem Štaufů o Chebsko a postupné získávání zemí dalších (Norimberk, Plisensko) můžeme vidět jako snahu o vymezení se proti državám welfským. Štaufové se již od počátku své vlády na Chebsku snažili vytvořit z tohoto území, doposud opomíjeného, centralizovanou, vnitřně stabilní doménu, která by rozšířila jejich politický vliv a moc na východním pomezí Říše. Budoucí říšská země Chebsko měla za úkol roztrhnout původní severojižní pruh welfských domén, eliminovat jejich vliv a prosazovat zájmy Říše na východním pomezí říšského území.\n\nŠtaufové na Chebsku nalezli ty nejlepší podmínky jaké si mohli přát. Šlechta se zde prozatím ještě neprosadila, území jako celek patřilo zástupci panovníka markraběti Severní marky a tudíž bylo říšským územím již před příchodem Štaufů. Přechod Chebska pod bezprostřední vládu štaufské dynastie a potlačení dědických nároků Děpoldových synů ze strany Konráda III. znamenaly významný předěl v dějinách této dosud ne příliš důležité okrajové země. Výstavba jednotného teritoria s jednolitou ministeriální vrstvou, která měla funkce vojenské, administrativní a zpočátku i kolonizační a která byla prakticky jedinou dominantní složkou země, se ukazuje jako geniální plán štaufských panovníků a ukázkou jejich představ o jednotném, centralizovaném, loajálními úředníky spravovaném státě.\n\nZa sálských a později za štaufských panovníků probíhaly Říší dvě mocenské linie – od Goslaru, kde se nacházely stříbrné doly Rammelsberge až k Norimberku (castrum Nuoronberc), který byl správním centrem Severní marky. Z Würzburgu vedla do Norimberka stará karolinská cesta, směřující do Řezna, odkud odbočovala severovýchodním směrem do Severní marky, Chebska a poté do Prahy. Kontrola a správa byla v rukou ministeriálů (Dienstmannen) ze Švábska za vlády Jindřicha III. Štaufové navázali na své předchůdce a dále rozvinuli systém mocenských linií ve východních Francích až po oblasti obývané slovanským obyvatelstvem. Chebsko a Plisensko měly tedy strategickou hodnotu. Samozřejmě byly chráněné hrady (Eger, Altenburk), které měly strategické a správní funkce, a jejichž posádky tvořili právě ministeriálové.\n\nVytváření Chebska, nyní již terrae imperiae Egrensis probíhalo v letech 1180 až 1200, hned po konstituování se jiné říšské země Plisenska roku 1158 s centrem Altenburkem. Obě země byly spravovány výlučně ministerialitou. Na špici ministeriální správy stál jak v Altenburku tak i v Chebu Landrichter, zemský soudce (iudex provincialis, iudex terrae), který byl nejvyšším soudním a správním úředníkem. Chebský zemský soudce byl ještě navíc, na rozdíl od altenburského a norimberského, nejvyšším vojenským velitelem. V Altenburku vykonával tuto funkci svobodný šlechtic. V Norimberku se Reichsbutigler vedle dynastie Zöllernů (zastávali úřad purkrabího) koncem 12. století moc neprosadil, ale v listinách byl označován jako hlava okolní ministeriality.\n\nMinisterialita se z důvodu ztráty smyslu své existence (vymření dynastie Štaufů, sílící moc měst) rozmělňuje buď do patricátu měst či se z ní stává klasická nižší šlechta. Část ministeriálů se dostává na svůj původní, nesvobodný statut.\n\n\n"}
{"id": "1011261", "url": "https://cs.wikipedia.org/wiki?curid=1011261", "title": "JEITA", "text": "JEITA\n\nJapan Electronics and Information Technology Industries Association (JEITA) je japonská organizace pro elektroniku a informační technologie. Byla založena v listopadu 2000 na základě dřívějších organizací EIAJ a JEIDA.\n\nAsociace se zabývá standardizací elektronických součástek, jejich obalů a přístrojů. Jejím sídlem je Čijoda v prefektuře Tokio.\nČleny asociace bylo v září 2006 527 výrobců elektroniky.\n\n"}
{"id": "1011262", "url": "https://cs.wikipedia.org/wiki?curid=1011262", "title": "Friedrich Moritz von Burger", "text": "Friedrich Moritz von Burger\n\nFriedrich Moritz von Burger (4. července 1804 Wolfsberg – 2. října 1873 Vídeň) byl rakouský politik německé národnosti, v 2. polovině 19. století ministr námořnictva Rakouského císařství a poslanec Říšské rady.\n\nJeho otcem byl agronom Johann Burger. Friedrich Moritz vystudoval práva na Vídeňské univerzitě a nastoupil jako advokát do Terstu. Během revolučního roku 1848 se zapojil do politiky a byl zvolen do celoněmeckého Frankfurtského parlamentu. V letech 1849–1858 pak zastával funkci místodržícího Štýrska a v období let 1858–1859 místodržícího Lombardie. Od roku 1859 do roku 1862 zastával post místodržícího provincie Rakouské přímoří.\n\nJeho kariéra vyvrcholila, když se za vlády Rainera Ferdinanda Habsbursko-Lotrinského dodatečně stal ministrem námořnictva Rakouského císařství. Funkci zastával od 30. srpna 1862 až do konce existence vlády, tedy do 27. července 1865.\n\nPo obnovení ústavní vlády se zapojil i do parlamentní politiky. V roce 1861 byl zvolen za poslance Istrijského zemského sněmu. Zemský sněm ho delegoval i do Říšské rady (tehdy ještě volené nepřímo) za městskou kurii, obvod Istrie. 4. listopadu 1861 složil slib. K roku 1861 se uvádí jako tajný rada a ministr námořnictva, bytem ve Vídni.\n\nV roce 1853 byl povýšen na barona.\n"}
{"id": "1011264", "url": "https://cs.wikipedia.org/wiki?curid=1011264", "title": "Faustin Kordík", "text": "Faustin Kordík\n\nFaustin Kordík OFM (-1787), latinsky Faustinus Kordik nebo Kordick, byl český františkán, hudebník a písař.\nNarodil se někdy v letech 1713-1715. Přibližně ve 20 letech vstoupil do františkánského noviciátu, slavné řeholní sliby složil v roce 1738 nebo 1739. Působil ve františkánském klášteře u Sv. Antonína v Dačicích, kde bezpochyby řídil pěvecký sbor (chór) nebo hrával na varhany. Pro potřeby hudebního doprovodu liturgie v chrámu si bratr Faustin opisoval různé hudební skladby. Dodnes je jich známo 18 svazků, přibližně polovina všech dochovaných hudebních rukopisů dačických františkánů. Dalšími písaři hudebních manuskriptů v Dačicích byli v 18. století františkáni Rogerius Křepelka a Epiphanius Mařan. Bratr Faustin Kordík, dle řádového nekrologia „muž mnoha modliteb a trpělivosti,“ zemřel 17. března 1787 v Dačicích.\n"}
{"id": "1011265", "url": "https://cs.wikipedia.org/wiki?curid=1011265", "title": "Vaudesson", "text": "Vaudesson\n\nVaudesson je francouzská obec v departementu Aisne v regionu Hauts-de-France. V roce 2011 zde žilo 256 obyvatel.\n\nAllemant, Chavignon, Merlieux-et-Fouquerolles, Pinon, Sancy-les-Cheminots\n\n\"Počet obyvatel\" \n\n"}
{"id": "1011266", "url": "https://cs.wikipedia.org/wiki?curid=1011266", "title": "Rogerius Křepelka", "text": "Rogerius Křepelka\n\nRogerius Křepelka OFM (-1811), zkráceně Roger Křepelka byl český františkán, hudebník, písař a představený několika klášterů. Do františkánského noviciátu vstoupil v roce 1763 nebo 1764 a strávil jej v plzeňském klášteře. Tam si v roce 1764 pro svou potřebu opsal latinský výklad Řehole sv. Františka, jak jim jej předkládal novicmistr Alexius Strakele. K němu později doplnil instrukce pro zpěv v chóru, jímž se nejspíš rovněž řeholníci během noviciátu zabývali. Nejpozději roku 1772 byl vysvěcen na kněze, v témže roce však ještě stále studoval. Tehdy (1772) si opsal a zaznamenal přednášky v z morální teologie \"Medulla Theologiae Moralis\". Ve své osobní knihovničce si držel také rukopis duchovních cvičení, který získal stále ještě jako student v roce 1774 po zemřelém spolubratru Theodosiu Depauli. Bratr Depauli náležel na sklonku života k dačickému konventu, kde tehdy zřejmě rovněž Rogerius Křepelka pobýval. V Dačicích se Křepelka podílel na hudební liturgické produkci v chrámu a opsal zde, stejně jako dříve Faustin Kordík a Epiphanius Mařan několik notovaných rukopisů.\nPro potřeby dačického kláštera opsal v roce 1779 rovněž provinční nekrologium českých františkánů. Později zřejmě pobýval v klášteře v Kadani, kde zůstal jím psaný antifonář.\n\nPo získání kněžských i řeholních zkušeností a zřejmě i obliby mezi svými spolubratry se stal Rogerius Křepelka představeným několika klášterů. Na provinční kapitule v září 1803 byl ustanoven kvardiánem v Plzni. Tento konvent vedl rok, kdy se vystřídal se svým zástupcem (vikářem) Wilhelmem Rosipalem a do roku 1806 byl vikářem plzeňského kláštera. Na další řádné provinční kapitule v roce 1806 (konala se každé tři roky) byl Křepelka převeden do Jindřichova Hradce a opět postaven do funkce kvardiána. Rovněž o tři roky později (1809) byla bratru Rogeriovi svěřena funkce klášterního představeného, nyní však zřejmě v Bechyni, kde jako kvardián 15. května 1811 umírá.\n"}
{"id": "1011267", "url": "https://cs.wikipedia.org/wiki?curid=1011267", "title": "Pavol Čaladík", "text": "Pavol Čaladík\n\nPavol Čaladík (* 20. dubna 1957) je bývalý slovenský fotbalový brankář.\n\nV československé lize hrál za Spartak Trnava. Nastoupil v 15 ligových utkáních. Ve druhé nejvyšší soutěži nastoupil za Slovan Agro Levice ve 44 utkáních.\n\n"}
{"id": "1011269", "url": "https://cs.wikipedia.org/wiki?curid=1011269", "title": "National League North", "text": "National League North\n\nNational League North (dříve pod názvem Conference North) je šestá nejvyšší fotbalová soutěž v Anglii (společně s National League South). Soutěž byla založena v roce 2004. V roce 2015 byla celá Football Conference (Conference Premier, Conference North, Conference South) přejmenována na National League.\n\n"}
{"id": "1011272", "url": "https://cs.wikipedia.org/wiki?curid=1011272", "title": "D-Tox", "text": "D-Tox\n\nD-Tox (v americkém originále:D-Tox) je americký filmový thriller z roku 2002. Režisérem filmu je Jim Gillespie. Hlavní role ve filmu ztvárnili Sylvester Stallone, Charles S. Dutton, Polly Walker, Kris Kristofferson a Mif. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1011276", "url": "https://cs.wikipedia.org/wiki?curid=1011276", "title": "Chavignon", "text": "Chavignon\n\nChavignon je francouzská obec v departementu Aisne v regionu Hauts-de-France. V roce 2011 zde žilo 760 obyvatel.\n\nAizy-Jouy, Chaillevois, Merlieux-et-Fouquerolles, Pargny-Filain, Royaucourt-et-Chailvet, Urcel, Vaudesson\n\n\"Počet obyvatel\" \n\n"}
{"id": "1011277", "url": "https://cs.wikipedia.org/wiki?curid=1011277", "title": "National League South", "text": "National League South\n\nNational League South (dříve pod názvem Conference South) je šestá nejvyšší fotbalová soutěž v Anglii (společně s National League North). Soutěž byla založena v roce 2004. V roce 2015 byla celá Football Conference (Conference Premier, Conference North, Conference South) přejmenována na National League.\n\n\n"}
{"id": "1011278", "url": "https://cs.wikipedia.org/wiki?curid=1011278", "title": "Duch spisovatele", "text": "Duch spisovatele\n\nDuch spisovatele (v americkém originále:Suffering Man’s Charity) je americký filmový horor z roku 2007. Režisérem filmu je Alan Cumming. Hlavní role ve filmu ztvárnili Alan Cumming, David Boreanaz, Anne Heche, Karen Black a Carrie Fisher. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1011280", "url": "https://cs.wikipedia.org/wiki?curid=1011280", "title": "Pargny-Filain", "text": "Pargny-Filain\n\nPargny-Filain je francouzská obec v departementu Aisne v regionu Hauts-de-France. V roce 2011 zde žilo 239 obyvatel.\n\nAizy-Jouy, Chavignon, Filain, Monampteuil, Urcel\n\n\"Počet obyvatel\" \n\n"}
{"id": "1011281", "url": "https://cs.wikipedia.org/wiki?curid=1011281", "title": "Josef Hurt", "text": "Josef Hurt\n\nJosef Hurt (* 9. prosince 1964 Brno) je český římskokatolický kněz. Působil v řadě farností, v současné době působí ve farnosti Brandýs nad Labem. Provozuje webové stránky \"Areopag.cz\", jejichž cílem je dialog víry a života vysokoškoláků. Deset let byl členem jezuitského řádu.\n\nVystudoval střední průmyslovou školu. V roce 1984 nastoupil na teologickou fakultu v Litoměřicích. Po druhém ročníku byl povolán ke dvouleté vojenské službě do Kežmarku. Čtvrtý ročník studia v roce 1989 přerušil a vstoupil do jezuitského řádu. Studia nakonec dokončil v roce 1996 ve Varšavě.\n\nPoté působil coby jáhen krátce v Českém Těšíně, a zde byl 4. ledna 1997 vysvěcen na kněze. Poté strávil jeden a půl roku na Velehradě, od září 1998 se vrátil na sever Čech do Bohosudova. V roce 1999 jezuitský řád opustil. Dne 1. června téhož roku se stal administrátorem farnosti v Duchcově. Strávil také devět let jako farář v Mostě, poté rok v Římskokatolická farnost – arciděkanství Ústí nad Labem jako vysokoškolský kaplan. Poslední 4 roky působil jako administrátor farnosti Kryry na Podbořansku. Ve volném čase se věnuje historii, zejména povalečné církevní době. V roce 2016 publikoval ve sborníku věnovaný perzekuci církve (Církev za totality — lidé a místa. Sborník k životnímu jubileu opata Heřmana Josefa Tyla) článek věnovaný litoměřickému biskupovi Štěpánovi Trochtovi \n\nOd 1. září 2015 působí jako administrátor (farář) v Brandýse nad Labem v pražské arcidiecézi, předtím 2 měsíce jako výpomocný duchovní.\n\nKdyž byl v roce 2012 ze svého úřadu odvolán trnavský arcibiskup Róbert Bezák, označil Hurt způsob, jakým se tak stalo, za neuvěřitelný. Stejně jako fakt, že mu byl zakázán pobyt na území arcidiecéze, když podle Hurta věnoval tři roky života její obnově.\n\nJe zastáncem zdobrovolnění celibátu.\n\n"}
{"id": "1011282", "url": "https://cs.wikipedia.org/wiki?curid=1011282", "title": "Pražská šachová společnost", "text": "Pražská šachová společnost\n\nPražská šachová společnost je české občanské sdružení pořádající šachové akce a podporující rozvoj šachu zejména vydáváním šachové literatury. Byla založena roku 2004 a jejím předsedou je novinář a organizátor Pavel Matocha. \n\nPražská šachová společnost uspořádala mimo jiné nejsilněji obsazený šachový turnaj v historii České republiky, Czech Coal Carlsbad Chess Tournament 2007, a řadu velmistrovských zápasů a turnajů včetně několika ročníků utkání Sněženky a machři, v nichž se utkávají mužští šachoví veteráni se současnými špičkami ženského šachu. Pravidelnou akcí Pražské šachové společnosti je Šachový vlak, objíždějící města střední Evropy se šachovým turnajem na palubě.\n\nKromě šachových knih vydává Pražská šachová společnost elektronický časopis Šachový týdeník, který se zájemcům rozesílá zdarma e-mailem.\n\n"}
{"id": "1011287", "url": "https://cs.wikipedia.org/wiki?curid=1011287", "title": "Auguste Hauschnerová", "text": "Auguste Hauschnerová\n\nAuguste Hauschner, \"rodným jménem\" Auguste Sobotka (12. února 1850, Praha – 10. dubna 1924, Berlín), byla německá spisovatelka židovského původu, která publikovala také pod pseudonymem \"Auguste Montag\". Je považována za důležitou představitelku i předchůdkyni německy píšících autorů z Prahy. Ve svém díle se často zabývala společensko-kritickými tématy.\n\nAuguste Sobotka se narodila 12. února 1850 (některé prameny uvádějí rok 1852) v zámožné pražské židovské rodině jako jedno ze šesti dětí továrníka a statkáře Salomona Sobotky (1807–1880). Základní vzdělání jí poskytli domácí učitelé, pak byla na čtyři roky poslána na internát \"Jesenius\" v Berlíně. Po svém návratu do Prahy se v roce 1871 provdala za Benno Hauschnera (ca 1839–1890), který vlastnil továrnu na výrobu bot, ve skutečnosti se však toužil stát malířem. Uprostřed sedmdesátých let se společně odstěhovali do Berlína. Auguste Hauschnerová se od mládí zajímala o umění, hrála na klavír, a od osmdesátých let psala komedie, které byly uváděny také v Praze a ve Vídni. Po smrti jejího manžela v roce 1890 se z jejich bytu v ulici \"Am Karlsbad 25\" v tehdejším městském obvodu Tiergarten stal významný společenský salón pro představitele berlínského uměleckého světa. Do salónu docházeli vedle jejího bratrance, filozofa a spisovatele, Fritze Mauthnera, také Gustav Landauer, Maximilian Harden, Max Liebermann a Max Brod. Vedla rovněž čilou korespondenci s Romainem Rollandem, Arthurem Schnitzlerem, Ludwigem Thomou, Thomasem Mannem, Stefanem Zweigem, Martinem Buberem a s dalšími osobnostmi. Hauschnerová v té době napsala řadu novel a románů, v nichž se jako jedna z prvních spisovatelek zabývala otázkami společenského postavení žen a židovské identity. Od počátku byla odpůrkyní světové války a přesvědčenou pacifistkou. Podporovala socialistická, anarchistická i feministická hnutí a projekty. Auguste Hauschnerová zemřela 10. dubna 1924 v Berlíně, její hrob je na židovském hřbitově ve Weißensee v obvodu Pankow.\n\nZa nejvýznamnější dílo Auguste Hauschnerové je považován román \"Die Familie Lowositz\", jehož první svazek vyšel v roce 1908. V něm popsala život jedné pražské židovské rodiny na pozadí vzrůstajícího národnostního napětí mezi Čechy a Němci. Mnohé motivy a témata zde již předjímají další směřování pražské německé literatury. Tento román, na který navazuje druhý svazek pod názvem \"Rudolf und Camilla\" z roku 1910, je považován za pronikavou (autobiograficky laděnou) sondu do prostředí pražských německy hovořících židovských elit. Novela \"Der Tod des Löwen\" potom bývá označována za velmi zdařilé literární ztvárnění setkání Rudolfa II. s rabi Löwem a legendárního příběhu o Golemovi.\n\n\n\n\n"}
{"id": "1011288", "url": "https://cs.wikipedia.org/wiki?curid=1011288", "title": "Hirson", "text": "Hirson\n\nHirson je francouzská obec v departementu Aisne v regionu Hauts-de-France. V roce 2011 zde žilo 9 365 obyvatel. Je centrem kantonu Hirson. Území obce sousedí s Belgií\n\nAnor (Nord), Bucilly, Buire, Éparcy, Mondrepuis, Momignies (Belgie), Neuve-Maison, Saint-Michel\n\n\"Počet obyvatel\" \n\n"}
{"id": "1011290", "url": "https://cs.wikipedia.org/wiki?curid=1011290", "title": "Martin Lang", "text": "Martin Lang\n\nMartin Lang OFM (1710–1759) byl český františkán a misionář v Egyptě a Habeši (Etiopii). Narodil se v roce 1710. Ve své misijní činnosti v Habeši návazal, jako i další čeští františkáni, na dřívější působení svého spolubratra Jakuba Římaře, jenž Langovu cestu a činnost rovněž řídil, vesměs z Káhiry jako prefekt „egyptských“ misií. V průběhu roku 1750 Martin Lang pobýval v Egyptě, částečně v [Káhira|Káhiře]], posléze pak v hornoegyptském městě Džirdžá (Girga), kde se připravoval na cestup do Etiopie. V Džirdže se k bratru Martinovi připojil také další český františkán Remedius Prutký a spolu následně celou misijní cestu sdíleli.\nNevraživost egyptských muslimů vůči aktivním křesťanům vedla k několika snahám o jejich likvidaci. Jednou byli Lang, Prutký a italský františkán Paolo d’Agnona (Pavel z Agnony) uvězněni a následujícího dne odsouzeni k smrti nabodnutím na kůl nebo, podle jiných zpráv, též rozsekáním na kousky. O den později však byli od konečného trestu zase osvobozeni. Do srpna 1751 pobývali Prutký Lang i Pavel z Agnony v Džirdže, očekávajíc patřičná svolení a pozvání od habešského císaře Yasu II. Adiama Sagada a následně se Lang, Prutký a nově Antonius ab Aleppo skrze Káhiru a Suez odebrali do Etopie. Jejich učení mezi lidem, kde se mísila tradice koptské církve s islámem, mělo více obecně křesťanský charakter a hodnoty. Mezi představiteli místní církve se nicméně snažili propagovat specifika katolického učení, včetně oddanosti papeži. Na sklonku roku 1752 byli misionáři nicméně týmž císařem z Habeše z politicko-náboženských důvodů vyhoštěni, začátkem roku 1753 zemi skutečně opustili a cestou přes Indii a okolo Afriky připluli do Evropy. \n\nMartin Lang je písařem (autorem?) v rukopise zachovaného arabsko-italského slovníku arabštiny \"Vocabularium verborum linguae arabicae\", který si pro svou vlastní potřebu zaznamenal v Egyptě v rámci příprav na cestu dále. Samotný slovník obsahuje pouze slovesa a bratr Martin si jej postupně doplňoval. Kromě lexikální části však rukopis, podobně jako slovník, který si napsal pro svou potřebu další misionář Remedius Prutký zahrnuje také věroučné texty sloužící misionáři jako podpora při obhajobách katolického učení. V Langově „slovníku“ tak najdeme na úvodních 6 listech výtah učení ekumenického Chalkedonského koncilu podle italského liturgika Josepha Catalana (Giuseppe Catalani, 1698–1764). Právě Chalkedonský koncil totiž způsobil kvůli učení o lidské podstatě Ježíše Krista schisma mezi západní a orientální církví. Solidní znalost arabštiny byla pro misionáře zásadní a Lang se v ní dobře orientoval. Když při přípravě cesty do Etiopie v létě 1751 bratr Martin vážně onemocněl, takže jeho další účast byla ohrožena, musel superior misie Prutký dohledat náhradu v původem syrském, do české provincie začleněnm františkánu Antionu ab Aleppo. Ten byl nakonec Langovi během pobytu v Habeši společníkem a snad i jazykovým rádcem s vynikající zběhlostí v arabštině, když službu překladu Písma do arabštinu si po bratru Antoniovi vyžádal po odchodu českých misionářů sám etiopský císař. Podobnou příručku arabštiny si před cestou připravil i Remedius Prutký. Z Langovy cesty a misijní činnosti se zachovalo několik dopisů odchozích (psaných otcem Martinem) i příchozích.\nMartin Lang zemřel ve věku okolo 50 let dne 18. března 1759 ve Znojmě.\n"}
{"id": "1011292", "url": "https://cs.wikipedia.org/wiki?curid=1011292", "title": "Dům duchů", "text": "Dům duchů\n\nDům duchů (anglicky The House of the Spirits) je německo-dánsko-portugalské filmové drama z roku 1993. Režisérem filmu je Bille August. Hlavní role ve filmu ztvárnili Jeremy Irons, Meryl Streep, Glenn Close, Winona Ryder a Antonio Banderas. \n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1011293", "url": "https://cs.wikipedia.org/wiki?curid=1011293", "title": "Barrow AFC", "text": "Barrow AFC\n\nBarrow AFC (celým názvem: Barrow Association Football Club) je anglický fotbalový klub, který sídlí ve městě Barrow-in-Furness v nemetropolitním hrabství Cumbria. Založen byl v roce 1901. Od sezóny 2015/16 hraje v National League (5. nejvyšší soutěž). Klubové barvy jsou námořnická modř a bílá.\n\nSvé domácí zápasy odehrává na stadionu Holker Street s kapacitou 5 045 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011295", "url": "https://cs.wikipedia.org/wiki?curid=1011295", "title": "Albert Langner", "text": "Albert Langner\n\nAlbert Langner OFM (-1774), též Albert Langer nebo Albert Lagner, byl v českých zemích žijící a působící františkán, kazatel a lektor na klášterních studiích františkánů. Jeho zřejmě prvním učitelským působištěm se stal konvent františkánů v Jindřichově Hradci, kde byl na provinční kapitule v září 1746 jmenován jedním ze dvou lektorů filozofie na tamějších klášterních studiích. Zatímco na pozici druhého hradeckého lektora se několikrát vystřídalo více bratří, Langner zde zůstal až do podzimu 1754. Těžko přitom stanovit zda příčinou byly učitelské kvality bratra Alberta nebo právě naopak, když františkánští lektoři filozofie obvykle po několika letech postupovali na vyšší posty učitelů teologie. I později působil jako lektor v blíže nezjištěném klášteře. Snad to ale bylo v Olomouci, kde místní tiskař a příznivec františkánů František Antonín Hirnle vytiskl blíže neznámé teze presidované Langnerem a dalším lektorem Elzearem Kinským. Přinejmenším v letech 1665 a 1666 působil jako lektor církevního práva v brněnském klášteře u sv. Máří Magdaleny, kde se kánony vyučovaly zřejmě od počátku 60. let 18. století. Během tohoto brněnského působení vyšla roku 1765 Langnerova cca 250 stránková učebnice kanonického práva \"Fragmentum Juris Canonici sive Succincta explanatio Tituli II De constitutionibus ex Libro I. Decretalium Gregorii IX.\", k níž byly připojeny teze obhájené v brněnském konventu františkánským studentem Augustinem Clementem a kterou vytiskl brněnský tiskař a příznivec františkánů Emanuel Svoboda. O dva roky později, kdy bratr Albert zřejmě stále působil v Brně, vyšel tamtéž jeho objemný traktát odpustcích: \"Thesaurus inexhaustus verae ecclesiae, sive tractatus de indulgentiis recentissimis S. Congregatione indulgentiis\". Během brněnského lektorského působení Langner presidoval přinejmenším ještě v roce 1766 teze svých františkánských studentů: \"Theoremata sacrae jurisprudentiae ex libris Decretalium Gregorii IX.\" O rok později však již bratr Albert jako lektor církevního práva působil v Praze v konventu u P. Marie Sněžné, kam se snad spolu s ním přesunulo i studium z Brna. Tehdy (1767) v Praze presidoval teze \"Positiones canonicae ex libro II. Decretalium Gregorii IX. desumptae\".\n\nPo 24 letech učitelského působení v několika klášterech byl Langner, jako i další františkánští lektoři 18. století, převeden do vedení české řádové provincie. Na kapitule v září 1768 byl jako vysloužilý lektor (emeritus) jmenován provinčním sekretářem a na další kapitule později (1771) provinčním definitorem. V blíže nezjištěném období byl rovněž kvardiánem jednoho z českých klášterů. Albert Langner zemřel 21. srpna 1774 v Brně.\n"}
{"id": "1011296", "url": "https://cs.wikipedia.org/wiki?curid=1011296", "title": "Jáchym Lantzinger", "text": "Jáchym Lantzinger\n\nJáchym Lantzinger OFM (-1758), též Joachim Landzinger, počeštěně Lancinger byl v českých zemích žijící a působící františkán, a lektor na klášterních studiích františkánů. V roce 1749 působil jako učitel filozofie vzdělávající řádový dorost v klášteře u sv. Barbory v Opavě. Tehdy presidoval teze s obvyklým titulem \"Theses ex universa philosophia ad mentem ... Joannis Duns-Scoti\", jejímiž obhájci byli františkánští bratři Pavel Leonhardt (Leonardt, †1786) a Rajmund Polentarius (†1803). Po několikaleté zkušenosti byl „povýšen“ na lektora teologie. Jako učitel bohosloví působil v blíže nezjištěném klášteře společně s Anaklétem Burgermeisterem. Přednášky obou si roku 1752 zapsal kněz Adolf Kraus (†1769). Františkán Jáchym Lantzinger zemřel 17. ledna 1758 v klášteře v Hostinném. \n"}
{"id": "1011302", "url": "https://cs.wikipedia.org/wiki?curid=1011302", "title": "Lucas Biglia", "text": "Lucas Biglia\n\nLucas Rodrigo Biglia zkráceně Lucas Biglia (* 30. ledna 1986, Mercedes, Buenos Aires, Argentina) je argentinský fotbalový záložník. Jeho současným klubem je AC Milán, hrál i za reprezentaci Argentiny.\n\nV Argentině hrál za Argentinos Juniors a CA Independiente. V červenci 2006 odešel do Evropy do belgického klubu RSC Anderlecht, kde podepsal čtyřletou smlouvu. S Anderlechtem vyhrál ligový titul, belgický fotbalový pohár i belgický Superpohár. V červenci 2013 přestoupil do italského celku SS Lazio, kde působil do léta 2017. <br>\nV červenci 2017 odešel z Lazia do AC Milán.\n\nZúčastnil se Mistrovství světa hráčů do 17 let 2003 ve Finsku, kde Argentina porazila v zápase o bronzovou medaili Kolumbii 5:4 v penaltovém rozstřelu.\n\nBiglia získal s argentinským mládežnickým výběrem do 20 let titul na Mistrovství světa U20 2005 konaném v Nizozemsku. Ve finále porazila Argentina Nigérii 2:1, v týmu zářil Lionel Messi.\n\nOd roku 2011 je členem národního týmu Argentiny.\n\nByl členem argentinského kádru na domácím turnaji Copa América 2011, kde Argentina vypadla ve čtvrtfinále na penalty s pozdějším vítězem Uruguayí.\n\nTrenér Alejandro Sabella ho nominoval na Mistrovství světa 2014 v Brazílii. S týmem postoupil až do finále proti Německu. V semifinále proti Nizozemsku došlo za stavu 0:0 na penalty. Ve finále Argentina prohrála 0:1 v prodloužení a získala stříbrné medaile.\n\n\n\n\n\n"}
{"id": "1011303", "url": "https://cs.wikipedia.org/wiki?curid=1011303", "title": "Mondrepuis", "text": "Mondrepuis\n\nMondrepuis je francouzská obec v departementu Aisne v regionu Hauts-de-France. V roce 2011 zde žilo 1 003 obyvatel.\n\nAnor (Nord), Clairfontaine, Fourmies (Nord), Hirson, Neuve-Maison, Ohis, Wimy\n\n\"Počet obyvatel\" \n\n\n"}
{"id": "1011304", "url": "https://cs.wikipedia.org/wiki?curid=1011304", "title": "Ed (film)", "text": "Ed (film)\n\nEd (v americkém originále:Ed) je americká filmová komedie z roku 1996. Režisérem filmu je Bill Couturié. Hlavní role ve filmu ztvárnili Matt LeBlanc, Jack Warden, Jayne Brook, Bill Cobbs a Jim Caviezel. \n\n\nFilm získal mezi diváky na největších filmových databázích spíše průměrné až podpůrměné hodnocení.\n\n\n"}
{"id": "1011305", "url": "https://cs.wikipedia.org/wiki?curid=1011305", "title": "EFL Trophy", "text": "EFL Trophy\n\nEFL Trophy (dříve Football League Trophy) je fotbalový turnaj, který pořádá Anglická fotbalová asociace. Turnaj se hraje formou play-off (vyřazovací) na jeden vítězný zápas. Turnaj je určen pro týmy z EFL League One a EFL League Two.\n\n\n"}
{"id": "1011306", "url": "https://cs.wikipedia.org/wiki?curid=1011306", "title": "Sundown", "text": "Sundown\n\nSundown může znamenat:\n\n"}
{"id": "1011308", "url": "https://cs.wikipedia.org/wiki?curid=1011308", "title": "Adèle Exarchopoulos", "text": "Adèle Exarchopoulos\n\nAdèle Exarchopoulos (* 22. listopadu 1993, Paříž, Francie) je francouzská filmová herečka.\n\nNarodila se v pařížském 14. obvodu do rodiny učitele hry na kytaru řeckého původu Didiera Exarchopoulose a francouzské zdravotní sestry Mariny Niquet. Vyrůstala v 19. obvodu ve čtvrti Place des Fêtes a zde se v letech 2001 až 2005 účastnila kurzů herectví, aby se zbavila své stydlivosti. Následně se přesunula do 8. obvodu na Lycée Condorcet, poté však přešla na Lycée Racine, kde se jí nepodařilo složit maturitu. V roce 2005 jí bylo nabídnuto, aby se zúčastnila castingu na celovečerní film, Adèle ale roli nezískala. Nicméně video z castingu bylo posláno více filmovým agenturám a Adèle nakonec získala svou první roli v kratším snímku \"Martha\" režiséra Jeana-Charlese Hue.\n\nV roce 2006 se jí ujal agent a herec Denis Planat, se kterým se objevila ve filmu \"Martha\", a ten jí umožnil televizní debut v seriálu \"Kriminálka Paříž\". Adèle poté začala dostávat\nmenší role ve filmech \"Boxes\" od Jane Birkin (2006), \"Děti z Timpelbachu\" od Nicolase Baryho (2007), \"Tête de turc\" od Pascala Elbého (2009), \"Odsun\" od Roselyne Bosch (2010), \"Chez Gino\" od Samuela Benchetrita (2011), \"Carré blanc\" od Jeana-Baptista Leonettiho (2011) a \"Střípky mého života\" od Nolwenna Lemesle (2013).\n\nCelosvětově se proslavila v květnu 2013 filmem francouzsko-tuniského režiséra Abdellatifa Kechicheho, \"Život Adèle\", ve kterém ztvárnila hlavní roli, pojmenovanou podle jejího křestního jména, tedy Adèle. Porota filmového festivalu v Cannes, jíž předsedal režisér Steven Spielberg, udělila zvláštní výjimku, podle níž Adèle dostala hlavní cenu Zlatou palmu. Ta byla udělena také samotnému filmu a jeho režisérovi i představitelce role Emmy Lée Seydoux. O několik měsíců získala Adèle Exarchopoulos také cenu César pro nejslibnější herečku.\n\nMá dva mladší bratry. Tři roky žila s hercem Jérémie Laheurtem, se kterým hrála ve snímku \"Život Adèle\". V únoru 2016 začala vztah s rapperem Doumsem. V květnu 2017 se páru narodil syn.\n\n\n\n"}
{"id": "1011310", "url": "https://cs.wikipedia.org/wiki?curid=1011310", "title": "Ohis", "text": "Ohis\n\nOhis je francouzská obec v departementu Aisne v regionu Hauts-de-France. V roce 2011 zde žilo 307 obyvatel.\n\nLa Bouteille, Effry, Étréaupont, Mondrepuis, Neuve-Maison, Origny-en-Thiérache, Wimy\n\n\"Počet obyvatel\" \n\n"}
{"id": "1011311", "url": "https://cs.wikipedia.org/wiki?curid=1011311", "title": "Extrémní seznamka", "text": "Extrémní seznamka\n\nExtrémní seznamka (v americkém originále:Extreme Dating) je americká filmová komedie z roku 2004. Režisérem filmu je Lorena David. Hlavní role ve filmu ztvárnili Devon Sawa, Amanda Detmer, Jamie-Lynn Sigler, Andrew Keegan a Ian Virgo. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1011312", "url": "https://cs.wikipedia.org/wiki?curid=1011312", "title": "FA Vase", "text": "FA Vase\n\nThe Football Association Challenge Vase je fotbalový turnaj, který pořádá Anglická fotbalová asociace. Turnaj se hraje formou play-off (vyřazovací) na jeden vítězný zápas. Turnaj je určen pro týmy z nižších anglických soutěží.\n\n\n"}
{"id": "1011313", "url": "https://cs.wikipedia.org/wiki?curid=1011313", "title": "Judy Campbell", "text": "Judy Campbell\n\nJudy Campbell (31. května 1916 – 6. června 2004) byla anglická herečka. Je matkou herečky a zpěvačky Jane Birkinové a režiséra Andrewa Birkina. Narodila se do herecké rodiny a svou kariéru zahájila roku 1935 ve hře \"The Last of Mrs. Cheyney\". Později hrála v mnoha dalších hrách a také filmech, jako například \"Zelený jed\" (1946), a také v televizních seriálech. Zemřela v roce 2004 ve věku 88 let.\n\n"}
{"id": "1011314", "url": "https://cs.wikipedia.org/wiki?curid=1011314", "title": "Zdeněk Syblík", "text": "Zdeněk Syblík\n\nZdeněk Syblík (* 7. května 1956 Kladno) je český politik, v letech 2014 až 2017 poslanec Poslanecké sněmovny PČR, v letech 2012 až 2014 náměstek hejtmana Středočeského kraje, v letech 2010 až 2014 první náměstek primátora města Kladna, člen ČSSD.\n\nVystudoval Střední průmyslovou školu strojní Kladno a později i obor sociální vědy – sociálně patologické prevence na Vysoké škole pedagogické Hradec Králové (získal tak titul Bc.).\n\nV letech 1980 až 1997 působil u Státní správy Praha, postupně byl i vedoucím oddělení, zástupcem ředitele a ředitelem instituce státní správy. Následně soukromě podnikal, v letech 1995 až 1998 byl společníkem ve firmě LEAN spol. s r.o.\n\nV roce 2007 se stal ředitelem Domova pro seniory Kladno, na této pozici pracoval do roku 2010. Od roku 2011 je členem správní rady obecně prospěšné společnosti Azylový dům Kladno.\n\nZdeněk Syblík je ženatý a má dvě děti.\n\nJe členem ČSSD, v níž působí jako místopředseda Krajského výkonného výboru ČSSD Středočeského kraje a předseda Okresního výkonného výboru ČSSD Kladno.\n\nDo politiky se pokoušel vstoupil, když v komunálních volbách v roce 1998 kandidoval za ČSSD do Zastupitelstva obce Vinařice na Kladensku, ale neuspěl.\n\nPozději se přestěhoval do Kladna, kde byl v komunálních volbách v roce 2006 zvolen za ČSSD členem zastupitelstva města. Mandát zastupitele města obhájil v komunálních volbách v roce 2010. V obou volbách byl lídrem kandidátky ČSSD a i proto byl v listopadu 2010 zvolen 1. náměstkem primátora města Kladna.\n\nDo vyšší politiky vstoupil, když byl v krajských volbách v roce 2012 zvolen za ČSSD do Zastupitelstva Středočeského kraje. Navíc byl v listopadu 2012 zvolen náměstkem hejtmana pro oblast sociálních věcí a v roce 2012 též členem Výboru Regionální rady Regionálního operačního programu Střední Čechy. Ke konci října 2014 však na funkci náměstka hejtmana rezignoval, jelikož se stal poslancem. Ve volbách v roce 2016 pak již do krajského zastupitelstva vůbec nekandidoval.\n\nVe volbách do Poslanecké sněmovny PČR v roce 2013 kandidoval za ČSSD na 6. místě kandidátky ve Středočeském kraji. Strana sice v kraji získala 6 mandátů, ale vlivem preferenčních hlasů skončil Syblík až na 7. místě a do Sněmovny se tak nedostal (stal se prvním náhradníkem). Po rezignaci poslance ČSSD Miloše Petery se tak dne 28. srpna 2014 stal poslancem Parlamentu České republiky, slib složil dne 2. září 2014.\n\nV komunálních volbách v roce 2014 obhájil za ČSSD post zastupitele města Kladna. Vzhledem k poslanecké funkci však již nekandidoval do rady města, v níž tak skončil.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD ve Středočeském kraji, ale neuspěl.\n"}
{"id": "1011315", "url": "https://cs.wikipedia.org/wiki?curid=1011315", "title": "Falco (film)", "text": "Falco (film)\n\nFalco (v rakouském originále:Falco – Verdammt, wir leben noch!) je rakouský životopisný film z roku 2008. Režisérem filmu je Thomas Roth. Hlavní role ve filmu ztvárnili Manuel Rubey, Nicholas Ofczarek, Christian Tramitz, Sunnyi Melles a Heribert Sasse. Film pojednává o životě rakouské, předčasně zesnulé hudební hvězdě Falcovi.\n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1011317", "url": "https://cs.wikipedia.org/wiki?curid=1011317", "title": "Falešná hra", "text": "Falešná hra\n\nFalešná hra (v americkém originále:Reindeer Games) je americký kriminální film z roku 2000. Režisérem filmu je John Frankenheimer. Hlavní role ve filmu ztvárnili Ben Affleck, Gary Sinise, Charlize Theron, Donal Logue a Danny Trejo. \n\nBen Affleck byl za svou roli v tomto filmu nominován na Teen Choice Award. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1011319", "url": "https://cs.wikipedia.org/wiki?curid=1011319", "title": "Sundown (hudební skupina)", "text": "Sundown (hudební skupina)\n\nSundown (v českém překladu \"západ slunce\") byla švédská gothic metalová kapela. Byla založena roku 1997 Johnnym Hagelem (bývalý člen švédské kapely Tiamat) a Mathiasem Lodmalmem (bývalý člen švédské kapely Cemetary). Lodmalm ukončil v roce 1997 činnost Cemetary kvůli personálním záležitostem a problémy s vydavatelstvím. Mimochodem album Cemetary z roku 1996 nese název \"Sundown\". Hagel odešel z Tiamatu a jelikož skupiny Cemetary a Tiamat měly stejného manažera, dvojice se dala dohromady. Oba muzikanti se dohodli na společné zkoušce (tzv. jamu) a zjistili, že si rozumí. K nové kapele se připojil bubeník Christian Silver a kytarista Andreas Johansson. Brzy vzniklo první studiové album s názvem \"Design 19\" (vydáno společností Century Media), natočil se videoklip ke skladbě \"19\" a kapela odehrála turné, to vše během 5 měsíců.\n\nDruhá dlouhohrající deska se jmenuje \"Glimmer\" a vyšla v roce 1999. Má ji na svědomí již značně obměněná sestava (na ní už Hagel nespolupracoval), poté kapela zanikla. Lodmalm se Silverem a Engströmem totiž vzkřísili Cemetary pod novým názvem Cemetary 1213.\n\n\n\n"}
{"id": "1011320", "url": "https://cs.wikipedia.org/wiki?curid=1011320", "title": "Elle Fanningová", "text": "Elle Fanningová\n\nMary Elle Fanning (* 9. dubna 1998 Conyers, Georgie, Spojené státy americké) je americká herečka. Nejvíce se proslavila rolemi ve filmech \"Koupili jsme ZOO\", \"Zloba – Královna černé magie\" a \"Neon Demon\". Získala několik nominací na ceny jako Cena Saturn, Young Artist Award a Teen Choice Award.\n\nJejími rodiči byli profesionální tenistka Heather Joy (rozená Arrington) a baseballista Steven J. Fanning. Její cesta ke hvězdám začala, když jí byly 2 roky a 11 měsíců, kdy hrála mladší verzi své slavnější sestry Dakoty ve filmu \"Jmenuji se Sam\" (I Am Sam). Poté hrála opět mladší verzi Dakoty ve filmu \"Taken\", ale její první role nezávislá na sestře byla v roce 2003 v komedii \"Bláznivá školka\" (Daddy Day Care), kde hrála Jamie. V roce 2006 se objevila v akčním filmu \"Déjà Vu\" Tonyho Scotta či dramatu \"Babel\" Alejandra Gonzáleze Iñárritu. Elle si v roce 2010 zahrála ve filmu oscarové scenáristky Sofie Coppola \"Odnikud někam\". Na filmovém festivalu v Benátkách film vyhrál Zlatého lva. V roce 2011 hrála v hororu \"Twixt\" roli mladého ducha jménem V. V témže roce si střihla roli i ve sci-fi drama filmu \"Super 8\". Film byl propuštěn do kin 10. června 2011 a točí se kolem skupiny dětí, které jsou nuceny řešit podivné dění v jejich malém městečku. \n\nRoku 2011 dostala cenu Young Hollywood Awards jako herečka roku za film \"Odnikud někam\" (Somewhere).\n\nV prosinci 2011 se Elle objevila ve filmu Camerona Crowea \"Koupili jsme zoo\". V roce 2012 Elle hrála spolu s Alicí Englertovou v dramatickém filmu \"Ginger a Rosa\", který se odehrává v roce 1962 v Londýně. Film byl režírovaný Sally Potterovou. Fanningová získala široké uznání za svůj výkon.\n\nElle si zahrála po boku Angeliny Jolie ve filmu studia Walt Disney Pictures \"Zloba – Královna černé magie\", který režíroval Robert Stromberg. Jolie hraje Maleficent a Fanningová princeznu Auroru. Film byl propuštěn do kin v roce 2014. S Benem Affleckem si zahraje ve filmu \"Pod rouškou noci\", premiéra je stanovena na leden roku 2017. V roce 2016 si zahrála v thrillerovém filmu \"Neon Demon\". V dubnu 2016 byla obsazena do role v dramatickém filmu \"Sidney Hall\"\",\" který měl premiéru dne 25. ledna 2007 na filmovém festivalu Sundance.\n\nV roce 2018 si zahrála po boku Petera Dinklage ve filmu \"I Think We're Alone Now.\" V březnu 2018 měl premiéru její další film \"Galveston.\"\n\nV roce 2019 bude mít premiéru film \"Jít za svým snem\", ve kterém hraje hlavní roli. V roce 2019 získala roli v seriálu \"The Great\", ve kterém ztvární roli Kateřiny II. Veliké.\n\n"}
{"id": "1011321", "url": "https://cs.wikipedia.org/wiki?curid=1011321", "title": "Faunův labyrint", "text": "Faunův labyrint\n\nFaunův labyrint (ve španělském originále:El Laberinto del Fauno) je mysteriózní film z roku 2006. Režisérem filmu je Guillermo del Toro. Hlavní role ve filmu ztvárnili Ivana Baquero, Sergi López, Maribel Verdú, Doug Jones a Ariadna Gil.\n\nFilm získal tři Oscary, a to v kategoriích nejlepší kamera, výprava a masky, na další tři Oscary byl nominován. Získal také tři ocenění BAFTA (nejlepší cizojazyčný film, nejlepší kostýmy, nejlepší masky) a na dalších pět byl nominován a nominaci získal i na Zlatý glóbus.\n\n\nFilm získal mezi diváky na největších filmových databázích velmi pozitivní hodnocení.\n\n\n"}
{"id": "1011322", "url": "https://cs.wikipedia.org/wiki?curid=1011322", "title": "Boston United FC", "text": "Boston United FC\n\nBoston United FC (celým názvem: Boston United Football Club) je anglický fotbalový klub, který sídlí ve městě Boston v nemetropolitním hrabství Lincolnshire. Založen byl v roce 1933 jako pokračovatel tradic zaniklého Boston Town FC. Od sezóny 2010/11 hraje v National League North (6. nejvyšší soutěž).\n\nSvé domácí zápasy odehrává na stadionu York Street s kapacitou 6 643 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1011324", "url": "https://cs.wikipedia.org/wiki?curid=1011324", "title": "Firewall (film)", "text": "Firewall (film)\n\nFirewall je americký kriminální film z roku 2006. Natočil jej režisér Richard Loncraine podle scénáře Joea Forteho. Hlavní role ztvárnili Harrison Ford, Paul Bettany, Virginia Madsen, Mary Lynn Rajskub a Jimmy Bennett. \n\nHarrison Ford hraje IT experta ve velké bance Jacka Stanfielda, jemuž Bill Cox (Paul Bettany) se svou zločineckou skvadrou unesou rodinu, aby ho vydíráním přinutili velmi rafinovaným způsobem ukrást z účtů největších klientů banky desítky milionů dolarů. Navíc to vše chtějí hodit právě na Stanfielda, včetně vraždy jeho kolegy Harryho Romana (Robert Forster). Jack je však odhodlán udělat vše pro to, aby svou rodinu i sebe ochránil. S pomocí své asistentky Janet Stoneové (Mary Lynn Rajskub) přejde do „protiútoku“, zatlačí lupiče do úzkých a nakonec přemůže.\n\nFilm získal mezi diváky na největších filmových databázích spíše průměrné hodnocení (aktuální k 10. červenci 2014):\n\nJimmy Bennett byl za svou roli ve filmu nominován na Young Artist Award.\n\n"}
{"id": "1011327", "url": "https://cs.wikipedia.org/wiki?curid=1011327", "title": "Josef Matička", "text": "Josef Matička\n\nJosef Matička (13. září 1893 Tejnka u Prahy – 7. července 1976 Litomyšl) byl český malíř, bibliofil a sběratel umění.\n\nOriginální výtvarný projev Josefa Matičky vzešel z jeho rané tvorby, kterou ovlivnily moderní umělecké směry (impresionismus, expresionismus, kubismus, surrealismus), od 40. let se jeho dílo začalo ubírat vlastním originálním směrem, kterým se zcela programově obracel k lidovému umění, svým dílem se Matička snažil reflektovat podstatu českého národa a složitost jeho osudů. Josefa Matičku je tak možné zařadit mezi solitéry českého výtvarného umění, mezi které patří Josef Lada či Jan Zrzavý, kteří svou tvou vybočují z dobových schémat výtvarného umění.\n\nJosef Matička se narodil v Tejnce u Prahy jako jediné dítě tiskařského sazeče Floriána Matičky (1857−1929) a jeho ženy Veroniky rozené Slavíkové (1867–1921). Na utváření jeho osobnosti tak měla velký vliv citově a nábožensky založená matka i otec, typ starého českého písmáka a vlastence, jenž synovi vštěpoval zájem o českou literaturu, historii a výtvarné umění, ale také život v chudé pražské dělnické čtvrti.\nPo maturitě na malostranské reálce (dnešní Gymnázium Jana Nerudy) a pokouší se v letech 1912 a 1913 dostat na pražskou akademii výtvarných umění, ale u obou přijímacích řízení je odmítnut. Zapisuje se tedy alespoň do večerních kurzů na této škole a na podzim roku 1912 začíná studovat pozemní stavitelství na České vysoké škole technické v Praze (pozdější ČVUT) a od školního roku 1914/15 studuje obor architektura a pozemní stavitelství.\nV roce 1919 se v Praze na přednáškách V. V. Štecha seznamuje s Annou Theinovou, svou budoucí manželkou. Anna se narodila 26. 1. 1897 v Litomyšli v rodině židovského obchodníka Marka Theina a jeho ženy Růženy rozené Schneidrové. Po absolvování gymnázia v Litomyšli (v roce 1917 jako první dívka v historii této školy skládá maturitní zkoušku) odjíždí studovat filozofii do Vídně a v roce 1918 se zapisuje na Filozofickou fakultu Univerzity Karlovy v Praze. V roce 1921 spolu poprvé navštěvují Litomyšl, město, které se stane inspiračním zdrojem Matičkovy malířské tvorby.\n\nVe svých třiceti letech ukončuje v roce 1923 studia architektury a pozemního stavitelství a nastupuje do praxe, vleklá nemoc (tuberkulóza kostí a páteře) mu ale zabrání v dalším výkonu povolání, neboť mu lékař zakáže dlouhé stání u rýsovacího prkna. Anna Theinová dokončí doktorát z filozofie a 22. prosince 1923 se vdává se za Josefa Matičku.\n\nManželé Matičkovi bydlí v Praze na Letné. Josefův zdravotní stav není dobrý, rodinu existenčně zajišťuje Anna, ta se svým – jak ráda říkala – „nepraktickým doktorátem z filozofie“ nemůže najít zaměstnání, po čase hledání získává práci v Ženské národní radě, feministické hnutí jí je ale cizí, proto místo brzy opouští. V roce 1927 si otevře v Praze-Dejvicích obchůdek s cukrovinkami pod názvem Bonbon. Ten dobře prosperuje, proto ho přemístí na frekventovanější místo v Praze na Letné. Zde Matičkovi ve 30. letech ukrývají uprchlíky z nacistického Německa.\n\nProtože Anna a Josef žijí v tzv. smíšeném árijsko-židovském manželství potýkali se s rasovým útlakem během 2. světové války, v roce 1940 přichází Anna o svůj obchod s cukrovinkami a v roce 1941 hledají útočiště Litomyšle. Zde je však v roce 1942 Anna spolu se svojí rodinou zařazena do transportu, ze které ho je vyřazena, podobné štěstí již nemá o 2 roky později, kdy je deportována do sběrného tábora Hagibor v Praze, odkud je převezena do koncentračního tábora Terezín. Také Josef je v roce 1944 zatčen a nejprve dopraven na pardubické gestapo, v prosinci je převezen na Pankrác a poté do Hagiboru. Po osvobození se manželé šťastně se setkávají v pražském bytě, Anna však zbytek své rodiny již nikdy nespatří, neboť umírají v Osvětimi. V roce 1945 vstupují oba manželé do KSČ, neboť se proklamovaný program strany shoduje s jejich přesvědčením o potrestání válečných zločinců a kolaborantů.\n\nJosef Matička se po druhé světové válce začne naplno věnovat své lásce – malování, zdravotní stav mu neumožňuje nastoupit do pracovního procesu, proto pobírá invalidní důchod.\n\nAnna pracuje v Litomyšli jako dopisovatelka Rudé záře, píše především o průběhu lidových soudů s místními kolaboranty, je jí nabídnuto studium na novinářské škole KSČ v Praze a posléze práce redaktorky tiskového oddělení ÚV KSČ, v roce 1952 je však Anna kvůli svému židovskému a buržoaznímu původu propuštěna z místa redaktorky a nastupuje do antikvariátu u Karlova mostu, kde působí v rukopisném oddělení až do svého penzionování v roce 1962.\n\nV roce 1962 si Matičkovi kupují kamenickou chalupu v Budislavi u Litomyšle, kde si Josef zřizuje ateliér, často také chodí malovat do plenéru. Sbírá místní lidové umění – výrobky ze zaniklé sklárny na Posekanci, lidové plastiky ze dřeva, hospodářské nářadí, staré židle i malované truhly.\n\n7. července 1976 Josef Matička umírá v Litomyšli, Anna Matičková umírá 1. srpna 1985. Manželé Matičkovi jsou pochováni na litomyšlském hřbitově, autorem sochy Múzy stojící na jejich hrobě je sochař Olbram Zoubek.\n\nJosef Matička začínal jako malíř vlastně dvakrát. Nejprve se pokoušel dostat na pražskou akademii v letech 1912, 1913, jeho neúspěch však měl za následek, že většinu svých dosavadních výtvorů zničil, proto známe z jeho nejranější tvorby jen několik málo obrazů. Zásadní vliv měla na Matičku posmrtná výstava A. Slavíčka, která se konala v pavilonu Mánesa v roce 1910. Zde Matička plně přilnul k tvorbě tohoto velikána české moderní krajinomalby, což se také odráží v jeho výtvarné práci, např. v obraze U Štrobachovic pole (1914). Výrazný vliv na Matičkovu tvorbu měla také generace výtvarníků kolem skupiny Osma a moderní umělecké směry.\n\nPodruhé se k malířství vrací po svých studiích, snaha zůstat u výtvarného umění ho přivedla ke studiu pozemního stavitelství a architektury, vleklá nemoc mu však zabránila vykonávat povolání architekta, proto na počátku 30. let se instinktivně vrátil k malířství. Během 30. let Matička střídá výtvarný projev stejně jako náměty obrazů. V jeho tvorbě můžeme nalézt zpětnou recepci expresionismu, Krajina (1930), surrealistických vlivů, Před operací (1935), i kubismu, Kristus pod křížem klesá (1936). Vedle krajin se věnoval zátiší i figurálním námětům.\nV roce 1925 se seznamuje s litomyšlským malířem Josefem Voleským, který ho uvede do Sdružení výtvarníků v Praze, se kterým Matička v roce 1932 jako host poprvé vystavuje a v roce 1940 mu je ve výstavních prostorách sdružení, v domě U Medvídků v Praze, uspořádaná první samostatná výstava.\n\nUdálosti 2. světové války zásadním způsobem ovlivní tvorbu Josefa Matičky. V roce 1941 odcházejí manželé Matičkovi do Litomyšle, kde hledají ochranu před německým útlakem, právě v Litomyšli nalezl Josef svůj výtvarný projev. Podstatou změnou Matičkovy tvorby bylo zjednodušení výtvarného projevu, Zátiší s chlebem a solí (1941). Proměnu Matičkovi usnadnily některé tvůrčí principy, se kterými již dříve pracoval a jejichž některé prvky nyní naplno využil. Kubizující formy architektury, střídání kontrastů světlých a tmavých tonů, kterými definuje tvary, ukazují na svébytné využití vlivu kubismu pro svou novou tvorbu. Dramatická, expresivní barevnost sice Matičkovi zůstala, především jako rys válečné doby, ale jeho rukopis se zklidnil. Obrazy již nejsou malovány prudkým, až nahodilým štětcem. Matička každý tah pečlivě připravuje a promýšlí. Mezi výrazná díla z tohoto období patří např. Litomyšl od Kacimberku I, II (1942), nebo Lubná (1943). K válečným událostem se však Matička vracel i v pozdějších letech, např. Hrozná zpráva (1962),Černopláštník I, (1963).\n\nI po skončení druhé světové války pokračuje Matička v usilovné malířské práci. Věnuje se tématům Litomyšle a jejímu okolí, řada obrazů má sice výtvarně lyrický charakter, jsou to ale Matičkovy vzpomínky na doby dávno minulé, Ševci (1947), Ledaři na Hlubokém (1947). Obrazy z druhé poloviny 40. a z let 50. představují vrchol litomyšlské tvorby J. Matičky. Zásadní roli pro něj hraje silueta města, zámku, kostelních věží a náměstí, Horní náměstí v Litomyšli (1946), Na trhu (1952). Vedle Litomyšle se v námětech obrazů objevuje i Praha, v roce 1951 si Matička přivodí těžký úraz kolene, což mu znemožní vzdalovat se od bytu v Dlouhé ulici, pracuje v uličkách Haštalské čtvrti, kde zachycuje intimní městská zákoutí, Klášterní ulička I (1955).\n\nJosef Matička začíná výtvarně zpracovávat svoje vzpomínky, cyklus U nás doma představuje vlastně malířovy memoáry, První návštěva muzea (1971), Buďte zdráv, pane Zrzavý! (1969), některé obrazy vznikají podle dobových fotografií, např. Starý vojenský hřbitov (1936, 1966, 1967).\nTřetím místem, které je s J. Matičkou neodmyslitelně spjato, je Budislav, kde si Matičkovi v roce 1962 pořídili chalupu. V Budislavi kolem sebe shromažďoval prvky lidového umění a stále více ctil tradici lidového umění a sám sebe stále více pokládal za pokračovatele této tradice. Právě lidovost, srozumitelnost i skrytá krása lidového umění korespondovaly s výtvarným názorem, který se začal v malíři formovat od 40. let. Obrazy s budislavskou tematikou jsou poetickými, hravými výpověďmi o harmonii s přírodou i životem, Kocour a kapr (1966), Náš kocour (1963,1964).\n\nPozornost tvorbě Josefa Matičky věnoval nepravidelně i celostátní tisk, který uveřejňoval reprodukce jeho děl.\n\nBěhem první světové války se Matička věnuje bibliofilským tiskům. Edici Bibliofil vydávají J. Matička, K. Dvořák a K. Latzel, ediční řada se zaměřuje na českou národní literaturu: v roce 1916 vycházejí Básně K. H. Máchy, roku 1918 Matička graficky upravuje Máchovy Písně a znělky, v témže roce vydává knihu vlasteneckých statí s textem Čeští spisovatelé českému poselstvu v grafické úpravě a s dřevoryty J. Bendy, dále pak Rukopisy Králodvorský a Zelenohorský (1919), Lužické prostonárodní písně apod. Mimo edici vydává například Probuzení Budhovo (1919) nebo Kytičku na hrob Jana Štursy (1930).\nV roce 1949 vychází kniha Lucie Sovové Na podsíni, inspirovaná životem na litomyšlském náměstí. Matička ji ilustruje, typograficky upravuje a prvních 100 výtisků také ručně koloruje. Spolupráce Sovové a Matičky dále pokračuje – vytváří ilustrace k její knize Dětský rok, pro niž ale nenacházejí nakladatele.\n\nJosef Matička vlastnil celou řadu obrazů českých umělců 1. poloviny 20. století, především obrazy generace malířů Osmy, např. Emila Filly, Josefa Čapka, Bohumila Kubišty, Jana Zrzavého a Václava Špály. V roce 1977 věnovala na přání svého manžela Anna Matičková kolekci obrazů svého muže i obrazů z jeho sbírky městu Litomyšli, po smrti Anny byl odkaz rozšířen o další obrazy, celá kolekce se dnes nachází v Městské galerii Litomyšl.\n\nText vychází z publikace: Michal Šimek, Josef Matička – Dar Litomyšli, Litomyšl 2014.\n\n• Jitka Boučková, Josef Matička, katalog výstavy, Východočeská galerie Pardubice, Pardubice 1982.\n\n• Nina Dvořáková – Jaroslav Kačer, Básníci naivní imaginace, katalog výstavy, Dům pánů z Kunštátu, Brno 1964.\n\n• Jan Kapusta, Josef Matička – Sen o Litomyšli, Hradec Králové 1972.\n\n• Otakar Aleš Kukla, Josef Matička, Praha 1984.\n\n• Josef Matička, Moje Litomyšl, Zprávy z muzeí od Trstenické stezky, 1970, č. 9 , s. 48–52\n\n• Michal Šimek, Josef Matička – Dar Litomyšli, Litomyšl 2014.\n\n• Jaromír Uždil, Josef Matička – primitiv ze své vůle, Výtvarné umění XI, 1961, č. 9, s. 417–424.\n\n"}
{"id": "1011329", "url": "https://cs.wikipedia.org/wiki?curid=1011329", "title": "Brackley Town FC", "text": "Brackley Town FC\n\nBrackley Town FC (celým názvem: Brackley Town Football Club) je anglický fotbalový klub, který sídlí ve městě Brackley v nemetropolitním hrabství Northamptonshire. Založen byl v roce 1890. Od sezóny 2012/13 hraje v National League North (6. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu St. James Park s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011330", "url": "https://cs.wikipedia.org/wiki?curid=1011330", "title": "Fontána pro Zuzanu 3", "text": "Fontána pro Zuzanu 3\n\nFontána pro Zuzanu 3 (ve slovenském originále:Fontána pre Zuzanu 3) je slovenská filmová komedie z roku 1999. Režisérem filmu je Dušan Rapoš. Hlavní role ve filmu ztvárnili Eva Vejmělková, Alessandro Coari, Marián Labuda, Ibrahim Maiga a Mosa Kaiser. Jedná se o druhé pokračování filmu \"Fontána pro Zuzanu\".\n\nFilm získal mezi diváky na největších filmových databázích spíše velmi špatné hodnocení.\n\n\n"}
{"id": "1011335", "url": "https://cs.wikipedia.org/wiki?curid=1011335", "title": "Frankenstein (film, 2004)", "text": "Frankenstein (film, 2004)\n\nFrankenstein (v americkém originále:Frankenstein) je americký kriminální film z roku 2004. Režisérem filmu je Marcus Nispel. Hlavní role ve filmu ztvárnili Parker Posey, Vincent Pérez, Thomas Kretschmann, Adam Goldberg a Ivana Miličević. \n\nFilm získal mezi diváky na největších filmových databázích spíše podprůměrné hodnocení.\n\n\n"}
{"id": "1011336", "url": "https://cs.wikipedia.org/wiki?curid=1011336", "title": "Bucilly", "text": "Bucilly\n\nBucilly je francouzská obec v departementu Aisne v regionu Hauts-de-France. V roce 2011 zde žilo 191 obyvatel.\n\nBesmont, Éparcy, Hirson, Jeantes, Landouzy-la-Ville, Martigny, Saint-Michel\n\n\"Počet obyvatel\" \n\n"}
{"id": "1011337", "url": "https://cs.wikipedia.org/wiki?curid=1011337", "title": "Bradford Park Avenue AFC", "text": "Bradford Park Avenue AFC\n\nBradford Park Avenue AFC (celým názvem: Bradford Park Avenue Association Football Club) je anglický fotbalový klub, který sídlí ve městě Bradford v metropolitním hrabství West Yorkshire. Založen byl v roce 1907. Od sezóny 2012/13 hraje v National League North (6. nejvyšší soutěž).\n\nSvé domácí zápasy odehrává na stadionu Horsfall Stadium s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011338", "url": "https://cs.wikipedia.org/wiki?curid=1011338", "title": "Gangy New Yorku", "text": "Gangy New Yorku\n\nGangy New Yorku (v americkém originále:Gangs of New York) je americko-italský kriminální film z roku 2002. Režisérem filmu je Martin Scorsese. Hlavní role ve filmu ztvárnili Leonardo DiCaprio, Daniel Day-Lewis, Cameron Diaz, Liam Neeson a Jim Broadbent.\n\nFilm byl nominován na deset Oscarů, ani jeden nezískal. Obdržel ale dvě ocenění Zlatý glóbus a jednu cenu BAFTA.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1011341", "url": "https://cs.wikipedia.org/wiki?curid=1011341", "title": "Buire", "text": "Buire\n\nBuire je francouzská obec v departementu Aisne v regionu Hauts-de-France. V roce 2011 zde žilo 882 obyvatel.\n\nÉparcy, La Hérie, Hirson, Neuve-Maison, Origny-en-Thiérache\n\n\"Počet obyvatel\" \n\n"}
{"id": "1011343", "url": "https://cs.wikipedia.org/wiki?curid=1011343", "title": "Griffin a Phoenixová", "text": "Griffin a Phoenixová\n\nGriffin a Phoenixová (v americkém originále:Griffin & Phoenix) je americký romantický film z roku 2006. Režisérem filmu je Ed Stone. Hlavní role ve filmu ztvárnili Amanda Peet, Dermot Mulroney, Sarah Paulson, Blair Brown a Alison Elliott. \n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1011344", "url": "https://cs.wikipedia.org/wiki?curid=1011344", "title": "Grinch (film)", "text": "Grinch (film)\n\nGrinch (v originále ) je americký rodinný film z roku 2000. Režisérem filmu je Ron Howard. Hlavní role ve filmu ztvárnili Jim Carrey, Jeffrey Tambor, Christine Baranski, Bill Irwin a Molly Shannon.\n\nFilm získal Oscara za nejlepší kostýmy. Nominován byl ještě na jednu sošku. Film byl nominován i na jednu cenu BAFTA a jeden Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1011345", "url": "https://cs.wikipedia.org/wiki?curid=1011345", "title": "La Hérie", "text": "La Hérie\n\nLa Hérie je francouzská obec v departementu Aisne v regionu Hauts-de-France. V roce 2011 zde žilo 151 obyvatel.\n\nBuire, Éparcy, Landouzy-la-Ville, Origny-en-Thiérache\n\n\"Počet obyvatel\" \n\n"}
{"id": "1011346", "url": "https://cs.wikipedia.org/wiki?curid=1011346", "title": "Přebor Královéhradeckého kraje 2013/14", "text": "Přebor Královéhradeckého kraje 2013/14\n\nSezona 2013/14 měla hned tři nováčky. Z I. A třídy postoupily celky FK Chlumec nad Cidlinou, Dobrušky a Úpice. Z nováčků si nejlépe vedla Úpice která skončila na 12. místě, o jedno místo pod ní skončil Chlumec nad Cidlinou a z nováčků si nejhůř vedla Dobruška jelikož skončila na 15. místě. Do role favorita na postup do divize byly pasováni celky Lhoty pod Libčany, Olympie Hradec Králové a celek Týniště. Z vítězství se nakonec radoval celek Týniště nad Orlicí který vyhrál o jeden bod před druhým Jičínem a zajistil si účast v příštím ročníku Divize. Naopak sestupuje celek Hořic které skončili se sedmnácti body na posledním místě. Tyto celky nahradí v příští sezóně týmy Vysoké nad Labem a Nového Města nad Metují.\n\nNejvyšší výhra domácích: RMSK Cidlina Nový Bydžov – TJ Slovan Broumov a FC Olympia HK – FK Jaroměř (oba 7:0)\n\nNejvyšší výhra hostí: TJ Slovan Broumov – SK Týniště nad Orlicí (1:7)\n\nNejvíce gólů v jednom zápase: FK Chlumec nad Cidlinou – SK Týniště nad Orlicí (3:7) – 10 vstřelených gólů\n\nNejlepší střelec: Jiří Kořínek (FK Jaroměř) – 27 vstřelených gólů\n\nNejvíce čistých kont: Michal Puš (SK Jičín) – 14 čistých kont\n\nNejvíce vstřelených gólů: SK Týniště nad Orlicí – 78 vstřelených gólů\n\nNejméně vstřelených gólů: SK Hořice – 29 vstřelených gólů\n\nNejvíce inkasovaných gólů: TJ Dobruška – 90 inkasovaných branek\n\nNejméně inkasovaných gólů: SK Jičín – 26 inkasovaných gólů\n\nPoznámky:\n"}
{"id": "1011348", "url": "https://cs.wikipedia.org/wiki?curid=1011348", "title": "Chuck Lamb", "text": "Chuck Lamb\n\nChuck Lamb, řečený Dead Body Guy (* 6. dubna 1958, Severní Karolína, USA), je americký filmový a televizní herec, který hraje pouze mrtvoly. Žije v Columbu, hlavním městě Ohia. Původně se živil jako programátor.\n\n\n"}
{"id": "1011353", "url": "https://cs.wikipedia.org/wiki?curid=1011353", "title": "Landouzy-la-Ville", "text": "Landouzy-la-Ville\n\nLandouzy-la-Ville je francouzská obec v departementu Aisne v regionu Hauts-de-France. V roce 2011 zde žilo 546 obyvatel.\n\nBucilly, Éparcy, La Hérie, Jeantes, Landouzy-la-Cour, Origny-en-Thiérache, Plomion\n\n\"Počet obyvatel\" \n\n"}
{"id": "1011355", "url": "https://cs.wikipedia.org/wiki?curid=1011355", "title": "Marlos Romero Bonfim", "text": "Marlos Romero Bonfim\n\nMarlos Romero Bonfim (* 7. června 1988, São José dos Pinhais, Brazílie) známý také pouze jako Marlos, je brazilský fotbalový záložník, který aktuálně hraje v klubu Šachtar Doněck.\n\nMarlos hrál v Brazílii za kluby Coritiba a São Paulo FC. V lednu 2011 odešel do ukrajinského celku Metalist Charkov, kde podepsal pětiletou smlouvu. V červenci 2014 přestoupil do jiného ukrajinského týmu FK Šachtar Doněck.\n\n"}
{"id": "1011357", "url": "https://cs.wikipedia.org/wiki?curid=1011357", "title": "Frederico Rodrigues Santos", "text": "Frederico Rodrigues Santos\n\nFrederico Rodrigues de Paula Santos (* 5. března 1993, Belo Horizonte, Brazílie) známý také pouze jako Fred, je brazilský fotbalový záložník, který aktuálně hraje v klubu Manchester United.\n\nFred začal svou profesionální kariéru v brazilském klubu SC Internacional, odkud v červenci 2013 odešel za 15 milionů eur do ukrajinského celku FK Šachtar Doněck.\n\nV červenci 2014 se odmítl společně s pěti dalšími legionáři Šachtaru vrátit ze soustředění ve Francii do Doněcku (příčinou byl zřejmě konflikt na východní Ukrajině). Strach o bezpečnost musel překonat a do klubu se vrátit, majitel Šachtaru Rinat Achmetov mu pohrozil vysokými finančními sankcemi.\n\n"}
{"id": "1011358", "url": "https://cs.wikipedia.org/wiki?curid=1011358", "title": "A Tribute to Miles", "text": "A Tribute to Miles\n\nA Tribute to Miles je hudební album z roku 1994, na kterém pět jazzových hudebníků vzdalo hold trumpetistovi Milesi Davisovi, který v roce 1991 zemřel. Na trubku zde hrál Wallace Roney a doprovázeli jej hudebníci, kteří s Davisem dříve spolupracovali: klavírista Herbie Hancock, saxofonista Wayne Shorter, kontrabasista Ron Carter a bubeník Tony Williams. Album bylo oceněno cenou Grammy a v žebříčku nejlepších jazzových alb časopisu \"Billboard\" se dostalo na druhou pozici.\n\n"}
{"id": "1011364", "url": "https://cs.wikipedia.org/wiki?curid=1011364", "title": "Wellington Nem", "text": "Wellington Nem\n\nWellington Silva Sanches Aguiar známý zkráceně jako Wellington Nem (* 6. února 1992, Rio de Janeiro, Brazílie) je brazilský fotbalista, který v současné době hraje za klub FK Šachtar Doněck v nejvyšší ukrajinské soutěži Premier Liha. Zároveň reprezentuje Brazílii. Jeho postem je místo křídelního útočníka.\n\nWellington Nem začal svou profesionální kariéru v brazilském klubu Fluminense FC. V roce 2011 hostoval ve Figueirense. V červenci 2013 odešel do ukrajinského celku FK Šachtar Doněck.\n\nNem se představil v dresu brazilské reprezentace do 17 let na Mistrovství světa hráčů do 17 let 2009 v Nigérii, kde Brazílie nepostoupila ze základní skupiny B. V zápase s Japonskem vstřelil v 94. minutě vítězný gól na konečných 3:2.\n\nV A-mužstvu Brazílie debutoval v roce 2012.\n\n"}
{"id": "1011372", "url": "https://cs.wikipedia.org/wiki?curid=1011372", "title": "Alexandr Chinčin", "text": "Alexandr Chinčin\n\nAlexandr Jakovlevič Chinčin, , (19. července 1894, Kondrovo − 18. listopadu 1959, Moskva) byl sovětský matematik významný především svou prací v oblasti teorie pravděpodobnosti.\n\nNarodil se v Kondrovu v Kalužské gubernii v Ruském impériu. Studoval od roku 1911 Lomonosovu univerzitu, kde se stal jedním z žáků Nikolaje Luzina. Studium ukončil v roce 1916 a v roce 1922 se stal na téže univerzitě profesorem. Od roku 1939 byl korespondenčním členem Akademie věd Sovětského svazu.\n"}
{"id": "1011376", "url": "https://cs.wikipedia.org/wiki?curid=1011376", "title": "Stejná srdce", "text": "Stejná srdce\n\nStejná srdce (v anglickém originále The Normal Heart) je americké filmové drama z roku 2014. Natočeno bylo pro televizní stanici HBO podle stejnojmenné klasické divadelní hry Larryho Kramera z roku 1985. Jde o příběh z počátku 80. let, období prudkého rozšíření AIDS, považovaného tehdejší společností za nemoc homosexuálů (). Režisérem filmové adaptace je tvůrce seriálů \"Glee\" či \"American Horror Story\" Ryan Murphy. Mezi výkonnými producenty figuruje mimo jiné Brad Pitt.\n\n\nFilm se stal také třetím nejčastěji nominovaným dílem na televizní ceny Emmy 2014, po seriálech \"Hra o trůny\" a \"Fargo\".\n\n"}
{"id": "1011380", "url": "https://cs.wikipedia.org/wiki?curid=1011380", "title": "Chorley FC", "text": "Chorley FC\n\nChorley FC (celým názvem: Chorley Football Club) je anglický fotbalový klub, který sídlí ve městě Chorley v nemetropolitním hrabství Lancashire. Založen byl v roce 1883. Od sezóny 2014/15 hraje v National League North (6. nejvyšší soutěž). Klubové barvy jsou černá, bílá a červená.\n\nSvé domácí zápasy odehrává na stadionu Victory Park s kapacitou 4 100 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011381", "url": "https://cs.wikipedia.org/wiki?curid=1011381", "title": "Kondrovo", "text": "Kondrovo\n\nKondrovo (rusky \"\") je město v Kalužské oblasti Ruské federace. Leží na řece Šaně (přítoku Ugry) zhruba čtyřicet kilometrů severozápadně od Kalugy, správního střediska celé oblasti. Podle sčítání lidu v roce 2010 žilo v Kondrovu přes šestnáct tisíc obyvatel.\n\nMěstem je Kondrovo od roku 1938.\n\nZa druhé světové války obsadila Kondrovo 9. října 1941 německá armáda. Rudá armáda jej dobyla zpět 19. ledna 1942 v rámci Rževsko-Vjazmovské útočné operace.\n\n\n"}
{"id": "1011383", "url": "https://cs.wikipedia.org/wiki?curid=1011383", "title": "Dee Dee Warwick", "text": "Dee Dee Warwick\n\nDee Dee Warwick (25. září 1945 − 18. října 2008) byla americká zpěvačka, sestra zpěvačky Dionne Warwick. Začínala v kostelním sboru, vystupovala se skupinou The Gospelaires a později s The Drinkard Singers. Později vydala řadu vlastních singlů, z nichž více než deset se umístilo v hitparádě singlů Billboard Hot 100. Během své kariéry byla dvakrát nominována na cenu Grammy. Zemřela v roce 2008 ve věku 63 let.\n\n"}
{"id": "1011384", "url": "https://cs.wikipedia.org/wiki?curid=1011384", "title": "Colwyn Bay FC", "text": "Colwyn Bay FC\n\nColwyn Bay FC (celým názvem: Colwyn Bay Football Club; velšsky: Clwb Pel-Droed Bae Colwyn) je velšský fotbalový klub, který sídlí ve městě Old Colwyn v ceremoniálním hrabství Clwyd. Založen byl v roce 1881. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou rudá a modrá.\n\nSvé domácí zápasy odehrává na stadionu Llanelian Road s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1011388", "url": "https://cs.wikipedia.org/wiki?curid=1011388", "title": "Lom Svatá Anna", "text": "Lom Svatá Anna\n\nLom Svatá Anna je bývalý lom v katastrálním území Měšice u Tábora. Po revitalizaci lomu zde byla v červenci 2014 majitelem Viktorem Mačurou otevřena první soukromá přírodní zóna v Česku.\n\nLom Svatá Anna se nachází na severní straně stejnojmenného kopce, v nadmořské výšce 460 m n. m. Je tvořen zvětralými bioticko-silimantickými rulami širší konstantní zóny středočeského plutonu.\n\nV Lomu Svatá Anna se začal těžit kámen za první republiky, nebyl však příliš kvalitní a sloužil zejména k menším stavbám a opravám v blízkém okolí. V roce 1941 došlo k vyvlastnění části pozemku, kde se nacházela těžební stěna. Tato část byla zakoupena soukromou osobou z Měšic za peníze obce Měšice.\n\nPo válce již skoro vytěžený lom tento občan daroval obci. Krátce poté byla oficiálně těžba kamene ukončena. \n\nDne 5. ledna 1996 byl lom zaregistrován jako „Významný krajinný prvek“. Od té doby je chráněn zákonem č. 114/1992 Sb., o ochraně přírody a krajiny.\n\nPostupem času se naučila část občanů prostor využívat pro odpočinek, část jako odkladiště nepotřebných věcí. Na konci roku 2012 se toto významné území rozhodl podle vlastního projektu revitalizovat jeho majitel Viktor Mačura jen ze soukromých finančních zdrojů. \n\nRevitalizace v Lomu Svatá Anna probíhala od roku 2012 do poloviny roku 2014. Došlo zde k vyřezání náletových křovin, k vyčištění jezírek a celého prostoru od skla, lahví, plechovek, kabelů a jejich obalů, pneumatik, svodidel, částí motorových vozidel, drátů, plastů, stavebního materiálu, hrnců, bot a starých hadrů. Byl zde částečně odtěžen suťový materiál od lomové stěny, upraven povrch u dvou jezírek, postavena mohyla pro brouky a motýly a vyrovnán prostor před vstupem do lomu.\n\nDne 5. července 2014 se Lom Svatá Anna po 2,5 roku trvající revitalizaci otevřel veřejnosti jako první soukromá přírodní zóna v České republice. Hlavním cílem projektu bylo zachránit toto výjimečné prostředí pro další generace a zvýšit jeho význam. Slavnostního otevření se zúčastnilo několik významných osobností, jako například RNDr. Václav Cílek CSc., významný český polyhistor, nebo Michal Olšiak, autor symbolu lomu nazvaného \"Duběnka\".\n"}
{"id": "1011391", "url": "https://cs.wikipedia.org/wiki?curid=1011391", "title": "Operace Ochranné ostří", "text": "Operace Ochranné ostří\n\nOperace Ochranné ostří ( \"Mivca' Cuk Ejtan\", doslova Operace Pevná skála, ) byla ofenzivní operace Izraelských obranných sil (IOS) vůči Pásmu Gazy ovládanému islamistickým hnutím Hamás, která byla zahájena 8. července 2014 po zostření situace mezi Izraelem a Hamásem. Ukončena byla stažením izraelských jednotek 26. srpna 2014.\n\nOperace začala týden po nalezení tří mrtvých těl unesených a zavražděných izraelských mladíků na Západním břehu Jordánu, z jejichž vraždy Izrael obvinil dva členy hnutí Hamás navzdory tomu, že představitelé hnutí Hamás svou účast popřeli, ale připustili, že se tak mohlo stát bez vědomí politického křídla hnutí. Při následné odvetné operaci Bratrův ochránce na potlačení buněk a infrastruktury Hamásu bylo zabito šest palestinských příslušníků Hamásu a dalších 600 osob bylo zatčeno.\n\nDne 2. července, den po pohřbu unesených mladíků, byl unesen šestnáctiletý palestinský mladík Muhammad abú Chudajr a byl upálen zaživa. Dne 6. července Šabak dopadl šest podezřelých z vraždy ve věku 16–25 let, kteří pocházejí všichni z ortodoxních židovských rodin. Již během Chudajrova pohřbu se maskovaní Palestinci střetli s izraelskými policisty, nepokoje se dále rozrostly do celého východního Jeruzaléma, na jih Izraele a do mnoha arabských vesnic po celé zemi. Izraelský premiér Netanjahu vraždu palestinského mladíka odsoudil a vrahy označil za \"\"židovské teroristy\"\". Kromě Muhammada abú Chudajra se navíc ve východním Jeruzalémě od 4. července pátrá po zmizelém palestinském chlapci.\n\nV téže době vzplanulo vzájemné raketové ostřelování mezi Izraelem a Pásmem Gazy a to navzdory nabídce příměří zprostředkovaného egyptskou rozvědkou. V pondělí 7. července bylo na Beerševu, Aškelon, Ašdod, Nes Cijonu (ležící asi 20 km od Ben Gurionova letiště) a mnohá další města vypáleno podle údajů IOS přibližně 80 raket. K útoku se přiznalo hnutí Hamás. Během noci na 8. července pokračovalo ostřelování izraelských měst z Pásma Gazy. Během dalšího dne na Izrael vyletělo více než 154 raket, z nichž Železná kopule zneškodnila 29 raket. Několik raket dokonce zasáhlo město Chaderu ležící asi 50 kilometrů severně od Tel Avivu. Izraelská armáda také potlačila několik pokusů Palestinců infiltrovat jih Izraele. Operace Ochranné ostří oficiálně začala v úterý 8. července 2014 v 1:30 hodin.\n\nTiskový mluvčí prezidenta Státu Palestina Mahmúda Abbáse odsoudil izraelský útok na Pásmo Gazy a označil ho za \"vyhlášení války Palestincům\", zároveň označil izraelský útok za \"otevřený masakr\", proti kterému se mohou Palestinci bránit všemi legitimními prostředky. Mluvčí Izraelských obranných sil (IOS) v první informaci o zahájení akcí napsal doslova: \"IOS zahájila operaci Ochranné ostří v Gaze proti Hamásu k zastavení každodenního teroru vůči izraelským občanům.\"\n\nOperace Ochranné ostří je nejkrvavějším palestinsko-izraelským střetnutím od Druhé intifády a zároveň dosud nejdelší izraelskou vojenskou akcí v pásmu Gazy (operace Lité olovo na přelomu let 2008 a 2009 probíhala tři týdny a stála život 1300 Palestinců a 13 Izraelců).\n\nPo ukončení izraelsko-palestinského konfliktu známého jako Pilíř obrany zprostředkované Egyptem došlo ke zklidnění situace, ale sporadické vzájemné útoky pokračovaly i nadále. Z porušení podmínek příměří se navzájem obviňovaly Izrael i Hamás. Přesto ale Izrael konstatoval, že v roce 2013 došlo k prudkému poklesu útoků proti Izraeli ze strany Palestinců oproti roku 2012. Za rok 2013 bylo proti Izraeli vystřeleno 63 raket a vedeno 36 různých jiných útoků s výsledkem 1 mrtvý a 5 zraněných. Podle palestinského Centra pro lidská práva (PCHR) byly ze strany Izraele proti pásmu Gazy vedeny letecké a raketové útoky a útoky pěchotními zbraněmi. Výsledkem bylo 11 mrtvých a 81 zraněných.\n\nOd prosince 2012 do července 2014 Hamás proti Izraeli rakety neodpaloval a zároveň se snažil k témuž přinutit i ostatní ostatní palestinské skupiny. Tato snaha byla úspěšná: izraelský premiér Netanjahu uvedl v březnu 2014, že raketová střelba byla v uplynulém roce nejnižší za deset let. Navzdory této skutečnosti trvaly i nadále restrikce Izraele proti pásmu Gazy: snížil se dovoz, vývoz byl zablokován a méně obyvatel Gazy dostalo výjezdní povolení do Izraele a na Západní břeh. Po objevení palestinského tunelu vedoucího do Izraele Izrael zablokoval dovoz stavebního materiálu.\n\nPodle izraelského ministerstva zahraničí došlo během prvních pěti měsíců roku 2014 k 85 raketovým útokům proti Izraeli. Většina útoků byla provedena poté, co Izrael zabil tři příslušníky Islámského džihádu zapojené do odpalování raket.\n\nPoté, co 23. dubna 2014 podepsal Hamás dohodu o usmíření s druhou hlavní palestinskou frakcí Fatahem a 2. června 2014 složila svůj slib nová palestinská Vláda národní jednoty, oznámil Izrael, že s touto vládou neuzavře žádné mírové dohody, bude proti ní prosazovat represivní opatření a vyzval mezinárodní společenství, aby tuto vládu odmítlo, neboť \"toto usmíření je jen posílením terorismu\". Usmířením se si podle Netanjahua Abbás \"vybral klid s Hamásem před mírem s Izraelem\". Ke spolupráci s novou palestinskou vládou jsou naopak připraveny jak OSN a Evropská unie, tak i USA, Čína či Rusko. Izrael naproti tomu, jako odpověď na novou palestinskou vládu, vypsal výběrové řízení na výstavbu 1500 nových sídelních jednotek na Západním břehu Jordánu a ve východním Jeruzalémě.\n\nMinisterstvo zahraničních věcí České republiky, ve svém prohlášení ze dne 29.7.2014, vyjádřilo hluboké znepokojení s dosavadním vývojem situace v pásmu Gazy a vyzvalo všechny zúčastněné strany, aby bezodkladně přistoupily k jednání o příměří. Dále MZV ČR apeluje na hnutí Hamás a další ozbrojené skupiny v pásmu Gazy, aby s okamžitou platností ukončily raketové útoky vůči Izraeli a izraelským občanům, eskalaci násilí a zneužívání civilní populace Gazy jako lidských štítů. MZV ČR respektuje právo Izraele na přiměřenou sebeobranu.\n"}
{"id": "1011394", "url": "https://cs.wikipedia.org/wiki?curid=1011394", "title": "Overkill 2", "text": "Overkill 2\n\nOverkill 2 je česká hra z roku 2013. Jedná se o pokračování hry Overkill z roku 2011. Obě hry vytvořilo Craneballs Studios.\n\nHra je střílečkou z první osoby, se statickými lokacemi. Hráč musí zastřelit nepřátele, kteří se objevují. V obchodě si může koupit lepší zbraně či vybavení., ale na ty si musí vydělat plněním úkolů ve hře, nebo investicí skutečnými penězi.\n\n"}
{"id": "1011396", "url": "https://cs.wikipedia.org/wiki?curid=1011396", "title": "Kostel svatého Mikuláše (Sebranice)", "text": "Kostel svatého Mikuláše (Sebranice)\n\nKostel sv. Mikuláše v Sebranicích je římskokatolický kostel nacházející se v centru obce Sebranice v okrese Svitavy. Je farním kostelem místní farnosti Sebranice. Je chráněn jako kulturní památka České republiky.\n\nZáklady kostela pocházejí ze 13. století. V roce 1709 byl rozšířen o menší postranní lodě a v témže roce byly zakoupeny varhany.\n\nVěž byla ke kostelu přistavěna v roce 1768. Roku 1947 byla opravována a částečně přestavěna – od té doby má svůj současný štíhlejší tvar. Jsou v ní umístěny tři zvony z let 1404, 1540 a 1989. Kromě nich je ve věžičce na opačné straně kostela ještě malý zvonek – „umíráček“.\n"}
{"id": "1011397", "url": "https://cs.wikipedia.org/wiki?curid=1011397", "title": "Işıkları Söndürseler Bile", "text": "Işıkları Söndürseler Bile\n\nIşıkları Söndürseler Bile je sedmé album turecké rockové skupiny maNga. Bylo vydáno pod vydavatelstvím Poll Production 14. dubna 2014.\n"}
{"id": "1011400", "url": "https://cs.wikipedia.org/wiki?curid=1011400", "title": "Luční potok (přítok Lužické Nisy)", "text": "Luční potok (přítok Lužické Nisy)\n\nLuční potok je levostranný přítok Lužické Nisy v okrese Liberec v Libereckém kraji. Délka toku činí 6,5 km.\nPlocha povodí měří 8,8 km².\n\nPotok pramení na okraji Milířů, (části obce Rádlo), několik metrů západně od místa, kde ze silnice č. 2874 (Rádlo – Milíře - Jeřmanice) odbočuje cesta k rozhledně na Císařském kameni. Potok asi po 200 m opouští katastrální území Rádlo a teče západním směrem po jižním úbočí Císařského kamene, které již leží v katastrálním území Vratislavice nad Nisou. Cestou přibírá bezejmenný levostranný přítok pramenící v osadě Dolní Milíře. Luční potok se potom stává hranicí mezi k. ú. Vratislavice nad Nisou a k.ú. Jeřmanice, posléze také k. ú. Dlouhý Most.\nVýtok z malého průtočného rybníka před Horním Podlesím je začátkem Evropsky významné lokality \"Luční potok\", vyhlášené kvůli výskytu mihule potoční. V potoce se střídají úseky písčitoštěrkového dna a úseky s jemnými naplaveninami nabízející mihulím vhodná místa ke tření i k vývoji jejich juvenilních stádií. Potok má většinou neupravené koryto a v údolní nivě vytváří přirozené meandry doprovázené mokřady a loukami. Asi 1,6 km od ústí přijímá Mlýnský potok, který vytéká z Veseckého (Mlýnského) rybníka. Přírodní charakter má tok až k ulici Vyhlídkové ve Vesci, místní části Liberce. Dále protéká zahradami a ústí zleva do Lužické Nisy.\n\n"}
{"id": "1011401", "url": "https://cs.wikipedia.org/wiki?curid=1011401", "title": "Zálužník", "text": "Zálužník\n\nZálužník (285 m n. m.) je vrch v okrese Nymburk Středočeského kraje. Leží asi 1,5 km jihovýchodně od městyse Kounice, převážně na jeho katastrálním území.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Bylanská pahorkatina a podokrsku Kounická pahorkatina.\n\nVrch je pěšky snadno dosažitelný z Kounic nebo od silnic z Kounic na Poříčany a Český Brod. Až na vrchol nevede žádná cesta. Cesty končí na severní hraně plošiny v blízkosti vysílače.\n"}
{"id": "1011402", "url": "https://cs.wikipedia.org/wiki?curid=1011402", "title": "Lžičník tatranský", "text": "Lžičník tatranský\n\nLžičník tatranský (\"Cochlearia tatrae\") je nízká, bíle kvetoucí vytrvalá bylina, tatranský endemit rostoucí hlavně na území Slovenska () a částečně i Polska (). Rostliny tohoto druhu jsou považovány za zranitelné, jejich další existence může být snadno lidským nebo přírodním zapříčiněním ohrožena.\n\nNa Slovensku je lžičník tatranský znám z asi 30 lokalit v Západních, Vysokých a vzácně i Belianských Tatrách. Nejvitálnější rostliny rostou ve vrcholových partiích Lomnického štítu kde mají výraznou tendenci k rozšiřování. V Polsku je jeho populace čítající okolo 600 jedinců rozptýlena na 12 místech okolo Morskieho oka v polských Tatrách. V roce 1968 byla pokusně zaseta semena na příhodná místy v Nízkých Tatrách, ovšem novou populaci se založit nepovedlo.\n\nRoste ve vlhkých skalních štěrbinách nebo vlhké suti vytvořené hlavně z mylonitu a žuly. Nejčastěji se vyskytuje na severních stranách ledovcových kotlů v blízkosti sněhových polí v alpínském a subniválním a ojediněle i v montánním vegetačním stupni. Dobře se mu daří ve vlhkých mechových polštářích kde semena dobře klíčí a vyrůstají vícečetné kolonie.\n\nLžičník tatranský je rostlina vytrvalá s krátkým vícehlavým oddenkem z něhož vyrůstá vícero lodyh, ty nejsou ani v době kvetení a tvorby plodů obvykle vyšší než 15 cm. Přízemní listy v růžici mají řapíky okolo 4 mm dlouhé a jejich okrouhlé až srdčité čepele, celistvé a jen na bázi vykrojené, jsou průměrně velké 14 × 15 mm. Spodní lodyžní listy jsou tvarově obdobné jako přízemní, střední mají kratičké řapíky a jejich čepele jsou vejčité až kopinaté, horní lodyžní listy jsou přisedlé, někdy poloobjímavé a po obvodě zubaté. Všechny listy jsou mírně masité a ve středu čepele jsou promáčklé, připomínají tak lžičku.\n\nHroznovité květenství je na počátku kvetení stěsnáno a postupně se prodlužuje. Oboupohlavné květy jsou bez listenů. Čtyři vyduté vejčité kališní lístky asi 3 mm dlouhé jsou zelené a mají světlý blanitý okraj. Elipsovité až obvejčité korunní lístky s krátkým nehtem jsou také čtyři, bývají velké 6 × 3 mm a jsou smetanově až krémově žluté. Šest čtyřmocných tyčinek má na volných nitkách žluté prašníky, semeník nese krátkou čnělku s hlavičkovitou bliznou a v květu jsou boční nektaria. Druh je hexaploid 2n = 6x = 42.\n\nV čase zralosti je plodenství tvořeno elipsovitými až vejčitými šešulkami na stopkách rostoucích obvykle šikmo vzhůru. Šešulky bývají dlouhé asi 5,5 a široké 4 mm a oba konce mají zúžené, stopky jsou asi o čtvrtinu delší. Hnědá zploštěná, široce elipsoidní semena jsou jemně bradavičnatá a bývají velká 2 × 1,5 mm.\n\nV obou státech jsou jeho populace považovány Mezinárodním svazem ochrany přírody (IUCN) za poměrně stabilní, polské se navíc nacházejí v polském Tatranském národním parku. Roztříštěně rostoucí druh je ohrožen hlavně rekreačními aktivitami, pasoucími se zvířaty a případnými sněhovými lavinami či půdními erozemi. Je zapsán v obou národních \"Červených seznamech ohrožených rostlin\" a organizací IUCN je vyhodnocen jako zranitelný (VU).\n\n"}
{"id": "1011405", "url": "https://cs.wikipedia.org/wiki?curid=1011405", "title": "Štadión ŽP ŠPORT", "text": "Štadión ŽP ŠPORT\n\nŠtadión ŽP ŠPORT (Štadión Železiarní Podbrezová ŠPORT, oficiálním názvem od srpna 2015 ZELPO Aréna) je domácí fotbalový stadion slovenského klubu FO ŽP ŠPORT Podbrezová stojící ve slovenském městě Podbrezová v Banskobystrickém kraji nedaleko sídliště Kolkáreň. Jeho kapacita je 4 061 míst a hřiště má standardní rozměry 105 × 68 metrů.\n\nV roce 2013 se začal realizovat projekt modernizace fotbalových stadionů na Slovensku, na který vláda SR vyhradila celkovou dotaci 45 milionů eur za 10 let (4,5 mil. ročně). Pro ŽP ŠPORT by měla činit celková výše 750 000 eur. Klub začal s rekonstrukcí střechy tribuny a sektoru hostí. Střecha byla upravena tak, aby byla pohyblivá a dala se zatahovat (původní clonila slunečním paprskům na hřišti). Přibyly nové televizní kamery a zrenovoval se sektor pro hosty.\n\nRekonstrukce pokračovala i po sezóně 2014/15, dokončovaly se chodníky a přístupové cesty, pracovalo se na přívodu teplé vody pro vytápění, instalaci turniketů a dalším vybavení. Vytápění hrací plochy je formou odpadního tepla, které produkují elektrické obloukové pece v nedalekých železárnách. Vnějším okruhem přes obec Podbrezová je horká voda vedena na stadion, kde ji tepelné výměníky a soustava čerpadel odevzdává vnitřnímu okruhu – systému trubek pod hřištěm.\nV sobotu 22. 8. 2015 byl stadión po rekonstrukci slavnostně otevřen pod novým oficiálním názvem ZELPO Aréna v utkání Fortuna ligy proti týmu TJ Spartak Myjava. Diváci měli vstup na tento zápas zdarma, Podbrezová v něm podlehla Myjavě 1:2.\n\n"}
{"id": "1011407", "url": "https://cs.wikipedia.org/wiki?curid=1011407", "title": "E-akustik", "text": "E-akustik\n\ne-akustik je šesté studiové album turecké rockové skupiny maNga. Album bylo vydáno vydavatelstvím PASAJ/GRGDN dne 20. března 2012.\n"}
{"id": "1011410", "url": "https://cs.wikipedia.org/wiki?curid=1011410", "title": "Za nemocnicí", "text": "Za nemocnicí\n\nZa nemocnicí nebo Za Nemocnicí je \n"}
{"id": "1011422", "url": "https://cs.wikipedia.org/wiki?curid=1011422", "title": "José Antonio Bottiroli", "text": "José Antonio Bottiroli\n\nJosé Antonio Bottiroli (1. ledna 1920 – 15. března 1990) byl argentinský klasický hudební skladatel a básník.\nJosé Antonio Bottiroli se narodil v Rosariu (Argentina) dne 1. ledna 1920 a zemřel v Rosariu dne 15. března 1990. Od chvíle, kdy byl malé dítě a až do konce svého života, žil střídavě v Rosariu a Los Cocos, rekreační horská vesnice v provincii Cordoba (Argentina). Studoval s Nicolásem Alfredem Alessiem (1919–1985). V roce 1948 získal titul profesora v hudbě na falkultě č. 2 Juan María Gutiérrez Universidad Nacional del Litoral a byl oceněn Rotary Klubem jako nejlepší hudební student. Byl ředitelem ženského vokálního sexteta Juan María Gutiérrez, později vokálního sexteta Loreley, s nímž dirigoval představení ve městě Rosario, v Radiu LR1 El Mundo a v divadle Cervantes (Buenos Aires). Složil pochodovou píseň Belgrano s textem Ernesta artura Sáncheze Queirola. V roce 1960 pochodová píseň Belgrano byla schválena vyhláškou Národní rady pro vzdělávání a generální radou školství v provincii Santa Fe, jako součást hudebního repertoáru na školách v Argentině i v provincii Santa Fe. Také, obecní vyhláškou města Rosaria, pochodová píseň Belgrano byla vyhlášena oficiální písní města, která má být zpívana na obřadech v Národním památníku vlajky na památku vytvoření argentinské vlajky a na památku generála Manuela Belgrana. Pochodová píseň Belgrano je jediné hudební dílo věnované generálu Manuelovi Belgranovi, tvůrci argentinské vlajky . Ta měla premiéru 11. května 1962 za provedení vojenského ústavního sboru a dechovky pěšího pluku č. 12 generála Arenala pod taktovkou kapitána Antonia Rabuffettiho.\n\nJako klavírista, Bottiroli přednáší sólové recitály a komorní dueta s violistou Oscarem Costou, violoncellistou Pedrem Farruggiem, sopranistkou Gabrielou Moner, altistkou Azucenou Racca de Deseta a klavírní dueta s Jacintem Teranem Fernándezem a Nicolasem Alfredem Alessiem. \n\nDne 4. října 1951 Bottiroli dirigoval Symfonický orchestr Rosario v divadle El Circulo. Při této příležitosti zazněl koncert pro hoboj a orchestr Nicolase A. Alessia jako americká premiéra a slavnostní mše opus 154 Alexandra Gretchaninova. \n\nV roce 1962 byla Bottirolimu udělena cena hudební soutěže Crisol v Rosariu a v roce 1963 složil píseň školy Sv. Antonio Maria Gianelli v Rosariu s texty podle Minerva Marchiori de Bruna. V roce 1970 získal stipendium od Institutu hispánské kultury studovat v Evropě, nejprve v Madridu, později v Barceloně, ve Španělsku, a nakonec v Římě, v Itálii, kde byly uvedeny dvě z jeho komorních skladeb v premiéře a to trio pro dechové nástroje a smyčcový kvartet. \n\nJosé Antonio Bottiroli byl děkanem Normální školy učitelů, č. 3 a Vysoké obchodní školy generála Belgrana v Rosariu. Kromě výuky hudby na Vysoké národní škole č.1, na Vysoké škole Sagrado Corazón v Rosariu, učil vězně hudbě ve věznici ve městě Rosario. José Antonio Bottiroli složil 113 hudebních děl: 70 klavírních děl, 23 komorních děl, 8 sborových děl a 12 symfonických děl. Jeho kompletní práce byly zpracovány a katalogizovány v roce 2011 Fabiem Banegasem Jiříčkem. Kromě jeho hudební produkce dále složil 84 básní a různé poetické spisy.\n\nPo počátečním období, ve kterém složil práce ovlivněné argentinskou lidovou hudbou, jako je například jeho Pequeña Suite Norteña B-2 pro orchestr a Carnavalito B-4 a Vidalita B-14 pro sbor, Bottiroliho hudba lne k romantismu a pozdnímu romantismu. Pro jeho klavírní kolekce přijal jako hlavní formální struktury romantické mikroformáty, ve kterých vyjádřil svou vlastní subjektivitu v rámci třídílné kompozice. Jeho klavírní repertoár se vyznačuje svým improvizačním charakterem a rozšířením ruky, zatímco jeho orchestrální díla dodržují formu symfonické básně stanvenou Franzem Lisztem. Harmonicky se jeho hudba pouští do textur bohatého pozdního romantismu a atmosférických barev impresionistické hudby. Hudební produkce José Antonia Bottiroliho je třeba vnímat v kontextu jeho úplně shromážděné umělecké tvorby, která zahrnuje rozsáhlou řadu básní a spisů.\nSeznam hudebních děl.\n\n\n\n\n\n\n\n\n\n\n\n\n"}
{"id": "1011429", "url": "https://cs.wikipedia.org/wiki?curid=1011429", "title": "Saint-Michel (Aisne)", "text": "Saint-Michel (Aisne)\n\nSaint-Michel je francouzská obec v departementu Aisne v regionu Hauts-de-France. V roce 2011 zde žilo 3 548 obyvatel. Území obce sousedí s Belgií.\n\nV obci se nachází klášter Abbaye de Saint-Michel s kostelem. Uprostřed obce je křižovatka silnice D 31 se silnicí D 741.\n\nBucilly, Hirson, Martigny, Momignies (Belgie), Watigny\n\n\"Počet obyvatel\" \n\n"}
{"id": "1011431", "url": "https://cs.wikipedia.org/wiki?curid=1011431", "title": "Pablo Domínguez Prieto", "text": "Pablo Domínguez Prieto\n\nPablo Domínguez Prieto (3. července 1966, Madrid – 15. února, 2009, Moncayo, Iberské pohoří) byl španělský římskokatolický kněz, teolog a filozof. Byl děkanem teologické fakulty na Universidad Eclesiástica San Dámaso v Madridu. Jeho velkou zálibou bylo horolezectví. V horách také nakonec zemřel; v únoru 2009 zahynul v Iberském pohoří při sestupu z jeho nejvyššího vrcholu Moncayo. \n\nNa univerzitě San Dámaso studoval v letech 1984 až 1989, vysvěcen na kněze byl v roce 1991. Ve studiu filosofie pokračoval na univerzitě v Münsteru a také na Universidad Pontificia Comillas a Universidad Complutense v Madridu, kde získal doktorát. Později se stal děkanem teologické fakulty univerzity San Dámaso.\n\nByl autorem řady článků a knih, členem redakční rady časopisů \"Communio\" a \"Revista española de teología\". Byl zván k přednáškám na univerzity ve Španělsku i zahraničí, např. do Alcalá de Henares nebo do semináře Redemptoris Mater v Amsterdamu a Berlíně.\n\nKrátce před smrtí, počátkem roku 2009, se setkal s papežem Benediktem XVI. Zahynul v únoru téhož roku při sestupu z nejvyššího vrcholu Iberského pohoří Moncayo. Bylo mu 42 let.\n\nO jeho životě natočil v roce 2010 španělský režisér Juan Manuel Cotelo životopisný dokument Poslední vrchol \"(La última cima)\". \n\n"}
{"id": "1011432", "url": "https://cs.wikipedia.org/wiki?curid=1011432", "title": "Musurana černá", "text": "Musurana černá\n\nMusurana černá (\"Clelia clelia\" nebo \"Pseudoboa clelia\") je statný užovkovitý had, obývající Jižní Ameriku a některé ostrovy Karibiku. Je to pozemní had se zadními jedovými zuby, živící se hlavně ostatními hady včetně jedovatých druhů. Je největší a nejznámější ze sedmi druhů musuran rodu \"Clelia\". Slovo \"musurana\" pochází z indiánského jazyka Tupí a znamená oprátka nebo smyčka.\n\nMusurana černá je statný, ale poměrně štíhlý, elegantní had s oválnou hlavou, dobře odlišenou od těla. Dorůstá délky až 250 cm. V dospělosti má šedomodré až téměř černé zbarvení s výrazným leskem, zvláště na bocích. Mláďata v prvních dvou letech života mají červené až oranžové zbarvení s černými a žlutými proužky na hlavě a krku.\n\nMusurana je převážně pozemní had, dovede ale také šplhat, především mláďata na stromech někdy i loví. Vyskyytuje se v savanách, druhotných lesích, ale i v kulturní krajině, např. na kávových plantážích. Má převážně noční aktivitu. Brazilci ji nepronásledují a někdy ji chovají v domech ši zahradách jako ochránce před jedovatými hady. Z téhož důbodu se musurana dostala i na brazilské mince a poštovní známky. Kromě Brazílie i další země Jižní a Střední Ameriky od Paraguaye a Bolívie po jih Mexika, a na některé Karibské ostrovy (Sv. Lucie, Trinidad a Tobago).\n\nMusurana je potravní specialista, živí se především jinými hady a ještěry, nevyhýbá se ani jedovatým hadům, s oblibou požírá různé křovináře (zvláště velmi nebezpečného k. sametového) a chřestýše brazilské, naproti tomu korálovce žere jen výjimečně. Kořist vyhledává v noci, zpravidla na zemi, vyhledává ji čichem a přepadá ze zálohy. Svou oběť nejprve omámí uštknutím zadních (opistoglyfních) jedových zubů, poté uškrtí a spolkne. Hady i ještěry polyká hlavou napřed, velké hady polyká a tráví po částech, takže je schopná pohltit hada delšího než dvě třetiny jejího těla. Jed musurany není člověku nebezpečný. Musurana je značně odolná proti jedu chřestýšů a křovinářů, ale proti jedu korálovců imunní není.\n\nMusurana je vejcorodá, klade až 40 vajec, z nichž se líhnou pestře zbarvená mláďata.\n\n"}
{"id": "1011433", "url": "https://cs.wikipedia.org/wiki?curid=1011433", "title": "František Diheneščík", "text": "František Diheneščík\n\nFrantišek Diheneščík (* 10. září 1964) je bývalý slovenský fotbalista.\n\nV československé lize hrál za Lokomotívu Košice. Nastoupil ve 4 ligových utkáních. Ve druhé nejvyšší soutěži hrál za Slavoj Poľnohospodár Trebišov, Agro Hurbanovo a Lokomotívu Košice, nastoupil ve 36 utkáních a dal 2 góly.\n\n"}
{"id": "1011434", "url": "https://cs.wikipedia.org/wiki?curid=1011434", "title": "Saint-Michel", "text": "Saint-Michel\n\nSaint-Michel je název nebo součást názvu více zeměpisných objektů:\n\n\n"}
{"id": "1011435", "url": "https://cs.wikipedia.org/wiki?curid=1011435", "title": "Design 19", "text": "Design 19\n\nDesign 19 je debutní studiové album švédské gothic metalové kapely Sundown. Vydáno bylo v roce 1997 hudebním vydavatelstvím Century Media Records, nahráno ve studiu Studioomega vlastněným bubeníkem Christianem Silverem.\n\nAlbum de facto navazuje na závěrečnou tvorbu kapely Cemetary. Mathias Lodmalm napsal všechny texty.\nKe skladbě \"19\" byl natočen videoklip.\n\n\n\n"}
{"id": "1011439", "url": "https://cs.wikipedia.org/wiki?curid=1011439", "title": "Watigny", "text": "Watigny\n\nWatigny je francouzská obec v departementu Aisne v regionu Hauts-de-France. V roce 2011 zde žilo 372 obyvatel. Území obce sousedí s Belgií.\n\nAny-Martin-Rieux, Leuze, Martigny, Momignies (Belgie), Saint-Michel, La Neuville-aux-Joûtes (Ardensko), Signy-le-Petit (Ardensko)\n\n\"Počet obyvatel\" \n\n"}
{"id": "1011440", "url": "https://cs.wikipedia.org/wiki?curid=1011440", "title": "Rampage Knights", "text": "Rampage Knights\n\nRampage Knights je česká hra z roku 2015. stojí za ní studio Rake in Grass. V současnosti probíhá kampaň na Steam Greenlight a Indiegogo.\n\nRampage Knight se inspiruje u her Binding of Isaac a Golden Axe. Jedná se o 2D arkádu s důrazem na kooperativní multiplayer. Hráč v ní prochází náhodně generovaným dungeonem a bojuje s nepřáteli, přičemž se snaží dojít co nejdále. Soubojový systém je inspirovaný Golden Axe.\n\n"}
{"id": "1011445", "url": "https://cs.wikipedia.org/wiki?curid=1011445", "title": "Seznam impaktových vědeckých časopisů vydávaných ve Slovenské republice", "text": "Seznam impaktových vědeckých časopisů vydávaných ve Slovenské republice\n\nSeznam vědeckých časopisů s nenulovým impakt faktorem (IF), které jsou vydávány ve Slovenské republice. Hodnoty IF jsou za rok 2012.\n\n"}
{"id": "1011447", "url": "https://cs.wikipedia.org/wiki?curid=1011447", "title": "Rodrigo Palacio", "text": "Rodrigo Palacio\n\nRodrigo Sebastián Palacio Alcalde [rodrigo sebastiján palasjo alkalde] (* 5. února 1982, Bahía Blanca, Argentina) je argentinský fotbalový útočník a bývalý reprezentant, v současnosti působí v klubu Inter Milán. Operuje nejčastěji jako druhý útočník. Účastník MS 2014 v Brazílii.\n\nV Argentině působil postupně v klubech Club Bella Vista, Huracán de Tres Arroyos, CA Banfield a CA Boca Juniors. V červenci 2009 odešel do Itálie do klubu FC Janov. V červenci 2012 přestoupil do Interu Milán.\n\nRodrigo Palacio debutoval v národním týmu Argentiny 9. března 2005 proti Mexiku.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile.\n\n"}
{"id": "1011450", "url": "https://cs.wikipedia.org/wiki?curid=1011450", "title": "Acta Entomologica Musei Nationalis Pragae", "text": "Acta Entomologica Musei Nationalis Pragae\n\nActa Entomologica Musei Nationalis Pragae (Acta Entomol. Mus. Natl. Pragae) je entomologický vědecký časopis vydávaný Národním muzeem v Praze. Články jsou volně dostupné v archivu časopisu. Časopis publikuje anglicky psané práce s následujícím zaměřením:\n\nPředsedou redakční rady je Josef Jelínek, hlavním editorem je Petr Kment a editory jsou Martin Fikáček a Igor Malenovský.\n\nV roce 2012 měl časopis impakt faktor 0,963, čímž se zařadil jako 40. z celkového počtu 87 časopisů v kategorii entomologie. Publikace v tomto časopise je podle stávající metodiky hodnocení vědecké práce hodnocena 28 body. \n\n\n"}
{"id": "1011456", "url": "https://cs.wikipedia.org/wiki?curid=1011456", "title": "Acta Veterinaria Brno", "text": "Acta Veterinaria Brno\n\nActa Veterinaria Brno (Acta Vet Brno) je vědecký časopis vydávaný Veterinární a farmaceutickou univerzitou Brno. Publikované články jsou volně přístupné v archivu časopisu v rámci Open Access licence, vychází i papírový výtisk. Publikace je zpoplatněna částkou 320 euro resp. 8000 korun. Zaměření časopisu je široké, publikuje výsledky původního výzkumu i přehledové články ve všech oblastech veterinárních a biomedicínských věd.\n\nZa rok 2012 má časopis impakt faktor 0,393, čímž je na 103. pozici z celkem 143 časopisů v kategorii veterinární vědy. Publikace v tomto časopise je podle stávající metodiky hodnocení vědecké práce hodnocena 16 body.\n\nZa r. 2014 byl impakt faktor časopisu 0,469.\n\n\n"}
{"id": "1011457", "url": "https://cs.wikipedia.org/wiki?curid=1011457", "title": "Josef Motal", "text": "Josef Motal\n\nJosef Motal (1. března 1925, Skaštice – 27. února 2004, Itálie) byl český římskokatolický kněz působící v exilu, vysokoškolský pedagog a papežský prelát.\n\nOd roku 1946 studoval za olomouckou arcidiecézi v římském Nepomucenu a 23. prosince 1950 přijal v Římě kněžské svěcení. Po skončení studia zůstal v Itálii, protože mu československý komunistický režim znemožnil návrat do vlasti, a vyučoval češtinu na milánské Katolické univerzitě svatého Kříže. Kromě toho psal teologické a církevněprávní studie, věnoval se historii vztahů mezi státem a církví v komunistickém Československu a podle svých možností se staral o české krajany v Miláně. Dne 1. ledna 1982 jej papež Jan Pavel II. jmenoval kaplanem Jeho Svatosti. Později se Josef Motal stal papežským prelátem a v roce 2000 odešel na odpočinek, který strávil v domově pro seniory v Negraru nedaleko Verony. Byl pohřben v italském Bussolengu.\n"}
{"id": "1011458", "url": "https://cs.wikipedia.org/wiki?curid=1011458", "title": "Applications of Mathematics", "text": "Applications of Mathematics\n\nApplications of Mathematics (dříve Aplikace matematiky) je vědecký časopis vydávaný Matematickým ústavem Akademie věd České republiky. Časopis založil v roce 1956 Ivo Babuška, který je nadále čestným editorem. Časopis publikuje původní práce zabývající se matematickým výzkumem, jehož výstupy směřují k uplatnění v řadě oblastí vědy. Šéfredaktorem je Jan Brandts. Časopis vychází v papírové podobě, elektronický přístup je zpoplatněn, 24 měsíců po publikaci jsou články uvolněny do Czech Digital Mathematical Library (DML-CZ).\n\nZa rok 2012 má časopis impakt faktor 0,222, čímž je na 240. pozici z celkem 247 časopisů v kategorii aplikovaná matematika. Publikace v tomto časopise je podle stávající metodiky hodnocení vědecké práce hodnocena 10 body.\n\n\n"}
{"id": "1011459", "url": "https://cs.wikipedia.org/wiki?curid=1011459", "title": "Kostel Narození Panny Marie (Kryry)", "text": "Kostel Narození Panny Marie (Kryry)\n\nBarokní kostel Narození Panny Marie v Kryrech na Lounsku pochází z roku 1722. V současnosti je natolik poničen, že v něm nelze sloužit bohoslužby. Od roku 1958 je nicméně kulturní památkou. O jeho obnovu usiluje Občanské sdružení Dietrich.\n\nKostel stával v Kryrech již ve 14. století – gotický svatostánek zde byl vystavěn pravděpodobně kolem roku 1324. Současný barokní kostel na úpatí Kostelního kopce byl vybudován roku 1722. Byl přestavěn v roce 1780 a znovu v 19. století. Je obklopen zrušeným hřbitovem.\n\nPamátkově chráněná je také křížová cesta s pískovcovými oltáříky, pocházející ze druhé poloviny 18. století, která vedla od kostela přes Malou stranu do kopce k místní rozhledně. Její rozvaliny byly zarostlé v lesním porostu, v září 2014 však byla obnovená zastavení znovu vysvěcena.\n\n"}
{"id": "1011460", "url": "https://cs.wikipedia.org/wiki?curid=1011460", "title": "Real TOP Praha", "text": "Real TOP Praha\n\nReal TOP Praha je sportovní tým, složený z osobností kulturního a sportovního života, který se věnuje především fotbalu, ale také florbalu, futsalu nebo baseballu. Předseda sdružení Alexandr Smita organizuje sportovní program, který umožňuje propojit sport, kulturu, zábavu a zejména poté pomoc těm, kteří to nejvíce potřebují. Sportovní aktivity podporují charitativní akce, nemocniční a dětská oddělení, sociální a pečovatelské domovy, jejímiž patrony jsou právě členové týmu Real TOP Praha.\n\nJiří Babica,\nOta Balage,\nDan Bárta,\nAlan Bastien,\nFilip Blažek,\nJaromír Bosák,\nAleš Brichta,\nJan Čechtický,\nMartin Dejdar,\nJakub Děkan,\nKarel Diviš,\nMichal Dlouhý,\nZbyněk Drda,\nVojtěch Dyk,\nRichard Genzer,\nKamil Halbich,\nLadislav Hampl,\nMichal Hrdlička,\nVlastimil Horváth,\nJan Jiráň,\nBohouš Josef,\nJakub Kohák,\nDavid Kozohorský,\nRichard Krajčo,\nDaniel Landa,\nJiří Langmajer,\nOndřej Lípa,\nJiří Mádl,\nAdam Mišík,\nKryštof Mucha,\nJan P. Muchow,\nAleš Najbrt,\nPavel Nečas,\nLeoš Noha,\nDavid Novotný,\nPavel Nový,\nVojtěch Nouzák,\nDavid Ondříček,\nJiří Panzner,\nJosef Pejchal,\nJiří Ployhar,\nPetr Polák,\nMartin Pouva,\nJakub Prachař,\nMatouš Rajmont,\nJan Révai,\nFilip Sajler,\nJarmil Škvrna,\nJan Šmíd,\nMichal Sochor,\nJakub Štáfek,\nMartin Stránský,\nKamil Střihavka,\nDavid Suchařípa,\nMarek Taclík,\nIvan Trojan,\nLukáš Vaculík,\nOndřej Vetchý,\nVlastimil Vlášek,\nJosef Vojtek,\nPetr Vondráček,\nJiří Vrba,\nJiří Vyorálek,\nOndřej Zamazal,\nRobert Záruba,\nKarel Zima,\nPavel Zuna,Jan Rais \n\nRoman Bednář,\nRadek Bejbl,\nJan Berger,\nPatrik Berger,\nRené Bolf,\nErich Brabec,\nPetr Bříza,\nMartin Dlouhý,\nMilan Fukal,\nMartin Frýdek,\nMichael Frolík,\nMarcel Gecov,\nMartin Hanzal,\nDominik Hašek,\nIvan Hašek,\nPavel Hašek,\nMarek Heinz,\nPavel Hoftych,\nRadim Holub,\nLukáš Hrabák,\nJiří Hrdina,\nTomáš Hübschman,\nTomáš Hunal,\nMartin Hyský,\nFrantišek Jakubec,\nMarek Jankulovski,\nJiří Jarošík,\nPavel Kantor,\nKarol Kisel,\nLucie Kladrubská\nTomáš Klinka,\nBoris Kočí,\nJan Koller,\nPetr Kouba,\nJan Koukal,\nLuboš Kozel,\nTereza Krejčiříková,\nJaroslav Kristek,\nLuboš Kubík,\nMartin Latka,\nVítězslav Lavička,\nMarcel Lička,\nMario Lička,\nVratislav Lokvenc,\nMarek Matějovský,\nPavel Mezlík,\nPetr Mrázek,\nLumír Mistr,\nMartin Müller,\nMichal Nehoda,\nJosef Němec,\nJan Nezmar,\nMarek Nikl,\nJiří Novotný,\nDavid Pastrňák,\nOndřej Pavelec,\nJosef Pešice,\nTomáš Pešír,\nTomáš Plekanec,\nKarel Poborský,\nLukáš Přibyl,\nDaniel Pudil,\nKarel Rada,\nJan Rajnoch,\nJan Rezek,\nJan Rutta,\nHorst Siegl,\nAlexander Salák,\nRadek Smoleňák,\nJakub Smrž,\nRadek Sňozík,\nLuděk Stracený,\nFrantišek Straka,\nJan Suchopárek,\nZdeněk Svoboda,\nVáclav Svěrkoš,\nJuraj Šimurka,\nRadek Šírl,\nVladimír Šmicer,\nJiří Štajner,\nJakub Štáfek,\nJiří Tlustý,\nJindřich Trpišovský,\nTomáš Ujfaluši,\nIvo Ulich,\nVlastimil Vidlička,\nTomáš Vlasák,\nRoman Vonášek,\nJakub Voráček,\nPetr Voříšek,\nLuděk Zelenka,\nLukáš Zelenka,\nDaniel Zítka\n\n\n\n\n"}
{"id": "1011464", "url": "https://cs.wikipedia.org/wiki?curid=1011464", "title": "Adéla Vartová", "text": "Adéla Vartová\n\nIng. Adéla Vartová (* 2. května 1982) je česká modelka, superfinalistka České Miss 2008, zakladatelkou a ředitelkou modelingové agentury VAMP models.\n\nPochází z Děhylova. V roce 2002 maturovala na Soukromém šestiletém gymnáziu - Hrabůvka v Ostravě. Vystudovala Vysokou školu hotelovou v Praze. V roce 2010 byl krátce jejím přítelem Miroslav Šimůnek. Poté byl její přítel podnikatel Vladimír Konvalinka, exmanželem modelky Kateřiny Průšové. V lednu 2014 se skoro provdala na Bali za majitele automyčky Richarda Kettnera.\n\nV 25 letech se zúčastnila finále České Miss 2008. Poté pracovala v reklamách a chodila přehlídky. Má vlastní modelingovou agenturu VAMP models v Ostravě. Propůjčila svou tvář například kávě Jacobs Velvet nebo světové kampani Pantene. Nafotila kalendář Bali 2014 s Petrou Faltýnovou, Terezou Fajksovou, Simonou Dvořákovou a dalšími (fotograf Jarda Urban).\n"}
{"id": "1011467", "url": "https://cs.wikipedia.org/wiki?curid=1011467", "title": "Juraj Dobrila", "text": "Juraj Dobrila\n\nJuraj Dobrila (16. dubna 1812 Ježenj – 13. ledna 1882 Terst) byl rakouský římskokatolický duchovní a politik chorvatské národnosti, v 2. polovině 19. století biskup diecézí na Istrii a poslanec Říšské rady.\n\nStudoval teologii a filozofii v Gorici. Roku 1837 byl vysvěcen na kněze a působil jako kaplan. Roku 1842 získal titul doktora teologie na Vídeňské univerzitě. V roce 1849 se stal ředitelem nově založeného kněžského semináře v Terstu. Od roku 1854 byl kanovníkem v Terstu a od roku 1857 biskupem v Poreči a Pule. Úřad zastával do roku 1875 a pak byl až do roku 1882 biskupem v Terstu a Koperu. V letech 1869–1870 se účastnil prvního vatikánského koncilu.\n\nAngažoval se i veřejně a politicky jako předák slovanského obyvatelstva Istrie. Po obnovení ústavní vlády se zapojil i do parlamentní politiky. V roce 1861 se stal poslancem Istrijského zemského sněmu coby virilista. Zemský sněm ho delegoval i do Říšské rady (tehdy ještě volené nepřímo). 4. listopadu 1861 složil slib. K roku 1861 se uvádí jako biskup, bytem v Poreči.\n\nNa Istrii se po něm jmenuje Univerzita Juraja Dobrily v Pule.\n"}
{"id": "1011471", "url": "https://cs.wikipedia.org/wiki?curid=1011471", "title": "Mario Muscat", "text": "Mario Muscat\n\nMario Muscat (* 18. srpna 1976 Paola) je maltský fotbalový brankář a bývalý maltský reprezentant. Drtivou většinu kariéry strávil v maltském klubu Hibernians, jehož branku hájil ve 22 po sobě jdoucích sezonách maltské ligy (1993/94–2014/15). Od roku 2015 je hráčem klubu Pembroke Athleta FC, který je od ročníku 2017/18 druholigový.\n\nMario Muscat odehrál rekordních 528 utkání v maltské nejvyšší soutěži za Hibernians Paola (488), Vittoriosa Stars (12) a Pembroke Athleta (28) a vstřelil 1 branku (za Hibernians). S Hibernians se stal pětkrát mistrem Malty a čtyřikrát vítězem maltského poháru.\n\nOd roku 1996 do 2009 byl členem maltského reprezentačního A-mužstva.\n\n"}
{"id": "1011475", "url": "https://cs.wikipedia.org/wiki?curid=1011475", "title": "Svatební kytice", "text": "Svatební kytice\n\nSvatební kytice je dekorativní objekt, jehož podstatnou část tvoří rostlinný materiál který je obvykle spojen v jeden celek, nebo vložen, vpíchnut do hmoty či konstrukce, která zajistí bezpečnou a snadnou manipulaci hotovým celkem. Používaným rostlinným materiálem při tvorbě svatební kytice jsou převážně květy a listy. Zřejmě nejčastějšími úpravami svatebních kytic jsou „nadčasové“ pravidelné kulaté kytice ve stylu biedermayer a převisající kytice, ovšem žádnou výjimkou nejsou kytice spojené s manžetou šatů, svatební kabelky a svatební košíky, svatební vějíře nebo svatební žezla (pro muže). Podle pojetí lze rozlišit dekorativní, lineární anebo vegetativní styl kytice. Oblíbeným rituálem na počátku 21. století v ČR, převzatým z četných amerických filmů je odhození svatební kytice do davu přihlížejících po obřadu. Taková svatební kytice by neměla obsahovat těžké nebo ostré části, nebo nechráněně umístěnou vypichovací hmotu, která se po dopadu rozprskne.\nÚprava svatebních kytic byla poprvé vážně popisována v roce 1900, kdy vznikla první teorie o vazbě svatebních kytic. Jako kvetoucí materiál bývala do začátku a v polovině 20. století považována za nejvhodnější bílá květina pojmenovaná ve 20. století „kala“ (nově česky kornoutice africká \"Zantedeschia aethopica\") v lichém počtu více kusů, obvykle jednostranně vyvázaná se zelení. Bývaly však i v bohatých kyticích používány růže a karafiáty (jednodruhové kytice), často v bílé barvě ale i v jasně barevných kombinacích. Na konci 20. století byly oblíbené orchideje různých pěstovaných tropických druhů (\"Vanda, Paphiopedilum, Phalaenopsis, Cattleya, Dendrobium, Cymbidium\"). Na počátku 21. století je častěji používáno směsi různých květin v blízkých barevných odstínech a zeleň v kytici může být i výraznější než květy. Mimo stuhy je využíván i další dekorativní neflorální materiál (např. korálky, ozdobné drátky apod.). Běžní zhotovitelé v 21. století nabízejí především kulaté (malé) kytice z růží (jedné barvy nebo blízkých odstínů) s květy hustě nahloučenými k sobě. Takové jednoduché kytice připomínají tvarem malé snopy sklizených květů.\n"}
{"id": "1011476", "url": "https://cs.wikipedia.org/wiki?curid=1011476", "title": "Fly to Stay Alive (A Bird's Eye)", "text": "Fly to Stay Alive (A Bird's Eye)\n\n„Fly to Stay Alive (A Bird's Eye)“ je druhý singl turecké rockové skupiny maNga. Píseň měla premiéru v Dánsku.\n"}
{"id": "1011477", "url": "https://cs.wikipedia.org/wiki?curid=1011477", "title": "Any-Martin-Rieux", "text": "Any-Martin-Rieux\n\nAny-Martin-Rieux je francouzská obec v departementu Aisne v regionu Hauts-de-France. V roce 2011 zde žilo 474 obyvatel.\n\nObec se nachází zhruba 8 km jižně od hranice s Belgií. Obcí prochází silnice D5.\n\nAubenton, Leuze, Logny-lès-Aubenton, Watigny, Fligny (Ardensko), La Neuville-aux-Joûtes (Ardensko), Signy-le-Petit (Ardensko)\n\n\"Počet obyvatel\" \n\n"}
{"id": "1011478", "url": "https://cs.wikipedia.org/wiki?curid=1011478", "title": "Dušan Hejbal", "text": "Dušan Hejbal\n\nDušan Hejbal (* 16. července 1951 Praha) je emeritní biskup Starokatolické církve v České republice, v jejímž čele stál v letech 1991–2016. Jako biskup byl zároveň biskupem-ordinářem pro anglikánské věřící na celém území ČR. Kromě vedení církve působil jako farář Starokatolické farnosti Praha, jejímž duchovním správcem zůstal i po odchodu do emeritury do června 2018. Rovněž píše písňové texty.\n\nDo starokatolické církve vstoupil v roce 1968. Následujícího roku začal studovat Husovu československou bohosloveckou fakultu v Praze. V červnu 1970 byl vysvěcen na jáhna, o rok později na kněze. V květnu 1972 musel na příkaz úřadů opustit bohosloveckou fakultu. Až do pádu komunistického režimu působil v pastoraci neveřejně, pracoval jako pomocný dělník, zedník, provozář, řidič tramvaje nebo prodavač.\n\nByl blízkým spolupracovníkem tehdejšího pronásledovaného biskupa Augustina Podoláka, pod jehož vedením se věnoval studiu teologie a podílel se na neveřejných církevních vzdělávacích aktivitách. Byl tak rovněž vyšetřován StB pro maření státního dohledu nad církvemi.\n\nPo sametové revoluci byl v dubnu 1990 jmenován generálním vikářem, dne 23. února 1991 zvolen biskupem. Následujícího roku se stal místopředsedou Ekumenické rady církví v ČR (ERC). Od roku 1993 přednášel starokatolickou dogmatiku a liturgiku na Husitské teologické fakultě UK. Dne 27. září 1997 byl v Praze v katedrálním chrámu svatého Vavřince na Petříně vysvěcen na biskupa. V čele Starokatolické církve v České republice jako biskup stál do 16. července 2016, kdy dosáhl věku 65 let, a vedení církve převzal nově zvolený biskup Pavel Benedikt Stránský.\n\nV letech 2000–2005 byl předsedou řídícího výboru ERC, poté opět místopředsedou tohoto sdružení.\n\nOd mládí se věnoval hudbě, zprvu jako folkový zpěvák. Od roku 1981 je kmenovým textařem rockové skupiny Dr. Max, psal i pro interprety středního proudu populární hudby. Celkem v období 1986–1997 uplatnil osmdesát textů. Při bohoslužbách často doprovází písně na kytaru. Starokatolický zpěvník obsahuje více duchovních písní s jeho texty.\n\n"}
{"id": "1011479", "url": "https://cs.wikipedia.org/wiki?curid=1011479", "title": "Seznam zápasů anglické fotbalové reprezentace na ME", "text": "Seznam zápasů anglické fotbalové reprezentace na ME\n\nAnglická fotbalová reprezentace byla celkem 9x na mistrovstvích Evropy ve fotbale a to v roce 1968, 1980, 1988, 1992, 1996, 2000, 2004, 2012, 2016.\n\n"}
{"id": "1011480", "url": "https://cs.wikipedia.org/wiki?curid=1011480", "title": "Eritrejská pravoslavná církev", "text": "Eritrejská pravoslavná církev\n\nEritrejská pravoslavná církev je jedna ze šesti křesťanských orientálních pravoslavných církví.\n\nEritrejská pravoslavná církev má přibližně 3 030 000 členů. Většina věřících žije v Eritreji, existují však i její společenství mimo mateřskou zemi, například v USA.\n\nHlavou církve je patriarcha, který sídlí v eritrejském hlavním městě Asmara. Od roku 2007 zastává tento úřad abune Dioskoros (nar. 1935). Církev má několik biskupství v čele s biskupy. Ti zasedají v kolektivním orgáně – svaté synodě. Nižšími stupni duchovenstva, podobně jako v ostatních východních církvích i v Římskokatolické církvi, jsou kněží a jáhnové. V klášterech Eritrejské pravoslavné církve se praktikuje mnišský život.\n\nPravoslavná církev v Eritreji byla do roku 1993 součástí Etiopské pravoslavné církve. Po osamostatnění Eritrey od Etiopie se místní pravoslavná církev rozhodla oddělit od mateřské Etiopské pravoslavné církve. Autokefální (samostatná) Eritrejská pravoslavná církev vznikla roku 1993. Etiopská pravoslavná církev její nezávislost uznala. Hlavou Eritrejské pravoslavné církve se stal arcibiskup Asmary abune Filipos (1901–2002). Ten byl roku 1998 povýšen na prvního patriarchu Eritrejské pravoslavné církve. Sídlem patriarchy se stala Asmara. Po smrti patriarchy abune Filipose (ve věku nedožitých 101 let) byl roku 2002 za druhého patriarchu zvolen abune Jakob (1926–2003), který však zemřel už v následujícím roce 2003. Roku 2004 se třetím patriarchou stal abune Antonios (nar. 1927). Poté, co vyslovil kritiku na adresu autoritativní eritrejské vlády, začala vládní kampaň na jeho sesazení z úřadu. Roku 2006 byl abune Antonios sesazen z úřadu patriarchy. Abune Antonios svoje odvolání z úřadu neuznal a označil ho za nekanonické. Roku 2007 byl novým patriarchou zvolen abune Dioskoros. Nejvyšší autorita orientálních pravoslavných církví v Africe – alexandrijský papež Koptské pravoslavní církve Šenuda III. volbu abune Dioskorose neuznal a za patriarchu Eritrejské pravoslavné církve až do své smrti považoval abune Antoniose, kterého eritrejská vláda už několik let drží v domácím vězení.\n\nEritrejská pravoslavná církev má spolu s Etiopskou pravoslavnou církví nejrozsáhlejší biblický kánon ze všech křesťanských církví, jelikož uznává za součást Bible vícero knih, které ostatní křesťanské církve za biblické neuznávají. Církev přijala několik starozákonních zvyklostí, např. kromě neděle světí i v sobotu, praktikuje obřízku a rozlišuje čisté a nečisté pokrmy.\n\nJe v plném společenství s ostatními orientálními pravoslavnými církvemi (Koptská pravoslavná církev, Etiopská pravoslavná církev, Syrská pravoslavná církev, Indická pravoslavná církev a Arménská apoštolská církev). Několik biskupů církve jsou členy svaté synody Koptské pravoslavné církve. Eritrejská pravoslavná církev udržuje ekumenické kontakty i s jinými křesťanskými církvemi a je členem Světové rady církví.\n\n"}
{"id": "1011483", "url": "https://cs.wikipedia.org/wiki?curid=1011483", "title": "Svátek Ježíše Krista, nejvyššího a věčného kněze", "text": "Svátek Ježíše Krista, nejvyššího a věčného kněze\n\nSvátek Ježíše Krista, nejvyššího a věčného kněze (latinsky \"festum Domini nostri Iesu Christi Summi et Æterni Sacerdotis\") se slaví ve čtvrtek po slavnosti Seslání Ducha svatého v zemích, jejichž biskupská konference požádala Svatý stolec o jeho zařazení do svého liturgického kalendáře. Poprvé se začal slavit ve Španělsku, kde jeho slavení povolil papež Pavel VI. v roce 1970. Od roku 2014 se slaví také na Slovensku a od roku 2015 také v ČR.\n\n"}
{"id": "1011486", "url": "https://cs.wikipedia.org/wiki?curid=1011486", "title": "Francouzská koptská pravoslavná církev", "text": "Francouzská koptská pravoslavná církev\n\nFrancouzská koptská pravoslavná církev (francouzsky: \"Métropole copte orthodoxe de France\") je orientální pravoslavná církev a výplodem Koptské pravoslavné církve.\n\nKoptská emigrace do Francie začala již roku 1801 po francouzské inzave do Egypta a po roce 1952 (Egyptská revoluce roku 1952) byla další významná emigrace.\n\nCírkev byl kanonicky zřízena 2. července 1974 papežem Šenudou III., jako \"Francouzská koptská pravoslavná eparchie\". Dne 18. června 1994, papež Šenuda zvýšil status eparchie na \"Francouzskou koptskou pravoslavnou církev\", na nový samosprávný orgán (církev je integrována uvnitř církve Alexandrije, ale je považována za autonomní ve správě věcí veřejných).\n\nAž do své smrti 11. května 2008, byl v čele církve metropolita Marcos. Od této doby je sídlo hlavy Francouzské koptské pravoslavné církve neobsazené. Francouzsky mluvící koptské komunitě nyní slouží biskup Athanasius, člen Svatého synodu Koptské pravoslavní církve. Kněží církve slouží ve městech po celé Francii.\n\n\n"}
{"id": "1011488", "url": "https://cs.wikipedia.org/wiki?curid=1011488", "title": "Jiří Hájek (politik ČSSD)", "text": "Jiří Hájek (politik ČSSD)\n\nBc. Jiří Hájek (* 1. září 1961) je český politik a podnikatel, v letech 2010 až 2014 zastupitel města Frýdku-Místku, člen ČSSD.\n\nV letech 1976 až 1979 vystudoval SOU strojírenské Vítkovice a později v letech 1990 až 1995 obor strojírenství na Střední průmyslové škole Karviná. Bakalářské vysokoškolské studium získal v letech 2008 až 2011 na Vysoké škole cestovního ruchu, hotelnictví a lázeňství v Praze (obor management cestovního ruchu a management hotelů, gastronomických zařízení a lázeňství).\n\nPo absolvování vojenské prezenční služby se v letech 1982 až 1992 živil postupně jako strojní zámečník, montér ocelových konstrukcí, svářeč a technik. Od roku 1992 soukromě podniká v oblasti pojištění. V roce 1994 založil cestovní kancelář KOVOTOUR PLUS s.r.o. a stal se jejím ředitelem.\n\nAngažuje se jako člen Asociace českých cestovních kanceláří a agentur (od roku 2004), v níž se podílí na práci odborných komisí. Od roku 2003 je členem Hospodářské komory ČR a od roku 2011 také působí v klastru cestovního ruchu KLACR. V roce 2013 se stal prezidentem Česko-černohorské obchodní a průmyslové komory v Praze.\n\nJiří Hájek je ženatý a má tři děti, žije ve Frýdku-Místku.\n\nJe členem ČSSD.\n\nDo politiky vstoupil, když byl v komunálních volbách v roce 2010 zvolen za ČSSD do Zastupitelstva města Frýdku-Místku. Ve volbách v roce 2014 se pokoušel mandát zastupitele města obhájit, ale neuspěl.\n\nVe volbách do Senátu PČR v roce 2014 kandidoval za ČSSD v obvodu č. 69 – Frýdek-Místek. Se ziskem 19,62 % hlasů skončil v prvním kole na 2. místě a postoupil tak do kola druhého. V něm ho však porazil poměrem hlasů 43,98 % : 56,01 % lidovec Jiří Carbol.\n"}
{"id": "1011489", "url": "https://cs.wikipedia.org/wiki?curid=1011489", "title": "Mezinárodní letiště Luhansk", "text": "Mezinárodní letiště Luhansk\n\nMezinárodní letiště Luhansk (' – \"Mižnarodnyj aeroport „Luhansk“\", ICAO: UKCW, IATA: VSG) je letiště u města Luhansk na východě Ukrajiny v Luhanské oblasti. Nachází se zhruba dvacet kilometrů jižně od středu města a devět kilometrů od jeho okraje. Bylo vybudováno v roce 1964 a má 2,8 kilometru dlouhou vzletovou a přistávací dráhu,\n\nBěhem války na východě Ukrajiny v roce 2014 se bojovalo i v okolí letiště. Proruští separatisté zde 14. června sestřelili raketou 9K38 Igla přistávající Iljušin Il-76 ukrajinského letectva. Podle vyjádření ukrajinské armády zemřelo všech 49 lidí na palubě. Dne 9. července se letiště samotné ocitlo pod silným útokem separatistů. \n\n"}
{"id": "1011490", "url": "https://cs.wikipedia.org/wiki?curid=1011490", "title": "Aubenton", "text": "Aubenton\n\nAubenton je francouzská obec v departementu Aisne v regionu Hauts-de-France. V roce 2011 zde žilo 695 obyvatel.\n\nAny-Martin-Rieux, Beaumé, Brunehamel, Iviers, Leuze, Logny-lès-Aubenton, Mont-Saint-Jean\n\n\"Počet obyvatel\" \n\n"}
{"id": "1011496", "url": "https://cs.wikipedia.org/wiki?curid=1011496", "title": "AFC Fylde", "text": "AFC Fylde\n\nAFC Fylde (celým názvem: Association Football Club Fylde) je anglický fotbalový klub, který sídlí v obci Medlar with Wesham v nemetropolitním hrabství Lancashire. Založen byl v roce 1988 po fúzi klubů Kirkham Town FC a Wesham FC. Od sezóny 2017/18 hraje v National League (5. nejvyšší soutěž).\n\nSvé domácí zápasy odehrává na stadionu Mill Farm s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011498", "url": "https://cs.wikipedia.org/wiki?curid=1011498", "title": "Gainsborough Trinity FC", "text": "Gainsborough Trinity FC\n\nGainsborough Trinity FC (celým názvem: Gainsborough Trinity Football Club) je anglický fotbalový klub, který sídlí ve městě Gainsborough v nemetropolitním hrabství Lincolnshire. Založen byl v roce 1873. V roce 1896 se Trinity stalo členem profesionální Football League, jejím členem bylo až do jeho vyloučení v roce 1912. Od sezóny 2018/19 hraje v Northern Premier League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu The Northolme s kapacitou 4 340 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011503", "url": "https://cs.wikipedia.org/wiki?curid=1011503", "title": "Gloucester City AFC", "text": "Gloucester City AFC\n\nGloucester City AFC (celým názvem: Gloucester City Association Football Club) je anglický fotbalový klub, který sídlí ve městě Gloucester v nemetropolitním hrabství Gloucestershire. Založen byl v roce 1883 pod názvem Gloucester AFC. Od sezóny 2017/18 hraje v National League South (6. nejvyšší soutěž).\n\nOd roku 2007 po velkých povodních, které téměř zlikvidovaly klubový stadion, hrají \"The Tigers\" na různých stadionech různě po celém hrabství Gloucestershire. V současné době hraje na stadionu Jubilee Stadium v Eveshamu, který pojme 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011504", "url": "https://cs.wikipedia.org/wiki?curid=1011504", "title": "Guiseley AFC", "text": "Guiseley AFC\n\nGuiseley AFC (celým názvem: Guiseley Association Football Club) je anglický fotbalový klub, který sídlí ve městě Guiseley v metropolitním hrabství West Yorkshire. Založen byl v roce 1909. Od sezóny 2018/19 hraje v National League North (6. nejvyšší soutěž). Klubové barvy jsou námořnická modř a bílá.\n\nSvé domácí zápasy odehrává na stadionu Nethermoor Park s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011505", "url": "https://cs.wikipedia.org/wiki?curid=1011505", "title": "Seznam zápasů belgické fotbalové reprezentace na ME", "text": "Seznam zápasů belgické fotbalové reprezentace na ME\n\nBelgická fotbalová reprezentace byla celkem 5x na mistrovstvích Evropy ve fotbale a to v letech 1972, 1980, 1984, 2000, 2016.\n\n"}
{"id": "1011509", "url": "https://cs.wikipedia.org/wiki?curid=1011509", "title": "Harrogate Town FC", "text": "Harrogate Town FC\n\nHarrogate Town FC (celým názvem: Harrogate Town Football Club) je anglický fotbalový klub, který sídlí ve městě Harrogate v nemetropolitním hrabství North Yorkshire. Založen byl v roce 1914 pod názvem Harrogate AFC. Od sezóny 2018/19 hraje v National League (5. nejvyšší soutěž).\n\nSvé domácí zápasy odehrává na stadionu Wetherby Road s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011513", "url": "https://cs.wikipedia.org/wiki?curid=1011513", "title": "Jovana Janković", "text": "Jovana Janković\n\nJovana Joksimović (srbskou cyrilicí \"Јована Јоксимовић\", rozená Jovana Janković, srbskou cyrilicí \"Јована Јанковић\", * 25. dubna 1981 Bělehrad, SR Srbsko, Socialistická federativní republika Jugoslávie, dnes Srbsko) je srbská televizní osobnost.\n\nPro srbské diváky je nejlépe známá pro hostování dopoledního programu. V květnu 2008 spolu s Željkem Joksimovićem byla hostitelkou 53. ročníku Eurovision Song Contest v Bělehradě.\n\nS kariérou v televizním prostředí se setkala ve věku 19 let, zatímco navštěvovala vysokou školu. V roce 2001 dostala nabídku od televizní stanice \"RTV BK Telecom\". Jako reportérka se objevila na akcích \"Blockbuster\" a \"Trailer\". Následně si jejího talentu všiml generální ředitel Aleksandar Tijanić veřejnoprávního vysílatele Radiotelevizija Srbije (Радио-телевизија Србије), který jí v roce 2005 nabídl smlouvu.\n\nVe vysílání RTS se stala spoluhostitelkou pořadu \"Jutarnjeg programa RTS\" (Јутарњег програма РТС, česky \"Ranní program\"), který běží ve všední dny od 6:00 do 9:00. Díky přesunu k RTS si získala fanouškovskou základnu diváků a objevila se na obálkách srbských bulvárních časopisů a lifestylových časopisů \"Cosmopolitan\", \"Gloria\", \"Svet\" a \"TV Revija\". Je vysoká 1,60 metru.\n\nJanković hostila losování pozic pro semifinále Eurovision Song Contest 2008 na radnici v Bělehradě. Dne 4. března 2008 bylo oznámeno, že společně se zpěvákem Željkem Joksimovićem bude spoluhostitelem Eurovision Song Contest 2008, která se konala 20. až 24. května 2008 v bělehradské aréně.\nV březnu 2010 bylo potvrzeno, že je opouští RTS a bude spoluhostit ranní show na nejpopulárnější soukromé stanici RTV Pink.\n\nV Srbsku její milostný život vyvolal hodně rozruchu. Na začátku roku 2008 se po pětiletém vztahu zasnoubila s Aleksandarem Zeremskim (bývalým redaktorem RTV BK Telecom a jejím šéfem v době, kdy tam pracovala). Poté v květnu 2008 spoluhostila Eurovision Song Contest 2008 s Željkem Joksimovićem, který byl v té době ve vztahu s Adrijanou Čortan, televizní moderátorkou pro srbskou stanici RTV Pink.\n\nNicméně několik měsíců po Eurovision Song Contest 2008 vyšlo najevo, že se Željko Joksimović a Jovana Janković vídají. V červenci se dostalo na veřejnost, že Jovana Janković ukončila zasnoubení a Željko Joksimović opustil svou přítelkyni. Dne 29. září 2008 se nový pár poprvé objevil na veřejnosti, kdy se zúčastnil koncertu Antonise Remosa v bělehradské Sava centar.\n\nV lednu 2012 se pár vzal na Maledivách. V roce 2013 oznámili, že čekají své první dítě. Dne 10. dubna 2014 Jovana Joksimović porodila syna Kostu. Dne 2. října 2017 porodila dvojčata Anu a Srnu.\n"}
{"id": "1011515", "url": "https://cs.wikipedia.org/wiki?curid=1011515", "title": "Dietmar Lorenz", "text": "Dietmar Lorenz\n\nDietmar Lorenz, (* 23. září 1950 Schleiz, Německo) je bývalý reprezentant Východního Německa v judu. Je olympijským vítězem z roku 1980.\n\n\nLorenz patřil k judistům, kterého si nepřál snad nikdo za soupeře. Dobře věděl co si na svého protivníka může dovolit a tomu přizpůsoboval taktiku. Byl schopný odrazit jakýkoliv nástup do techniky a pokud možnost kontrovat. Pomáhala mu k tomu především postava nižšího vzrůstu a silné nohy.\n\nJeho životním turnajem byly olympijské hry v Moskvě v roce 1980. V polotěžké váze měl nakročeno ke zlaté medaili jenže ve čtvrtfinále narazil na domácího Chubuluriho a při hantei si rozhodčí nedovolili upřednostnit Němce. Vše mu vyhradili za několik dní v kategorii bez rozdílu vah. Ve finále proti Parisimu předváděl své no-style judo. Odrážel jeden Parisiho nástup za druhým a v závěru došlo za nerozhodného stavu na praporky. Volba padla na něho a získal tak k bronzové medaili z polotěžké váhy i tu nejcennější zlatou.\n\n"}
{"id": "1011517", "url": "https://cs.wikipedia.org/wiki?curid=1011517", "title": "Beaumé", "text": "Beaumé\n\nBeaumé je francouzská obec v departementu Aisne v regionu Hauts-de-France. V roce 2011 zde žilo 98 obyvatel.\n\nAubenton, Besmont, Iviers, Leuze, Martigny\n\n\"Počet obyvatel\" \n\n"}
{"id": "1011518", "url": "https://cs.wikipedia.org/wiki?curid=1011518", "title": "The Astral Sleep", "text": "The Astral Sleep\n\nThe Astral Sleep (česky \"astrální spánek\") je druhé studiové album švédské kapely Tiamat. Vydáno bylo v roce 1991 hudebním vydavatelstvím Century Media Records, nahráno v dortmundském studiu Woodhouse. Kapela do něj zakomponovala doomové prvky, není to již čistě deathové album jako jejich prvotina \"Sumerian Cry\" z roku 1990.\n\n\n\n"}
{"id": "1011519", "url": "https://cs.wikipedia.org/wiki?curid=1011519", "title": "Seznam zápasů bulharské fotbalové reprezentace na ME", "text": "Seznam zápasů bulharské fotbalové reprezentace na ME\n\nBulharská fotbalová reprezentace byla celkem 2x na mistrovstvích Evropy ve fotbale a to v letech 1996, 2004.\n\n"}
{"id": "1011521", "url": "https://cs.wikipedia.org/wiki?curid=1011521", "title": "Kostel Nanebevzetí Panny Marie (Rancířov)", "text": "Kostel Nanebevzetí Panny Marie (Rancířov)\n\nŘímskokatolický farní kostel Nanebevzetí Panny Marie v Rancířově je architektonickou a kulturní památkou České republiky. Pozdně barokní stavba farního kostela se nachází asi 10 km jihozápadně od Jemnice na Rancířovském potoce v těsné blízkosti hranice s Rakouskem v okrese Jindřichův Hradec. \n\nSmil z Bílkova věnoval s bratry Markvardem (advocatus kostela), Ratiborem a Jerušem, z mocného rodu Ranožírů, v roce 1257 kostel v \"Ranzern\" se vším, co k němu patří, premonstrátskému klášteru v Gerasu a k tomu přidal pole s jednodenní robotou. To potvrdil v roce 1303 olomoucký biskup Bruno a po něm i jeho nástupce Jan i s pravomocí obsazování farnosti svými duchovními. Původně gotická opevněná kaple sv. Kateřiny s dřevěným ochozem z roku 1209 byla po velkém požáru v 18. století přebudována ve stylu již nastupujícího rokoka z farních prostředků na popud geraského řeholníka a místního faráře Augusta Kienmayera. Zachránila se jen sakristie a část věže se střílnami, kterou se rozhodli místní farníci již do původní výše nestavět. V 16. století přibyla ke gotickému kostelu kaple Svaté rodiny, snad z velké části z donace místního církevního spolku nesoucí jméno Svatá rodina. Ta byla přenesena do bývalé kaple sakristie. \nKostel byl dostatečně vybaven stříbrem. Větší část o 9 Pf. a 63 Lit. byla farnost donucena vyměnit za obligace v ceně 150 guldenů M. M. Dále dostala les velikosti 6 Jochů a 1 305 m², 63 Mez. ? pole, ⅞ pastvin a luk, 5 ⅝ ze sena z naloženého dvojspřežím taženého vozu a desátek s roční rentou 1101 guldenů 55 fr. C. M. byl vyrovnán a odškodněn. \n\nZděná fara je jednopatrová do půdorysu L budova s bohatě zdobenou průjezdní barokní bránou. Na levé straně od vchodu najdeme mramorovou kartuš v dolní části s hlavou anděla a latinským nápisem s chronogramem 1689. Fara prošla v 19. a 20. století četnými stavebními úpravami. Od roku 2014 ji využívá křesťanská mládež. Při místní faře byla již v roce 1662 uváděna škola obsazovaná řeholníky z Gerasu. Nová škola z roku 1787 vyhořela (18. července 1791) a v roce 1867 byla znovu obnovena. Fara se sedmi obytnými místnostmi postavená na náklady patrona klášterem v Gerasu a za přispění farního obnosu byla krytá spolu s hospodářským dvorem šindelem. Bohužel po odsunu německého obyvatelstva a vybudování železné opony obec ztratila na své prestiži, zaznamenávala neustále úbytek obyvatelstva a tak i škola v roce 1979 byla jako mnohé v okolí zrušena. Prvním dosazeným premonstrátským řeholníkem byl od roku 1303 do roku 1312 bratr Heimold. \n\nVarhany vyrobil varhanář Ignác Florián Casparides ze Znojma pravděpodobně někdy kolem roku 1765. Jedná se o mohutný barokní nástroj včleněný do valeného zábradlí kůru. Na zlacených pilastrech je umístěno deset barokních andělíčků. Varhany potřebují opravit a nepoužívají se. \n\nVěž kostela byla vybavena třemi zvony ulitými v roce 1524 o 7, 3 a 2,5 st., poslední nesl nečitelný nápis. V průběhu válečných retribucí byly zvony odebírány a nahrazovány (1602, 1923, 1923), poslední za 1. světové války. Za 2. světové války byli již mniši z Gerasu chytřejší a zvon jednoduše sundali a schovali. Poslední gotickou krásu z roku 1524 a o váze 527 kg se jménem patronky Panny Marie už si vzít nedali. Po válce jej šťastně zavěšovali znovu do věže rancířovského kostela. Vedle Panny Marie visí umíráček jménem sv. August z roku 1923. \nVchod kostela zdobí od roku 1765 po obou stranách sochy sv. Martina, sv. Jiřího na koni, sv. Anny a sv. Jáchyma zhotovené z eggenburského vápence. Po levé straně kříž z roku 1831 doplňuje celou scenérii spolu se schodištěm vedoucím k hlavnímu vchodu, který je umístěn ve hmotě předsazené hranolové věže kostela. Původní dřevěný ochoz se na věži po požáru nezachoval, obyvatelé Rancířova věž jednoduše zarovnali a zastřešili pálenou krytinou, tak jako celý zbytek nového kostela. Obrannou funkci připomínají zachovalé krákorce a původní střílny. Do zvonového prostoru se vchází z kůru gotickým portálem. \n\nMonumentální mramorový sloupový oltář se sousoším Nejsvětější Trojice a dvěma sochami sv. Linharta a sv. Kateřiny umístěný v půlkruhovém kněžišti zdobí oltářní obraz Nanebevzetí Panny Marie od Bartolomea Altomonte. Další plátna Altomonteho visí i na bočních oltářích se sv. Josefem a sv. Šebestiánem. Neznámý autor křížové cesty po stranách chrámové lodě měl pocházet snad z Jemnice. Podlaha z italského mramoru a masivní dubové řezbou zdobené lavice podtrhují barokní sedátka zařazená v seznamu movitých památek. V presbytáři je umístěn gotický 89 m vysoký kříž. Celá chrámová loď i s presbytářem je zaklenutá. Klenby jsou zdobeny figurálními freskami J. N. Steinera. \n\n\n"}
{"id": "1011522", "url": "https://cs.wikipedia.org/wiki?curid=1011522", "title": "Lumír Aschenbrenner", "text": "Lumír Aschenbrenner\n\nLumír Aschenbrenner (* 23. června 1960 Plzeň) je český politik, od října 2014 senátor za obvod č. 9 – Plzeň-město, od roku 1998 starosta Městského obvodu Plzeň 2-Slovany, v letech 2002 až 2006 a opět od roku 2014 zastupitel města Plzně, člen ODS.\n\nV letech 1975 až 1979 absolvoval plzeňské gymnázium a následně v letech 1979 až 1985 vystudoval Vysokou školu strojní a elektrotechnickou v Plzni (získal titul Ing.). V roce 1993 pak ještě absolvoval postgraduální studium ekonomie a managementu.\n\nMezi lety 1985 až 1989 se živil jako samostatný odborný ekonom ve Škodě Plzeň. V roce 1990 byl krátce vedoucí ekonomického odboru Západočeských kanalizací, následně v letech 1991 až 1994 členem privatizační komise Plzeň-město. Dále působil jako vedoucí odborný referent Fondu národního majetku (1995 až 1998).\n\nOd roku 1991 je členem ODS, v níž zastává i post člena regionální rady ODS v Plzeňském kraji.\n\nDo politiky vstoupil, když byl v komunálních volbách v roce 1994 zvolen za ODS do Zastupitelstva Městského obvodu Plzeň 2 – Slovany. Mandát zastupitele městského obvodu pak obhájil v komunálních volbách v roce 1998, 2002, 2006 a 2010. Od června 1998 navíc působí jako starosta Městského obvodu Plzeň 2-Slovany. Ve volbách v roce 2014 již po několikáté vedl tamní kandidátku ODS, s níž vyhrál volby a obhájil mandát zastupitele městského obvodu.\n\nV komunálních volbách v roce 1998 se rozhodl kandidovat za ODS do Zastupitelstva města Plzně, ale neuspěl. Podařilo se mu to až ve volbách v roce 2002. Znovu kandidoval v komunálních volbách v roce 2010, ale stal se pouze prvním náhradníkem.\n\nV březnu 2014 se však do zastupitelstva vrátil, když z něj odešli bývalí členové ODS. O tři měsíce později, v červnu 2014, na tento post rezignoval, protože nesouhlasil s rozpočtovým opatřením na rok 2014 a úpravou rozpočtového výhledu na léta 2015 až 2017, na základě kterého mají městské obvody přijít o část peněz. V komunálních volbách v roce 2014 kandidoval za ODS na 10. místě její kandidátky do Zastupitelstva města Plzně. Díky preferenčním hlasům skončil na 3. místě a po několikaměsíční pauze se stal opět městským zastupitelem.\n\nKandidoval rovněž v krajských volbách v roce 2000 do Zastupitelstva Plzeňského kraje, ale neuspěl.\n\nVe volbách do Senátu PČR v roce 2014 kandidoval za ODS a monarchistickou stranu Koruna česká v Koalici pro Plzeň v obvodu č. 9 – Plzeň-město. Se ziskem 24,72 % hlasů vyhrál první kolo a postoupil tak do kola druhého. V něm porazil poměrem hlasů 54,26 % : 45,73 % sociálního demokrata Václava Šimánka a stal se senátorem.\n\nV komunálních volbách v roce 2018 obhájil za ODS post zastupitele města Plzeň i městského obvodu Plzeň 2-Slovany (ve druhém případě jako lídr kandidátky). Na začátku listopadu 2018 se stal opět starostou městského obvodu.\n"}
{"id": "1011523", "url": "https://cs.wikipedia.org/wiki?curid=1011523", "title": "Luis Suárez (rozcestník)", "text": "Luis Suárez (rozcestník)\n\nLuis Suárez může odkazovat na více nositelů:\n"}
{"id": "1011525", "url": "https://cs.wikipedia.org/wiki?curid=1011525", "title": "Seznam zápasů dánské fotbalové reprezentace na ME", "text": "Seznam zápasů dánské fotbalové reprezentace na ME\n\nDánská fotbalová reprezentace byla celkem 8x na mistrovstvích Evropy ve fotbale a to v letech 1964, 1984, 1988, 1992, 1996, 2000, 2004, 2012.\n\n"}
{"id": "1011526", "url": "https://cs.wikipedia.org/wiki?curid=1011526", "title": "MSX", "text": "MSX\n\nMSX je první pokus o standardizovanou osmibitovou počítačovou platformu. Nejedná se tedy o produkt konkrétní firmy, počítače standardu MSX vyráběly různí výrobci. Počítače MSX byly založeny na počítačích Spectravideo SV-318 a Spectravideo SV-328. Standard MSX byl definován Kazuhikem Nishim a poprvé byl prezentován 27. června 1983 v Japonsku.\n\nPočítače byly vybaveny operačním systémem MSX-DOS. Ten je možné považovat za mezistupeň mezi operačními systémy CP/M a MS-DOS, který umožňoval běh programů pro CP/M, ale současně zajišťoval možnost načítání dat generovaných na počítačích IBM PC.\n\n"}
{"id": "1011528", "url": "https://cs.wikipedia.org/wiki?curid=1011528", "title": "Vodní nádrž Gottleuba", "text": "Vodní nádrž Gottleuba\n\nVodní nádrž Gottleuba () je přehradní nádrž ve spolkové zemi Sasko v Německu na řece Gottleuba (pramení v Česku jako Rybný potok), nacházející se u lázeňského města Bad Gottleuba-Berggießhübel, asi tři kilometry od česko-německé státní hranice.\n\nPostavena byla v letech 1965 až 1976 a slouží jako zásobárna pitné vody pro město Pirna a okolí. Poskytuje též ochranu před povodněmi a vyrábí elektrickou energii (instalován kapacita zdejší vodní elektrárny je 53 kW). Délka hráze je 327 metrů a výška 53,2 metrů, čímž se jedná nejvyšší přehradní nádrž v Sasku. Její objem činí 14,2 milionů m³ a rozkládá se na ploše 0,66 km².\n\n"}
{"id": "1011531", "url": "https://cs.wikipedia.org/wiki?curid=1011531", "title": "Dílčí povodí", "text": "Dílčí povodí\n\nDílčí povodí je pojem používaný v plánování v oblasti vod pro část povodí definovanou v České republice § 2 zákona č. 254/2001 Sb. o vodách a o změně některých zákonů (vodní zákon), jako „území, ze kterého veškerý povrchový odtok odtéká sítí vodních toků a případně i jezer do určitého místa vodního toku (obvykle jezero nebo soutok řek)“.\n\nV rámci procesu tvorby plánů povodí se v České republice zpracovávají Plány dílčích povodí pro 10 dílčích povodí. Jejich zpracovateli jsou správci povodí ve spolupráci s krajskými úřady a ústředními vodoprávními orgány. Dílčími povodími jsou:\n"}
{"id": "1011532", "url": "https://cs.wikipedia.org/wiki?curid=1011532", "title": "Diskografie Željkа Joksimovićе", "text": "Diskografie Željkа Joksimovićе\n\nDiskografie Željka Joksimoviće, srbského zpěváka, skladatele, hudebníka a producenta, se skládá z 5 studiových alb, 1 koncertního alba, 2 kompilačních alb, 10 singlů a 3 soundtracků.\n\n\n\n\n\n\n\n\n\n"}
{"id": "1011533", "url": "https://cs.wikipedia.org/wiki?curid=1011533", "title": "Kongresové centrum Aldis", "text": "Kongresové centrum Aldis\n\nKongresové centrum Aldis je multifunkční budova nacházející se v Hradci Králové na levém břehu řeky Labe nedaleko historického centra města. Jedná se o kongresové, výstavní a společenské centrum. Bylo otevřeno v roce 1993. Aldis patří k prvním významným stavbám vybudovaným po roce 1989.\n\nBudova disponuje 15 sály, z nichž největší má rozlohu 1535 m a kapacitu až 1500 osob, což z něj dělá druhý největší sál v České republice.\n\nV létě 2013, v roce 20. výročí otevření Aldisu, došlo k rekonstrukci přízemí kongresového centra včetně recepce, během léta 2014 pak byly rekonstruovány i prostory prvního a druhého patra.\n\nNedaleko Aldisu stojí nedokončený panelový dům, který měl původně sloužit jako sídlo krajské odborové rady. V současnosti je opuštěný, avšak již několik let existuje dosud nerealizovaný plán na jeho přestavbu na kongresový hotel se 133. lůžky včetně luxusního prezidentského apartmánu. Hotel by měl být s kongresovým centrem propojen proskleným koridorem dlouhým více než 66 metrů.\n\n"}
{"id": "1011535", "url": "https://cs.wikipedia.org/wiki?curid=1011535", "title": "Odmar Færø", "text": "Odmar Færø\n\nOdmar Færø (přepisem Odmar Faeroe; * 1. listopadu 1989) je faerský fotbalový obránce, který v současnosti působí ve faerském klubu B36 Tórshavn. Je také reprezentantem Faerských ostrovů. Hraje na postu stopera (středního obránce).\n\nNa Faerských ostrovech hrál za B36 Tórshavn. S Tórshavnem si zahrál v prvním předkole Ligy mistrů UEFA 2012/13 proti severoirskému Linfield FC (B36 byl vyřazen na penalty).\n\nMimo Faerské ostrovy hrál v Dánsku v Brøndby IF, a ve Skotsku v Keith FC a Forfar Athletic FC.\n\nV A-mužstvu Faerských ostrovů debutoval v roce 2012.\n\n"}
{"id": "1011540", "url": "https://cs.wikipedia.org/wiki?curid=1011540", "title": "Şehr-i Hüzün", "text": "Şehr-i Hüzün\n\nŞehr-i Hüzün je třetí studiové album turecké rockové kapely maNga, které bylo vydáno v dubnu 2009 pod vydavatelstvími Sony Music/GRGDN. Album zaujalo 36. místo v turecké hitparádě.\n"}
{"id": "1011541", "url": "https://cs.wikipedia.org/wiki?curid=1011541", "title": "Parcha saflorovitá", "text": "Parcha saflorovitá\n\nParcha saflorovitá (\"Rhaponticum carthamoides\") je mohutná asijská léčivá rostlina která svým vzhledem připomíná bodlák, ale je bez ostnů. Celá rostlina má léčivé vlastnosti a v lidové medicíně jižní Sibiře se používá již po staletí, její tonizující i léčebné účinky jsou hodnoceny jako podobné ženšenu.\n\nJe endemit pocházející z jižní Sibiře (pohoří Altaj a Sajany) a přilehlého východního Kazachstánu a severního Mongolska. Roste tam na lesních pasekách nebo vysokohorských loukách (1200 až 2000 m n. m.) kde často vytváří souvislé dominantní porosty. Kromě těchto původních míst se zakládají plantáže v dalších částech Ruska a pokusně i v Evropě.\n\nParcha saflorovitá je vytrvalá bylina s lodyhou vysokou 0,5 až 1,8 m která je přímá, asi 1 cm tlustá, nevětvená, mělce rýhovaná a obvykle řídce pavučinatě chlupatá. V prvém roce vytváří velkou listovou růžici z které teprve druhým rokem vyrůstá lodyha jenž porůstá střídavými sytě zelenými listy částečně pavučinatými. Spodní jsou řapíkaté, jejich čepele dlouhé 12 až 30 cm jsou kopinaté, hluboce zpeřené (s pěti až osmi páry segmentů), po okraji pilovité a na vrcholu tupě špičaté. Hořejší listy, směrem vzhůru se zmenšující, jsou přisedlé, kopinaté, peřenosečné (se třemi nebo čtyřmi páry segmentů) nebo celistvé a po obvodě zubaté. Kořenparchy saflorovité je krátký, vodorovně větvený, dřevnatějící, má tmavě hnědou barvu a specifickou vůni.\n\nKvětenstvím je kulovitý úbor mající 4 až 8 cm v průměru. Na jeho květním lůžku vyrůstají světle fialové trubkovité kvítky. Každý má pět tyčinek a jednu čnělku s dvouklanou bliznou. Zákrov je tvořen 10 až 12 řadami úzce vejčitých, hnědých, štětinatých listenů které jsou nahoře purpurově červené. Parcha saflorovitá obvykle rozkvétá v červenci až srpnu, je opylována létajícím hmyzem a považována za velmi dobrou medonosnou rostlinou.\n\nPlodem je elipsoidní, žebernatá, hnědavě šedá nažka dlouhá asi 7 mm a široká 3 mm s dvouřadým žlutavým chmýrem. V květenství jich je 180 až 280.\n\nRostlina není na podnebí náročná, zcela ji vyhovují středoevropské podmínky včetně suchých mrazů. Pro zdárný růst vyžaduje slunné místo s vlhkou, ale propustnou půdou která nesmí být trvale zamokřená a musí obsahovat dostatek živin. Jako víceletá rostlina vydrží na stanovišti až deset let. Nemá žádných škůdců ani nemocí, pouze za dlouhotrvajícího deště při kvetení dochází k zahnívání květního lůžka.\n\nLéčivé látky jsou obsaženy v kořenu, listech, květním lůžku i v semenech. Obsahují hlavně tonizující látky posilující centrální nervovou soustavu a zvyšují psychické i fyzické síly. Vyrábějí se z nich léčivé tinktury (výluhy z kořenů) a čaje (sušené listy) které jsou ke koupi i České republice. Podrobný seznam léčivých látek a farmakologický vliv na lidský organizmus je popsán v.\n\nObvykle se rozmnožuje semeny která mají dobrou klíčivost. Semena vzcházejí brzy z jara, v prvém roce se vytvoří růžice listů dorůstající do výše 0,5 m a na krátké lodyze naroste jen několik listů. V druhém roce doroste lodyha do výšky až 1,5 m a průměrně desetina rostlin vykvete. Ve třetím roce již kvetou téměř všechny.\n\nPro farmaceutické využití se nadzemní hmota sklízí v době kvetení, z 1 ha se sklidí asi 40 až 50 tun zelené hmoty. Nať je také vysoce kvalitním krmivem pro dobytek a tehdy se sklízí dvakrát ročně. Třetím rokem na podzim nebo čtvrtým rokem na jaře se vyorají kořeny a při teplotě 40 °C se usuší na obsah vody do 13 %, průměrně se jich sklidí 2 až 3 tuny z 1 ha.\n\n\n \n"}
{"id": "1011548", "url": "https://cs.wikipedia.org/wiki?curid=1011548", "title": "Ferdinand Chýlek", "text": "Ferdinand Chýlek\n\nFerdinand Chýlek (4. února 1888, Kozlovice – 25. února 1941, koncentrační tábor Buchenwald) byl český římskokatolický kněz, politik Československé strany lidové a publicista, vůdčí osobnost katolického hnutí na střední Moravě.\n\nPocházel z rolnické rodiny. Od roku 1907 studoval na Matičním gymnáziu v Místku, po maturitě v roce 1911 vstoupil do olomouckého kněžského semináře a 5. července 1915 přijal v Olomouci kněžské svěcení. Od roku 1919 působil v Přerově, kde založil týdeník Právo a později také kulturně-náboženský časopis Nový národ. Inicioval založení Kněžské nemocenské pokladny, která vznikla roku 1924, a angažoval se v Československé straně lidové, Orlu a řadě dalších katolických spolků. V červenci 1935 navštívil Sovětský svaz a v září 1937 Francii. Dne 1. září 1939 byl v rámci akce Albrecht der Erste zatčen a vězněn nejprve krátce ve Štěpánově u Olomouce a v koncentračním táboře Dachau a poté v Buchenwaldu, kde zemřel na komplikace po vytržení bolavého zubu.\n"}
{"id": "1011556", "url": "https://cs.wikipedia.org/wiki?curid=1011556", "title": "Čenkov (Středolabská tabule)", "text": "Čenkov (Středolabská tabule)\n\nČenkov (285 m n. m.) je vrch v okrese Praha-východ Středočeského kraje. Leží asi 1 km severovýchodně od vsi Dolínek, na pomezí katastrálních území Dolínku a osady Čenkov. Je to nejvyšší bod Kojetické pahorkatiny.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kojetická pahorkatina, podokrsku Kozomínská pahorkatina a části Velkoveské vrchy.\n"}
{"id": "1011560", "url": "https://cs.wikipedia.org/wiki?curid=1011560", "title": "UNI HOBBY", "text": "UNI HOBBY\n\nUNI HOBBY je český specializovaný (tzv. hobby) obchodní řetězec.\n\nMarkety provozuje akciová společnost GLOBAL STORES a.s., která patří českému miliardáři Jiřímu Šimáněmu. Společnost Uni Hobby koupila svůj první market ve Valašském Meziříčí v roce 2010. V současnosti společnost provozuje osm marketů, a to ve Valašském Meziříčí, Brně, Zlíně, Pardubicích, Českých Budějovicích, Jihlavě, Starém Městě a Hodoníně.\n\n"}
{"id": "1011561", "url": "https://cs.wikipedia.org/wiki?curid=1011561", "title": "Maxi Rodríguez", "text": "Maxi Rodríguez\n\nMaximiliano Rubén Rodríguez známý zkráceně jako Maxi Rodríguez (* 2. ledna 1981, Rosario, Argentina) je argentinský fotbalista, který v současné době hraje za klub Newell's Old Boys v nejvyšší argentinské soutěži Primera División. Zároveň reprezentuje Argentinu v seniorských výběrech. Účastník MS 2006 v Německu, MS 2010 v Jihoafrické republice a MS 2014 v Brazílii.\n\nMaxi získal s argentinským mládežnickým výběrem do 20 let titul na domácím Mistrovství světa U20 2001. Ve finále porazila Argentina Ghanu 3:0, Maxi vstřelil závěrečný gól.\n\nOd roku 2003 je členem národního týmu Argentiny. Byl členem argentinského kádru na Konfederačním poháru 2005 v Německu, kde Argentina podlehla ve finále 1:4 Brazílii.\n\nHrál na Mistrovství světa 2006 v Německu, kam jej nominoval trenér José Pékerman. V druhém zápase skupiny proti Srbsku a Černé Hoře vstřelil dva góly a Argentina porazila soupeře vysoko 6:0. Ve čtvrtfinále podlehli Argentinci Německu v penaltovém rozstřelu. Rodríguez se stal se třemi góly druhým nejlepším střelcem turnaje - společně s Ronaldem, Thierry Henrym, Fernando Torresem, Lukasem Podolskim, Hernánem Crespem, Davidem Villou a Zinedine Zidanem.\n\nNa Mistrovství světa 2010 v Jihoafrické republice reprezentoval též, Argentinci na lavičce s trenérem Diego Maradonou podlehli ve čtvrtfinále Německu 0:4.\n\nTrenér Alejandro Sabella jej vzal na Mistrovství světa 2014 v Brazílii, kde v základní skupině F Argentina obsadila s devíti body první příčku. S týmem postoupil až do finále proti Německu. V semifinále proti Nizozemsku došlo za stavu 0:0 na penalty, Maxi svůj pokus proměnil. Ve finále Argentina prohrála 0:1 v prodloužení a získala stříbrné medaile.\n\n"}
{"id": "1011563", "url": "https://cs.wikipedia.org/wiki?curid=1011563", "title": "Muhamed Bešić", "text": "Muhamed Bešić\n\nMuhamed Bešić (* 10. září 1992, Berlín, Německo) je bosenský fotbalový záložník a reprezentant, který hraje v klubu Everton FC. Má bosenské i německé občanství. Účastník Mistrovství světa 2014 v Brazílii.\n\nNa profesionální úrovni hrál v Německu za Hamburger SV. V A-týmu měl však disciplinární problémy. Na konci letního přestupního období v srpnu 2012 absolvoval testy v maďarském celku Ferencváros Budapešť, který vedl bývalý kouč-asistent Hamburku Ricardo Moniz. 31. srpna do Ferencvárose přestoupil.\n\nV červenci 2014 přestoupil do anglického Everton FC, kde podepsal pětiletou smlouvu.\n\nMuhamed Bešić odmítl nabídku reprezentovat na mládežnické úrovni Německo, chtěl reprezentovat Bosnu a Hercegovinu. Hrál za bosenský výběr do 21 let.\n\nFIFA uvádí, že v bosenském reprezentačním A-mužstvu debutoval 17. listopadu 2010 v utkání proti Slovensku, které Bosna a Hercegovina vyhrála 3:2. Některé zdroje toto nepotvrzují. Není vyloučeno, že debutoval až 9. února 2011 v přátelském zápase s Mexikem (prohra 0:2).\n\nTrenér Safet Sušić jej vzal na Mistrovství světa 2014 v Brazílii. Bosna obsadila se 3 body nepostupové třetí místo v základní skupině F.\n\n"}
{"id": "1011566", "url": "https://cs.wikipedia.org/wiki?curid=1011566", "title": "Seznam zápasů francouzské fotbalové reprezentace na ME", "text": "Seznam zápasů francouzské fotbalové reprezentace na ME\n\nFrancouzská fotbalová reprezentace byla celkem 9x na mistrovstvích Evropy ve fotbale a to v roce 1960, 1984, 1992, 1996, 2000, 2004, 2008, 2012, 2016.\n\n"}
{"id": "1011567", "url": "https://cs.wikipedia.org/wiki?curid=1011567", "title": "Logny-lès-Aubenton", "text": "Logny-lès-Aubenton\n\nLogny-lès-Aubenton je francouzská obec v departementu Aisne v regionu Hauts-de-France. V roce 2011 zde žilo 77 obyvatel.\n\nAny-Martin-Rieux, Aubenton, Auge (Ardensko), Bossus-lès-Rumigny (Ardensko), Hannappes (Ardensko), Mont-Saint-Jean\n\n\"Počet obyvatel\" \n\n"}
{"id": "1011569", "url": "https://cs.wikipedia.org/wiki?curid=1011569", "title": "Maximiliano Rodríguez (rozcestník)", "text": "Maximiliano Rodríguez (rozcestník)\n\nMaximiliano Rodríguez nebo Maxi Rodríguez může odkazovat na více nositelů:\n"}
{"id": "1011570", "url": "https://cs.wikipedia.org/wiki?curid=1011570", "title": "Mont-Saint-Jean (Aisne)", "text": "Mont-Saint-Jean (Aisne)\n\nMont-Saint-Jean je francouzská obec v departementu Aisne v regionu Hauts-de-France. V roce 2011 zde žilo 79 obyvatel.\n\nAubenton, Blanchefosse-et-Bay (Ardensko), Brunehamel, Logny-lès-Aubenton, Hannappes (Ardensko), Rumigny (Ardensko)\n\n\"Počet obyvatel\" \n\n"}
{"id": "1011573", "url": "https://cs.wikipedia.org/wiki?curid=1011573", "title": "Mont-Saint-Jean", "text": "Mont-Saint-Jean\n\nMont-Saint-Jean je může být:\n\n"}
{"id": "1011575", "url": "https://cs.wikipedia.org/wiki?curid=1011575", "title": "Douglas Costa", "text": "Douglas Costa\n\nDouglas Costa de Souza známý zkráceně jako Douglas Costa (* 14. září 1990, Sapucaia do Sul, Brazílie) je brazilský fotbalový záložník a reprezentant, hráč klubu FC Bayern Mnichov od července 2017 na hostování v Juventusu Turín.\n\nDouglas Costa začal svou profesionální kariéru v brazilském klubu Grêmio. V lednu 2010 přestoupil za 6 milionů eur do ukrajinského celku FK Šachtar Doněck, kde podepsal pětiletý kontrakt. Se Šachtarem posbíral řadu domácích trofejí.\n\nV červenci 2014 se odmítl společně s pěti dalšími legionáři Šachtaru vrátit ze soustředění ve Francii do Doněcku (příčinou byl zřejmě konflikt na východní Ukrajině). Strach o bezpečnost musel překonat a do klubu se vrátit, majitel Šachtaru Rinat Achmetov mu pohrozil vysokými finančními sankcemi.<br>\n21. 10. 2014 vstřelil v základní skupině H Ligy mistrů UEFA 2014/15 gól proti běloruskému klubu FK BATE, Šachtar vyhrál v Bělorusku vysoko 7:0.\n\nV červenci 2015 podepsal smlouvu s německým klubem FC Bayern Mnichov. V červenci 2017 odešel na hostování do Juventusu Turín.\n\nCosta se představil v dresu brazilské reprezentace do 20 let na Mistrovství světa hráčů do 20 let 2009 v Egyptě, kde Brazílie podlehla až ve finále Ghaně v penaltovém rozstřelu. Costa svůj penaltový pokus proměnil.\n\n"}
{"id": "1011576", "url": "https://cs.wikipedia.org/wiki?curid=1011576", "title": "Seznam zápasů chorvatské fotbalové reprezentace na ME", "text": "Seznam zápasů chorvatské fotbalové reprezentace na ME\n\nChorvatská fotbalová reprezentace byla celkem 5x na mistrovstvích Evropy ve fotbale a to v letech 1996, 2004, 2008, 2012, 2016.\n\n"}
{"id": "1011580", "url": "https://cs.wikipedia.org/wiki?curid=1011580", "title": "Památka místního významu", "text": "Památka místního významu\n\nPamátka místního významu je status, který byl v letech 2008 a 2013–2014 v České republice v návrzích nového památkového zákona navrhován pro evidenci kulturních památek menšího významu než kulturní památky. Ministerský a vládní návrh z roku 2015 již tento pojem neobsahují, byl však podán pozměňovací návrh, který je do návrhu zákona vnáší. \n\nPodle návrhu věcného záměru zákona o památkovém fondu z roku 2008 mělo jít o věci, které v celostátním měřítku sice nedosahují takových kvalit (památkových hodnot), aby se mohly stát kulturní památkou, avšak jejich kulturně historické hodnoty (památkové hodnoty) jsou významné pro region, v němž se nacházejí. Podle pracovní verze návrhu zákona o ochraně památkového fondu z června 2014 by památka místního významu byla definována jako „hmotný výsledek lidské činnosti, jehož hodnoty jsou významné pro oblast, v níž se nachází“.\n\nPodle návrhu věcného záměru zákona o památkovém fondu z roku 2008 i podle konceptu návrhu zákona z roku 2014 měly památky místního významu vyhlašovat obce vyhláškou v samostatné působnosti, která by identifikovala památku a určovala práva a povinnosti, přičemž status památky místního významu by byl neslučitelný se statusem kulturní památky nebo národní kulturní památky (prohlášením za kulturní památku by vyhláška o památce místního významu pozbyla platnosti). Pro památku místního významu nemělo být možné vymezit památkové ochranné pásmo. Obci měla být při vymezování památek místního významu poskytována odborná pomoc Národního památkového ústavu. Návrh z roku 2008 se snažil řešit duplicitu ochrany s územním plánem, který řeší i ochranu urbanistického, architektonického a archeologického dědictví. Věcný záměr předpokládal, že bude-li územní plán řešit ochranu konkrétní památky místního významu, pak rozhodnutí obce o prohlášení této památky místního významu pozbude účinnosti dnem, kdy nabude účinnosti územní plán. Ochrana územním plánem však podle věcného záměru z roku 2008 není možná u těch památek, které nelze podřadit pod pojem „urbanistické, architektonické a archeologické dědictví“. \n\nPodle návrhu z roku 2008 měly seznamy památek místního významu vést pouze obce vždy pro své území. Pracovní verze z roku 2014 opět přepokládala vyhlašování obcemi v samostatné působnosti, ale nejpozději do 10 dnů po vyhlášení měla obec zaslat vyhlášku památkovému ústavu k zápisu do seznamu památkového fondu, tedy evidence již měla být centrální, byť památky místního významu měly být vedeny v samostatné části Seznamu památkového fondu.\n\nCo se týče smyslu této kategorie památek, návrh z roku 2014 uváděl, že „památky místního významu jsou podkladem pro rozbor udržitelného rozvoje území“.\n\nMinisterský a vládní návrh zákona z roku 2015, projednávané jako sněmovní tisk č. 666, již pojem památky místního významu neobsahovaly. Garanční Výbor pro vědu, vzdělání, kulturu, mládež a tělovýchovu vydal 27. 1. 2017 usnesení, jehož pozměňovací návrhy do zákona památky místního významu vracejí (podobné pozměňovací návrhy v různých verzích podal již 17. 6. 2017 a 11. 1. 2017 poslanec Roman Procházka). Tento návrh definuje památky místního významu jako „hmotný doklad lidské činnosti, jehož hodnota je významná pro oblast, kde se nachází“, přičemž by tyto památky prohlašovala obec usnesením zastupitelstva, a bezodkladně, nejpozději do 20 dnů od přijetí usnesení, by byla povinna usnesení zaslat památkovému ústavu k zápisu do památkového fondu. Údaje o místní památce by byly údaji pro územně-analytické podklady. Seznam památkového fondu by se členil na dvě části, přičemž první část by obsahovala údaje o kulturních památkách, národních kulturních památkách, památkových územích a ochranných památkových pásmech a druhá část pouze o památkách místního významu.\n\nPředpokládá se, že památkami místního významu by měly být vyhlašovány zejména drobné památky jako jsou křížky, smírčí kříže, boží muka, morové sloupy, pomníky a pamětní desky, hřbitovy, význačné náhrobky či hrobky, milníky, kapličky, zvoničky, kašny, sochy, sousoší a jiné plastiky, popřípadě skalní reliéfy, pamětní nápisy a podobně, pokud nejsou prohlášeny za kulturní památky.\n\nAčkoliv zákonem nebyl dosud termín definován, například zastupitelstvo městyse Litultovice 25. dubna 2012 schválilo svůj seznam památek místního významu, a to 7 křížů, tři pomníky, dvě kaple a jeden kostel, faru, školu, márnici, sochy a hřbitov. Rovněž obec Cikháj na svém webu uvádí „některé další památkově hodnotné objekty, které jsou zařazeny mezi památky místního významu“, mezi něž zahrnula tři domy a jednu kapli. Soukromá Nadace VIA v roce 2014 vyhlásila dotační program pro záchranu drobných památek místního významu.\n\n"}
{"id": "1011582", "url": "https://cs.wikipedia.org/wiki?curid=1011582", "title": "Seznam zápasů irské fotbalové reprezentace na ME", "text": "Seznam zápasů irské fotbalové reprezentace na ME\n\nIrská fotbalová reprezentace byla celkem 3x na mistrovstvích Evropy ve fotbale a to v letech 1988, 2012, 2016.\n\n"}
{"id": "1011583", "url": "https://cs.wikipedia.org/wiki?curid=1011583", "title": "Seznam zápasů lotyšské fotbalové reprezentace na ME", "text": "Seznam zápasů lotyšské fotbalové reprezentace na ME\n\nLotyšská fotbalová reprezentace byla celkem 1x na mistrovstvích Evropy ve fotbale a to v roce 2004.\n\n"}
{"id": "1011584", "url": "https://cs.wikipedia.org/wiki?curid=1011584", "title": "Issuu", "text": "Issuu\n\nIssuu je webová stránka, na níž jsou publikace, které je možno číst (některé z nich i stahovat) zdarma. Aplikace byla oficiálně založena v Kodani v prosinci roku 2006 Michaelem Hansenem, Rubenem Bjergem Hansenem, Mikkelem Jensenem, a Martinem Ferro-Thomsenem. V současné době se na Issuu nalézá přes 15 milionů publikací, což z ní dělá největší službu svého druhu na světě.\n\n"}
{"id": "1011585", "url": "https://cs.wikipedia.org/wiki?curid=1011585", "title": "Seznam zápasů maďarské fotbalové reprezentace na ME", "text": "Seznam zápasů maďarské fotbalové reprezentace na ME\n\nMaďarská fotbalová reprezentace byla celkem 3x na mistrovstvích Evropy ve fotbale a to v letech 1964, 1972, 2016.\n\n"}
{"id": "1011587", "url": "https://cs.wikipedia.org/wiki?curid=1011587", "title": "Seznam zápasů norské fotbalové reprezentace na ME", "text": "Seznam zápasů norské fotbalové reprezentace na ME\n\nNorská fotbalová reprezentace byla celkem 1x na mistrovstvích Evropy ve fotbale a to v roce 2000.\n\n"}
{"id": "1011588", "url": "https://cs.wikipedia.org/wiki?curid=1011588", "title": "Michal Němeček (kněz)", "text": "Michal Němeček (kněz)\n\nMichal Němeček (* 1971, Praha) je český římskokatolický kněz, ředitel Pastoračního střediska Arcibiskupství pražského v Praze-Dejvicích.\n\nVystudoval strojní fakultu Českého vysokého učení technického a Katolickou teologickou fakultu Univerzity Karlovy. Po kněžském svěcení, které přijal 22. června 2002, působil jako farní vikář v Berouně. V roce 2007 se stal administrátorem v Dobříši a v září 2008 tamním farářem. Od 1. července 2011 působí jako ředitel pastoračního střediska pražského arcibiskupství a od 1. ledna 2012 do 31. 3. 2016 byl biskupským vikářem pro pastoraci pražské arcidiecéze. Od 1. 6. 2016 je kanovníkem vyšehradské kapituly.\n\nByl vedoucím organizačního týmu misijního týdne s názvem Dny víry, který se uskutečnil v Praze na přelomu května a června 2015.\n\n"}
{"id": "1011589", "url": "https://cs.wikipedia.org/wiki?curid=1011589", "title": "Novoajdar", "text": "Novoajdar\n\nNovoajdar (ukrajinsky i rusky \"\") je sídlo městského typu v Luhanské oblasti na Ukrajině. Leží v Donbasu na řece Ajdaru ve vzdálenosti přibližně šedesáti kilometrů severně od Luhansku, správního střediska celé oblasti, a přibližně čtyřiceti kilometrů jižně od Starobilsku. V roce 2013 měl Novoajdar přes osm tisíc obyvatel.\n\nNovoajdar byl založený v roce 1685.\n\nZa druhé světové války byl Novoajdar obsazený německou armádou od 12. července 1942 do 21. ledna 1943.\n\nOd roku 1957 má Novoajdar status sídla městského typu.\n\n"}
{"id": "1011590", "url": "https://cs.wikipedia.org/wiki?curid=1011590", "title": "Seznam zápasů polské fotbalové reprezentace na ME", "text": "Seznam zápasů polské fotbalové reprezentace na ME\n\nPolská fotbalová reprezentace byla celkem 3× na mistrovstvích Evropy ve fotbale, a to v letech 2008, 2012 a 2016.\n\n"}
{"id": "1011592", "url": "https://cs.wikipedia.org/wiki?curid=1011592", "title": "Seznam zápasů rakouské fotbalové reprezentace na ME", "text": "Seznam zápasů rakouské fotbalové reprezentace na ME\n\nRakouská fotbalová reprezentace byla celkem 2x na mistrovstvích Evropy ve fotbale a to v roce 2008, 2016.\n\n"}
{"id": "1011594", "url": "https://cs.wikipedia.org/wiki?curid=1011594", "title": "Jiří Němeček (rozcestník)", "text": "Jiří Němeček (rozcestník)\n\nJméno a příjmení Jiří Němeček se může vztahovat k následujícím osobnostem:\n\n"}
{"id": "1011595", "url": "https://cs.wikipedia.org/wiki?curid=1011595", "title": "Seznam zápasů rumunské fotbalové reprezentace na ME", "text": "Seznam zápasů rumunské fotbalové reprezentace na ME\n\nRumunská fotbalová reprezentace byla celkem 5x na mistrovstvích Evropy ve fotbale a to v letech 1984, 1996, 2000, 2008, 2016.\n\n"}
{"id": "1011596", "url": "https://cs.wikipedia.org/wiki?curid=1011596", "title": "Michałowice", "text": "Michałowice\n\nMichałowice je název několika obcí v Polsku\n\n"}
{"id": "1011597", "url": "https://cs.wikipedia.org/wiki?curid=1011597", "title": "Hednesford Town FC", "text": "Hednesford Town FC\n\nHednesford Town FC (celým názvem: Hednesford Town Football Club) je anglický fotbalový klub, který sídlí ve městě Hednesford v nemetropolitním hrabství Staffordshire. Založen byl v roce 1880. Od sezóny 2016/17 hraje v Northern Premier League Premier Division (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Keys Park s kapacitou 6 039 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011600", "url": "https://cs.wikipedia.org/wiki?curid=1011600", "title": "Michal Němeček", "text": "Michal Němeček\n\nJméno a příjmení Michal Němeček se může vztahovat k následujícím osobnostem:\n\n"}
{"id": "1011607", "url": "https://cs.wikipedia.org/wiki?curid=1011607", "title": "Irina Turovová", "text": "Irina Turovová\n\nIrina Robertovna Turovová, () později známá jako \"Irina Bočkarjovová\" ( (14. května 1935 Leningrad – 8. února 2012 Moskva) byla sovětská atletka, sprinterka. Jijím synem je tyčkař Pjotr Bočkarjov.\n\nV polovině padesátých let 20. století patřila mezi přední evropské sprinterky. V roce 1954 získala tři medaile na mistrovství Evropy v Bernu – dvě zlaté (v běhu na 100 metrů a ve štafetě na 4 x 100 metrů) a stříbrnou medaili v běhu na 200 metrů. Startovala na olympiádě v Helsinkách v roce 1952 (byla členkou sovětské štafety na 4 x 100 metrů, která skončila čtvrtá). Olympiáda v Melbourne o čtyři roky později pro ni dopadla se stejným úspěchem.\n\nJejí osobní rekord v běhu na 100 metrů je 11,6.\n"}
{"id": "1011608", "url": "https://cs.wikipedia.org/wiki?curid=1011608", "title": "Carlo Agostini", "text": "Carlo Agostini\n\nMons. Carlo Agostini (22. dubna 1888, San Martino di Lupari – 28. prosince 1952, Benátky) byl italský římskokatolický kněz a patriarcha Benátek.\n\nNarodil se 22. dubna 1888 v San Martino di Lupari. Vstoupil do Treviského semináře a roku 1906 byl poslán do Říma, kde studoval na Papežské akademii sv. Tomáše Akvinského, zde dostal doktorát z filosofie. Dále pokračoval ve studiu na Papežské univerzitě Gregoriana kde získal doktorát z teologie. Při studiu v Římě, se blízce seznámil s papežem Piem X., který ho přijal na několik soukromých audiencích.\n\nNa kněze byl vysvěcen 24. září 1910 v kostele S. Dona di Piave, Andrea Giacintem Longhinem, O.F.M.Cap., biskupem Trevisa. Papež mu udělil výjimku z důvodu mladého věku aby obdržel kněžská svěcení. Ve stejný rok se stal profesorem biblické teologie v Treviském semináři. Dále působil jako profesor morální teologie a v letech 1925-1932 byl rektorem semináře. Učil náboženství na \"Scuole Medie of Palazzo Filodrammatici; and at Collegio Nicolò Tommaseo\", kde také sloužil jako duchovní ředitel. Byl také vikářem farnosti S. Biagio di Callalta. Roku 1928 se stal kanovníkem katedrální kapituly.\n\nDne 30. ledna 1932 byl jmenován biskupem Padovi. Biskupské svěcení přijal 10. dubna 1932, z rukou Andrea Giacinta Longhina a spolusvětiteli byli Elia dalla Costa a Eugenio Beccegato.\n\nDne 5. února 1949 byl papežem Piem XII. ustanoven patriarchou Benátek. Byl předsedou církevního tribunálu, kde svědčil při procesu blahořečení Pia X..\n\nPapež Pius XII. dne 29. listopadu 1952, oznámil že jej jmenoval kardinálem. Konzistoř měla proběhnout 12. ledna 1953, ale zemřel 28. prosince 1952, na následky leukémie. Jeho tělo bylo pohřbeno na hřbitově S. Michele v Benátkách. V listopadu 1957 bylo přesunuto do krypty benátské baziliky.\n\n"}
{"id": "1011611", "url": "https://cs.wikipedia.org/wiki?curid=1011611", "title": "Seznam zápasů ruské fotbalové reprezentace na ME", "text": "Seznam zápasů ruské fotbalové reprezentace na ME\n\nRuská fotbalová reprezentace byla celkem 5x na mistrovstvích Evropy ve fotbale a to v letech 1996, 2004, 2008, 2012, 2016.\n\n"}
{"id": "1011612", "url": "https://cs.wikipedia.org/wiki?curid=1011612", "title": "Jevgenija Sečenovová", "text": "Jevgenija Sečenovová\n\nJevgenija Ivanovna Sečenovová, (17. srpna 1918 Sevastopol – 25. června 1990) byla sovětská atletka, sprinterka.\n\nZískala celkem šest medailí na mistrovství Evropy v atletice – v roce 1946 v Oslo zvítězila v bězích na 100 i 200 metrů a byla členkou bronzové sovětské štafety na 4 x 100 metrů. O čtyři roky později na evropském šampionátu v Bruselu vybojovala v obou sprintech stříbrnou medaili, ke kterým přidala bronzovou medaili jako členka štafety na 4 x 100 metrů. Při startu na olympiádě v Helsinkách v roce 1952 byla členkou sovětské štafety na 4 x 100 metrů, která ve finále skončila čtvrtá.\n\n"}
{"id": "1011614", "url": "https://cs.wikipedia.org/wiki?curid=1011614", "title": "Hyde United FC", "text": "Hyde United FC\n\nHyde United FC (celým názvem: Hyde United Football Club) je anglický fotbalový klub, který sídlí ve městě Hyde v metropolitním hrabství Greater Manchester. Založen byl v roce 1919. Od sezóny 2018/19 hraje v Northern Premier League Premier Division (7. nejvyšší soutěž). Klubové barvy jsou červená a námořnická modř.\n\nV roce 2009 byl klub londýnským Vrchním soudem poslán do likvidace kvůli dluhům ve výši 120 000 liber. Od úplného zániku byl zachráněn Manchesterem City, který za něj uhradil všechny dluhy a následně s ním podepsal spolupráci na dalších pět let. Nucenou daní za záchranu ovšem byla změna názvu na Hyde FC a změna klubových barev z tradiční červenočerné na modrobílou (barvy Manchesteru City).\n\nPo ukončení sezóny 2014/15, kdy byla ukončena smlouva se City, byly klubu navráceny tradiční červenočerné dresy a také byl zpátky změněn název na tradiční Hyde United FC. V červnu 2015 byla po koupi všech akcií dokončena úplná kontrola klubu fanouškovským sdružením Hyde United Supporters Club.\n\nSvé domácí zápasy odehrává na stadionu Ewen Fields s kapacitou 4 250 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1011617", "url": "https://cs.wikipedia.org/wiki?curid=1011617", "title": "Mariano Andújar", "text": "Mariano Andújar\n\nMariano Gonzalo Andújar (* 30. července 1983, Buenos Aires, Argentina) je argentinský fotbalový brankář a reprezentant, v současnosti působí v klubu SSC Neapol. Účastník MS 2010 v Jihoafrické republice a MS 2014 v Brazílii.\n\nAndújar hrál profesionálně v Argentině v CA Huracán a Estudiantes de La Plata. V Itálii působil v klubech US Città di Palermo , Calcio Catania a SSC Neapol.\n\nOd roku 2009 je členem národního týmu Argentiny. Debutoval 6. června 2009 v utkání s týmem Kolumbie (výhra Argentiny 1:0).\n\nTrenér Diego Maradona jej vzal na MS 2010 v Jihoafrické republice, kde Argentina vypadla ve čtvrtfinále s Německem po prohře 0:4.\n\nByl členem argentinského kádru na domácím turnaji Copa América 2011, kde byli Argentinci vyřazeni ve čtvrtfinále na penalty pozdějším vítězem Uruguayí.\n\nTrenér Alejandro Sabella ho nominoval na Mistrovství světa 2014 v Brazílii společně s dalšími dvěma brankáři Sergio Romerem a Agustínem Oriónem. Na turnaji byl náhradníkem a neodchytal žádný zápas, jedničkou byl Romero. S týmem získal stříbrné medaile.\n\n"}
{"id": "1011618", "url": "https://cs.wikipedia.org/wiki?curid=1011618", "title": "Leamington FC", "text": "Leamington FC\n\nLeamington FC (celým názvem: Leamington Football Club) je anglický fotbalový klub, který sídlí ve městě Royal Leamington Spa v nemetropolitním hrabství Warwickshire. Založen byl v roce 1933 pod názvem Leamington Borg & Beck FC. Od sezóny 2017/18 hraje v National League North (6. nejvyšší soutěž).\n\nSvé domácí zápasy odehrává na stadionu New Windmill Ground s kapacitou 2 300 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011619", "url": "https://cs.wikipedia.org/wiki?curid=1011619", "title": "Tomáš Šmíd (politolog)", "text": "Tomáš Šmíd (politolog)\n\nTomáš Šmíd (* 15. ledna 1979 Zlín) je český politolog a bezpečnostní analytik.\n\nVystudoval historii a politologii na Fakultě sociálních studií Masarykově univerzitě v Brně (2002 bakalář, 2004 magistr). Doktorát obhájil tamtéž v oboru politologie. Na stejné fakultě přednášel do roku 2019 bezpečnostní a strategická studia. V letech 2009 a 2010 působil na MGIMO MID v Moskvě a v letech 2010 – 2011 jako Fulbrightův stipendista na Central Asia-Caucasus Institute (CACI), SAIS, The Johns Hopkins University ve Washingtonu, D.C. \n\nOdborně se zabývá především problematikou ozbrojených konfliktů, organizovaného zločinu a selhávání státní moci. Teritoriálně se soustředí především na přední Eurasii, obzvláště na oblast Kavkazu. Klade velký důraz na terénní výzkum a osobní znalost a zkušenost se zkoumanými teritorii, což mu umožnilo navštívit řadu problematických destinací (např. Arménii, Ázerbájdžán, Čečensko, Dagestán a další severokavkazské republiky, Gruzii, Irák, Írán, Izrael, Kosovo, Libanon, východní Turecko a další).\n\nJe autorem a spoluautorem několika monografií (např. \"Organizovaný zločin v Ruské federaci\" a s Petrem Kupkou \"Český organizovaný zločin\". Od vyděračů ke korupčním sítím) řady odborných článků, konferenčních vystoupení (např. na Columbia University v New Yorku), analýz a publicistických textů. Vystupuje též v českých i zahraničních médiích. Pravidelněji publikuje v CACI Analyst, Jane´s Intelligence a Lidových novinách.\n\nPřednáší i na celé řadě dalších institucí v ČR i zahraničí. Je členem České společnosti pro politické vědy a České kriminologické společnosti. V listopadu 2019 mu nebyla na Fakultě sociálních studií prodloužena pracovní smlouva, což vedlo k vyjádření podpory ze strany studentů sdružených v Security Outlines .\n\nMimo akademické aktivity je aktivní v českém olympijském boxu. Je trenérem oddílu MTM Boxing Brno a je mezinárodním rozhodčím AIBA.\n\n"}
{"id": "1011621", "url": "https://cs.wikipedia.org/wiki?curid=1011621", "title": "John Capel", "text": "John Capel\n\nJohn Capel (* 27. října 1978 Brooksville, Florida) je bývalý americký atlet, sprinter, mistr světa v běhu na 200 metrů z roku 2003.\n\nJako student University of Florida v Gainsville se nejdříve věnoval americkému fotbalu, od roku 2000 se zaměřil na atletické sprinty. Na olympiádě v Sydney v tomto roce startoval v běhu na 200 metrů a obsadil zde osmé místo. Největší úspěch pro něj znamenal start na mistrovství světa v roce 2003 v Paříži. Zvítězil zde v běhu na 200 metrů, druhou zlatou medaili vybojoval jako člen vítězné štafety USA na 4×100 metrů. O dva roky později získal na světovém šampionátu bronzovou medaili v běhu na 200 metrů.\n\nPři dopingové kontrole v únoru 2006 u něj byla zjištěna přítomnost nedovolených prostředků (kanabinoidy) Byl potrestán zákazem činnosti na dva roky.\n\n"}
{"id": "1011623", "url": "https://cs.wikipedia.org/wiki?curid=1011623", "title": "Seznam zápasů řecké fotbalové reprezentace na ME", "text": "Seznam zápasů řecké fotbalové reprezentace na ME\n\nŘecká fotbalová reprezentace byla celkem 4x na mistrovstvích Evropy ve fotbale a to v letech 1980, 2004, 2008, 2012.\n\n"}
{"id": "1011626", "url": "https://cs.wikipedia.org/wiki?curid=1011626", "title": "Alejandro Sabella", "text": "Alejandro Sabella\n\nAlejandro Javier Sabella [alechandro chavijer sabela] (* 5. listopadu 1954, Buenos Aires, Argentina) je bývalý argentinský fotbalový záložník a reprezentant. V současnosti působí jako trenér, od roku 2011 vedl národní tým Argentiny, se kterým se kvalifikoval na MS 2014 v Brazílii. Po světovém šampionátu v červenci 2014 z funkce trenéra odstoupil.\n\nAlejandro Sabella hrál profesionálně v Argentině v CA River Plate, Club Ferro Carril Oeste a Estudiantes de La Plata. V Anglii hrál za Sheffield United FC a Leeds United AFC. V roce 1985 hostoval půl sezony v brazilském Grêmio Foot-Ball Porto Alegrense. Kariéru zakončil v mexickém Irapuato FC v roce 1989.\n\nZa A-mužstvo Argentiny nastupoval v letech 1983 až 1984, celkem odehrál osm zápasů, branku nevstřelil.\n\nPoté co Argentina vypadla na domácím turnaji Copa América 2011 ve čtvrtfinále na penalty pozdějším vítězem Uruguayí, byl ustanoven novým hlavním koučem národního týmu, vystřídal u kormidla Sergio Batistu.\n\nS národním týmem se dokázal kvalifikovat na Mistrovství světa 2014 v Brazílii. Na turnaji mužstvo dovedl do finále proti Německu. Argentina předváděla na šampionátu hru na jistotu, sázela na obranu. Do finále se propracovala po pěti těsných výhrách o jednu branku a po penaltovém rozstřelu s Nizozemskem. Ve finále s Německem Argentina prohrála 0:1 v prodloužení a získala stříbrné medaile. Po světovém šampionátu v červenci 2014 z funkce hlavního trenéra odstoupil.\n\n"}
{"id": "1011628", "url": "https://cs.wikipedia.org/wiki?curid=1011628", "title": "Michałowice (okres Pruszków)", "text": "Michałowice (okres Pruszków)\n\nMichałovice je příměstská obec v Polsku ležící v těsné blízkosti Varšavy, (asi 10 km jihozápadně), v Mazovském vojvodství v okrese Pruszków ve gmině Michałowice.\n\nAž do 31. prosince 2012 se obec jmenovala Michałowice-Osiedle, (\"Sídliště Michałowice\"), a bylo zde také sídlo stejnojmenné gminy. Dnes je sídlo gminy Michałowice v nedaleké obci Reguły.\n"}
{"id": "1011645", "url": "https://cs.wikipedia.org/wiki?curid=1011645", "title": "Mika Newton", "text": "Mika Newton\n\nMika Newton (ukrajinsky \"Мiка Ньютон\", rodné jméno \"Oksana Stefanivna Grycaj\", ukrajinsky \"Оксана Стефанівна Грицай\", * 5. března 1986 Burštyn, SSSR, dnes Ukrajina) je ukrajinská zpěvačka a herečka. Narodila se a vyrůstala na Ukrajině a v současnosti žije v Los Angeles, Kalifornii.\n\nVyrostla ve městě Burštyn, v západní části Ukrajiny. Zpívat se naučila v raném věku napodobováním známých umělců, které slyšela v rádiu. Začala prosit svou matku, aby pozvala přátele, před kterými vystupovala. „Nevěděla jsem, jestli bych chtěla být zpěvačkou, ale věděla jsem, že miluji vystupování“, říká. V devíti letech se účastnila regionálních pěveckých soutěží. Díky tomuto si poprvé vyzkoušela opravdové jeviště – a chtěla víc. „Jsem na jevišti tak otevřená“, říká. „To je, když to jsem opravdu já. Myslím si, že čím víc jsi otevřený, tím více lidí se bude s vámi spojuje, a to je ten moment, když můžete opravdu udělat dojem.“\n"}
{"id": "1011648", "url": "https://cs.wikipedia.org/wiki?curid=1011648", "title": "Echo24", "text": "Echo24\n\nEcho24 je český zpravodajský server, který byl spuštěn 16. března 2014. Majitelem je společnost Echo Media, kterou většinově vlastní šéfredaktor Dalibor Balšínek. Echo24 je dle vlastních slov pravicové a liberálně konzervativní médium.\n\nV roce 2013 koupil politik a podnikatel Andrej Babiš vydavatelství MAFRA, které v České republice vydává mimo jiné Lidové noviny a Mladou frontu DNES. Během několika měsíců od oznámení této akvizice opustila oba deníky část novinářů – z Lidových novin odešel šéfredaktor Balšínek, komentátoři Lenka Zlámalová, Daniel Kaiser, Martin Weiss, Ondřej Štindl, šéfeditorka Kamila Klausová, zástupce šéfredaktora Jan Dražan a další. Tito novináři se pak podíleli na projektu Echa24, které bylo poprvé oznámeno v prosinci 2013 a spuštěno 16. března 2014. Redaktoři si vytkli za cíl „být protiváhou oligarchizovaným českým médiím“.\n\nOd 4. července 2014 vychází každý pátek také týdeník Echo pro tablety. Od 7. listopadu 2014 se vydává i v tištěné verzi. První náklad vyšel v 30 000 kusech.\n\nVe společnosti Echo Media vlastní Dalibor Balšínek 95% podíl, zbývajících 5 % vlastní obchodní ředitelka Petra Feřtová.\n\nHlavním investorem projektu je Jan Klenor, bývalý ředitel Patria Finance.\n\nDo týdeníku dále přispívají mj. Petr Holub, Jiří Peňás, Ondřej Šmigol, Lucie Sulovská či Marian Kechlibar.\n\nDne 22. března 2014 server zveřejnil rozhovor redaktora Daniela Kaisera s Helenou Válkovou, ministryní spravedlnosti za ANO 2011. Rozhovor se týkal mimo jiné Babišova zbohatnutí, jeho údajné spolupráce se Státní bezpečností a možného ovlivňování obsahu novin ve prospěch ANO 2011. Dalším tématem rozhovoru bylo postavení Čechů za Protektorátu. Podle Babišova následného vyjádření byl rozhovor tendeční, provokativní a vedený za účelem ministryni poškodit. Echo24 označil za projekt, který byl vytvořen za účelem napadat jeho samotného a jeho hnutí, a redaktory Echo24 za \"„tuneláře, kteří vytunelovali Lidové noviny, udělali tam 50 milionů ztrátu a fandili ODS.“\" Za celou věcí měli podle něj stát místopředseda TOP 09 a bývalý ministr financí Miroslav Kalousek a ředitel ČEZ Martin Roman. Babiš dále prohlásil: \"„Doufám, že váš bílý kůň, ten Klenor, má dostatečně velké majetkové přiznání, aby prokázal potom ty vaše náklady.“\" Podle některých autorů, například Adama Drdy z Revolver Revue, Jiřího X. Doležala z Reflexu, bývalého politika Miroslava Macka nebo serveru Mediaguru tím z pozice ministra financí Janu Klenorovi pohrozil finanční kontrolou. Podle Drdy tím navíc vyhrožoval potenciálním konkurentům svých periodik. Šéfredaktor Balšínek všechna Babišova nařčení odmítl. Babiš se později za svá slova omluvil s tím, že nemá a nikdy neměl v úmyslu prověřovat hospodaření zpravodajského serveru. Dále uvedl, že má problém si zvyknout na to, že jako politik nemůže říkat, co si doopravdy myslí.\n\nPočátkem května 2014 v redakci Echo24 skutečně proběhla kontrola z finančního úřadu. Podle redakce nebyly při kontrole nalezeny žádné nesrovnalosti.\n\n"}
{"id": "1011654", "url": "https://cs.wikipedia.org/wiki?curid=1011654", "title": "Bert Cameron", "text": "Bert Cameron\n\nBert Cameron (* 16. listopadu 1959, Spanish Town) je bývalý jamajský atlet, jehož specializací byl běh na 400 metrů.\nPři premiéře světového šampionátu v atletice v roce 1983 zvítězil v běhu na 400 metrů časem 45,05. Na olympiádě v Soulu v roce 1988 byl členem stříbrné jamajské štafety na 4 x 400 metrů. Jeho osobní rekord v běhu na 400 metrů je 44,50 z roku 1988.\n"}
{"id": "1011655", "url": "https://cs.wikipedia.org/wiki?curid=1011655", "title": "Avard Moncur", "text": "Avard Moncur\n\nAvard Moncur (* 2. listopadu 1978) je bývalý bahamský atlet, jehož specializací byl běh na 400 metrů.\nJe držitelem dvou olympijských medailí, jako člen jamajské štafety na 4 x 400 metrů získal v Sydney v roce 2000 bronzovou medailí a v Pekingu v roce 2008 stříbrnou medaili.\n\nZ mistrovství světa v atletice si dovezl celkem pět medailí. V roce 2001 zvítězil v závodě na 400 metrů. Další medaile pocházejí ze štafetového závodu na 4 x 400 metrů. V Edmontonu v roce 2001 byl členem vítězné štafety, na následujím šampionátu v Paříži o dva roky později skončila bahamská štadeta s Moncurem třetí, z mistrovství světa v Helsinkách (2005) a v Ósace (2007) si dovezl stříbrnou medaili. \nJeho osobní rekord na 400 metrů je 44,45, pochází z roku 2001.\n"}
{"id": "1011656", "url": "https://cs.wikipedia.org/wiki?curid=1011656", "title": "Sumerian Cry", "text": "Sumerian Cry\n\nSumerian Cry (česky \"sumerský nářek\") je debutní studiové album švédské kapely Tiamat, která čerstvě změnila název z předchozího Treblinka. Vydáno bylo v roce 1990 hudebním vydavatelstvím CMFT Productions, nahráno ve stockholmském studiu Sunlight Studio. Náleží do první vlny švédských čistě death metalových alb ze začátku 90. let. 20. století. Dočkalo se dalších vydání.\n\n\n\n"}
{"id": "1011659", "url": "https://cs.wikipedia.org/wiki?curid=1011659", "title": "Lowestoft Town FC", "text": "Lowestoft Town FC\n\nLowestoft Town FC (celým názvem: Lowestoft Town Football Club) je anglický fotbalový klub, který sídlí ve městě Lowestoft v nemetropolitním hrabství Suffolk. Založen byl v roce 1887 pod názvem Lowestoft FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Crown Meadow s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011661", "url": "https://cs.wikipedia.org/wiki?curid=1011661", "title": "Robert Henke", "text": "Robert Henke\n\nRobert Henke (* 1969, Mnichov) je německý hudebník věnující se převážně elektronické hudbě. Je vůdčí osobností hudebního projektu Monolake a je jedním z vývojářů sekvenceru Ableton Live. Se skupinou Monolake vydal řadu alb a rovněž vydal pět alb pod svým jménem. Rovněž spolupracoval s dalšími hudebníky, jako jsou například Susumu Yokota, Rob Salmon nebo Multiplex. V roce 2014 vytvořil speciální laserové světelné představení \"Lumiere\". Rovněž se věnuje pedagogické činnosti na Universität der Künste v Berlíně.\n\n\n"}
{"id": "1011662", "url": "https://cs.wikipedia.org/wiki?curid=1011662", "title": "North Ferriby United AFC", "text": "North Ferriby United AFC\n\nNorth Ferriby United AFC (celým názvem: North Ferriby United Association Football Club) je anglický fotbalový klub, který sídlí ve vesnici North Ferriby v nemetropolitním hrabství East Riding of Yorkshire. Založen byl v roce 1934. Od sezóny 2018/19 hraje v Northern Premier League Premier Division (7. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Grange Lane s kapacitou 2 700 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011670", "url": "https://cs.wikipedia.org/wiki?curid=1011670", "title": "Soulless", "text": "Soulless\n\nSoulless (česky \"Bezduchý\") je třetí studiové album švédské death metalové skupiny Grave. Vydáno bylo v roce 1994 hudebním vydavatelstvím Century Media Records. Bylo nahráno ve studiu Sunlight Studio ve Stockholmu ve spolupráci s producentem Tomasem Skogsbergem. Sestava zůstala stejná jako na předchozím albu \"You'll Never See...\" z roku 1992, tzn. Ola Lindgren (kytara), Jörgen Sandström (vokály, kytara, baskytara) a Jens Paulsson (bicí).\n\n\n\n"}
{"id": "1011672", "url": "https://cs.wikipedia.org/wiki?curid=1011672", "title": "Oxford City FC", "text": "Oxford City FC\n\nOxford City FC (celým názvem: Oxford City Football Club) je anglický fotbalový klub, který sídlí ve městě Oxford v nemetropolitním hrabství Oxfordshire. Založen byl v roce 1882. Od sezóny 2015/16 hraje v National League South (šestá nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu Marsh Lane s kapacitou 3 218 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011676", "url": "https://cs.wikipedia.org/wiki?curid=1011676", "title": "Seznam zápasů skotské fotbalové reprezentace na ME", "text": "Seznam zápasů skotské fotbalové reprezentace na ME\n\nSkotská fotbalová reprezentace byla celkem 2x na mistrovstvích Evropy ve fotbale a to v letech 1992, 1996.\n\n"}
{"id": "1011677", "url": "https://cs.wikipedia.org/wiki?curid=1011677", "title": "Solihull Moors FC", "text": "Solihull Moors FC\n\nSolihull Moors FC (celým názvem: Solihull Moors Football Club) je anglický fotbalový klub, který sídlí ve městě Solihull v metropolitním hrabství West Midlands. Založen byl v roce 2007 po fúzi klubů Moor Green a Solihull Borough. Od sezóny 2016/17 hraje v National League (5. nejvyšší soutěž).\n\nSvé domácí zápasy odehrává na stadionu Damson Park s kapacitou 3 050 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011678", "url": "https://cs.wikipedia.org/wiki?curid=1011678", "title": "Seznam zápasů slovinské fotbalové reprezentace na ME", "text": "Seznam zápasů slovinské fotbalové reprezentace na ME\n\nSlovinská fotbalová reprezentace byla celkem 1x na mistrovstvích Evropy ve fotbale a to v roce 2000.\n\n"}
{"id": "1011680", "url": "https://cs.wikipedia.org/wiki?curid=1011680", "title": "Podzimní knižní veletrh", "text": "Podzimní knižní veletrh\n\nPodzimní knižní veletrh je výstavní a prodejní akce zaměřená především na knihy, ale i mapy a podobné publikace. Koná se pravidelně jednou ročně v říjnu v Havlíčkově Brodu. Pravidelně se jej účastní přes 160 vystavovatelů a navštíví jej přes 15 000 osob. Jde o nejstarší český knižní veletrh a rozsahem druhý největší.\n\nVeletrh – tehdy ještě jednodenní – proběhl poprvé 21. listopadu 1991. Vznikl v reakci na nepřehlednou situaci v nakladatelské oblasti. Zúčastnilo se jej 85 nakladatelů. Od příštího roku se jeho trvání rozšířilo na dva dny a začalo se ukazovat, že jeho hlavní smysl je v umožnění kontaktů mezi knihkupci a nakladateli. Veletrh začínal být doplňován doprovodnými akcemi jako výstavou českých ilustrací (převážně z knih pro děti), autogramiádami a odbornými semináři. Jeho zatím poslední, 26. ročník se konal ve dnech 5. a 6. října 2018.\n\nVeletrh pořádá nakladatelství Hejkal v několika sálech Kulturního domu Ostrov v dolní části Havlíčkova Brodu. Zakladatelkou a dlouholetou ředitelkou veletrhu je Markéta Hejkalová.\n\nSoučástí veletrhu jsou autorská čtení spojená s podpisovými akcemi, která probíhají souběžné v několika salóncích. Pravidelně jej navštěvují nebo navštěvovali např. Michal Viewegh, Jiří Stránský, Tereza Boučková, Ludvík Vaculík, Martin Hilský nebo Milan Uhde. Několikrát zde podpisoval své knihy i Robert Fulghum a v letech 2010 a 2013 Václav Klaus.\n\nTradicí se stává například to, že zde čtou ze svých děl mladí nositelé Ortenovy ceny. Veletrh je však místem k udělování i jiných cen – např. Česká astronomická společnost zde vyhlašuje a předává svou literární cenu \"Littera Astronomica\". Město Havlíčkův Brod udílelo při prvních ročnících veletrhu ceny za nejkvalitnější vystavené kolekce knih.\n\nV současné době (rok 2018) jsou při veletrhu udíleny tyto ceny:\n\n"}
{"id": "1011682", "url": "https://cs.wikipedia.org/wiki?curid=1011682", "title": "Stalybridge Celtic FC", "text": "Stalybridge Celtic FC\n\nStalybridge Celtic FC (celým názvem: Stalybridge Celtic Football Club) je anglický fotbalový klub, který sídlí ve městě Stalybridge v metropolitním hrabství Greater Manchester. Založen byl v roce 1909. V sezóně 1921/22 se Celtic stal členem profesionální Football League, ovšem kvůli finančním problémům z ní vystoupil hned další sezónu (FL3 North: 1921/22 – 7. místo, 1922/23 – 11. místo). Od sezóny 2017/18 hraje v Northern Premier League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Bower Fold s kapacitou 6 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011685", "url": "https://cs.wikipedia.org/wiki?curid=1011685", "title": "Ivy Mike", "text": "Ivy Mike\n\nIvy Mike bylo kódové jméno první americké termonukleární bomby. Počáteční písmeno slova Mike – M – znamenalo \"megatuna\". Na této bombě se velmi významně podílel Edward Teller, proto se jí taky říkalo velká bomba Edwarda Tellera. Tato bomba byla velmi těžká – vážila 73,8 tuny nebo 82 \" short tons\". Na rozdíl od pozdějších zařízení používala tekuté deuterium, které se nacházelo v nádobě, kde muselo být chlazené na velmi nízkou teplotu. Označení bomby bylo Sausage, což v překladu znamená klobása. Bomba byla taky velmi rozměrná – 6,19 metrů vysoká a 2,03 metrů v průměru. Sestávala se z štěpné bomby TX-5, která měla kompozitní jádro U-235/Pu-239 a měla sílu něco málo pod 50 kilotun. To byla primární část. Sekundární, tedy ta termonukleární se sestávala z duté, nejspíše plutoniové tyče, která sloužila k zapálení termonukleární fúze, kolem ní bylo kapalné deuterium, které bylo v cylindrické \"Dewarově\" nádobě, která ho chladila. To bylo jako palivo pro termonukleární fúzi. Dále tam byl masivní asi 4,5 tunový obal sekundární části z přírodního uranu, který sloužil ke stlačení a ze kterého pocházela většina síly bomby (77 %), ale taky způsobil největší zamoření. Kolem toho byl tzv. radiační kanál, sestával se z polyethylenu a olova, olovo bylo jako nepropustné pro záření a sloužilo ke stlačení sekundární části, polyethylen byl naopak velmi dobře propustný pro záření, protože se skládal pouze z vodíku a uhlíku a byl jako výplň vnitřku bomby. Toto obaloval masivní ocelový obal, který tvořil taky největší část hmotnosti bomby. Měl tloušťku stěn 10–12 palců (asi 25–30 cm).\n\nBomba detonovala 1. listopadu 1952 v 7:15 s mohutností 10,4 megatun. Vytvořila ohnivou kouli o průměru asi 3 kilometry. Hřibovitý oblak dosáhl během 90 sekund 17 kilometrů, minutu poté to bylo již 33 kilometrů. Pak se zastavila na 37 kilometrech a šířce hřibu 161 kilometrů. Výbuch vytvořil kráter o průměru 1,9 kilometru a hloubce 50 metrů. Silný neutronový tok během detonace vytvořil 2 nové prvky – einsteinium a fermium.\n"}
{"id": "1011686", "url": "https://cs.wikipedia.org/wiki?curid=1011686", "title": "Unleashed", "text": "Unleashed\n\nUnleashed (v českém překladu Urvaný z řetězu) je švédská death metalová kapela. Byla založena roku 1989 ve švédském Stockholmu. Řadí se do první vlny švédských death metalových skupin vedle např. Entombed, Dismember, Therion, Grave, Edge of Sanity, Tiamat, které vydaly své debutní LP na počátku 90. let 20. století. Po rozpadu kapely Nihilist (budoucí Entombed) kapelu Unleashed zformoval Johnny Hedlund, k němuž se přidal Robert Sennebäck. Ten záhy odešel a Unleashed vydali dvě dema v roce 1990 \"The Utter Dark\" a \"...Revenge\" ve složení Johnny Hedlund, Fredrik \"Fredda\" Lindgren, Anders Schultz a Tomas Olsson. Poté se jich ujalo německé hudební vydavatelství Century Media Records.\n\nHlavními tématy kapely jsou severská mytologie a vikinská kultura. Unleashed patří mezi první death metalové kapely, které začaly psát texty o této tematice místo klasických žánrových hororových motivů smrti a krve. První dlouhohrající deska skupiny se jmenuje \"Where No Life Dwells\" a vyšla v roce 1991.\n\nLogo kapely je symetrické, první písmeno U a poslední D se podobají (jedno je téměř zrcadlovým obrazem druhého). Písmena jsou propletena pavučinou a pod písmenem A je obrácený kříž.\n\n\n\n\n\n\n"}
{"id": "1011687", "url": "https://cs.wikipedia.org/wiki?curid=1011687", "title": "Seznam zápasů švédské fotbalové reprezentace na ME", "text": "Seznam zápasů švédské fotbalové reprezentace na ME\n\nŠvédská fotbalová reprezentace byla celkem 6x na mistrovstvích Evropy ve fotbale a to v letech 1992, 2000, 2004, 2008, 2012, 2016.\n\n"}
{"id": "1011720", "url": "https://cs.wikipedia.org/wiki?curid=1011720", "title": "What For?", "text": "What For?\n\n\"What For?\" (česky \"Proč?\") je singl lotyšské zpěvačky Aishy, se kterým reprezentovala Lotyšsko na Eurovision Song Contest 2010 v květnu v norském Oslu. Autory písně jsou Jānis Lūsēns a Guntars Račs.\n\nPíseň vyhrála lotyšské národní kolo \"Eirodziesma 2010\" pomocí kterého se vybírá reprezentant Lotyšska. V semifinále Eurovision Song Contest 2010 nepostoupila do finále a umístila se na posledním sedmnáctém místě s 11 body.\n"}
{"id": "1011723", "url": "https://cs.wikipedia.org/wiki?curid=1011723", "title": "Josef Schöbl", "text": "Josef Schöbl\n\nJosef Schöbl (16. srpna 1837 Plzeň — 6. dubna 1902 Praha) byl český oftalmolog, od roku 1883 profesor české univerzity v Praze.\n\nV mládí se rovněž zabýval zoologií, srovnávací anatomií a mikroskopií; určil nové rody a druhy vyhynulých stejnonožců. Vytvořil mnoho oftalmologických a zoologických preparátů. Byl oceňovaný pro humanismus, vlastenectví, plodnou vědeckou činnost a pevnou vůli, s níž překonal řadu překážek. Byl vyznamenán řádem železné koruny III. třídy (1898), získal titul dvorního rady a byl přijat za člena několika vědeckých společností.\n\nNarodil se 16. srpna 1837 v Plzni. Vystudoval gymnázium v Jičíně a akademické gymnázium v Praze. Během středoškolských studií se zajímal o botaniku a entomologii; ve škole platil za autoritu, když bylo potřeba určit rostlinu nebo živočicha, a už tehdy psal články do časopisů \"Lotos\" a \"Živa\".\n\nPo maturitě nastoupil na filosofickou fakultu, kde studoval zoologii, srovnávací anatomii a mikroskopii. Vytvořil tehdy řadu preparátů, které byly zařazeny do sbírek univerzitního zoologického muzea, a tak dobře ovládl injekční techniku, že byl srovnáván s předními odborníky té doby.\n\nZa svou vědeckou činnost měl přislíbeno místo asistenta na katedře zoologie, ale nakonec jej nezískal. Obrátil se proto na studium lékařství. Roku 1861 se stal doktorem medicíny a o rok později doktorem chirurgie. Pracoval v oboru gynekologie a porodnictví. I zde mu nejprve nabídli místo asistenta na katedře, pak ho ale opět předešli jiní.\n\nNa výzvu profesora Hasnera nastoupil jako asistent na oční klinice. Byl oblíbeným pedagogem, zejména u zahraničních studentů, a roku 1865 za nepřítomnosti profesora rovněž přednášel. Po čtyřech letech mu však skončila smlouva a Hasner mu ji ani neprodoužil, ani mu neumožnil habilitaci. (Záležitost možná souvisela s tím, že ho prof. Hasner pro jeho příjmení zprvu považoval za Němce.)\n\nSchöbl po tomto dalším neúspěchu odešel do (Bílých) Poličan u Hořic jako praktický lékař. Roku 1866 ho tam zastihla prusko-rakouská válka, během níž ztratil veškeré jmění včetně velké části sbírek.\n\nV té době zemřel zemský oční lékař Josef Pilz a František Ladislav Rieger pomohl Schöblovi, aby se stal jeho nástupcem. Byl do této funkce zvolen českou většinou na českém zemském sněmu, musel ale snášet nepřízeň německého zemského maršálka. Vedle náročné praxe ve volném čase pokračoval ve vědecké činnosti v oboru oftalmologie a srovnávací anatomie. Statistika uváděla, že v letech 1871–1881 ambulantně léčil 32 290 nemocných.\n\nRoku 1883 se stal řádným profesorem české univerzity v Praze.\n\nZemřel po krátké střevní nemoci 6. dubna 1902 v Praze. Pohřben byl za velké účasti na Olšanských hřbitovech.\n\nByl vzpomínán jako obětavý lékař a plodný vědec, který houževnatě překonával množství překážek. Současníci oceňovali i jeho lidumilnost a štědrost. Operací šedého zákalu navrátil za třicet let zrak 5000 slepcům. Léčil také přes 300 000 chudých očních pacientů. Mimo jiné také léčil Karolinu Světlou. Vlastenectví projevil tím, že dal přednost úkolům v Čechách před nabídkami zahraničních univerzit. Shromáždil množství oftalmologických preparátů. V rámci vědeckých výzkumů si zasílali vzorky sítnic s Janem Evangelistou Purkyně.\n\nZískal titul dvorního rady. Roku 1898 byl vyznamenán řádem železné koruny III. třídy. Byl členem České akademie, Královské české společnosti nauk a několika zahraničních společností.\n\nPublikoval řadu článků v českých i německy psaných vědeckých časopisech. Proslavil ho mimo jiné výzkum kryptogliomu V oblasti zoologie objevil několik rodů a druhů vyhynulých stejnonožců, např. \"Haplophtalamus\" \"Typhloniscus, Ligidium amethystinum\" aj.\n\nKnižně vyšly jeho práce:\n\nNa základě jeho přednášek sestavil V. Novotný učebnici \"Oční lékařství\".\n\n"}
{"id": "1011725", "url": "https://cs.wikipedia.org/wiki?curid=1011725", "title": "Club León", "text": "Club León\n\nClub León FC obvykle známý jednoduše jako León je mexický fotbalový tým z města León. V současné době hraje nejvyšší mexickou soutěž Liga MX.\n\nLeón získala titul Primera División sedmkrát: v roce 1948, 1949, 1952, 1956, 1992, Apertura 2013, Clausura 2014.\n\nKlub má největší rivalitu s Unión de Curtidores. Oba kluby totiž jsou umístěny v centru města León.\n\n\nEstadio Leon také známý jako Estadio Nou Camp je fotbalový stadion, který se nachází v centru města León. Byl otevřen v roce 1. března 1967 a pojme oficiálně 27 423 lidí. Cena stadionu byla 12 500 000 $. Stadion také hostil MS 1970, MS 1986 a fotbalové zápasy na LOH 1968.\n\n"}
{"id": "1011726", "url": "https://cs.wikipedia.org/wiki?curid=1011726", "title": "Operace Greenhouse", "text": "Operace Greenhouse\n\nOperace Greenhouse byla série čtyř nukleárních testů provedených USA mezi dubnem a květnem roku 1951. Byly zde testovány bomby, které využívaly termonukleární fúzi. Jednalo se o 4 testy – Dog, Easy, George, Item. První 2 byly testy 2 nových strategických bomb Mk-5 a Mk-6. Další 2 byly ale zajímavější. George byl se sílou 225 kilotun nejsilnější bomba své doby, Item byla první bomba posílená termonukleární fúzí.\n\n\nTest Dog byl test strategické bomby Mk-6. Se sílou 81 kilotun to byl rekord. Bomba měla zredukovanou váhu a používala 60 bodově iniciovanou implozi, která měla lepší kompresi než stará 32 bodově iniciovaná imploze. Bomby typu Mk-6 byly první masově zavedené jaderné zbraně v arzenálu USA (počet přes 1000 kusů). Používala kompozitní jádro na bázi uranu 235 a plutonia 239.\n\n\nTyp bomby Mk-5. Kompozitní jádro na bázi uranu 235 a plutonia 239. Snížená hmotnost bomby. 92 bodově iniciovaná imploze. Bomba této konstrukce byla použita jako primární v testu první skutečné termonukleární bomby Ivy Mike. Test Easy sloužil ke zkoumání efektu jaderného výbuchu na vojenské stavby atd.\n\n\nGeorge byl prvním termonukleárním testem. Šlo o jakousi cylindrickou implozi na duté jádro, ve kterém bylo kryogenické deuterium s pár procenty tritia pro snadnější „zapálení“ termonukleární fúze. Zařízení mělo 8 stop v průměru a bylo 2 stopy tlusté. Velkou částí se na tomto podílel Edward Teller, ale nakonec se zjistilo, že jde o slepou uličku a další vývoj směřoval k Teller-Ulamově koncepci. Téměř třikrát překročilo rekord bomby „Dog“.\n\n\nByla to první bomba posílená termonukleární fúzí. Dovnitř jádra z obohaceného uranu se napustila směs (nejspíše plynného) deuteria a tritia, která zvýšila sílu z asi 20 na 45,5 kilotun TNT.\n"}
{"id": "1011728", "url": "https://cs.wikipedia.org/wiki?curid=1011728", "title": "W87", "text": "W87\n\nW87 je termojaderná hlavice, kterou mají ve výzbroji USA. Má sílu výbuchu ekvivalent 300 kilotun TNT, u modernizovaných verzí až 475 kilotun. Pochází z národní laboratoře Lawrence Livermore. Skládá se z primární a sekundární části. Primární je dvoubodově iniciovaná imploze posílená termonukleární fúzí iniciovaná externím generátorem neutronů. Sekundární je modifikovaná Teller-Ulamova koncepce do koule, která používá jako palivo deuterid lithný s obohacením 95% lithia-6. Velikostně je podobná hlavici W88, hlavní rozdíl je v umístění primární a sekundární části, přičemž sekundární je ve špici a primární vzadu, to dává lepší vyvážení než má hlavice W88.\n\nGenerátor neutronů se nachází v základně hlavice. Kolem primární a sekundární části je arašídově tvarovaný obal z uranu-238, který je nepropustný pro radioaktivní záření a dovolí stlačit sekundární část hlavice, protože záření bude držet uvnitř hlavice. Mezi primární a sekundární částí a obalem z uranu-238 je radiační kanál. Ten je vyplněn plastem, nejspíše molitanem nebo polystyrenem, který se promění v plazma, které je velmi dobře propustné pro toto záření a tak se může dobře stlačit sekundární část.\n\nTato hlavice má moderní vymoženosti, jako je například ohni odolné jádro a necitlivé trhaviny typu PBX s hlavní složkou TATB.\n\nW87 je určena pro rakety LGM-118 Peacekeeper (12 hlavic), Minuteman III (1 hlavice) a MGM-134 Midgetman (1 hlavice se sílou 475 kilotun)\n"}
{"id": "1011731", "url": "https://cs.wikipedia.org/wiki?curid=1011731", "title": "W88", "text": "W88\n\nW88 je americká termonukleární hlavice. Má sílu 475 kilotun a je koncipována jako dostatečně malá pro přenášení raketami. Byla vyvinuta v 70. letech v laboratoři v Los Alamos. V roce 1999 tuto hlavici popsal ředitel Los Alamos jako nejmodernější jadernou hlavici z arzenálu USA. Její výška činí 1,75 metru, průměr 0,55 metru a váží do 360 kilogramů.\n\nHlavice je určena pro raketu UGM-133 Trident II, která jich unese 8. Skládá se z primární dvoubodově iniciované implozní bomby posílené termonukleární fúzí, která má kódové označení Komodo. Tato primární část je iniciována generátorem neutronů, který se pravděpodobně nachází ve \"špici\" hlavice. Podstatnou část síly bomby tvoří sekundární část (kódově označená Cursa), která je sféricky modifikovaná Teller-Ulamova koncepce. Toto je uloženo v arašídově tvarované dutině z přírodního uranu, který se štěpí od vysoce energetických neutronů.\n"}
{"id": "1011733", "url": "https://cs.wikipedia.org/wiki?curid=1011733", "title": "I Am Belarusian", "text": "I Am Belarusian\n\n\"I Am Belarusian\" (česky \"Já jsem Bělorus/Běloruska\", dříve \"Born in Bielorussia\" nebo \"Born in Byelorussia\") je píseň, kterou složili Jevgenyj Olejnik a Svetlana Geraskova. Anastasia Vinnikava měla s touto písní reprezentovat Bělorusko na Eurovision Song Contest 2011, poté co byla interně vybrána veřejnoprávním běloruským vysílatelem. Nicméně musela být stažena poté, co se zjistilo, že byla zveřejněna v létě 2010. Následně byla nahrazena jinou skladbu s názvem \"\"I Love Belarus\"\" (česky \"Miluji Bělorusko\").\n"}
{"id": "1011734", "url": "https://cs.wikipedia.org/wiki?curid=1011734", "title": "Copa Argentina", "text": "Copa Argentina\n\nCopa Argentina (dříve Copa de Argentina) neboli \"argentinský fotbalový pohár\" je nejvyšší fotbalovou pohárovou soutěží v Argentině pořádanou Argentinskou fotbalovou asociací (AFA). První ročník se uskutečnil v roce 1969, pravidelně se hraje až od roku 2011, kdy přijala oficiální název podle sponzora Copa Argentina Sancor Seguros.\n\nV letech 1969 a 1970 se uskutečnily dva ročníky, přičemž ten druhý se nedohrál a vítěz nebyl honorován.\n\nPozn.: vítěz označen tučně\nZdroj:\n\n"}
{"id": "1011739", "url": "https://cs.wikipedia.org/wiki?curid=1011739", "title": "Martin Elkán", "text": "Martin Elkán\n\nMartin Elkán (* 7. prosince 1969) je český manažer, od června 2014 do února 2018 generální ředitel státního podniku Česká pošta.\n\nVystudoval ekonomiku a řízení na Českém vysokém učení technickém v Praze (získal titul Ing.).\n\nPo krátkém působení v Českomoravské stavební spořitelně na pozici vedoucího marketingu nastoupil roku 1996 do České pošty. Začínal na hospodářské správě, později se věnoval řízení obchodní činnosti v regionech, dále pak produktovému marketingu a marketingové komunikaci se zákazníky.\n\nV červenci 2010 se stal vrchním ředitelem divize pro obchod a marketing. Dvakrát také zastával post zástupce generálního ředitele České pošty, a to od října 2009 do března 2010 a od června 2011 do června 2014.\n\nPo rezignaci Petra Zatloukala na post generálního ředitele České pošty byl od 1. dubna 2014 jmenován ministrem vnitra ČR Milanem Chovancem dočasným ředitelem této společnosti. Protože se osvědčil, dne 13. června 2014 jej ministr vnitra definitivně jmenoval řádným generálním ředitelem státního podniku Česká pošta.\n\nDne 22. února 2018 jej ministr vnitra ČR v demisi Lubomír Metnar odvolal z postu generálního ředitele České pošty, a to s účinností ke konci měsíce února. Důvodem podle Ministerstva vnitra ČR bylo, že podniku chybí smysluplná vize fungování.\n"}
{"id": "1011740", "url": "https://cs.wikipedia.org/wiki?curid=1011740", "title": "Pelasgos", "text": "Pelasgos\n\nPelasgos je v nejstarší řecké literatuře eponymní mytologický předek národa Pelasgů. Považoval se za zakladatele Argu a dalších měst. \n\nO původu jména je řada hypotéz, podle jedné z nich může souviset s řeckým \"pelagos\", moře.\n\nPelasgos je také jméno různých bájných králů v Argu a v Arkádii na Peloponésu, ale také severněji v Thesálii (\"Pelasgiotis\") a podle Homéra se Pelasgos podílel na obraně Tróje. V Aischylových \"Prosebnicích\" je to král v Thessálii, který přijímá nevěsty uprchlé z Egypta. \n\nV jedné verzi řecké mytologie byl synem Deukaliona a Pyrrhy, v jiné synem Dia a Niobé nebo Poseidóna a Larissy.\n\n"}
{"id": "1011745", "url": "https://cs.wikipedia.org/wiki?curid=1011745", "title": "Chudina Hoppeova", "text": "Chudina Hoppeova\n\nChudina Hoppeova (\"Draba hoppeana\") je drobná vytrvalá horská bylina, druh z rodu chudina, která v České republice neroste. Přes svou neparnou velikost je při rozkvětu nápadná svými zlatožlutými květy.\n\nRostlina má druhové jméno po Davidu Heinrichu Hoppeovi, německém botanikovi z přelomu 18. a 19. století, který se zabýval alpskou florou.\n\nRyze alpský endemit který se vyskytuje na území Švýcarska, Francie, Itálie a Rakouska, oznámený výskyt v Německu není potvrzen. Roste obvykle na místech která bývají po dlouhou dobu pokrytá sněhovou pokrývkou, převážně v alpínském vegetačním stupni až nad horní hranici lesa nebo v dlouhodobě zavátých údolích. Nejlépe mu vyhovují písčité a drobně rozdrolené půdy na bazickém podloží.\n\nDruh se vyskytuje hlavně ve vysokohorských polohách i ve výšce nad 2600 m. V některých alpských regionech vyrůstá častější a v jiných je poměrně vzácný, jeho početní stavy zůstávají celkově stabilní.\n\nChudina Hoppeova je drobná, lysá, vytrvalá rostlina která nebývá vyšší než 4 cm. Přízemní listové růžice vyrůstají z krátkého kořene. Jsou tvořené nahloučenými čárkovitě kopinatými listy, kratšími než 1 cm, které jsou po obvodě porostlé krátkými chloupky.\n\nZ růžice vyrůstá, obvykle jen 2 až 4 cm dlouhý, bezlistý stvol nesoucí dva až čtyři oboupohlavné květy se čtyřmi lístky kališními a čtyřmi korunními. Kratší kališní lístky jsou volné, stejně jako 2,5 až 4 mm dlouhé korunní lístky zlatožluté barvy. Šest tyčinek s prašníky nepřesahuje z koruny. Kvetou v červenci a srpnu.\n\nPlody jsou 3 až 5 mm dlouhé, z obou strana zaoblené eliptické šešulky se suchou čnělkou asi 1 mm dlouhou. Šešulky vyrůstají na stopkách a obsahují okolo 1 mm velká semena kterými se chudina Hoppeova rozmnožuje.\n\n\n \n"}
{"id": "1011747", "url": "https://cs.wikipedia.org/wiki?curid=1011747", "title": "Špičák (Jizerské hory)", "text": "Špičák (Jizerské hory)\n\nŠpičák coby vrchol v Jizerských horách může být:\n\n"}
{"id": "1011748", "url": "https://cs.wikipedia.org/wiki?curid=1011748", "title": "I Love Belarus", "text": "I Love Belarus\n\n\"I Love Belarus\" je retro-popová píseň Anastasii Vinnikové, se kterou reprezentovala Bělorusko na Eurovision Song Contest 2011 <nowiki> </nowiki>v německém Düsseldorfu. Píseň byla představena veřejnosti dne 14. března 2011. Autory písně jsou Jevgenyj Olejnik a Svetlana Geraskova.\n\nPůvodně byla pro Eurovision Song Contest 2011 vybrána píseň \"\"I Am Belarusian\"\", která byla stejně určena pro Anastasii Vinnikavou. Poté, co se zjistilo, že byla píseň prezentována veřejnosti již v létě 2010, musela být stažena.\n\nPíseň \"\"I Love Belarus\"\" se objevila živě ve 2. semifinále dne 12. května jako 16. v pořadí následována Estonskem, které reprezentovala Getter Jaani s písní \"\"Rockefeller Street\"\" a předcházena Lotyšskem, které reprezentovala skupina Musiqq s písní je \"\"Angel in Disguise\"\" (česky \"Anděl v přestrojení\"). Píseň \"\"I Love Belarus\"\" se nedokázala kvalifikovat do finálového večera, umístila se na 14. místě a obdržela celkově 45 bodů.\n"}
{"id": "1011759", "url": "https://cs.wikipedia.org/wiki?curid=1011759", "title": "Andělíčku, můj strážníčku", "text": "Andělíčku, můj strážníčku\n\nAndělíčku, můj strážníčku je tradiční katolická modlitba k andělu strážnému, kterou se zpravidla modlí děti před spaním. Má více variant, které se od sebe někdy liší jen nepatrně.\n\n"}
{"id": "1011773", "url": "https://cs.wikipedia.org/wiki?curid=1011773", "title": "Glasgow Grand Prix 2014", "text": "Glasgow Grand Prix 2014\n\nGlasgow Grand Prix 2014 byl lehkoatletický mítink, který se konal 11. a 12. 6. 2014 v Spojeném království městě Glasgow. Byl součástí série mítinků Diamantová liga.\n"}
{"id": "1011775", "url": "https://cs.wikipedia.org/wiki?curid=1011775", "title": "Juan Alderete", "text": "Juan Alderete\n\nJuan Alderete (* 5. září 1963 Los Angeles, Kalifornie) je americký baskytarista. Hudbě se věnoval již od dětství, nejprve poslouchal jazz. Na baskytaru začal hrát ve svých šestnácti letech. Od roku 1985 byl členem skupiny Racer X, která se o čtyři roky později rozpadla, ale roku 1999 byla opět obnovena. V letech 1989 až 1993 hrál s kapelou The Scream a později hrál s různými dalšími skupinami. V letech 2003 až 2012 byl členem skupiny The Mars Volta, se zpěvačkou Lisou Papineau řadu let tvoří duo Big Sir a od roku 2013 je členem skupiny Zavalaz. Rovněž hrál na několika sólových albech Omara Rodrígueze-Lópeze, vůdčí osobnosti skupiny The Mars Volta. Rovněž spolupracoval s velšským hudebníkem Johnem Calem na jeho singlu „Jumbo (In Tha Modern World)“. V roce 2017 se stal členem skupiny Marilyn Manson.\n\n"}
{"id": "1011779", "url": "https://cs.wikipedia.org/wiki?curid=1011779", "title": "Ray Mantilla", "text": "Ray Mantilla\n\nRay Mantilla (* 22. června 1934, New York) je americký jazzový bubeník. Svou kariéru zahájil v padesátých letech, kdy hrál převážně latin jazz a později působil jak jako studiový hudebník, tak absolvoval několik turné s různými hudebníky. V šedesátých letech se usadil v Portoriku, kde vedl vlastní skupinu. V roce 1970 stal u zrodu skupiny M'Boom, kterou vedl jazzový bubeník Max Roach a později byl členem skupiny Jazz Messengers bubeníka Arta Blakeyho. Během své kariéry spolupracoval s mnoha hudebníky, mezi které patří například Jack McDuff, Gato Barbieri, Cedar Walton nebo Mickey Tucker.\n"}
{"id": "1011780", "url": "https://cs.wikipedia.org/wiki?curid=1011780", "title": "Bob Northern", "text": "Bob Northern\n\nBob Northern (* 21. května 1934) je americký jazzový hráč na lesní roh. Narodil se v Severní Karolíně, ale vyrůstal v newyorském Bronxu. Hudbu studoval na Manhattan School of Music a během padesátých a šedesátých let se věnoval převážně práci studiového hudebníka. V sedmdesátých letech se věnoval studiu africké hudby a v Africe také vystupoval. Rovněž se věnoval pedagogické činnosti na několika universitách. Během své kariéry spolupracoval s mnoha hudebníky, mezi které patří například John Coltrane, Gil Evans, Charlie Haden, Milt Jackson, Thelonious Monk nebo Lalo Schifrin.\n\n"}
{"id": "1011781", "url": "https://cs.wikipedia.org/wiki?curid=1011781", "title": "Victor Gaskin", "text": "Victor Gaskin\n\nVictor Gaskin (23. listopadu 1934 − 14. července 2012) byl americký jazzový kontrabasista. Narodil se v New Yorku a zde také zahájil svou kariéru. Roku 1962 se přestěhoval do Los Angeles, kde pracoval jako studiový hudebník a také vystupoval s různými hudebníky. Byl dlouholetým členem tria klavíristy Billyho Taylora. Během své kariéry spolupracoval s mnoha dalšími hudebníky, mezi které patří například Cannonball Adderley, Wilton Felder, John Mayall a Herbie Hancock. Zemřel v roce 2012 ve věku 77 let.\n"}
{"id": "1011782", "url": "https://cs.wikipedia.org/wiki?curid=1011782", "title": "Barre Phillips", "text": "Barre Phillips\n\nBarre Phillips (* 27. října 1934) je americký jazzový kontrabasista. Narodil se v San Franciscu, kde také v roce 1960 zahájil svou profesionální kariéru. O dva roky později se přestěhoval do New Yorku. Později se usadil ve Francii, kde spolupracoval například se skupinou Gong (hrál na jejím albu \"Magick Brother\"). Vedle svých aktivit v jazzové hudbě se věnuje také improvizované hudbě. Během své kariéry spolupracoval s mnoha hudebníky, mezi které patří například Eric Dolphy, Lee Konitz nebo Archie Shepp.\n"}
{"id": "1011783", "url": "https://cs.wikipedia.org/wiki?curid=1011783", "title": "Finská pravoslavná církev", "text": "Finská pravoslavná církev\n\nFinská pravoslavná církev (finsky: \"Suomen ortodoksinen kirkko\") je autonomní církev, uznaná konstantinopolským patriarchátem a spadající pod jeho jurisdikci.\n\nSpolu s Evangelickou luteránskou církví ve Finsku, pravoslavná církev Finska má zvláštní postavení ve finských právních předpisech. Církev je považována za finský subjekt veřejné povahy. Vnější podobu církve upravují výnosy parlamentu, zatímco duchovní a doktrinální záležitosti jsou legislativně řízeny centrální synodou církve. Církev má na zdanění členů a korporací v jejich vlastnictví. Dříve patřila pod Ruskou pravoslavnou církvi, od roku 1923 patří pod Konstantinopolský patriarchát.\n\nFinská pravoslavná církev je rozdělena do tří diecézí (\"hiippakunta\"), a každá diecéze je rozdělena do farností (\"seurakunta\"). V současné době má církev 24 farností se 140 kněžími a více než 58 000 členů. Počet členů neustále roste již několik let. V církvi jsou také konventy a kláštery (monastýry).\n\nCentrálním zákonodárným orgánem církve je centrální synod který je tvořen:\n\n\nSídlo arcibiskupa Karélie a Celého Finska se nachází v Kuopiu. Arcibiskup je hlavou církve a diecéze. Ve správě diecéze ju pomáhá sufragánní biskup, známý jako biskup z Joensuu. Navzdory svému titulu, se sídlo biskupa nachází také v Kuopiu. Slovo \"Karélie\" s arcibiskupským titulem se týká pouze Finské Karélie.\n\nSoučasný arcibiskup Leo se narodil roku 1948. Před svým jmenování roku 2001 na arcibiskupa, byl od roku 1996 metropolitou Helsinek, a od roku 1980 metropolitou Oulu. Současným biskupem Joensuu je Arseni, který byl jmenován roku 2005.\n\nDiecéze Karélie má 22 000 věřících, v 11 farnostech. Počet kněžích v diecéze je asi 45, kostelů a kaplí 80. Diecéze také spravuje pravoslavné kláštery.\n\nVe Švédsku se nachází malá komunita věřících finské pravoslavní církve.\n\nV Kuopiu se nachází Muzeum pravoslavní církve ve Finsku.\n\nDiecéze má více než 28 000 věřících. Je rozdělena do osmi farností s 50 kněžími. Hlavním chrámem je katedrála Zesnutí Přesvaté Bohorodice (Uspěnský chrám) v Helsinkách. Charakteristikou diecéze je velký počet členů kteří sem emigrovali, v Helsinkách jsou kostele kde se slouží mše v různých jazycích, včetně ruštiny, angličtiny, řečtiny a rumunštiny.\n\nSoučasným biskupem je metropolita Ambrosius, který byl jmenován roku 1988.\n\nMalá diecéze v Oulu má jen pět farností, a největší je v Oulu. Nachází se zde malá komunita lidí mluvící skoltskou sámštinou. Nejdříve byli pravoslavnými křesťany v Laponsku, dnes žijí převážně ve farnosti Inari. Diecéze byla založena roku 1980 a má méně než 10 000 členů.\n\nOd roku 1997 je hlavou diecéze metropolita Panteleimon.\n\nKřesťanství ve Finsku se rozšiřovalo ve formě jak katolické (ze západu) i tak ve formě pravoslavné (z východu). Nacházel se zde politický a náboženský konflikt, a roku (1323) Nöteborským mírem byly stanoveny hranice, mezi Švédským královstvím a Novgorodskou republikou. Část Finska včetně Karélie byla zcela pravoslavná. Od západu jsem přišli také s protestanskou reformací luteráni. Na ostrovech Ladožského jezera byly postaveny kláštery (Valaamský klášter, Konevsky klášter, dnes na území Ruska), představující vliv misijního šíření pravoslaví.\n\nDíky nezávislosti Finska (1917), pravoslavná církev vyhlásila svou autokefalitu (nezávislost) v roce 1918. V roce 1923 byla uznaná Konstantinopolským patriarchátem a roku 1958 Moskevským patriarchátem.\n\nNachází se zde asi 3 000 věřících, kteří patří k Ruské pravoslavné církve (Moskevský patriarchát). Jsou rozděleny do dvou farností. Byly zde plány na zřízení samostatné ruské diecéze ve Finsku. Farnosti mají pět kostelů a kaplí.\n\nNa rozdíl od finské pravoslavní církve používají juliánský kalendář.\n\nPod moskevským patriarchátem:\n\nPod konstantinopolským patriarchátem:\n"}
{"id": "1011786", "url": "https://cs.wikipedia.org/wiki?curid=1011786", "title": "Helen Merrill", "text": "Helen Merrill\n\nHelen Merrill, rodným jménem Jelena Ana Milčetić (* 21. července 1930) je americká jazzová zpěvačka. Narodila se v New Yorku chorvatským emigrantům. Zpěvu se věnovala již od dětství a ve čtrnátcti začala zpívat v různých klubech; o dva roky později se hudbě začala věnovat profesionálně. Své první album, nazvané jednoduše \"Helen Merrill\", vydala v roce 1956 a podíleli se na něm například Quincy Jones, Jimmy Jones nebo Clifford Brown. Poslednímu jmenovanému zpěvačka v roce 1995 věnovala své album \"Brownie: Homage to Clifford Brown\". Jejím manželem byl jazzový saxofonista Aaron Sachs.\n"}
{"id": "1011788", "url": "https://cs.wikipedia.org/wiki?curid=1011788", "title": "Art Themen", "text": "Art Themen\n\nArt Themen, rodným jménem Arthur Edward George (* 26. listopadu 1939, Manchester, Velká Británie) je anglický jazzový saxofonista. Studoval medicínu na Cambridgeské universitě a později se paralelně věnoval jak hudbě, tak i ortopedii. Jazzové hudbě se začal věnovat již během studií. Mezi jeho vzory patřili například Dexter Gordon a John Coltrane. Během své kariéry spolupracoval s mnoha hudebníky, mezi které patří například Stan Tracey, Michael Garrick nebo Jack Bruce. Od roku 1996 vede svou vlastní skupinu.\n"}
{"id": "1011791", "url": "https://cs.wikipedia.org/wiki?curid=1011791", "title": "Crux 92", "text": "Crux 92\n\nCrux 92 je logická arkáda z roku 1992. Vytvořil ji český vývojář Marek Trefný a vydala slovenská společnost Ultrasoft. Hra je určena pro ZX Spectrum a byla vytvořena v programu OCP Editora a Assembler. Grafika pak vznikla s pomocí OCP Art Studio a Artist 2.\n\nDěj je zasazen do souhvězdí Crux. Zde má kosmická loď IKERI najít nová naleziště Filia, která je hlavním prvkem 23. století. Problém nastane, když loď potřebuje doplnit zásoby. Pro takové účely jsou na menších planeách postaveny stavby upravující atmosféru tak, aby byla podobná té na Zemi. Tyto stavby jsou obsluhovány roboty nízké inteligence, kteří jsou podřízeni hlavnímu robotu. Na jedné z planet se však hlavní robot vzbouřil a postavil si obrovský šedesáti patrový ochranný komplex. Aby IKERI mohla přistát na této planetě a doplnit zásoby, musí hlavní hrdina zničit hlavního robota a aktivovat destrukční systém na každém podlaží.\n\nKaždý level je jedním podlažím rozděleným na 14X10 čtverců. Hráč musí navést roboty, kteří ase pohybují v kruhu, na jednu z min. Toho může dosáhnout měněním dráhy pomocí červených pohyblivých objektů. Po zničení robotů hráč ještě musí aktivovat destrukční systém, aby mohl do dalšího levelu.\n\n"}
{"id": "1011795", "url": "https://cs.wikipedia.org/wiki?curid=1011795", "title": "Allen Toussaint", "text": "Allen Toussaint\n\nAllen Toussaint (14. ledna 1938, New Orleans – 9. listopadu 2015) byl americký zpěvák, klavírista, hudební producent a skladatel. Svou kariéru zahájil koncem padesátých let a své první album vydal již v roce 1958. Jeho písně hráli například hudebníci Lee Dorsey, Boz Scaggs, The Meters, Erny K Do, Labell, Betty Harris, Chris Kenner, Showmen, a další. On sám během své kariéry spolupracoval s mnoha hudebníky, jakými jsou například Eric Clapton, Dr. John nebo Glen Campbel. V roce 1998 byl uveden do Rock and Roll Hall of Fame a roku 2012 pak do Blues Hall of Fame.\n\n\n\n\n\n"}
{"id": "1011797", "url": "https://cs.wikipedia.org/wiki?curid=1011797", "title": "Stockport County FC", "text": "Stockport County FC\n\nStockport County FC (celým názvem: Stockport County Football Club) je anglický fotbalový klub, který sídlí ve městě Stockport v metropolitním hrabství Greater Manchester. Založen byl v roce 1883 pod názvem Heaton Norris Rovers FC. Od sezóny 2013/14 hraje v National League North (6. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Edgeley Park s kapacitou 10 852 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011801", "url": "https://cs.wikipedia.org/wiki?curid=1011801", "title": "Malcolm Cecil", "text": "Malcolm Cecil\n\nMalcolm Cecil (* 9. ledna 1937) je anglický hudebník a hudební producent. Narodil se do umělecké rodiny v Londýně. Svou kariéru zahájil v roce 1957 jako jeden ze zakládajících členů skupiny The Jazz Couriers; skupina se rozpadla roku 1959. V roce 1961 založil spolu s Alexisem Kornerem a Cyrilem Daviesem skupinu Blues Incorporated. Ze skupiny však brzy odešel. Později, když se přestěhoval do Spojených států, založil elektronické duo Tonto's Expanding Head Band, ve které s ním působil Robert Margouleff. Během své kariéry spolupracoval s mnoha dalšími hudebníky, mezi které patří například Dick Morrissey, Gil Scott-Heron, Stevie Wonder nebo Steve Hillage.\n"}
{"id": "1011802", "url": "https://cs.wikipedia.org/wiki?curid=1011802", "title": "Tamworth FC", "text": "Tamworth FC\n\nTamworth FC (celým názvem: Tamworth Football Club) je anglický fotbalový klub, který sídlí ve městě Tamworth v nemetropolitním hrabství Staffordshire. Založen byl v roce 1933. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu The Lamb Ground s kapacitou 4 565 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011803", "url": "https://cs.wikipedia.org/wiki?curid=1011803", "title": "Rotting Christ", "text": "Rotting Christ\n\nRotting Christ (v překladu \"hnijící Kristus\") je řecká metalová kapela, která byla založena roku 1987 ve městě Athény. Ve svých počátcích hrála grindcore, poté se přeorientovala na black metal a později přidala do své tvorby další vlivy. Sakis Tolis, Themis Tolis a Jim \"Mutilator\" Patsuris hráli společně od roku 1985 v kapele Black Church. Tu v roce 1987 přejmenovali na Rotting Christ.\n\nJejich prvotní dlouhohrající deska se jmenuje \"Thy Mighty Contract\" a byla vydána v roce 1993 francouzskou vydavatelskou firmou Osmose Productions. Další dlouhohrající album z roku 1994 \"Non Serviam\" už vyšlo pod řeckou firmou Unisound Records (dříve Decapitated Records) a třetí LP \"Triarchy of the Lost Lovers\" z roku 1996 se zrealizovalo ve spolupráci s Century Media.\n\nVe jedné verzi loga je nápis Rotting Christ stylizován písmeny, které vypadají jako kořeny. Písmeno T ve slově Christ má navíc podobu obráceného kříže. Druhá verze je ve stylu gotického písma.\n\n\n\n\n\n\n\n"}
{"id": "1011804", "url": "https://cs.wikipedia.org/wiki?curid=1011804", "title": "Džabal ad-Durúz", "text": "Džabal ad-Durúz\n\nDžabal ad-Durúz ( - Džabal ad-D(u)rúz - \"Drúzská hora\") nebo Džebel ed-Drúz (přepis podle místní arabské výslovnosti) je vyvýšené vulkanické pole na jihu Sýrie, blízko hranic s Jordánskem, přibližně 75 km na jih od Damašku. Pole je pojmenované podle svého nejvyššího vrcholu. Pole se skládá z přibližně 118 alkalických čedičových struskových kuželů a je severním pokračováním rozsáhlejšího pole \"Harrat aš-Šám\", rozkládajícího se na území Sýrie, Jordánska a Saúdské Arábie.\n\nJak již název napovídá, hory obývají hlavně příslušníci nábožensko-etnické komunity Drúzů. Vulkanická půda je poměrně úrodná a díky vysoké nadmořské výšce je zde dostatek srážek. Největším městem je Suvajda. Mezi lety 1921 a 1936 v oblasti existoval stejnojmenný autonomní stát.\n\n\n"}
{"id": "1011806", "url": "https://cs.wikipedia.org/wiki?curid=1011806", "title": "Doněck (Rostovská oblast)", "text": "Doněck (Rostovská oblast)\n\nDoněck (rusky \"\") je město v Rostovské oblasti ležící na řece Severní Doněc při hranici s Ukrajinou. V roce 2010 mělo město 50 tisíc obyvatel.\n\nMěsto bylo založeno roku 1681 donskými kozáky pod jménem Gundorovskaja na pravém břehu Severního Donce. V roce 1945 se Gundorovskaja stala dělnickou obcí a roku 1951 již pod jménem Gundorovka městem. V roce 1955 byla přejmenována na současný název Doněck.\n"}
{"id": "1011809", "url": "https://cs.wikipedia.org/wiki?curid=1011809", "title": "Ragged Glory", "text": "Ragged Glory\n\nRagged Glory je devatenácté studiové album kanadského rockového hudebníka Neila Younga, vydané v září roku 1990 u vydavatelství Reprise Records. Nahráno bylo za doprovodu skupiny Crazy Horse během dubna toho roku ve studiu Plywood Digital ve Woodside v Kalifornii. Producentem alba byl spolu s Youngem David Briggs. Časopis \"Rolling Stone\" album zařadil na 77. pozici v žebříčku sta nejlepších alb devadesátých let. V žebříčku Billboard 200 se album umístilo na 31. příčce.\n\n"}
{"id": "1011810", "url": "https://cs.wikipedia.org/wiki?curid=1011810", "title": "La Capelle (Aisne)", "text": "La Capelle (Aisne)\n\nLa Capelle je francouzská obec v departementu Aisne v regionu Hauts-de-France. V roce 2011 zde žilo 1 838 obyvatel. Je centrem kantonu La Capelle.\n\nBuironfosse, Clairfontaine, La Flamengrie, Froidestrées, Lerzy, Sommeron\n\n\"Počet obyvatel\" \n\n"}
{"id": "1011811", "url": "https://cs.wikipedia.org/wiki?curid=1011811", "title": "Karel Štapfer", "text": "Karel Štapfer\n\nKarel Štapfer (14. května 1863 Praha – 30. listopadu 1930 tamtéž), přezdívaný Štábera, byl český malíř, ilustrátor a scénograf. V mládí přispíval ilustracemi do časopisů (\"Zlatá Praha, Švanda dudák\" aj.) a do knih (např. \"Babička\" a pohádky Boženy Němcové), roku 1898 spolupracoval s Maroldem na panoramatu bitvy u Lipan. Na přelomu století přijal místo divadelního výtvarníka v Národním divadle; jako šéf výpravy dosáhl uměleckého vrcholu aranžováním velkolepých scén Shakespearových dramat pod vedením Jaroslava Kvapila. Vytvořil množství zdařilých replik historických předmětů, ale i loutek a dekorací pro loutkové divadlo. Měl smysl pro humor, který využíval jak ve svém díle (např. výzdoba hostince „U Nesmysla“ na průmyslové výstavě r. 1898), tak ve společnosti.\n\nNarodil se 14. května 1863 v Praze na Malé Straně v rodině knihaře. Studoval na pražské malířské akademii u Antonína Lhoty a pobýval rovněž krátce na stáži v Mnichově a Paříži. Pravděpodobně také docházel na přednášky profesora Kouly o architektuře.\n\nZpočátku se věnoval ilustracím, zejména pro časopisy \"Zlatá Praha a Švanda dudák\", ale i do knih (viz sekci Dílo). \nPřitahovala ho historická témata – zajímaly ho staré kroje, ornamenty a předměty ze středověku. Roku 1898 spolupracoval s Luďkem Maroldem na jeho panoramatu bitvy u Lipan; vytvořil v něm umělý terén, který vytváří iluzi, jakoby divák stál uprostřed bitevního pole. Rád tvořil repliky. V ateliéru měl množství předmětů, které na první pohled vypadaly jako starožitnosti, ale ve skutečnosti je vyrobil sám z lepenky nebo kůže. Když Vojtěch Hynais potřeboval pro jeden ze svých obrazů antickou kostěnou lyru, požádal Štapfera a ten mu zhotovil věrnou napodobeninu z lepenky. Měl rovněž velké znalosti z etnografie, které využil jako výtvarný spolupracovník Národopisné výstavy r. 1895.\n\nNa sklonku funkčního období ředitele Šuberta byl přijat do Národního divadla, kde po roce 1900 umělecky vynikl. Zprvu pracoval jako divadelní malíř, později jako vedoucí výpravy. Spolupracoval tam s Jaroslavem Kvapilem, Gustavem Schmoranzem a Karlem Kovařovicem. Stal se spolutvůrcem české realistické iluzivní scény. Pro jeho návrhy scén a kostýmů je typická malebnost, dekorativnost, ale také realističnost, podložená hlubokým studiem historických detailů. Zápasil přitom s omezeným rozpočtem, kdy musel využívat své bohaté fantazie a téměř „kouzelnického“ umění, aby upravil staré rekvizity a kulisy pro nová představení. Uměleckého vrcholu dosáhl při aranžování velkolepých scén Shakespearových her za režie Jaroslava Kvapila. V jiných případech mu naopak bylo vytýkáno, že se příliš zaměřuje na detaily na úkor celkové provázanosti. Přispěl k vytvoření moderní scénografie.\n\nVěnoval se také loutkovému divadlu. V letech 1909-10 se účastnil činnosti amatérského loutkového divadla v Čakovicích, pro které vytvářel loutky a pohrával si s možnostmi stínohry. Ve 20. letech také navrhl několik kompletů stolních loutkových divadel s loutkami a dekoracemi, která si získala oblibu v rodinách, školách i spolcích.\n\nPod vedením Karla Štapfera byly v letech 1910-1912 zhotoveny figuríny horníků a kašírky makety důlních chodeb v expozici hornictví v Technickém museu pro Království české (dnešní NTM), které od roku 1910 sídlilo ve Schwarzenberském paláci na Hradčanech. Zde byly v provozu prezentovány funkční celky v hornictví. V českých zemích, přes řadu zahraničních inspirací, se z muzeologického a scénografického pohledu jednalo o naprosto převratný koncept muzejní instalace. Tomuto konceptu, především funkční prezentaci tehdy nejmodernějších důlních strojů, ještě dnes mnohé podobné technické expozice zdaleka nestačí.\n\nV posledních letech své činnosti měl již méně práce – nové umělecké směry, které se v té době prosazovaly v Národním divadle, ho neoslovovaly a přímo se do nich nezapojoval, ale nebránil se jim a občas pomáhal mladším výtvarníkům s technickým provedením. Roku 1923 ho ranila mrtvice a odešel do důchodu. Zemřel 30. listopadu 1930 v Praze.\n\nSoučasníci ho znali jako vtipného společníka, autora řady výtvarných, slovních i praktických žertů. Roku 1898 originálně vyzdobil hostinec „U Nesmysla“ na výstavě architektury a inženýrství. Na Národopisné výstavě vytvořil několik karikatur známých osobností pro „muzeum rarit“; mezi jinými také zpodobnil jednoho znalce umění pomocí nafouklého hovězího měchýře s titulkem „Velehoušť posvátný“. Ve společnosti (přátelé ho přezdívali Štábera) bavil své okolí vymýšlením nejrůznějších žertů. Například o Jakubu Arbesovi bylo známé, že je krátkozraký, a když s někým mluvil, přitahoval si ho k sobě za knoflík u kabátu. Štapfer o tom věděl, a jednou také zavedl s Arbesem rozhovor. Arbes si ho podle svého zvyku přitáhl – a divil se, jak to, že řečník přesto zůstává na svém místě. (Štapfer si totiž připevnil knoflík na gumu.) Když jednou v Národním divadle s velkým úspěchem odehráli Beethovenovu operu \"Fidelio\" a obecenstvo tleskalo, vběhl Štapfer do zákulisí a vykřikl: „To je aplaus! Autor by měl jít děkovat!“ – „„Kde je?““ – „Na druhém balkóně!“. Jeden z divadelních funkcionářů ihned vyběhl pro autora – a teprve dodatečně si uvědomil, že ten už je 70 let po smrti.\n\nŠtapfer byl také nadšeným cyklistou. Když v roce 1883 vznikl Klub velocipedistů Praha, vstoupil do něj mezi prvními. Bavil se jízdou na vysokém kole i na jednokolce (monocyklu). Rád dělal, jako že neumí jezdit. Jakmile viděl ve vesnici hlouček lidí, začal dělat osmičky, volat „lidičky, pozor!“ a nakonec třeba spadl do příkopu. Když mu začali vytýkat, ať na kole nejezdí, když to neumí, tak klidně nasedl a normálně odjel. Jednou se mu ale jeho žert nevyplatil. Svou „nepovedenou“ jízdu ukončil úmyslným nárazem do vrat od stodoly, která však byla čerstvě natřena.\n\nŠtapferovou hlavní oblastí činnosti byla tvorba rekvizit a aranžování divadelních scén. Vyžíval se ve vytváření realistických kopií štítů, brnění, přileb, zrcadel a podobných předmětů. Viktor Oliva mu říkal „ten starý kouzelník“, jako projev uznání jeho velké zručnosti a tvůrčí fantazie. Tvořil ale i jen tak pro zábavu a radost; známé byly například jeho jemné pavučinky s pavoučkem, které kreslil svým přátelům na vnitřní stranu hodinových skel.\n\nPůvodních známých děl nevytvořil mnoho. Několika studiemi se účastnil výstav Umělecké besedy a Jednoty výtvarných umělců, jinak ale bylo těžiště jeho práce zprvu v ilustracích, později v divadelním umění.\n\nIlustroval mj. následující knihy:\n\nV letech 1927 a 1930 vyšla rovněž \"Sbírka knižních značek Karla Štapfra\", shromažďující jím vytvořená ex libris.\n\n"}
{"id": "1011813", "url": "https://cs.wikipedia.org/wiki?curid=1011813", "title": "Jan Kotouč", "text": "Jan Kotouč\n\nJan Kotouč (* 1987 v Praze) je český spisovatel žánrů military science fiction a space opera, magistr v oboru Komunikace a masmédia.\n\nSvoji literární dráhu začal na serveru Jediland.cz. Jeho první vydanou prací byla povídka \"Příliš blízké setkání\", která se v roce 2008 úspěšně umístila v Ceně Karla Čapka a vyšla ve sborníku \"Mlok 2008\". V ní se poprvé objevuje jeho universum ze vzdálené budoucnosti, sektor Hirano, ve kterém dochází k celé řadě konfliktů jak mezi lidmi navzájem, tak i mezi lidmi a mimozemskou civilizací.\n\nRoku 2012 získal jeho dvoudílný román \"Tristanská občanská válka\" cenu Kniha roku v anketě Aeronautilus a v tom samém roce obdržel od Evropské společnosti sci-fi a fantasy cenu Encouragement Award pro nadějné nováčky.\n\n\n\n\n\n"}
{"id": "1011815", "url": "https://cs.wikipedia.org/wiki?curid=1011815", "title": "Estonská apoštolská pravoslavná církev", "text": "Estonská apoštolská pravoslavná církev\n\nEstonská apoštolská pravoslavná církev (estonsky: Eesti Apostlik-Õigeusu Kirik) je autonomní církev, jejíž primas musí být uznán patriarchou Konstantinopole.\n\nV 10. a 12. století na jihovýchodě Estonska působili pravoslavní misionáři z Novgorodu a Pskovu. Na počátku 13. století se Estonsko podmanilo severním křížovým výpravám, a tak se dostalo pod kontrolu západního křesťanství. V průběhu 17. a 18. století mnozí Starověrci Ruska uprchli na území Estonska, aby zabránili liturgickým reformám zavedených patriarchou Nikonem Moskevským.\n\nV průběhu 18. a 19. století se stalo Estonsko součástí Ruského impéria. Roku 1850 se rozšířila fáma, že pravoslavná církev slíbila každému, kdo konvertuje k pravoslaví, kus pozemku v Rusku, kvůli čemuž konvertovalo asi 65 000 estonských rolníků. Během tohoto období v Estonsku vyrostlo několik pravoslavných kostelů. Později, když se fáma ukázala jako falešná zpráva, se velká část rolníků vrátila k Luteránské církvi.\n\nV pozdním 19. století byla zavedena vlna Rusifikace, která byla podporována ruskou hierarchií, ale místním estonským klérem ne. V tomto období byla postavena Katedrála Alexandra Něvského v Tallinnu a konvent Pühtitsa na východě Estonska.\n\nRoku 1918 bylo Estonsko prohlášeno za Estonskou republiku. Sovětské Rusko přijalo marxistiscko-leninskou ideologii, která byla pro zavedení celostátního ateismu. Patriarcha Sv. Tichon roku 1918 exkomunikoval sovětské vedení, což vedlo k období intenzivního pronásledování Ruské pravoslavné církve. Roku 1920 uznal patriarcha Sv. Tichon pravoslavnou církev v Estonsku jako autonomní v ekonomických, administrativních a vzdělávacích věcech. Udělil jí dočasnou autokefálii. Arcibiskup Alexander Paulus byl zvolen a vysvěcen jako Alexander – Metropolita Tallinnu a celého Estonska.\n\nV září 1922 Koncil Estonské apoštolské pravoslavné církve požádal patriarchu Konstantinopole Meletia IV. k přenosu řízení Estonské církve od Ruské pravoslavné církve k patriarchátu Konstantinopole a o objasnění kanonického statusu Estonské církve. Roku 1923 Konstantinopolský patriarchát vydal \"tomos\" (církevní edikt), který přenesl Estonskou apoštolskou pravoslavnou církev pod Konstantinopolskou jurisdikci a udělil jí autonomii, ne však plně autokefální.\n\nPřed rokem 1941 se k pravoslaví hlásila jedna pětina estonské populace – vetšinou Luteráni (od reformace na počátku 16. století, kdy byla země řízena Řádem německých rytířů). V této době měla církev 158 farností a 183 kněžích. Nacházel se zde Pskovsko-pečerský monastýr, dva konventy – v Narvě a Kuremäe, převorství v Tallinnu a seminář v Pečory.\n\nRoku 1940 bylo Estonsko obsazeno Sovětským svazem, jehož vláda usilovala o rozpuštění všech církví. Mezi léty 1942 a 1944 byla autonomie pod Konstantinopolí dočasně oživena. Roku 1945 zástupce Moskevského patriarchátu odmítl členy Estonského pravoslavného synodu, který zůstal v Estonsku a založil novou organizaci – Diecézní radu. Pravoslavní věřící v okupovaném Estonsku byli podřízeni v rámci diecéze Ruské pravoslavné církve.\n\nTěsně před druhou Sovětskou okupací roku 1944 a rozpuštěním Estonského synodu (primas církve) odešel metropolita Aleksander do exilu, a to spolu s 21 duchovními a asi 8 000 pravoslavnými věřícími. V exilu pokračovala pravoslavná církev v Estonsku (se synodou ve Švédsku) ve své činnosti v souladu s kanonickými stanovami, až do roku 1991, kdy byla obnovena Estonská nezávislost. Metropolita Aleksander před svou smrtí roku 1953 založil svou komunitu jako exarchát pod Konstantinopolí. Většina ostatních biskupů a duchovenstva, kteří zůstali pozadu, byli deportováni na Sibiř. Roku 1958 byl v exilu založen nový synod a církev byla organizována ze Švédska.\n\nRoku 1978 ekumenický patriarcha, na naléhání Moskevského patriarchátu, prohlásil listinu (\"tomos\") církve, udělenou roku 1923, za neplatnou. Až do rozpadu Sovětského svazu přestala církev existovat. Poté v Estonsku začaly vznikat spory mezi těmi, kteří chtěli patřit pod Moskevský patriarchát a těmi, kteří tvrdili, že Moskevský patriarchát nemá v Estonsku žádné pravomoci. Spor se často konal podle etnických rysů, jelikož mnozí Rusové emigrovali do Estonska během Sovětské okupace. Zdlouhavá jednání mezi oběma patriarcháty dohodu nepřinesla.\n\nRoku 1933 byl synod Pravoslavné církve Estonska v exilu znovu zaregistrován jako právní nástupce autonomní Pravoslavné církve v Estonsku. Ekumenický patriarcha Bartoloměj I. 20. února 1996 formálně znovu aktivoval tomos udělený EPC roku 1923, čímž patriarcha obnovil svou podřízenost Ekumenickému patriarchátu. Proti tomu protestoval patriarcha Alexij II., narozený v Estonsku, protože považoval Estonskou církev za součást svého území.\n\nV této obtížné situaci Estonská apoštolská pravoslavná církev získala pomoc a podporu od Finské pravoslavné církve – zejména od arcibiskupa Johannese (Rinne) z arcidiecéze Karélie a celého Finska a pomocného biskupa Ambrosiuse (Risto Jääskeläinen) z Joensuu. Ekumenický patriarcha rozhodl, že arcibiskup Johannes, biskup Ambrosius a kněz Heikki Huttunen z Espooa mají být nápomocni při rekonstrukci čerstvě obnovené církve. Arcibiskup Johannes dočasně působil jako zástupce metropolity (1996–1999) Estonské autonomní církve.\n\nPo rozdělení směrů vznikla dohoda, že místní organizace si mohou vybrat pod jakou jurisdikci chtějí patřit. Pravoslavné komunity v Estonsku, což představuje 30 procent z celkového počtu obyvatel, zůstávají rozdělené, přičemž většina věřících (převážně etničtí Rusové) zůstávají pod Moskvou.\n\nOd roku 1999 je hlavou církve Metropolita Stephanos z Tallinnu, který byl dříve pomocným biskupem Ekumenické Patriarchální metropole ve Francii.\n\n"}
{"id": "1011817", "url": "https://cs.wikipedia.org/wiki?curid=1011817", "title": "Worcester City FC", "text": "Worcester City FC\n\nWorcester City FC (celým názvem: Worcester City Football Club) je anglický fotbalový klub, který sídlí ve městě Worcester v nemetropolitním hrabství Worcestershire. Založen byl v roce 1902. Od sezóny 2017/18 hraje v Midland Football League Premier Division (9. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Victoria Ground (patřící Bromsgrove Sporting FC) s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1011818", "url": "https://cs.wikipedia.org/wiki?curid=1011818", "title": "Svatyně Kumano Hongú", "text": "Svatyně Kumano Hongú\n\nSvatyně Kumano Hongú ( 熊野本宮大社, \"Kumano Hongú Taiša\") je šintoistická svatyně na území města Tanabe v prefektuře Wakajama v Japonsku. Dříve byla také známá pod názvem Kumano Nimasu Džindža (熊野坐神社). Ve svatyni jsou uctívána božstva svatyní \"Kumano Hajatama Taiša\" a \"Kumano Nači Taiša\" společně s vlastním božstvem \"Kumano Sanšo Gongen\". Svatyně se poprvé objevila v historických záznamech v roce 856. Stála na břehu řeky Kumano od doby svého založení až do roku 1889, kdy byla poškozena při povodni. Při následné rekonstrukci v roce 1891 byla přesunuta na své dnešní místo. \n\nV červenci 2004 byla svatyně spolu s dalšími památkami na poloostrově Kii zapsána na Seznam světového dědictví UNESCO pod názvem \"Posvátná místa a poutní stezky v pohoří Kii\". \n\n"}
{"id": "1011821", "url": "https://cs.wikipedia.org/wiki?curid=1011821", "title": "Basingstoke Town FC", "text": "Basingstoke Town FC\n\nBasingstoke Town FC (celým názvem: Basingstoke Town Football Club) je anglický fotbalový klub, který sídlí ve městě Basingstoke v nemetropolitním hrabství Hampshire. Založen byl v roce 1896. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu The Camrose s kapacitou 6 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011823", "url": "https://cs.wikipedia.org/wiki?curid=1011823", "title": "Supercopa Argentina", "text": "Supercopa Argentina\n\nSupercopa Argentina neboli \"argentinský fotbalový superpohár\" je fotbalová soutěž v Argentině pořádaná Argentinskou fotbalovou asociací (AFA). Jedná se o zápas mezi vítězem nejvyšší ligy Primera División a vítězem poháru Copa Argentina. První ročník se uskutečnil v roce 2012.\n\nPozn.: vítěz označen tučně\n\n\n"}
{"id": "1011825", "url": "https://cs.wikipedia.org/wiki?curid=1011825", "title": "Jihlavsko-sázavská brázda", "text": "Jihlavsko-sázavská brázda\n\nJihlavsko-sázavská brázda je geomorfologický podcelek Hornosázavské pahorkatiny rozkládající se na území okresu Jihlava. Nachází se v jižní části Hornosázavské pahorkatiny. Zaujímá rozlohu 243 km² v průměrné nadmořské výšce 500,5 m n. m. Tvoří ji ruly a migmatity. Nejnižší místo se nachází v korytě řeky Sázavy v nadmořské výšce 420 metrů. Podloží tvoří moldanubikum (pararula a migmatit), neogén (štěrk) a kvartér (spraš a sprašová hlína). Nejvýraznější ohraničení se nachází na západní straně, je zvýrazněno zlomem. Dno je mírně zvlněné a vyplňuje jej holorovina a pediplén. Neogenní usazeniny jsou pozůstatkem mělkého průtočného jezera. Jádro tvoří sníženina Dobronínská pánev.\n\n\n\n"}
{"id": "1011827", "url": "https://cs.wikipedia.org/wiki?curid=1011827", "title": "Seznam zápasů švýcarské fotbalové reprezentace na ME", "text": "Seznam zápasů švýcarské fotbalové reprezentace na ME\n\nŠvýcarská fotbalová reprezentace byla celkem 4x na mistrovstvích Evropy ve fotbale a to v letech 1996, 2004, 2008, 2016.\n\n"}
{"id": "1011828", "url": "https://cs.wikipedia.org/wiki?curid=1011828", "title": "Bath City FC", "text": "Bath City FC\n\nBath City FC (celým názvem: Bath City Football Club) je anglický fotbalový klub, který sídlí ve městě Bath v nemetropolitním hrabství Somerset. Založen byl v roce 1889 pod názvem Bath AFC. Od sezóny 2012/13 hraje v National League South (6. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Twerton Park s kapacitou 8 840 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011829", "url": "https://cs.wikipedia.org/wiki?curid=1011829", "title": "Bishop's Stortford FC", "text": "Bishop's Stortford FC\n\nBishop's Stortford FC (celým názvem: Bishop's Stortford Football Club) je anglický fotbalový klub, který sídlí ve městě Bishop's Stortford v nemetropolitním hrabství Hertfordshire. Založen byl v roce 1874. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Woodside Park s kapacitou 4 525 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011830", "url": "https://cs.wikipedia.org/wiki?curid=1011830", "title": "Boreham Wood FC", "text": "Boreham Wood FC\n\nBoreham Wood FC (celým názvem: Boreham Wood Football Club) je anglický fotbalový klub, který sídlí ve městě Borehamwood v nemetropolitním hrabství Hertfordshire. Založen byl v roce 1948. Od sezóny 2015/16 hraje v National League (5. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Meadow Park s kapacitou 4 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011831", "url": "https://cs.wikipedia.org/wiki?curid=1011831", "title": "Jihlavská kotlina", "text": "Jihlavská kotlina\n\nJihlavská kotlina je geomorfologický okrsek tvořící součást Jihlavsko-sázavské brázdy, v jejíž jihozápadní části leží. Jde o kotlinu s plochým reliéfem, která vznikla tektonickou činností. Je tvořena kordieritickými rulami a dvojslídnými žulami. Leží na ní centrum města Jihlavy. Protínají ji řeky Jihlava a Jihlávka. Zalesnění je nepatrné.\n"}
{"id": "1011832", "url": "https://cs.wikipedia.org/wiki?curid=1011832", "title": "Seznam zápasů turecké fotbalové reprezentace na ME", "text": "Seznam zápasů turecké fotbalové reprezentace na ME\n\nTurecká fotbalová reprezentace byla celkem 4x na mistrovstvích Evropy ve fotbale a to v letech 1996, 2000, 2008, 2016.\n\n"}
{"id": "1011833", "url": "https://cs.wikipedia.org/wiki?curid=1011833", "title": "Emma Bejanyan", "text": "Emma Bejanyan\n\nEmma Bejanyan, též známá jako Emmy, (arménsky \"Էմմա Բեջանյան\"; * 12. dubna 1984 Jerevan, Arménská SSR, SSSR, dnes Arménie) je arménská popová zpěvačka, která reprezentovala Arménii na 56. Eurovision Song Contest v roce 2011 s písní „\"Boom Boom\"”.\n\nBěhem své kariéry získala mnoho hudebních ocenění v mezinárodních hudebních soutěžích a festivalech v Arménii, na Kypru, v Rusku, Sýrii, Německu, na Ukrajině, v Lotyšsku, Estonsku, Gruzii a v České republice.\n\nDodnes vydala 3 alba, 20 videoklipů, více než 60 skladeb a hostila několik populárních televizních pořadů. Je považována za jednu z nejpopulárnějších a nejvlivnějších zpěvaček Arménie a bývá označována \"Princeznou popu\" či \"Ikonou arménského popu\".\n\nNarodila se 12. dubna 1984 v hlavním městě Arménie — Jerevanu. Matka Naděžda Sargsyan je zpěvačka a hudební producentka a otec David Bejanyan byl sochař a jazzový pianista.\n\nStudovala na jazzové fakultě na Státní konzervatoři v Jerevanu. V roce 1993 nahrála svou první píseň „\"Hajastan\"” (Arménie) a v roce 1994 získala svou první cenu pro nejlepší zpěvačku v soutěži \"Asup Song Competition\" s písní „\"Song Funny Rain\"”. Ve stejném roce se stala členkou hudební skupiny \"Hajer\", ve které zpívala až do roku 2000.\n\nPo odchodu z kapely začala pracovat na své sólové kariéře. V roce 2006 vydala své debutové album a rok později své druhé album \"Emmy\".\n\nV únoru 2010 se zúčastnila arménského národního kola pro Eurovision Song Contest 2010 s písní „\"Hey (Let Me Hear You Say)\"”, kterou nahrála s Mihranem Kirakosyanem. Duo obsadilo druhé místo.\n\nO rok později byla vnitřně vybírána veřejnoprávním vysílatelem pro Eurovision Song Contest 2011, která se konala v Düsseldorfu, Německu. Soutěžní písně, které v národním kole zazněly, byly vybrány bez dohledu veřejnosti. V národním kole byly představeny 4 skladby: „\"Ayo\"”, „\"Hi\"”, „\"Goodbye\"” a „\"Boom Boom\"”, ze kterých získala nejvyšší počet hlasů od porotců a diváků píseň „\"Boom Boom\"”.\n\nArménie vystoupila v 1. semifinále dne 10. května, ve kterém se umístila na 12. místě a nepostoupila do finále. Tímto se stala prvním reprezentantem Arménie, který neprošel do finále soutěže.\n\nV červnu 2013 vydala svůj nový singl „\"Tsiatsan / Qez gta\"“. V roce 2014 byla porotcem v arménské verzi 3. sezóny pěvecké soutěže X Factor.\n"}
