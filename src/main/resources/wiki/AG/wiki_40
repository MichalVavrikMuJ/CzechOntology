{"id": "1039950", "url": "https://cs.wikipedia.org/wiki?curid=1039950", "title": "Bombardino", "text": "Bombardino\n\nBombardino je teplý nápoj oblíbený v Itálii během zimní sezóny, zvláště v horských střediscích. Vznikl v horské oblasti Livigna.\n\nBombardino tvoří z jedné poloviny alkoholický nápoj Advocaat nebo velmi podobný vaječný likér a z jedné poloviny brandy a servíruje se se šlehačkovou čepičkou. Existuje několik variant tohoto nápoje: s kávou (\"calimero\"), rumem (\"pirata\") nebo whisky (\"scozzese\"). Variantu \"calimero\" tvoří z jedné části brandy, z druhé části Vov (likér na vaječné bázi) a z třetí části espresso.\n\nBombardino je horký alkoholický nápoj, patřící do skupiny míchaných nápojů na bázi kávy. (Velmi přeneseně lze hledat vzdálenou podobnost s irskou kávou)\n\nVznikl v roce 1972 v Italském Livignu, v provincii Sondrio na lyžařské chatě Mottolino. Jeho skutečným autorem byl pan Aldo Del Bó, tehdejší ředitel lyžařských vleků ve středisku Mottolino a prvním, kdo jej, na jeho požadavek, připravil a servíroval zákazníkům, byl vedoucí provozu lyžařské chaty Baita Mottolino, barista Erich Ciapponi (tehdy 23 let).\n\n  Opravdové původní Bombardino, jak již jej dnes málokterý lyžař zná, je nápoj založený na kávě espresso s přidáním tzv. zabaione (také zabaglione - italský vaječný likér s obsahem alkoholu 17,8%, od 2015 chráněn jako regionální produkt regionu Piemonte ), konkrétně byl tehdy použit Vov a později i Zabov  (tradiční italské značky vaječných likérů). Po našlehání a ohřátí likéru párou je přidána horká káva a brandy a okamžitě pokryto velkou vrstvou šlehačky, aby se zabránilo odpařování alkoholu z teplého nápoje. Šlehačka je nakonec ozdobena špetkou sypaného kakaa. Obsah alkoholu je ve výsledku okolo 30%. Je však na barmanovi, jak silný nápoj namíchá dle množství přidané brandy. V Itálii se do míchaných kávových nápojů alkohol neodměřuje, barman, resp. barista jej přidává z lahve přiměřeně, dle svého uvážení a chuti zákazníka. Poměr ingrediencí je přibližně: 2/3 tvoří káva a vaječný likér v poměru 1:3 a zbývající 1/3 brandy. Podávat by se měl výhradně v nahřátých čirých, průhledných skleněných pohárech. Nutno dodat, že pravé Bombardino je sice tmavě žluté, ale ne křiklavě světle žluté, jak jej známe z lahví s polotovarem. Díky obsahu kávy i dobré brandy je zbarveno lehce do zlatava, po zamíchání do hněda, což však doplňuje výrazně tmavě žlutá sytá barva Vov, nebo Zabov oproti běžným našim vaječným likérům v barvě žluté spíše směřující do bílé. Bombardino bývá při podávání ve vrstvách, kdy káva tvoří tmavý pruh mezi temně žlutým základem a bílou šlehačkou, ale ani podávání již promíchaného nápoje není závadou. Někteří baristé nahřívají párou směs kávy a likéru a poté přidávají jen brandy. Pro zahuštění nápoje, používají výrobci směsí a i v některých barech, kukuřičný škrob, nebo pudinkový prášek na jeho bázi, neboť originální receptura neumožňuje výrobu tak hustého, až krémovitého nápoje, jaký někteří konzumenti upřednostňují na základě pocitu hustší = poctivější.\n\nPrvními konzumenty Bombardina byli lyžařští instruktoři na sjezdovkách Mottolina, pro které jej autor nechal v roce 1972 namíchat. Ti se jím zahřívali v desetiminutové přestávce mezi kurzy. Dle vyprávění pana Ciapponi, neměl nápoj, v té době, ještě své jméno a objednával se pod prostým názvem Vov caldo (horký Vov). Na jednom bujarém večírku lyžařských instruktorů, v chatě Mottolino, prý kdosi (již si nepamatuje kdo) prohlásil, že horký Vov je prostě bomba (bombarďák) –„Bombardino“ a odtud vzešel název, který známe dodnes. Spojení s italským názvem zbraně z 15-století (moždíř – bombarda), případně s historickým hudebním nástrojem bombarda se tak zdá v souvislostech spíše nepravděpodobné, nebo slangově přenesené.\n\nNápoj se rychle stal hitem a šířil se, jako lavina, nejprve do ostatních barů v Livignu, které tehdy nebylo ještě příliš velkým lyžařským střediskem, ale v roce 1972 se zde konal sraz ředitelů a majitelů Italských lyžařských škol, což se zřejmě stalo důvodem velmi rychlého rozšíření nejprve do Italských Alp, ale dále i do Francie, Rakouska a nakonec snad do celého lyžařského světa. Zajímavostí je, že do sousedícího Švýcarska (Davosu), se kterým je Livigno propojeno v zimě pouze tunelem, se dostala jakási nealkoholická podoba nápoje, podávaná pod názvem Schneeball (sněhová koule).\n\nObliba nápoje rostla tak, že se z něj stal fenomén alpského lyžování a jeho popíjení u barů na alpských sjezdovkách lyžařským rituálem. Toto přineslo v první řadě i několik variací původního Bombardina, kdy se přimíchávají různé destiláty na místo původní brandy:\n\nPirata  - Brandy je nahrazena Rumem (karibským, nikoli naším bramborovým likérem)\n\nScozzese – Brandy je nahrazena Whiskey\n\nNěkdy se přimíchává dokonce italská doména Grappa (vínovice). Zde název není nikterak ustálen. Někdy slýcháváme v barech také název Bandito… Zda je to ono? Kdo ví?\n\n  Z důvodu rychlého stoupání alkoholu, z horkého nápoje, do hlav lyžařů, vznikla i méně alkoholizovaná verze:\n\nCalimero, - chybí přidaný destilát a skládá se pouze z kávy a vaječného likéru, se šlehačkou a kakaem. Káva by zde měla být dvojitá, aby doplnila chybějící objem nápoje.\n\nPro zjemnění nápoje a úsporu likéru se často přidává smetana, která však je běžnou součástí vaječného likéru zabaione.\n\n Rozmach Bombardina, jako domény alpských sjezdovek, a masová poptávka přináší, také jakousi industrializaci Bombardina, nesporně spojenou s přílivem masy lyžařů, ale i „brigádnického“ sezónního personálu z východního bloku koncem devadesátých let a především po roce 2000. Mnoho producentů alkoholických nápojů reagovalo na obrovskou poptávku namícháním směsi s názvem Bombardino přímo do lahví (liší se principiálně od vaječného likéru zabaione přídavkem škrobu, který po zahřátí nápoj zahušťuje, případně obsahem kávového extraktu), kdy ty levnější (často a ve velkém balení) nemají s původním nápojem mnoho společného. Masová poptávka a sezónní personál v barech, odneslo profesionální baristy míchající Bombardino z jednotlivých ingrediencí a přineslo velké ohřívané zásobníky s permanentními míchadly, naplněné průmyslovým žlutým polotovarem, který se napustí do kelímku a doplní šlehačkou, jako na běžícím pásu. Bohužel jednorázové modré papírové kelímky, s logem M -Mottolino, jsou již běžné i v místě zrodu legendy. Většina milovníků tohoto nápoje a dokonce i mnoho brigádnických „barmanů se zkušenostmi z Itálie“, tedy již dnes prakticky neví, že skutečné Bombardino je míchaný nápoj na bázi kávy, který je produktem baristy a nepochází z lahve v supermarketu. Kávu pak lidé spojují pouze s variací Calimero, kde má naopak chybět brandy a tedy větší síla alkoholu. Projdete li desítky receptů na českém Internetu ( vč. receptu Itala známého z TV), kávu tam již nenajdete a její přítomnost v nápoji tak již dokazuje snad jen původní reklamní plakát z dob začátků nápoje v Livignu. (viz odkaz na článek s obrázkem pod obrázkem výše)\n"}
{"id": "1039952", "url": "https://cs.wikipedia.org/wiki?curid=1039952", "title": "Karneval v Riu", "text": "Karneval v Riu\n\nKarneval v Riu je světoznámý festival v brazilském Riu de Janeiru, při němž městem chodí velké průvody extravagantě oděných tanečníků a tanečnic pohybujících se v rytmu samby. Akce se koná každý rok na přelomu února a března a navštíví ji denně okolo dvou milionů lidí.\n\nPrvní zmínky o karnevalu lze datovat do roku 1723 , slavnost byla do Brazílie zavlečena patrně jako obdoba evropských pohanských slavností konce období před půstem. Až do počátků 20. století dostávala velký prostor evropská kultura, takže se během festivalu hodně hrál a tančil valčík, polka či mazurka. Postupem času převládla tradiční brazilská samba. Každoroční pořádání festivalu přerušila druhá světová válka. K obnovení každoročního pořádání festivalu došlo v roce 1947. \n\nS karnevalovými akcemi se lze v době konání festivalu setkat po celém městě. Nejdůležitější část festivalu se ale odehrává na místě zvaném Sambodrom. V roce 1984 byl postaven podle návrhu brazilského architekta Oscara Niemeyera. Úsek určený pro karneval měří 700 metrů a pojme 90.000 návštěvníků.\nAkce se koná vždy od pátku do středy, přehlídka vítězů tanečních soutěží se pak jako vyvrcholení odehrává v sobotu po konci karnevalu. Termín je pohyblivý, řídí se tím, že poslední den karnevalu vždy připadá na Popeleční středu, což obvykle bývá na konci února nebo na začátku března.\n\nPodobné karnevaly probíhají v mnoha dalších brazilských městech, mezi ty nejslavnější patří karnevaly ve městech Salvador, Recife a Olinda. Další festivaly se pořádají i v ostatních zemích Jižní a Střední Ameriky.\n"}
{"id": "1039957", "url": "https://cs.wikipedia.org/wiki?curid=1039957", "title": "Nešika", "text": "Nešika\n\nNešika (v anglickém originále Awkward) je americký komediální seriál, vytvořený Lauren Lungerich pro televizní stanici MTV. Seriál sleduje příběh dospívající Jenny Hamilton (Ashley Rickards z Palos Verdes v Kalifornie. Její život se začíná měnit po jedné trapné nehodě, o které si všichni myslí, že to byl pokus o sebevraždu.\n\nSeriál měl premiéru 19. července 2011 na stanici MTV. Druhá série byla objednána 24. srpna 2011 a svojí premiéru měla 28. června 2012. \"Nešika\" oficiálně získal třetí sezonu s objednávkou na 20 epizod 25. července 2012 a první epizoda byla vysílána 16. dubna 2013. 26. června 2013 byla oznámeno, že tvůrce seriálu Lauren Lungerich show opouští. Zbytek seriál se začal vysílat 22. října 2013. Seriál získal čtvrtou sérii 5. srpna 2013 a měl premiéru 15. dubna 2014 s novými tvůrci Chrisem Alberghinim a Mikem Chesslerem. 8. října 2014 byla objednána pátá a poslední série. Poslední díly seriálu byl odvysílán 24. května 2016.\n\nSociální odpadlík Jenna Hamilton má nehodu, která vypadá jako pokus o sebevraždu. Tím se začíná její život měnit a začíná přijímat své neštěstí. Díky svému veřejnému blogu, na kterém řeší trable s chlapci, se stává populárnější mezi svými vrstevníky.\n"}
{"id": "1039958", "url": "https://cs.wikipedia.org/wiki?curid=1039958", "title": "Cervikometrie", "text": "Cervikometrie\n\nCervikometrie je lékařské vyšetření, které absolvuje nastávající matka. Toto ultrazvukové vyšetření děložního čípku se obvykle provádí mezi 20. až 24. týdnem těhotenství. Jejím cílem je posoudit délku děložního čípku, která by měla být něco mezi třemi až pěti centimetry. Ženě se při vyšetření zavede do vagíny sonda a je nutné, aby v tu chvíli byl prázdný močový měchýř.\n\nCervikometrie v podstatě zjišťuje, s jakou pravděpodobností je žena vystavena hrozbě předčasného porodu. Prostřednictvím cervikometrie lze také rozpoznat interval mezi vyvoláním a porodem. Samotné vyšetření trvá přes dvacet minut a výsledky má lékař k dispozici ihned. V případě, že se čípek zkracuje, existuje vážné riziko předčasného porodu a v takové chvíli je nutné nasadit účinnou léčbu, která předčasnému porodu zabrání.\n\nLékaři obecně uvádí čtyři hlavní příčiny, které ženě mohou způsobit předčasný porod. Je jím předčasný nástup děložní činnosti, předčasný odtok plodové vody, vážné onemocněních matky či plodu, fetální stres. Všechny tyto vyjmenované příčiny předčasného porodu jsou stejně závažné a bohužel ne všem se dá účinně předcházet.\n\nZkušený lékař je schopen již na začátku těhotenství rozpoznat, jestli danou pacientku může v budoucím těhotenství ohrožovat předčasný porod. Lze to zjistit pomocí více metod, ale cervikometrie patří k nejspolehlivějším. Byť je nutné konstatovat, že i ostatní metody vykazují vysokou pravděpodobnost odhalení potenciálního předčasného porodu.\n\nCervikometrie v každém případě představuje prakticky bezbolestné vyšetření, na které se není zapotřebí nijak speciálně připravovat. Jak však bylo zmíněno již na začátku, je nutné mít v takovou chvíli vyprázdněný močový měchýř. Samotná sonda měří asi třicet centimetrů, ale lékař ji do ženské vagíny zavádí jen částečně. Žádné bolesti či nepříjemných pocitů se tedy není třeba obávat.\n\nCervikometrie je hrazena pojišťovnami a u většiny lékařů by za něj ženy neměly platit žádný poplatek.\n\n"}
{"id": "1039959", "url": "https://cs.wikipedia.org/wiki?curid=1039959", "title": "Taras Bulba", "text": "Taras Bulba\n\nTaras Bulba je historická novela Nikolaje Vasiljeviče Gogola. Poprvé vyšla v jeho sbírce \"Mirgorod\" v roce 1835. Námět čerpá z kozáckých dějin 16. – 17. století. Vypráví příběh starého kozáka Tarase Bulby a jeho dvou synů Andrije a Ostapa. Tarasovi synové studují na akademii v Kyjevě a vracejí se domů. Všichni tři se vydávají na cestu k Záporožské Siči v současnosti lokalizované na Ukrajině, kde se připojí k dalším kozákům a bojovníkům jedoucím do války proti polské šlechtě.\n\nTaras Bulba je Gogolova nejdelší novela. Práce je charakteristická tím, že povahy postav nejsou zveličené nebo groteskní, jako bylo obvyklé v Gogolových pozdějších dílech. Tento příběh lze chápat v kontextu hnutí romantického nacionalismu v literatuře, které se vyvinulo ze spojení historických národních témat a romantických ideálů. S tímto dílem úzce souvisí pojem \"ruské duše\". Příběh je bohatý na dobrodružné a bojové scény. Celkově vyznívá spíše tragicky, má však i prvky Gogolova charakteristického humoru. Novela je prodchnutá kozáckým vlastenectvím a nacionalismem, oslavuje však i Rusko. Bývá kritizována pro svůj antisemitský podtext, protože se vysmívá ukrajinským Židům a schvaluje jejich pronásledování kozáky. Také Poláci jsou v novele vylíčeni dosti negativně, v duchu dobových ruských a kozáckých předsudků, což se ale může zdát pochopitelné vzhledem k častým výpadům Poláků do ruských zemí.\n\nDva synové Tarase Bulby, Ostap a Andrij, se vrací domů z kyjevského semináře. Ostap má pravého nebojácného kozáckého ducha, Andrij má více romantické rysy. Během svého pobytu v Kyjevě se zamiloval do mladé polské šlechtičny, dcery významného šlechtice v Dubně, ale po několika setkáních Polka odchází domů spolu se svou rodinou.\nJako kozák se Taras Bulba vydal na cestu, aby dal svým synům příležitost zapojit se do bojů, protože kozák není mužem a nežení se, dokud nebojoval. Taras spolu se syny dorazili do tábora kozáků – slavné Záporožské Siče, která je velmi živým místem plným kozácké družnosti. Taras chce přimět kozáky k boji proti Polákům a snaží se nahradit atamana, protože ten se zdráhá porušit mír uzavřený s Poláky a s ostatními nepřáteli kozáků, aby tím vytvořil příležitost k boji.\n\nMá štěstí, dostane příležitost bojovat s Poláky, kteří vládli na větší části západní Ukrajiny až po Dněpr. Poláci utlačovali pravoslavné věřící podle svých katolických představ a podle k tomu využívají pomoc Židů. Taras se postará o vyhnání židovských obchodníků ze Siče, což má být odplata za spolupráci s Poláky a vyzvědačství. Poté se kozáci vydali na výpravu na polské území. Nakonec dorazili k Dubnu, které obléhali. Obklopeni kozáky a bez možnosti dodávek začali obyvatelé města umírat hlady.\n\nJedné noci tatarská žena přišla k Andrijovi a probudila ho. Její tvář se mu zdála známá a vzpomněl si, že sloužila polské dívce, do které byl zamilovaný během studií v Kyjevě. Dozvěděl se od ní, že všichni ve městě hladoví. Doprovodila ho ke skrytému tajnému tunelu začínajícímu v nedalekém močále a směřujícímu do kláštera uvnitř obleženého města. Andrij sebral bochníky chleba pro hladovějící dívku a její matku. Byl zděšen tím, co viděl, a v opojení láskou k nádherné Polce opustil své kořeny a rodinu.\n\nMezitím několik rot polských vojáků vniklo do obléhaného města, přičemž zajali nebo pozabíjeli regiment kozáků, kteří byli příliš opilí na to, aby je zadrželi. Taras se dozvěděl o synově zradě kozáctva od žida Jankela, kterého zachránil na začátku příběhu před pogromem v Záporožské Siči. Během jedné z bitev uviděl Andrije na koni, oblečeného v polské uniformě vycházet z hradu. Spolu se svými muži se mu ho podařilo odlákat do lesa, Taras mu přikázal slézt z koně a zabil ho jako zrádce. Taras a Ostap pokračovali v boji, ale Ostap byl obklíčen Poláky, Taras se ho pokusil osvobodit, ale byl odražen polskou přesilou. Nevěděl, jestli byl Ostap zajat nebo padl.\nPo zmizení syna Taras upadl na mysli a nic ho netěšilo. Když se dozvěděl že byl Ostap zajat spolu s dalšími kozáky a je v rukou Poláků, Taras opět nabyl vyrovnanosti. Žid Jankel souhlasil s tím, že ho vezme do Varšavy, kde je Ostap uvězněn, a ukryl Tarase ve voze s cihlami. Tam mezi židy Jankel oblékl Tarase jako bohatého židovského obchodníka a pokusil se ho dostat do vězení za Ostapem. Téměř uspěli, ale jeden ze strážců rozpoznal v Tarasovi kozáka, ačkoliv ho přesvědčovali o opaku. Neuvěřil jim a nepustil je dál a jen když mu zaplatili 100 zlatých dukátů dovolil jim odejít, jinak by je prozradil. Stihl jim však říci, že na další den bude poprava zajatých kozáků.\nRáno se šel Taras podívat na popravu. Kozáky popravovali na hlavním náměstí a před smrtí je krutě mučili. Během mučení Ostap, jako pravý kozák, nevydal ani hlásku, i když byl lámán kolem, pouze když už cítil svůj konec, zavolal: \"slyšíš mě otče?\", na což Taras odpověděl \"slyším\". Jankel stojící vedle něj se lekl, protože náměstí hned začalo být prohledáváno, avšak Taras zmizel.\nZtratil oba syny, vrátil se domů, kde našel staré kozácké přátele mrtvé. Mladí kozáci zůstali nezlomeni a šli do války znovu. Taras toužil pomstít smrt Ostapa, ale nový ataman chtěl uzavřít mír s Poláky, s čímž Taras nesmiřitelně nesouhlasil a varoval před polskou věrolomností. Když se mu nepodařilo mír odvrátit, odešel i spolu s částí kozáků, mstil se za Ostapa a pokračoval v bojích nezávisle. Když byl mír uzavřen, stalo se, jak Taras předpověděl. Poláci zradili kozáky a zabili mnoho z nich. Taras a jeho muži pokračovali v boji a vpadli do Polska. Nakonec však byl se svým oddílem obklíčen v ruinách pevnosti na Dněstru. Tarasovi Bulbovi se nakonec podařilo se skupinou věrných uniknout z obklíčení, ale při útěku mu vypadla dýmka. Poté, co ji začal hledat, jej však Poláci chytili.\nPoláci Tarase přibili na strom zasažený bleskem a podpálili ho. Jako pravý kozák zvolal Taras na své muže, aby pokračovali v boji. Navzdory porážce a kruté smrti se nepřátelům nepodařilo přemoci jeho ruskou duši.\nNa konci příběhu kozáci překračují řeku Dněstr, která připomíná velké činy Tarase a jeho nezlomitelného kozáckého ducha.\n\n"}
{"id": "1039963", "url": "https://cs.wikipedia.org/wiki?curid=1039963", "title": "Ernst Daniel August Bartels", "text": "Ernst Daniel August Bartels\n\nErnst Daniel August Bartels (28. prosince 1778, Brunšvik – 4. června 1838, Berlín) byl německý lékař a vysokoškolský profesor. V letech 1816–1817 působil jako rektor na vratislavské Leopoldině.\n\nNarodil se roku 1778 v Brunšviku, kde prožil své dětství a mládí. Na místní vysoké škole \"Collegium Carolinum\" také vystudoval Lékařství. Doktorský stupeň vzdělání získal roku 1801 na Jenské univerzitě a habilitaci o dva roky později na Helmstedtské univerzitě. Po studiích získal místo na Helmstedtské klinice. Roku 1805 odešel do Erlanků, kde se stal profesorem medicíny a porodnictví. O pět let později se přestěhoval do Marburgu.\n\nOd roku 1811 působí jako profesor na univerzitě ve Vratislavi. V letech 1816–1817 byl rektorem této univerzity. Roku 1821 se vrátil do Marburgu a nastoupil na místo ředitele tamní kliniky.\n\nOd roku 1828 byl ředitelem berlínské kliniky Charité a členem vědecké rady místní Univerzity Fridricha Viléma. Zemřel v Berlíně roku 1838.\n\n"}
{"id": "1039968", "url": "https://cs.wikipedia.org/wiki?curid=1039968", "title": "Miroslav Liďák", "text": "Miroslav Liďák\n\nMiroslav Liďák (28. června 1934 Trojanovice pod Radhoštěm – 1. prosince 1983 Praha) byl český kreslíř a karikaturista, známý rovněž pod pseudonymem „Haďák“.\nPublikoval hlavně v Dikobrazu, Reportéru, Literárních novinách, Literárních listech a Mladém světě.\nZnámé jsou především jeho karikatury z roku 1968, z nichž některé zlidověly („Zprava dobrý, zleva tanky“).\nByl členem skupiny Polylegran.\n\nLiďák studoval gymnázium v Novém Jičíně, přešel na výtvarnou školu ve Zlíně (později se škola stěhuje do Uherského Hradiště).\nOd roku 1957 pracoval jako výtvarný redaktor časopisu ABC.\nV roce 1959 byl jedním ze zakládajících redaktorů časopisu Mladý svět.\n\nLiďák a spisovatel Pavel Hanuš (1928–1991) – autor námětů – tvořili dvojici, která publikovala pod pseudonymem „Haďák“.\nJejich spolupráce trvala od 1957 do 1963, pak Liďák publikoval sám, ale k pseudonymu Haďák se občas vracel.\nLiďák většinou kreslil čínským štětcem na velké formáty. Vzorem mu byli Josef Čapek, Josef Lada, František Bidlo.\n\nV roce 1962 musel Liďák z Mladého světa odejít.\nOd té doby nebyl nikdy zaměstnán a pracoval externě.\nV době, kdy nemohl publikovat karikatury, si sháněl obživu grafikou na zakázku a prací pro film.\n\nV roce 1964 stál před soudem za kresbu státního znaku ČSSR, v níž lva nahradil dvouocasým Švejkem.\nLiďák byl odsouzen na 1 rok vězení. Odvolací soud změnil rozsudek na podmíněný. V roce 1968 byl rozsudek zrušen.\n\nV červnu 1979 omdlel ve svém ateliéru, několik měsíců poté strávil v nemocnici.\nByl mu přiznán invalidní důchod.\nMiroslav Liďák zemřel ve věku nedožitých padesáti let na zánět plic.\n\n\n\n"}
{"id": "1039969", "url": "https://cs.wikipedia.org/wiki?curid=1039969", "title": "Spolkový život Němců v českých zemích a v Československu", "text": "Spolkový život Němců v českých zemích a v Československu\n\nSpolkový život Němců umožnila v českých zemích, ostatně jako i dalším národnostem Rakouska-Uherska, zejména prosincová ústava z roku 1867, v níž císař František Josef I. uzákonil občanské právo „shromažďovat se a tvořit spolky“. V českých zemích se tak rozvinula mezi zdejším německým obyvatelstvem široká základna německých spolků. Ve spolcích mohli sdílet a prohlubovat své společné zájmy s ostatními německými obyvateli obcí a měst zemí Koruny české a později i mezi německým obyvatelstvem na území Československa. 80. léta 19. století vedla u Němců i u Čechů ke vzniku masových nacionálních spolků, jejichž heslem bylo „udržení a rozšíření národní državy“.\nVe spolcích se jednotliví občané setkávali za účelem společných zájmů a cílů. Proto také plnily spolky významnou roli při prosazování zájmů jednotlivých skupin obyvatelstva, rozšiřování jejich myšlenek a názorů. Některé spolky měly zcela charitativní ráz nebo plnily funkci ryze zábavnou či vzdělávací. Ačkoliv spolky byly dobrovolné a zakládat je mohly všechny sociální vrstvy, přeci jen v nich hrála roli příslušnost k etniku a vedení spolku příslušelo většinou někomu z obecní či městské elity - právníkům, učitelům a profesorům, majitelům průmyslových nebo zemědělských podniků, velkostatkářům nebo na malé vesnici mlynářům, farářům a velkým sedlákům.\n\nNejprve se Němci sdružovali na úrovni profesní a to do cechů, spolků tovaryšů apod. Od 30. let 19. století se objevovaly spolky náboženské, dobročinné nebo živnostenské a průmyslové, u kterých ale nehrála etnická příslušnost žádnou roli. Jednalo se totiž o prestižní záležitost svobodného obyvatelstva. Politika se rozebírala spíše po kavárnách a hostincích u stolů „štamgastů”, příslušníků městské nebo obecní inteligence, obchodníků a jiných významných představitelů, kteří kritizovali převážně Metternichův absolutismus a další palčivé otázky, které sebou tehdejší politická situace přinášela. S revolučním rokem 1848 se postupně rozpoutávala v českých zemích národnostní třenice mezi německým a českým etnikem a vznikala tak dvě oddělená národní společenstva. Německé prostředí, které bylo nesporně vyspělejší, nechtělo v žádném případě přistoupit na jakoukoliv debatu o samostatnosti českého národa, který svým razantním vývojem Němce v jejich dosavadním postavení ohrožoval. V této době začínaly vznikat první spolky českých Němců s politickým podtextem.\n\nFrantišek Josef I. zrušil na konci roku 1851 ústavu vyhlášenou na jaře 1849, která ve skutečnosti nikdy nebyla uvedena v platnost a tím došlo k nastolení nové absolutistické vlády samotného císaře a jeho nejbližších spolupracovníků. Jeho pravou rukou se stal ministr vnitra Alexander Bach. Bach zavedl po celé monarchii přísnou cenzuru a posílil policejní aparát. Všechny politické spolky, politická shromáždění, noviny a časopisy s protichůdnou politikou byly zakázány. Teprve až doba konstituční monarchie a zejména období po uzákonění práva „shromažďovat se a tvořit spolky“ nabídly prostor pro zakládání spolků. Po celé monarchii nastal doslova boom všemožných společenských aktivit. Zakládání spolků, které se ze začátku odvíjelo především ve městech, se rozmáhalo i na venkově. V době národnostního pření vznikaly přirozeně spolky české a německé. Němci se snažili rozvíjet svou národní identitu, setkávat se s ostatními příslušníky německého etnika a rozvíjet společné zájmy. Zrovna tak vznikaly obdobně na české straně spolky, které svým typem odpovídaly sdružením německým.\n\n\nSpolečensky respektované a uznávané hasičské spolky (Feuermännervereine) patřily k těm nejrozšířenějším. Dobrovolní hasiči (Freiwillige Feuerwehr - FF) posilovali zejména ve vsích, kde jiný spolek neexistoval, místní kulturu. Dalšími spolky se širokou členskou základnou byly turnerské tělocvičné spolky podle vzoru Friedricha Ludwiga Jahna (Deutscher Turnverein, založený roku 1861 v Praze a v Brně a o tři roky později v Opavě). Od nich se pak odvíjely spolky bruslařské, turistické, cyklistické, veslařské a jiné. Kasino hrálo mezi všemi spolky určitý prim. Jednalo se o prominentní spolek německých liberálních elit se svojí základnou v Praze.\n\nOd 80. let 19. století vznikaly v německém i českém táboře spolky nacionální. Zejména v národnostně smíšených oblastech se jednalo o tzv. obranářské spolky (Schutzvereine), které měly hájit především nacionální zájmy. Češi se počali formovat v moderní národ a zejména mladá německá generace reagovala na český hospodářský, sociální i kulturní růst vstupem do národnostních (völkisch) spolků. V této době vznikaly organizace vyloženě masového charakteru. Na podporu německého národního školství na jazykové hranici vznikl ve Vídni v roce 1880 Deutscher Schulverein, kterému na české straně odpovídala Ústřední Matice školská. Obě organizace se zasloužily o osvětu a financování škol, přesto se ale jednalo o spolky nacionální a národnostně mezi sebou soupeřily. Deutscher Schulverein se velmi rychle rozrůstal o další a další místní skupiny (Ortsgruppen). V roce 1908 měl již 1 344 skupin se 130 tisíci členy a právě v Čechách měl nejpočetnější zastoupení (50 % z celkového počtu členů). Tělovýchovné spolky Turnvereiny vedli sice představitelé místní elity, ale členská základna pocházela hlavně z nižších společenských vrstev – kvalifikovaní dělníci, studenti a živnostníci. Vedení spolku se snažilo vzdělávat své turnery společenskými a kulturními pořady či nepřeberným množstvím přednášek. Právě v turnerském hnutí se od poloviny 80. let projevoval radikální nacionalismus snad nejvíce a v některých tyto antisemitské tendence nakonec našly živnou půdu v prosazování árijských zákonů.\n\nHlavní náplní hospodářsko-obranných spolků („wirtschaftliche Schutzvereine“) byla starost o německý majetek a půdu, své soukmenovce v pohraničních oblastech hospodářsky či finančně podporovaly a pomáhaly jim při zprostředkování pracovních míst. Mimo to pořádaly kulturní akce a přebíraly i některé charitativní činnosti. Prvním hospodářsko-obranným spolkem byl \"Böhmerwaldbund\" (Pošumavský spolek), jež vznikl v roce 1884 v jižních Čechách. Nejvýznamnějším a největším obranným spolkem byl Bund der Deutschen in Böhmen (Svaz Němců v Čechách 1884), který měl na počátku 20. století 60 tisíc členů a v roce 1914 se počet jeho členů zdvojnásobil (Svaz Němců v severozápadních Čechách, v západních Čechách, východních Čechách či na Chebsku), na Moravě národně obrannou funkci přebíraly - Bund der Deutschen Nordmährens (1886) a Bund der Deutschen Südmährens (1899), ve Slezsku Nordmarka (1893)). Těmto spolkům konkurovaly organizace dělnické - například sociálně demokratická organizace (Verein der deutschen Arbeiter) a také postupně slábnoucí liberální strany a spolky.\n\nRozpad monarchie a vyhlášení československého státu neměly na oslabení spolkového života sudetských Němců zásadní vliv a po dvaceti letech fungování nového státu naopak aktivity německého obyvatelstva posílily. Spolky se ale musely novým podmínkám ve státě přizpůsobit a rozšiřovaly se i na Slovensko a Podkarpatskou Rus (1922 Deutscher Kulturverband, Deutscher Turnverein). Většina spolků byla novým státním zřízením donucena přerušit vazby na své rakouské a německé centrály a následně je zřídit v Československu. Mladá členská základna tak stále více opouštěla prorakouskou orientaci a obracela se nápadně k politickému směru Německa.\n\nV roce 1919 Deutscher Kulturverband převzal 346 místních skupin bývalého německého školního spolku (Deutscher Schulverein) a během dvou let vzrostla jeho členská základna téměř čtyřnásobně. V roce 1921 disponoval při stavu téměř 200 tisíc členů vlastními devatenácti základními a osmdesáti pěti mateřskými školami. Ve 20. letech patřil Deutscher Kulturverband k nejmasovějším a finančně nejzabezpečenějším německým spolkům v Československu. Obdobná situace nastala i u turnerů v Čechách, na Moravě i ve Slezsku. V srpnu 1919 vznikla organizace Deutscher Turnverband (DTV). Ta měla počátkem 20. let 823 skupin a 109 000 členů. V masových tělovýchovných spolcích nastal poněkud odlišný fenomén. Při kolektivním cvičení docházelo k setření sociálních rozdílů - na cvičišti vedle sebe stáli „zednický pomocník, obchodník, řemeslník, úředník či dělník”. Bylo tedy nasnadě, že právě mezi turnery vyrůstali „přední funkcionáři pozdější Henleinovy Sudetendeutsche Heimatsfront” (Sudetoněmecká vlastenecká fronta).\n\nBund der Deutschen s jeho regionálními organizacemi ale ve dvacátých letech svoji centrální organizaci v Československu nevybudoval. Teprve Henleinova Sudetendeutsche Heimatsfront (SHF) a stoupající preference Hitlera v roce 1933 podpořily centralizaci regionálních svazů. V letech 1933 až 1937 měla na masové organizace podstatný vliv Sudetoněmecká\nstrana. Politickým principům této strany se dokonce podvolil v roce 1937 i celkem liberální Deutscher Kulturverband. Přestože preference Sudetendeutsche Partei (SdP - Sudetoněmecká strana) rostly a úměrně tomu klesala popularita masových obranných spolků, disponovaly centralizované spolky stále širokou členskou základnou. BdD v letech 1937-1938 organizoval 10 %–12 % německého obyvatelstva českých zemí, což dohromady s členskou základnou dvou dalších nejvýznamnějších nacionálních „obranných“ svazů Deutscher Kulturverband a Deutscher Turnverband činilo 34 %–43 % obyvatelstva. Činnost sudetských německých spolků byla ukončena v roce 1939 na základě rozhodnutí o rušení organizací v Sudetech z 22. října 1938. Majetek spolků byl převeden na NSDAP, která převzala i úkoly někdejších německých spolků a organizací. Jediným povoleným spolkem zůstal Svaz dobrovolných hasičů.\n\nZakládání německých spolků přineslo i poptávku po odborné literatuře. Publikační činnost byla financována v podstatě z členských poplatků, což znamená, že každý spolek si financoval a vydával vlastní časopis. Rakouská tiskařství a nakladatelství jako třeba Gerold, Hölder, Manz, Hartleben, Pichler’s Witwe, L. W. Seidel, Lehmann & Wentzel, Gerlach & Schenk nevydávala jen knihy, ale také periodika a odborné časopisy. Nakladatelství se pro potřeby spolků odborně specializovala:\n\n\nFrommeho kalendáře obsahovaly mimo klasického ročního přehledu a odborných informací také všeobecné informace, jako třeba genealogii císařské rodiny, rozpis ročních a týdenních trhů, rozpis cen fiakrů a koňských povozů, poštovní a telegrafní tarify, ceny kolků, ale i termíny z loterijních tažení, pohřební poplatky atd. Frommes vydával své kalendáře v německém, maďarském, polském, italském a francouzském jazyce. Kalendáře obsahovaly odborné články, pokyny, inzeráty, nové právní úpravy atd., jehož součástí byl i zápisník s předtištěnými kolonkami. \n\n\n\n\n"}
{"id": "1039971", "url": "https://cs.wikipedia.org/wiki?curid=1039971", "title": "Caffè corretto", "text": "Caffè corretto\n\nCaffè corretto je teplý italský nápoj, který se skládá z porce espressa s malou dávkou alkoholického nápoje, což obvykle bývá grappa, někdy sambuca nebo brandy. Mimo Itálii se tomuto nápoji někdy říká také \"espresso corretto\". Objednávka zní \"un caffè corretto alla grappa,\" \"[…] corretto alla sambuca\" nebo \"[…] corretto al cognac\" v závislosti na použitém alkoholickém nápoji.\n\nVětšina italských barmanů připravuje caffè corretto jednoduše přidáním vybraného alkoholu do espressa, někdy je však alkoholický nápoj servírovaný ve skle vedle kávy, což zákazníkovi umožní přidat takové množství alkoholu, které mu vyhovuje. \n\nVe Španělsku existuje podobný nápoj zvaný carajillo, ve Švédsku, Norsku a Dánsku je to \"kaffekask\", \"karsk\" a \"kaffepunch\".\n"}
{"id": "1039975", "url": "https://cs.wikipedia.org/wiki?curid=1039975", "title": "Křížová cesta v Bukovanech (okres Hodonín)", "text": "Křížová cesta v Bukovanech (okres Hodonín)\n\nKřížová cesta v Bukovanech, okres Hodonín je soubor 14 netradičních betonových artefaktů, vybudovaných v letech 1999–2009. Jejich autorem je sochař a výtvarník Lubomír Jarcovják ze Šarov u Zlína.\n\nBývalý starosta obce Bukovany, Zdeněk Slováček, oslovil v roce 1999 výtvarníka Lubomíra Jarcovjáka s nápadem vytvořit v okolí obce umělecké dílo se sakrální tematikou. Nakonec se dohodli, že to bude rozsáhlejší dílo s hlubším významem, křížová cesta, zpracovaná netradičním způsobem a umístěná ve volné krajině.\nMístem určení se stal svažitý pozemek, obklopený lesy a poli s výhledem do krajiny, na rozhraní katastrů tří obcí – Bukovan, Ostrovánku a Nechvalína v okrese Hodonín. Podle návrhu výtvarníka a za organizační, finanční i osobní podpory Zdeňka Slováčka a dalších přátel z umělecké i mimoumělecké oblasti vznikaly, po dobu 10 let, jednotlivé objekty, symbolizující 14 zastavení křížové cesty Ježíše Krista.\n\nJako základní materiál pro jednotlivé artefakty jednoduchých, geometrických tvarů byl vybrán beton. Doplňkové materiály, které výtvarník použil tvoří dřevo, železo, sklo nebo umělá pryskyřice. Základní betonové části byly odlity z betonu do bednění z hrubých fošen, čímž získaly charakteristický vzhled neopracovaného materiálu. Maximální výška artefaktů je 3,4 m, vzdálenost mezi nimi je 22 m. Z hlediska duchovního a filozofického je u Křížové cesty v Bukovanech kladen důraz na vyjádření dvou zásadních témat \"zatracení\" a \"milosti\". Zasazením do volné krajiny získalo dílo, kromě uměleckého a morálního, i obecně lidský význam. Slavnostní žehnání Křížové cesty v obci Bukovany se konalo 6. června 2010.\n\nSoubor fotografií Křížové cesty pořídilo Studio Toast (fotografové: Libor Stavjaník, Dušan Tománek). Fotografie jsou součástí publikace Lubomíra Jarcovjáka: Bukovany – Křížová cesta, vydané v roce 2011. Texty do publikace přispěli, kromě autora, Tomáš Ježek, Václav Mílek, Ludvík Ševeček, Ivan Neumann a Zdeněk Slováček, básněmi Ivan Martin Jirous a Pavel Petr.\n\n\n"}
{"id": "1039979", "url": "https://cs.wikipedia.org/wiki?curid=1039979", "title": "Filmografie Johna Calea", "text": "Filmografie Johna Calea\n\nFilmografie Johna Calea sestává z filmů, na nichž se podílel tento velšský hudebník a skladatel. Přestože je jeho hlavním oborem hudba (k mnoha filmům složil originální hudební doprovod), v několika filmech se představil také jako herec. V různých experimentálních filmech se začal objevovat již v šedesátých letech (šlo převážně o filmy Andyho Warhola, ale i jiných režisérů). Mimo několika neznámých a nikdy nepromítaných filmů Warhol s Calem natočil celkem osm . V roce 1987 dostal lekce herectví od F. Murraye Abrahama a následně hrál roli postavy jménem Hubbley v krátkém filmu '. Později hrál v několika dalších filmech a seriálech. Jako skladatel tvořil hudbu převážně pro francouzská filmová dramata. Rovněž účinkoval v řadě různých dokumentárních filmů či televizních pořadů. V několika filmech byly také použity jeho písně (například \"Sid a Nancy\" a \"Sejmi eso\"). Cale se také na jednom experimentálním snímku, nazvaném ', podílel jako režisér. Jde však pouze o krátkometrážní film, v němž jsou vidět jen blikající světla policejního vozu.\n\nV roce 2005 složil hudbu k filmu ' režiséra C. S. Leigha. Dvojice spolu dále pracovala ještě na filmu ', který měl pojednávat o Andym Warholovi a jeho uměleckém ateliéru a zakončen měl být atentátem, který na něj spáchala feministická spisovatelka Valerie Solanasová. Později spolu dvojice pracovala na scénáři. Cale chtěl, aby ve filmu hráli velcí hollywoodští herci, jako například Johnny Depp (měl hrát Calea), Uma Thurman a Reese Witherspoon (jako Nico a Edie Sedgwick). Projekt však právě kvůli tomu nebyl dokončen.\n\nToto je seznam filmů, ke kterým John Cale složil originální hudbu (nikoliv písně). Některé z nich vyšly na albu jako soundtrack, většina však nikoliv. Rovněž složil hudbu k dalším snímkům, kde nakonec jeho hudba použita nebyla. Jde například o film \"Žárlivost\" režiséra Philippa Garrela z roku 2013. Spolu s Joem Boydem pracoval na hudbě ke sci-fi filmu \" (1971), avšak podle Boydových slov byli producenti krátkou ukázkou zděšeni, na rozdíl od dvojice, která si myslela, že je perfektní, a hudba ve filmu nakonec použita nebyla.\nBěhem svého života John Cale rovněž vystupoval v řadě dokumentárních filmů, kde mluvil o svých hudebních i nehudebních spolupracovnících (například Nico, Ivan Král nebo Andy Warhol), vzorech (Brian Wilson) a dalších tématech. Několik dokumentů bylo natočeno přímo o Caleovi. Rovněž jsou zde zařazeny oficiálně vydané záznamy koncertů.\nJohn Cale vystupoval také v různých televizních pořadech. Často například propagoval své nové nahrávky a hrál zde písně, někdy s ním byl veden pouze rozhovor (například \").\n\n"}
{"id": "1039985", "url": "https://cs.wikipedia.org/wiki?curid=1039985", "title": "Kostel Nanebevzetí Panny Marie (Liběšice)", "text": "Kostel Nanebevzetí Panny Marie (Liběšice)\n\nKostel Nanebevzetí Panny Marie v Liběšicích u Litoměřic je empírovou sakrální stavbou se starší renesanční věží. Nachází se 12 km od Litoměřic. Na ohradní zdi kostela a v jeho blízkém okolí je mnoho vzácných soch, o jejichž záchranu a obnovu probíhá na začátku 21. století velké úsilí. Je chráněn jako kulturní památka České republiky.\n\nPůvodní kostel zde stával již v roce 1352. Za husitských dob se v něm sloužily bohoslužby pod obojí způsobou. V období reformace se stal kostelem luteránským. Od roku 1622 je opět kostelem katolickým. Renesanční věž byla postavena v letech 1589-1591. Roku 1638 kostel vyhořel a na počátku 19. století byl až na renesanční věž zbourán. V dnešní empírové podobě z roku 1813 jej stavěli Josef Gaube za vedení ing. Davida Diallera, kteří oba pocházeli z Litoměřic.\n\nKostel je jednolodní stavba s odsazeným polygonálním presbytářem, severní sakristií, hranolovou západní věží s barokní bání. Kamenný portál věže je renesanční, půlkruhově sklenutý. Má bosované ostění a dva znaky v supraportě. Okna jsou hrotitá. V lodi i presbytáři je plochý strop. Po obou stranách jsou boční empory na segmentovaných arkádách, které jsou podklenuty plackami.\n\nHlavní oltář se nachází na východní stěně presbytáře. Jedná se o malovanou oltářní architekturu z doby výstavby kostela jejímž autorem je snad F. Kučera z Litoměřic. Nad touto malovanou architekturou je zavěšen obdélný titulární barokní obraz \"Nanebevzetí Panny Marie\" z doby po roce 1680 od Jana Jiřího Heinsche. Po stranách se nachází dvě barokní zlacené sochy sv. Petra a Pavla pocházející z 18. století. Bílozlatý tabernákl barokních tvarů s dvěma sochami andělů byl získán roku 1910 z Dolních Rakous z Großrußbach. Po stranách triumfálního oblouku se nacházejí dva boční oltáře. Na severním boční oltáři je obraz sv. Barbory signovaný J. Birnbaum \"inv.\" 1844, na jižním boční oltáři je zlacená barokní socha \"Piety\" ze 17. století. Pod severní emporou uprostřed u dalšího boční oltáře jsou menší zlacené barokní sochy sv. Jana Nepomuckého a sv. Prokopa z 18. století. Na bočních stěnách presbytáře vlevo jsou dva obdélné barokní obrazy sv. Vavřince a Floriána od J.J. Heinsche, které vznikly po roce 1680. Vedle nich je obraz sv. Josefa v rámu s rokajovým nástavcem pocházejícím z poloviny 18. století. Vpravo jsou dva obdélné barokní obrazy z 18. století s motivy světců s vysokou zvěří: obraz snad sv. Prokopa s laní a sv. Huberta s jelenem. Mezi nimi je umístěn menší obraz sv. Aloise v bohatě řezaném rámu členitých tvarů s rokajovými řezbami pocházející z období po polovině 18. století. Pod ním se nachází ve zlaceném rokokovém rámu z 18. století obraz \"Spasitele\", který je prostějškovým obrazem \"Madony\" po západní kruchtou. Na západní straně je umístěn obraz sv. Anny, který byl získaný roku 1858 z Rychnova. V kostele stávala jednoduchá dřevěná kazatelna, která byla odstraněna v důsledku liturgické reformy II. vatikánského koncilu v 70. letech 20. století. Varhany jsou s malými rokajovým křídly. Přestavbou prošly roku 1816. Křtitelnice z počátku 17. století je cínová, pozdně renesanční s kónickou polygonální nádrží na vysoké členité noze. Je bohatě plastická s reliféry cherubů. Po roce 2012, po úmrtí dosavadního duchovního správce Prof. M. Zedníčka, jemuž byl v roce 2013 na jižní stěně umístěn kenotaf, došlo z aktivity obce k výmalbě kostela a v některých případech i k odlišnému umístění zařízení, které bylo též doplněno o další prvky.\n\nDo renezanční věže z 16. století byl v roce 2015 zavěšen ocelový zvon Mária, který byl ulit v roce 1920 ve vítkovických železárnách pro kostel sv. Jiří v Dobré. Doberská farnost darovala zvon, který byl nahrazen zvonem novým bronzovým. Zvon má spodní průměr 107,5 cm, délka srdce 101 cm, elektrický pohon z šedesátých let 20. století. Zdoben je dvoulinkou mezi nimi je označení \"EW XIII. No. 218\".\n\nNa jižním schodišti kostela je umístěna barokní brána s kamenným rámem a letopočtem 1691. U západního schodiště stojí na pilířích sochy Panny Marie a archanděla Gabriela ze 17. století. Vlevo na zídce stojí rokoková socha sv. Aloise z poloviny 18. století. Vpravo je socha sv. Vavřince s letopočtem 1669. Dále směrem k jižní bráně jsou pozdně barokní sochy sv. Donáta a sv. Leonarda pocházející z roku 1762. Bývalý hřbitov kolem kostela je vyvýšen a je přístupný po dvou schodištích.\n\n\n\n"}
{"id": "1039986", "url": "https://cs.wikipedia.org/wiki?curid=1039986", "title": "Sean Hayes", "text": "Sean Hayes\n\nSean Patrick Hayes (* 26. června 1970 Glen Ellyn, Illinois, USA) je americký převážně televizní herec, bavič, hudebník a producent, známý zejména jako Jack McFarland z komediálního seriálu \"Will a Grace\" (1998–2006).\n\nPrvní filmovou roli získal v nezávislém romantické komedii z prostředí gayů \"Billy’s Hollywood Screen Kiss\" (1998). Poté následoval úspěch v postavě afektovaného gaye Jacka McFarlanda v sitcomu televize NBC \"Will a Grace\", který se vysílal až do roku 2006. Za tuto roli získal Hayes cenu Emmy za rok 2000 a řadu dalších ocenění či nominací. V roce 2007 se objevil po boku Jacka Nicholsona a Morgana Freemana ve filmu \"Než si pro nás přijde\". V letech 2013 a 2014 vystupoval v titulní úloze seriálu NBC \"Sean Saves the World\".\n\nI s ohledem na jeho herecké začátky nepřekvapilo, když v březnu 2010 v rozhovoru pro časopis \"The Advocate\" veřejně potvrdil vlastní homosexuální orientaci. Po osmiletém vztahu s partnerem Scottem Icenoglem uzavřel v listopadu 2014 manželský svazek.\n\n"}
{"id": "1039990", "url": "https://cs.wikipedia.org/wiki?curid=1039990", "title": "Riley ve velkém světě", "text": "Riley ve velkém světě\n\nRiley ve velkém světě (v anglickém originále Girl Meets World) je americký sitcom, který je uváděn na dětské stanici Disney Channel. Za seriálem stojí Michael Jacobs a April Kelly a produkovaný je společností It's a Laugh Productions.\n\nPremiéra seriálu proběhla v USA 27. června 2014 na stanici Disney Channel.\n\n"}
{"id": "1039991", "url": "https://cs.wikipedia.org/wiki?curid=1039991", "title": "Frekvenční pásmo", "text": "Frekvenční pásmo\n\nFrekvenční pásmo (dříve také \"kmitočtové pásmo\") znamená souvislý interval frekvencí, vymezený dolní a horní mezní frekvencí. Rozdíl obou mezních frekvencí se nazývá šířka pásma. Výraz frekvenční pásmo se používá často v následujících oblastech:\n\n\nZvuk, hudba i lidský hlas jsou z fyzikálního hlediska akustické jevy, které se odehrávají v určitém rozmezí frekvencí. Důležitá akustická frekvenční pásma jsou:\n\nZákladní tóny v hudbě leží v pásmu od 80 Hz do asi 5 kHz (asi 8 oktáv), celé toto pásmo pokrývají pouze varhany či různé elektronické nástroje. Běžný lidský hlas se pohybuje v rozsahu 2 oktáv a různé mužské a ženské hlasy pokrývají pásmo od 80 Hz do 1 100 Hz. Barvu zvuku však určují vyšší harmonické frekvence (formanty) až do hranice slyšitelnosti, proto je akustické pásmo podstatně širší. Vzácně se vyskytují lidé, kteří dokáží produkovat základní tóny až do hranice asi 14 kHz.\n\nLékařským vyšetřováním sluchu při různých frekvencích se zabývá audiometrie.\n\nCelá oblast elektromagnetického záření čili vln, využitelná pro běžné vysílání a příjem, začíná kolem 30 kHz (vlnová délka 10 km) a její horní mezní frekvence se s dokonalejšími technologiemi stále zvyšuje. Běžně se užívají frekvence v řádu gigahertzů (GHz) s vlnovou délkou v řádu milimetrů.\nVysokofrekvenční pásmo si můžeme řádově rozdělit na:\nDecimetrové, centimetrové a milimetrové vlny se též označují společným názvem mikrovlny.\n\nHlavní rozdíl mezi vlnovými pásmy jsou různé vlastnosti z hlediska šíření.\n\nUvedené řádové rozdělení vyplývá ze vztahu:\nve kterém se vlnová délka λ v metrech spočte jako podíl rychlosti šíření světla \"c\" = 3×10 m/s (přibližně) a frekvence vlnění \"f\", udané v Hz. Potom se např. jako metrové vlny uvažují vlny o vlnové délce v řádu jednotek metrů, tj. přibližně v rozsahu 1 – 10 m.\n\nKromě toho se mezinárodními dohodami vyhrazují podstatně užší frekvenční pásma pro různé účely a druhy vysílání, v nichž se pak přidělují vysílací pásma jednotlivým vysílačům nebo službám.\nPodle toho např.:\n\n\nMezera mezi dlouhými a středními vlnami sloužila pro mezifrekvence superheterodynů.\nZ historických důvodů byly všechny frekvence, vyšší než středních vlny, označovány za krátké. V té době se jevily jako technicky nevyužitelné a proto byly dány k experimentování amatérům, kteří objevili jejich použitelnost pro dálková spojení s využitím odrazů od ionosféry.\n\nFrekvenční pásma jsou přidělována nejen komerčnímu rozhlasovému a televiznímu vysílání (lidově \"rádio\" a \"televize\"), ale množství dalších služeb, jakými jsou např. sdělovací kanály pro armádu, bezpečnostní složky, námořnictvo, letectví, dopravu, mobilní stanice, kosmický výzkum, telefonní operátory, bezdrátové propojení počítačových sítí atd. Některá pásma jsou přidělována pro použití koncesovaných radioamatérů, jiná pásma mohou využívat například modeláři a občanské radiostanice bez nutnosti registrace. Některé frekvence jsou rezervované pro volání o pomoc (SOS).\n\nNěkteré frekvence nejsou vyhrazeny ke komunikaci, ale jsou využívány v průmyslu (např. indukční pece, mikrovlnné trouby aj.) nebo ve zdravotnictví (např. diatermie). Jiné frekvence jsou přidělovány pro práci radarů.\n\n\n"}
{"id": "1040000", "url": "https://cs.wikipedia.org/wiki?curid=1040000", "title": "Lukáš Příkazký", "text": "Lukáš Příkazký\n\nLukáš Příkazký (* 5. března 1985 Strážnice) je český divadelní, filmový a televizní herec .\n\nVystudoval herectví na brněnské konzervatoři a poté DAMU, kde absolvoval v roce 2010. V letech 2008 až 2010 působil v Městských divadlech pražských , od roku 2010 je v angažmá Divadla na Vinohradech . Bratr Marek Příkazký je také herec, člen souboru Městského divadla Zlín .\n\nOd 1. září 2018 je členem souboru Dejvického divadla.\n\nJeho koníčkem je malování.\n\n\n"}
{"id": "1040002", "url": "https://cs.wikipedia.org/wiki?curid=1040002", "title": "Marija Aljochinová", "text": "Marija Aljochinová\n\nMarija Vladimirovna Aljochinová (: \"\", * 6. června 1988 Moskva, Sovětský svaz) je ruská nezávislá umělkyně a politická aktivistka. Je bývalou členkou punkové skupiny Pussy Riot a politicky angažované street artové skupiny Vojna. Známou se stala zatčením a uvězněním za účast na koncertu v moskevské katedrále Krista Spasitele v únoru 2012. V říjnu 2015 byla hostem na Festivalu dokumentárních filmů Jihlava.\n"}
{"id": "1040004", "url": "https://cs.wikipedia.org/wiki?curid=1040004", "title": "Kostel svatého Martina a Navštívení Panny Marie (Liběšice)", "text": "Kostel svatého Martina a Navštívení Panny Marie (Liběšice)\n\nKostel svatého Martina a Navštívení Panny Marie je zbarokozovaná původně gotická sakrální stavba v Liběšicích u Žatce v Ústeckém kraji. Od 1. ledna 2004 byl prohlášen poutní svatyní. Je chráněn jako kulturní památka České republiky.\n\nVznik poutního místa je spojen s událostí v přifařené sousední vesnici Kluček (dnes součást Liběšic) roku 1743, kdy se zjevila Panna Maria a zachránila tonoucí při povodni. Obraz Panny Marie, kopie obrazu \"Panny Marie Altöttinské\", který visel v Klučku ve staré mariánské kapli, byl v roce 1744 přenesen na mariánský oltář farního kostela v Liběšicích. Od této chvíle se Liběšice staly poutním místem, kam přicházelo mnoho lidí i ze vzdáleného okolí. Původně gotický kostel sv. Martina ze 14. století byl poté v 1. polovině 18. století barokně přestavěn. Věž kostela byla postavena v období po polovině 18. století. V druhé polovině 18. století byla přistavěna mariánská kaple a koncem stejného století také hrobní kaple. V roce 1832 byla upravena věž a v 80. a 90. letech 19. století byl kostel jak vně, tak i uvnitř upravován. Na počátku 20. století (asi v roce 1929) byla nahrazena gotická klenba presbytáře valenou klenbou s lunetami. Dne 1. ledna 2004 byl kostel povýšen v období episkopátu litoměřického biskupa Josefa Koukla na \"diecézní poutní svatyni\" a byl přidán titul \"Navštívení Panny Marie\". Vyvrcholením poutí je červencový oktáv (osmidení) Navštívení Panny Marie (původní oslava před liturgickou reformou připadá na 2. července) a hlavní pouť se koná každoročně o první červencové neděli. Kostel je na začátku 21. století k nahlédnutí zpřístupněn každý den.\n\nV rámci Programu záchrany architektonického dědictví bylo v letech 1995-2014 na opravu památky čerpáno 2 430 000 Kč.\nU příležitosti Mimořádného Svatého roku Božího milosrdenství otevřel biskup Jan Baxant 20. prosince 2015 vchodové dveře kostela jako Svatou bránu s možností získat odpustky podle propozic encykliky \"Misericordiae vultus\", kterou vydal papež František. Jedná se o druhou Svatou bránu v roce Božího milosrdenství, po litoměřické katedrále, která byla v litoměřické diecézi otevřena.\n\nKostel byl původně jednolodní. Presbytář je obdélný, pětiboce uzavřený s opěráky; má mělkou boční loď s emporou na severní straně. Na západě kostela se nachází hranolová věž. Čtvercová sakristie, mariánská kaple a hrobní kaple se nacházejí po jižní straně kostela. Severní boční fasáda je řešena jako hlavní průčelí, které je pětiosé se středovým rizalitem. Je členěno pilastry a vyvrcholeným štítovým nástavcem. V nice se nachází barokní socha sv. Jana Křtitele, na volutách pak andílci. Na presbytáři jsou vysoká hrotitá okna a odstupněné opěráky. Hranolová věž s vyžlabeným nárožím je členěna pilastry, kasulovým oknem (oknem ve tvaru kněžského ornátu) a zbytnělou rokokovou ornamentikou. Věž je ukončena cibulovou bání. Presbytář kostela je sklenut valeně s lunetami. Závěr kostela je sklenut paprsčitě. Loď má plochý strop; boční loď je zaklenuta dvěma plochými plackovými klenbami podklenutými křížovými pásy. V mariánské kapli je strop s fabionem a v hrobní kapli je kupole na lunetách s rokokovou štukovou dekorací. Stěny presbytáře, lodi kostela i mariánské kaple jsou členěny dvojicemi jónských pilastrů. Jsou vymalovány a vyzdobeny rokokovými motivy. Tato úprava vznikla patrně v roce 1938, kdy byl namalován obraz \"Svaté rodiny\" na jižní stěně presbytáře.\n\nHlavní oltář je barokní. Byl zhotoven v 1. polovině 18. století. Oltářní obraz sv. Martina pochází od A. Zessnera ze Spitzenbergu z roku 1872 a obraz \"Nejsvětější Trojice\" je od J. Roitha z roku 1827. V kostele jsou boční oltáře: sv. Jana Nepomuckého a sv. Barbory z 2. poloviny 18. století. Ty jsou opatřeny obrazy světců a reliéfy na menze. Kazatelna pochází z roku 1744. Na bočním oltáři sv. Barbory je rokoková soška \"Immaculaty\", barokní sochy sv. Václava a sv. Víta, a barokní krucifix. Na empoře se nachází pozdně gotický krucifix. Křížová cesta pochází z 1. poloviny 19. století a je malována na plechu. Malovaná okna presbytáře pocházejí z roku 1900.\n\nV mariánské kapli je rokokový oltář s vysokou predellou s andílky. V jeho oltářní skříni je umístěna soška Panny Marie nesené anděly, sochy sv. Mikuláše a Prokopa. V nástavci oltáře je zobrazena \"Nejsvětější Trojice\". Klasicistní zpovědnice s pseudorokokovým nástavcem pochází z konce 18. století. V kostele je 14 obrazů světců z 1. poloviny 19. století, které jsou malovány na plechu.\n\nV hrobní kapli je památník rodiny Zessnerů ze Spitzenbergu s hrobkou z 19. století a klasicistním pomníkem z roku 1795. V sakristii se nachází socha \"Vítězného Krista\" datovaná do 2. poloviny 18. století.\n\nPoblíž kostela je barokní fara z roku 1744, která byla rozšířena v roce 1875. Je obdélná s mansardovou střechou. Vjezdní brána do fary je opatřena soškou sv. Floriána.\n\n\n\n"}
{"id": "1040005", "url": "https://cs.wikipedia.org/wiki?curid=1040005", "title": "Karel Belcredi", "text": "Karel Belcredi\n\nKarel Jiří Belcredi (24. září 1893 Líšeň – 18. září 1972 Vídeň), celým jménem Karel Jiří Richard Max Belcredi, pocházel ze šlechtického rodu Belcredi.\n\nNarodil se 24. září 1893 v Líšni (dnes součást Brna) jako syn poslance Říšské rady a Moravského zemského sněmu, hraběte Ludvíka Egberta Belcrediho (4. února 1856 Znojmo – 6. září 1914 Líšeň) a jeho manželky (sňatek 15. červenec 1885 Ullstadt) Marie von Franckenstein (25. prosinec 1859 Mnichov – 9. srpen 1938 Gmunden). Měl šest sourozenců.\n\nByl majitelem zámku Brno-Líšeň a předseda Svazu moravských velkostatkářů. Byl vynikající zemědělský odborník a ekonom. Byl aktérem všech tří deklarací české šlechty v letech 1938 a 1939 a prohlášení v září 1939 podepsali i jeho bratři Richard (1891–1956) a Jindřich (1902–1973). Za války byla na panství a majetek uvalena nucená správa. \n\nOd roku 1940 zastával Karel Belcredi paradoxně čelní post Moravské zemské skupiny v rámci Českého svazu pro spolupráci s Němci (ČSSN). Jeho nominace i jmenování souvisely s taktikou Emila Háchy mít tuto kolaborantskou organizaci pod kontrolou. Protektorátní prezident nechtěl připustit, aby se vedoucích pozic chopili pravicoví extremisté. Karel Belcredi pak v tomto duchu pokračoval na Moravě. Nepřijímal žádosti o členství od osob, u kterých předpokládal upřímné sepětí s nacistickou říší, zakládal fiktivní okresní pobočky, které nevykazovaly žádnou činnost a důsledně hájil autonomii Moravské zemské skupiny. Ta byla díky ní dlouhé měsíce imunní vůči mediálním kritikům i moravským kolaborantům, kteří si v Praze stěžovali na pasivitu. \n\nPo skončení války byl rodině navrácen majetek. Po komunistickém převratu v dubnu 1948 emigroval s manželkou a nejmladším synem do Rakouska. Ve Vídni se stal ředitelem továrny na zpracování dřevotřísky NOVOPAN a.s.\n\nKarel Belcredi se 5. června 1920 v Letovicích oženil s Theresií Marií Elisabeth Helenou Antonií Venerandou Kálnoky de Köröspatak (14. listopad 1893 Olomouc – 8. říjen 1969 Vídeň), dcerou Huga Leopolda hraběte Kálnoky de Köröspatak (2. červen 1844 Letovice – 23. květen 1928 Letovice) a jeho druhé manželky (sňatek 4. leden 1892 Vídeň) Marie hraběnky zu Herberstein (27. duben 1857 Štýrský Hradec – 20. říjen 1943 Letovice) . Měli spolu pět potomků (čtyři syny a jednu dceru):\n\n"}
{"id": "1040006", "url": "https://cs.wikipedia.org/wiki?curid=1040006", "title": "Parlamentní volby v Československu 1992", "text": "Parlamentní volby v Československu 1992\n\nParlamentní volby v Československu 1992 proběhly 5.-6. června 1992 a byly to druhé svobodné volby po pádu komunismu a poslední parlamentní volby v Československu před jeho zánikem. V České republice zvítězila Občanská demokratická strana v koalici s Křesťanskodemokratickou stranou, na Slovensku Hnutí za demokratické Slovensko. Volilo se do několika zákonodárných orgánů naráz; zároveň tak proběhly:\n\n"}
{"id": "1040007", "url": "https://cs.wikipedia.org/wiki?curid=1040007", "title": "Simon Upton", "text": "Simon Upton\n\nSimon Upton (* 7. února 1958) je bývalý novozélandský politik, ředitel Direktorátu pro životní prostředí OECD a významný protagonista zeleného růstu.\n\nV letech 1981 – 2001 byl poslancem parlamentu za novozélandskou National Party. V letech 1990 – 1999 byl ministrem pro životní prostředí a v období 1990 – 1993 také ministrem zdravotnictví. V roce 1991 prosadil přijetí Resource Management Act (Zákona o nakládání se zdroji). Zákon sjednotil roztříštěnou legislativu pro oblasti užívání půdy a lesů, emise, dopravu, využívání vodních zdrojů a vzduchu. Resource Management Act byl prvním zákonem na Novém Zélandu zohledňujícím principy udržitelnosti. Od roku 2004 pracuje pro OECD. Vedl Kulatý stůl pro udržitelný rozvoj a od roku 2010 je ředitelem Direktorátu pro životní prostředí OECD. Simon Upton se podílel na rozvinutí horizontálního programu k „zelenému růstu“. Tímto programem reaguje OECD na potřeby členských zemí v řešení závažných globálních problémů. Jedním z hlavních dokumentů v této oblasti je materiál OECD Green Growth Strategy z roku 2011.\n\nSimon Upton inicioval využívání datové základny OECD, výhod průřezového analytického potenciálu a unikátního know-how organizace v modelových projekcích k zpracování zprávy OECD Environmental Outlook to 2050. Tato studie mimo jiné doložila ekonomické dopady neaktivity v oblasti životního prostředí – \"cost of inaction\". Na příkladech vztahu intenzity emisí skleníkových plynů a HDP lze ilustrovat důležitou roli „zeleného růstu“ ve stimulaci rozvoje ekonomiky. Data dokládají, že „zdražení“ tlaku na životní prostředí (stanovení cen ekosystémových produktů a služeb, zavedení „ekologických“ daní, odstranění dotací a subvencí s negativním dopadem na životní prostředí aj.) může být nezanedbatelným příjmem veřejných rozpočtů. Z nich může být následně podporován např. finančně náročný vývoj nových technologií.\n\nPraktický význam má též sledování indikátorů „zeleného růstu“, jak plyne ze zkušeností s aplikací systému environmentálně-ekonomického účetnictví (SEEA - System of Environmental-Economic Accounting). Pro uplatnění „zeleného růstu“ v národní ekonomice neexistuje „jednotný návod“. Cíle a spektrum nástrojů musejí vycházet z konkrétních potřeb a možností jednotlivých zemí.\n\nSimon Upton při minulé návštěvě ČR připustil, že „zelený růst“ je v ČR vnímán jako „poněkud kontroverzní téma“. Opakovaně zdůraznil, že koncept „zeleného růstu“ není možné chápat jako „statický dokument“. Dosavadní hodnocení „zeleného růstu“ v přehledech politik životního prostředí a v hospodářských přehledech OECD ukazují, že jde hlavně o „dynamický balíček stimulačních opatření, směřujících k systematické harmonizaci krátkodobých cílů s dlouhodobými, k oživení a posílení růstu ekonomiky způsobem, který méně zatíží přírodní zdroje a životní prostředí a účinněji přispěje ke zlepšení sociálních podmínek“.\n\nV listopadu 2014 se Simon Upton zúčastnil Fóra udržitelného rozvoje na pozvání premiéra České republiky a předsedy Rady vlády pro udržitelný rozvoj Bohuslava Sobotky.\n\n"}
{"id": "1040008", "url": "https://cs.wikipedia.org/wiki?curid=1040008", "title": "Kostelec nad Orlicí (nový zámek)", "text": "Kostelec nad Orlicí (nový zámek)\n\nNový zámek v Kostelci nad Orlicí pochází z první poloviny 19. století a je chráněn jako kulturní památka České republiky. Nachází se v přírodní rezervaci Kostelecký zámecký park.\n\nZámecká budova v krajinářském parku na západním okraji města vystavěna v letech 1829-1835 v empírovém slohu podle návrhu architekta Heinricha Kocha pro Josefa Ervína Kinského (1806-1862), čestný dvůr na západní straně byl v r. 1847 uzavřen východním křídlem podle návrhu místního stavitele Edmunda Christena. Zámek byl v r. 1948 postaven pod národní správu a pak znárodněn. Přes odpor orgánů památkové péče a kulturní veřejnosti byly do hlavní zámecké budovy umístěny provozy vznikajícího Výzkumného ústavu pro chov prasat, který objekt opustil v r. 1975 po výstavbě nového areálu v západním sousedství a také kvůli zhoršujícímu se stavebnímu stavu. Posléze byl zámek převeden do správy Krajského střediska státní památkové péče a ochrany přírody v Pardubicích, které po r. 1980 a havárii stropů zahájilo rekonstrukci hlavní budovy. V roce 1991 byl zámek v rámci restitucí vrácen Josefu Kinskému. Ten postupně obnovil všechny budovy v areálu, obnovu a zpřístupnění hlavní budovy dokončil jeho syn František Kinský.\n"}
{"id": "1040009", "url": "https://cs.wikipedia.org/wiki?curid=1040009", "title": "Barbora Kyšková", "text": "Barbora Kyšková\n\nBarobora Kyšková (* 2. května 1954, Praha) je česká akademická malířka, ilustrátorka a grafička.\n\nBarbora Kyšková studovala v letech 1969-1973 na střední Výtvarné škole Václava Hollara a poté v letech 1973-1979 na Akademii výtvarných umění v Praze v ateliéru monumentální malby profesora Arnošta Paderlíka.\n\nZabývá se především ilustrováním dobrodružných příběhů pro děti a knih žánru sci-fi a fantasy (spolupracuje zejména s nakladatelstvím Albatros a Mladá fronta). Věnuje se také volné malířské tvorbě, restaurování starých obrazů a pro zámecké divadlo v Mnichově Hradišti také divadelních kulis. Vede výtvarné kurzy pro děti a dospělé v soukromé základní umělecké škole Orphenica v Praze. Zúčastňuje se skupinových i autorských výstav doma i v zahraničí.\n\n"}
{"id": "1040011", "url": "https://cs.wikipedia.org/wiki?curid=1040011", "title": "Transformační systemická terapie", "text": "Transformační systemická terapie\n\nTransformační systemická terapie vychází z terapeutického modelu růstu Virginie Satirové (1916–1988), rozvinutého následně jejími spolupracovníky, především Johnem Banmenem.\nJde o zážitkovou terapii, zaměřenou primárně na vnitřní změnu klienta, která pak má vliv na jeho interpersonálni vztahy.\nTerapie je zážitková, systemická, pozitivně orientovaná a zaměřená na změnu. Důležitá je při ní osobnost terapeuta a důraz je kladen na zvýšení sebeúcty klienta, posílení jeho schopnosti rozhodovat, přijetí odpovědnosti a kongruenci.\n\n\nVyužívá se při práci s jednotlivci, páry, rodinami a v dětské terapii. V Kanadě vychází od roku 2007 The Satir Journal věnovaný satirovské transformační systemické terapii a od roku 2013 pak i Satir International Journal.\n\n"}
{"id": "1040013", "url": "https://cs.wikipedia.org/wiki?curid=1040013", "title": "Penitenciář", "text": "Penitenciář\n\nPenitenciář je v římskokatolické církvi kanovník katedrální nebo kolegiátní kapituly pověřený podle kánonu 508 CIC prominout církevní trest nastupující automaticky bez výslovného rozhodnutí (latae sententiae), jestliže jeho prominutí není vyhrazeno Svatému stolci. Pokud v určité diecézi není zřízena kapitula, musí diecézní biskup ustanovit penitenciářem některého z kněží, který není generálním ani biskupským vikářem a není ani biskupovým příbuzným až do čtvrtého stupně.\n\n"}
{"id": "1040017", "url": "https://cs.wikipedia.org/wiki?curid=1040017", "title": "Kanadská hokejbalová reprezentace do 18 let", "text": "Kanadská hokejbalová reprezentace do 18 let\n\nKanadská hokejbalová reprezentace do 18 let je výběrem nejlepších kanadských hráčů v hokejbale v této věkové kategorii. Od roku 2008 se účastní v mistrovství světa v hokejbale do 18 let. Největší úspěch kanadského týmu jsou 2 zlaté medaile v letech 2008 a 2012. Jejich nejhorší umístění je 4. místo na Mistrovství světa v hokejbalu 2014, když prohrála zápas o bronz proti USA 2:0.\n"}
{"id": "1040019", "url": "https://cs.wikipedia.org/wiki?curid=1040019", "title": "Forenzní entomologie", "text": "Forenzní entomologie\n\nForenzní entomologie je jednou z věd využívaných v kriminalistice. Na základě poznatků o hmyzu a jiných členovcích a jejich vývojových stádiích pomáhá určit dobu uplynulou od smrti či konkrétní zranění, nebo stanovit, zda bylo s tělem manipulováno z původního místa činu. Toxikologickou analýzou hmyzu lze také odhalit přítomnost jedů či drog v těle mrtvého, jehož měkkou tkáň již není možné použít.\n\nHmyz, který se podílí na procesu rozkladu mrtvého těla (dekompozice), se souhrnně nazývá nekrobiontní (z řeckého nekros – mrtvola a bios – život). Nekrobionté kolonizují kadáver z různých důvodů – např. jako zdroj potravy, úkryt či jako místo pro rozmnožování. Rychlost kolonizace mrtvoly hmyzem závisí na prostředí, ve kterém se nachází, např. ve volné přírodě dochází k rozkladu těla rychleji, než je-li uložena v hrobě. Důležitým faktorem je však i podnebí v místě nálezu, v podmínkách mírného pásu je jím především během roku proměnlivá teplota, se kterou souvisí jednak rychlost rozkladu těla, jednak výskyt určitých druhů hmyzu (v zimě např. mouchy z čeledi lanýžovkovitých či sýrohlodkovitých).\n\nNejčastěji se používá níže popsané rozlišení fází rozkladu dle Reeda (1958).\n\nČtyři základní fáze se nazývají čerstvá mrtvola (fresh), nadýmání (bloated), hnití (decay) a vysychání (dry).\n\nČerstvá mrtvola (fresh)\nPo smrti v těle probíhá autolýza, kterou způsobují trávicí enzymy, ty postupně rozkládají všechny tkáně. Tomuto procesu čelí nejdříve orgány, které obsahují buď mnoho těchto enzymů (játra), nebo velké množství vody (mozek). Vnitřní teplota těla se snižuje a kadáver kolonizuje první hmyz. Nejtypičtější jsou bzučivky a masařky, ty nakladou vajíčka do přirozených otvorů těla, jako jsou místa kolem očí, nosní dírky a ústa, či otevřené rány. Tato fáze končí lehkým nadýmáním těla. \n\nNadýmání (bloated)\nDruhá fáze je charakteristická bakteriální aktivitou, která je příčinou nadmutí v břišní krajině a dále po celém těle. Bakterie produkují plyny, a tak vzniká hnilobný zápach. Hmyz tento pach potu, krve a masa přitahuje. Přiláká zejména druhy, jako jsou hrobaříci, sýrohlodky a hrbilky. Mrtvola bledne a vnitřní teplota těla se zvyšuje. V této fázi dochází k velkému a rychlému úbytku hmotnosti. \n\nHnití (decay)\nHnití nastává, když se tělo přestane nadýmat, dochází k vypuštění plynů a splasknutí těla. Tělo uvolňuje další látky, například amoniak. Rozdíl v teplotách vnějšího a vnitřního prostředí dosahuje nejvyšších hodnot. Fáze hnití můžeme rozdělit na dvě etapy (Anderson, VanLaerhoven, Ortloff).\nU těla je zřejmý nižší hnilobný zápach, je patrné působení slunečního záření (mumifikace) nebo větru (rychlejší rozklad kostních tkání). Vnitřní teplota těla dosahuje maxima, tělo ztrácí nejvíce na hmotnosti. \nV této fázi je mrtvola dehydratovaná, kůže se pomalu začíná oddělovat od orgánů a nastává pokles vnitřní teploty těla. Hmotnost ubývá pomaleji než v předešlé fázi.\n\nV případě nálezu ve vodě přibývá ještě jedna fáze, kdy na tělo působí látky obsažené ve vodě, nebo vodní živočichové či mušky.\n\nVysychání (dry)\nV poslední fázi na těle zbývají kosti, chrupavka a kůže. Zápach těla je již minimální, takže neláká již téměř žádný hmyz. Avšak i tyto nestravitelné části jsou některé druhy brouků schopny konzumovat, především kožojodovití. Tuto fázi někdy autoři označují jako ostatky (remains). V přírodních podmínkách České republiky, uskuteční-li se pohřeb těla do půdy, je celý proces dekompozice dokončen zhruba za 10 let, kdy zůstávají již jen kosti a vlasy. \n\nPři nálezu se na těle nachází hmyz v nejrůznějších vývojových fázích. Nejčastěji jde o larvy, ovšem larvy řady druhů za účelem dokončení svého vývoje opouští kadáver. Jednotlivé fáze vývoje (tzv. instary) se od sebe liší, jejichž délku dokáží forenzní entomologové poměrně přesně rozeznat. Ke správnému u rčení vývojové fáze je třeba znát druh hmyzu, protože ve stádiu larvy jsou si všechny druhy velmi podobné. V ideálním případě se na místě část materiálu usmrtí, zbylou část entomolog odebere a dál zkoumá vývoj v laboratoři.\n\nDvoukřídlí (Diptera)\nBrouci (Coleoptera)\n\nOsoby, které se podílely na vzniku či rozvoji oboru:\n"}
{"id": "1040020", "url": "https://cs.wikipedia.org/wiki?curid=1040020", "title": "Premonstrátský třetí řád", "text": "Premonstrátský třetí řád\n\nPremonstrátský třetí řád je společenství kněží a laiků (bratří i sester), kteří jsou přidruženi k premonstrátským řeholním komunitám, jako k místům křesťanského setkávání a duchovního povzbuzování. Nejsou řeholníky, ale cítí vnitřní náklonnost k premonstrátskému řádu, jeho zakladateli sv. Norbertu a jeho učení.\nJako apoštolský kazatel získal svatý Norbert pro důsledný a zbožný život mnoho věřících. Zakládal kláštery, kde se tito věřící sdružovali a mohli prohlubovat svůj duchovní život.\nMnozí z nich však do kláštera z různých důvodů vstoupit nemohli, a přesto chtěli s premonstráty zůstat v úzkém a trvalém spojení, spolupracovat s nimi, pomáhat jim a stále se duchovně obohacovat. Byli tedy přijati do Třetího řádu. Jako znamení příslušnosti k Norbertovu řádu dostali bílý škapulíř nebo jeho symbol.\n\nČlenem nebo členkou Třetího řádu se stává věřící, který se přidružuje k některé bratrské nebo sesterské komunitě řádu a je představeným nebo představenou přijat. S řeholními bratry a sestrami se spojuje k poctě Boha a při životě v rodině, zaměstnání a ve svém prostředí uskutečňuje jemu možné a určené zásady, kterými se vyznačuje Norbertovo založení. Komunita pomáhá terciářům duchovně a podle možnosti i konkrétně v různých situacích, které život přináší.\n\nSnaží se žít\n\nDo třetího řádu může vstoupit každý katolický křesťan (svobodný i ženatý muž, svobodná i vdaná žena i kněz (nesmí však být členem jiného třetího řádu nebo jiného řeholního řádu)). \nNoví členové jsou do společenství přijímáni po uplynutí kandidátské lhůty. Ta trvá obvykle jeden rok, ale v odůvodněných případech může být představeným zkrácena nebo prodloužena. Toto období využívá kandidát k setkávání se společenstvím terciářů a s řeholníkem, který je pověřen duchovní správou terciářů. Kandidátská lhůta je ukončena obřadem obláčky.\nObláčka se koná zpravidla v den konání terciářské kapituly. Při obláčce uchazeč přijímá řádové jméno. Jako znamení příslušnosti k Norbertovu řádu obdrží bílý škapulíř nebo jeho symbol.\nPo obláčce začíná noviciát, ten trvá obvykle jeden rok (i více) a uchazeč o přijetí má dokázat (sobě i ostatním členům), že má skutečně zájem o vstup do Třetího řádu. Po uplynutí této doby a po souhlasu představeného může novic složit sliby Třetího řádu, které jsou vyjádřením jeho touhy po dokonalosti a upevněním jeho příslušnosti k Norbertovu založení.\nNovicové skládají následující slib, který může být dočasný nebo na celý život. Slib i obláčka jsou spojeny s modlitbami, biblickým čtením, případně se slavením eucharistie. Text slibu je:\n\n\"\"Já, bratr (sestra) X.Y. obětuji se Bohu a slibuji změnu svého chování a život terciáře (terciářky) podle pravidel a zvyklostí Třetího premonstrátského řádu v kanonii\" (xx). \"Dále slibuji …….\" \n\"To činím před Vámi, Otče\" (představený komunity) \"a před ostatními bratry a sestrami třetího řádu.\"\"\n\nSoučástí tohoto slibu může být i slib osobní (Dále slibuji…), kterým se slibující zavazuje konat individuální modlitbu nebo skutek blízký jeho založení a možnostem.\n\nVznik a prvotní působení premonstrátského řádu se odehrálo v době apoštolského hnutí v Církvi (od počátku 11. století do 13. století). V druhé polovině 11. století (1084) vzniká kartuziánský řád, začíná tzv. gregoriánská reforma, která své jméno získala podle papeže Řehoře VII. (1073–1085), vznikají cisterciáci (1098) a premonstráti (1120), ve 13. století působí sv. František (1209) a sv. Dominik (1210) a řády jimi založené.\n\nApoštolské hnutí a gregoriánská reforma zasáhly život celé Církve v tom nejširším slova smyslu – netýkaly se jen duchovenstva a řeholníků, ale měly vliv i na život křesťanských laiků té doby. Typickými znaky tohoto období je touha věřících všech stavů žít autenticky křesťansky přiměřeně svému povolání. Vzor této touhy byl nalezen v životě prvotní Církve, jak jej popisují Skutky apoštolů a spisy starých církevních Otců. Vznikají nová řeholní společenství, která toužila autenticky žít staré řeholní předpisy – kartuziáni si vzali jako vzor pouštní otce, cisterciáci toužili žít přesně podle Řehole sv. Benedikta. To jsou však společenství mnišská, klášterní. Podobné tendence se však objevují i u kléru městského. A zde při zkoumání dějin a spisů otců byl „objeven“ sv. Augustin a jeho komunita kleriků. Podle tohoto vzoru vznikají při katedrálních a význačnějších kostelech komunity kleriků s jistými pravidly – vznikají kapituly kanovníků. Členové některých z nich se později rozhodli složit řeholní sliby; dochází tak k přetvoření světských kapitul na kapituly řeholních kanovníků. O něco později tyto komunity řeholních kanovníků stěhují svá sídla z měst na venkov nebo zcela mimo dosah lidských sídel. Zůstává jim však činnost typická pro kanovníky – slavení chórové modlitby, slavnostní mše sv., studium posvátných věd a otevřenost pro potřeby těla i ducha příchozích. Takto vykonávaly komunity záměrně i tzv. přímý apoštolát.\n\nLaici však nezůstali pozadu. Jejich zájem o duchovní život, bohoslužby, jejich vztah k osobě Ježíše Krista, našeho Pána, je obdivuhodný. Duchovní ráz oné doby nese znaky tohoto zájmu o Krista a jeho přítomnost v Církvi, ve svátostech (zejména v Eucharistii), v Písmu.\n\nVzhledem k úrovni vzdělání tehdejší Evropy je jasné, že zájmy a otázky křesťanských laiků se víceméně řešily ve spolupráci s klérem a kláštery. Zbožní šlechtici a později i bohatí měšťané; rovněž i prostí lidé z okolí, přicházeli do klášterů pro radu, poučení, pro svátostnou posilu, s prosbou o modlitbu. Mezi těmito laiky a klášterem či kapitulou vzniká jakýsi vztah, který je v pozdějším období nazýván confraternitas – konfraternita. Podobné vztahy se uzavíraly i mezi kláštery a kapitulami vzájemně. Máme například doloženo uzavření konfraternity mezi opatem kláštera benediktinů v Cluny Petrem a prvním generálním opatem premonstrátského řádu a opatem Prémontré bl. Hugem de Fossés z roku 1140, která spočívala ve vzájemné modlitbě za zemřelé řeholníky. Tento svazek vzpomíná generální kapitula z roku 1141 a nazývá ho societas.\n\nZ nejstarších životopisů sv. O. Norberta se dozvídáme o osobě hraběte Theobalda z Champagne. Jeho záležitost souvisí se sv. Gottfriedem z Kappenbergu. Theobald, inspirován jeho příkladem, chce dát Norbertovi k dispozici své majetky i sebe sama, tj. chce se stát řeholníkem. Norbert mu však prozíravě radí zcela jinak, než tomu bylo v Gottfriedově případě. Theobaldův majetek nebyl určen pouze k užitku Theobalda samotného a jeho rodiny, ale i k podpoře chudých a Církve. Theobaldovým vstupem do řádu by péče o tyto potřebné věci zcela ustala nebo by se umenšila. Proto Norbert Theobaldovi radí zůstat ve světě a oženit se. Na jeho vlastní žádost mu posléze vybírá i manželku.\n\nObyčejně se říká, že Theobald je první premonstrátský terciář. Traduje se rovněž, že Norbert dal Theobaldovi bílý škapulíř a jistá pravidla – řeholi. Vzhledem k tomu, že nejstarší Norbertovy životopisy o tom mlčí, nemůžeme to ani popřít, ani pokládat za jisté. Někteří dokonce tvrdí, že Norbert Theobaldovi nedal vůbec nic (malý škapulíř se objevuje až o sto let později) a že Theobald vůbec do jakéhokoliv svazku s řádem přijat nebyl, protože zemřel v hábitu cisterciáka a na jejich hřbitově byl i pochován. Tato otázka je velmi složitá a vyžadovala by si hlubší zkoumání.\nV historii premonstrátského řádu se vzpomíná na kvetoucí obec „terciářů“ – tedy laiků přidružených ke kanonii premonstrátů v Antverpách. Toto společenství vzniklo při tamějším kostele sv. Michaela, v kterém působili premonstráti, usazení zde roku 1124 sv. Norbertem. Norbert byl do Antverp povolán, aby potřel bludné učení potulného heretického kazatele Tanchelma. Lietard, biskup z Cambrai, do jehož diecéze Antverpy patřily, vydal roku 1135 listinu, v které se říká, že nemocní, kteří za svého života toužili přijmout šat a řeholi kanovníků od sv. Michaela, mohou být po smrti pochováváni premonstráty; jinak bylo toto právo vyhrazeno místnímu faráři od sv. Marie. Premonstráti měli rovněž právo poskytnout těmto lidem i svátost nemocných. Hovoří se o nich jako o členech fraternity, jsou rovněž nazývání „Fratres Michaelites“; dodává se, že ačkoliv podle názvu se vůbec nedá hovořit o třetím řádu, přece lze podle činnosti říci, že šlo o jakési zárodky třetího řádu, jak ho známe dnes.\n\nNa generální kapitule roku 1217 předložil opat Emon z Vitervium premonstrátskou definici termínu fraternitas: je to společenství dané mnohým, jak mužům, tak ženám, jak bohatým, tak chudým. Zde je nutno připomenout jistý posun chápání tohoto výrazu u premonstrátů, neboť jiné řády uzavíraly fraternitu na základě reciprocity, tj. jako příslušníky fraternity (familiares) přijímaly pouze bohaté dobrodince kláštera za jejich materiální podporu domu. Jako příklad fraternity je možné uvést společenství duchovní dober mezi rodem flanderských hrabat de Baudouin s premonstrátským opatstvím Hora sv. Martina z roku 1202.\n\nText smlouvy, jíž se tento svazek uzavíral, měl přesně stanovenou podobu. Měl obsahovat práva a povinnosti obou stran. Některý z generálních opatů z let 1204–1304 vydal list o účasti na dobrech řádu a posmrtné vzpomínce v modlitbách, jak se patří. Podobný list, patrně z pozdějšího období, uvádí i Le Paige; ten už obsahuje termín confraternitas. Podobných smluv známe mnoho. Tyto smlouvy nebyly jen záležitostí práva. Jejich duchovní rozměr (tedy to podstatné) býval potvrzen i liturgickou formou obřadu uzavření konfraternity. O jedné z nich, formuli užívané v kanonii Ninove v letech 1185–1190, která pocházela z augustiniánské kanonie v Morbachu (zapsána byla v letech 1122–1124), se premonstrát z Averbode Placide Lefévre (1892–1978) vyjádřil jako o „liturgické formuli pro přijímání premonstrátských terciářů ve 12. století“.\n\nDílo premonstráta Jeana Le Paige († 1650), rektora pařížské koleje premonstrátů, Bibliotheca Praemonstratensis z roku 1633 obsahuje text obřadu požehnání a odevzdání malého škapulíře. Setkáváme se zde s velmi důležitým a zajímavým termínem fratres et sorores ad succurendum. Tímto termínem jsou nazýváni laici, kteří přijali malý bílý škapulíř jako vnější znak svého přivtělení k řádu; sakristán kostela je po tomto obřadu zapsal do registru konfraternity. Jejich povinností bylo podporovat kanonii, k níž patřili, podle svých možností i materiálně; jejich duchovní povinnosti, jimiž se měli připodobnit řeholníkům, jsou vypočítány: recitování předepsaných modliteb (jistý počet Otčenášů, Zdrávas Maria, Apoštolské vyznání víry), časté přistupování ke svátosti smíření a Eucharistii (minimálně sedmkrát do roka), posty každý pátek a v adventu kromě postů Církví předepsaných. Do této skupiny Fratres ad succurendum je započten i hrabě Theobald, jak o tom hovoří i nekrolog z Prémontré. Dějiny znají i laiky „ad succurendum“, kteří na smrtelném loži vstoupili do řádu. Instituce laických fratres et sorores ad succurendum je mnohými pokládána za dílo sv. Norberta, tedy za instituci, která je chápána co do obsahu jako třetí řád; v tomto smyslu je sv. Norbert skutečně zakladatelem této instituce v Církvi.\n\nV 17. století byly společenstvím, připojeným k některé kanonii premonstrátského řádu svazkem fraternity, dávány různé názvy. Tato společenství sice nebyla početně tak velká jako například škapulířová bratrstva karmelitánů nebo kající bratrstva františkánů (pozdější či současné třetí řády), neboť, jak je dnes všeobecně přijímáno, nároky na členy premonstrátských bratrstev byly mnohem vyšší než u jiných řádů; rovněž i charakter společenství připojených ke kanoniím byl odlišný. Do třetích řádů žebravých řeholí vstupovali většinou lidé nemajetní či z nižších společenských vrstev – tedy z toho okruhu věřících, na nějž se tyto řády orientovaly, do bratrstev při premonstrátských kanoniích vstupovali většinou laici z řad šlechty a měšťanstva; šlo zpravidla o jednotlivce či rodiny, nikdy ne o masy.Z oblasti brabantské cirkárie (dnešní Belgie) známe Bratrstvo sv. Norberta při kanonii sv. Michaela v Antverpách, které zřídil papež Urban VIII. roku 1629; tentýž papež roku 1643 potvrdil při kanonii Tongerloo zřízené bratrstvo Nejsvětější svátosti a sv. Norberta; pro toto společenství sepsal roku 1660 Jean Evermode van Berlicum pravidla pod názvem: „Pravidla pro zbožné přátele“. Nešlo však výslovně o třetí řád, jak je měly v té době žebravé řehole. Roku 1686 vzniklo v opatství Beauport Bratrstvo bílého škapulíře. Generální kapitula pod vedením generálního opata Michaela Colberta udělila na žádost priora Vincenta Royera tomuto papežem schválenému bratrstvu plnou účast na veškerých duchovních dobrech řádu. \nRoku 1722 napsal jistý premonstrát z Reichenstein a farář v Geelen pravidla pro poustevníky, kteří žili při kapli sv. Kříže v Geelen a chtěli žít a zemřít v řeholi sv. Norberta. Pravidla, na nichž je znát vliv řehole sv. Augustina, schválil biskup z Roermond; obsahují zmínky o oděvu, postu a o využívání času. Ve farských análech je například zmínka o „bratru Gerlachovi, terciáři našeho řádu a poustevníkovi v Geelen“, který zemřel roku 1736. \n\nZakládání zbožných bratrstev při premonstrátských kanoniích se týkalo i Strahova. Ve Strahovských análech je zapsaný vzor smlouvy pro uzavření konfraternity, datovaný do května 1678. Na žádost opata kanonie sv. Salvátora v Ortenburgu v pasovské diecézi Josefa von Silbermanna (1733–1756), který založil při své kanonii laické bratrstvo s názvem Třetí řád premonstrátský, dává papež Benedikt XIV. tomuto sdružení schvalovací bulu, datovanou 22. května 1751, a tvrdí, že premonstrátský řád je prvním v Církvi, který má třetí řád; vypočítává i povinnosti terciářů. Bula tak zjednodušeně opakuje tradiční mínění o premonstrátském prvenství.\nBavorští premonstráti však vedli terciářské skupiny na velmi vysoké úrovni, měli pro ně sestavena pravidla, která několikrát přepracovávali podle doby a okolností. Jako základ však stále sloužila pravidla, která uvedl Le Paige ve své Bibliothece.\n\nPodle listu Benedikta XIV. bylo nutno sestavit obřady obláčky a slibů; ty měly rovněž za základ Le Paigeho texty. Terciářská příručka Godefroida Madelaine († 1932) z opatství sv. Martina v Mondaye ve Francii ukazuje stav tohoto obřadu před II. vatikánským koncilem. Člen tohoto sdružení byl přijat do společenství řádu prelátem kanonie nebo jeho zástupcem. Stával se účastným veškerých odpustků udělených řádu a všech jiných duchovních dober, která premonstrátský řád z Boží milosti má.\n\nPapežská bula dává terciářům po absolvování noviciátu, který se zahajuje přijetím požehnaného malého škapulíře, zápisem do knihy sdružení a jistou duchovní přípravou, možnost složit sliby, které jsou velmi podobné profesi kanovníků premonstrátského řádu. Mimochodem řečeno, tato možnost se nabízí i dnes; o současné praxi musíme říci, že ne všichni tuto možnost využívají a využili. Úvod formule slibů, jak ji předkládá Madelaine, dává najevo, že byl inspirován textem františkánských terciářů. Ten, kdo tyto sliby skládal, sliboval všemohoucímu Bohu, Panně Marii, sv. Norbertovi a všem svatým, že bude po celý život zachovávat Boží přikázání a konat pokání za své hříchy; dále se zavazoval žít a šířit úctu k Nejsvětější svátosti, podle možností usmiřovat rouhání a šířit pokoj mezi nepřáteli. Františkánský vliv se projevil i v noviciátě před sliby.\n\nTypickým jevem pro konec 18., celé 19. a počátek 20. století je postupný vznik společenství zasvěceného života v nové formě, kterou nazýváme řeholní kongregace. Tato společenství byla inspirována nějakou již existující spiritualitou, ale z různých důvodů nemohla být přijata do společenství existujících řeholních rodin (např. zrušení řádu, nepřízeň církevní nebo světské vrchnosti vůči té které řeholní společnosti, touha přizpůsobit danou spiritualitu místním podmínkám apod.). Tímto způsobem vznikají i kongregace třetího premonstrátského řádu. V chronologickém pořadí se jedná o klášter sester premonstrátek ve švýcarském Berg Sion v diecézi Sankt-Gallen, který vznikl roku 1762. Sestry zachovávají adoraci Nejsvětější svátosti bez přerušení již od vzniku kláštera. V Holandsku vznikla v druhé polovině minulého století zásluhou premonstráta Quirina Van Den Boagaerta diecézní Kongregace bratří premonstrátského řeholního třetího řádu v Elshout; existovala v letech 1858–1949. Roku 1889 vzniká ve Francii klášter sester řeholního Třetího premonstrátského řádu v Le Mesnil-St-Denis. Strahovský premonstrát Vojtěch Frejka usiloval o obnovení života sester druhého řádu; když tato obnova nemohla být z důvodu neochoty vrchnosti realizována, zakládá ve spolupráci se sestrami z krakovské kanonie roku 1902 na Svatém Kopečku u Olomouce Kongregaci sester premonstrátek ze Svatého Kopečku, kterou původně tvořily terciářky. Krakovské sestry pomohly též vzniku Kongregace premonstrátek v maďarském Külsövat v diecézi Veszprém, kterou založil premonstrát z Nagy Varádu Szebastian Eugen Ráday spolu se sestrou Marií Anselmou Lodolfou Wisnickou roku 1927. Roku 1950 zakládá windberský premonstrát Siard Tibosch Kongregaci premonstrátek v Rot v Bádensku – Würtenbersku. V Rakousku vzniká roku 1953 podobná kongregace v Etsdorfu. V dnešní době jsou tyto kongregace již chápané odlišně od třetího řádu, ne jako terciářské.\n\nNa žádost generálního opata Gummara Cretse vydává roku 1923 papež Pius XI. breve Antiquis Monasteriis, kterým potvrzuje i časově prvenství premonstrátského třetího řádu. Na jeho základě byla vydána Statuta tertiariorum saecularium Ordinis Praemonstratensis, jež uspořádávají život terciářů jako jednotlivců i jako obcí při kanoniích řádu.\n\nStatuta Renovata z roku 1947 věnují terciářům čtyři články. Rozeznávají terciáře řeholní a světské. K prvním Statuta říkají, že se k řádu nemůže připojit žádná kongregace bratří a sester bez povolení generálního opata a souhlasu jeho rady, kromě toho řád nemá vůči této kongregaci žádnou povinnost. O druhých Statuta říkají, že řád na základě apoštolského zplnomocnění může mít své terciáře žijící ve světě, kteří se snaží o dokonalejší křesťanský život pod vedením řádu a podle jeho ducha.\n\nProtože Statuta Renovata jsou textem velmi právnického charakteru a k duchovním věcem se vyjadřují velmi málo, vznikla po jejich vydání potřeba textu – duchovních zásad. Ten po svém vzniku dostal název Directorium Spirituale Ordinis Praemonstratensis a vyšel roku 1959 v Averbode. V 6. kapitole rozebírá duchovní zásady života terciářů té doby a podává též návod na prožívání jednotlivých složek premonstrátského duchovního života v konkrétních povoláních.\n\nDruhá část textu 6. kapitoly mluví o kněžích – terciářích. Kněz – terciář premonstrátského řádu by měl podle tohoto článku žít kvůli svému kněžství život člena třetího řádu jinak než laik. Podle Directoria je pro kněží premonstrátský třetí řád nejvhodnější, a to pro spojení s kanovnickým řádem, pro jeho spiritualitu (liturgie, kající život, apoštolát, eucharistická a mariánská úcta); rovněž se uvádí, že kněz s terciářským slibem se zavazuje plnit všeobecné křesťanské povinnosti i své kněžské závazky i z nového důvodu, jímž je příslušnost k Třetímu řádu. Vzhledem ke kněžství těchto terciářů je změněn i vztah ke kanonii řádu, k níž jako terciáři patří.\n\nV letech 1968–1970 se konala generální kapitula premonstrátského řádu v Innsbrucku, kde měla být řádová pravidla uvedena do souladu s výsledky II. vatikánského koncilu. Byla přijata pravidla nová, která už nenesla název Statuta, ale Constitutiones.\n\nGenerální kapitula, která se konala roku 1976 v americké kanonii De Pere nařídila Komisi pro kanonický život a ducha řádu (Commisio de Vita Canonica et de Spiritu Ordinis) obnovu duchovní náplně laického třetího řádu.\n\nNa generální kapitule v holandském Oostmale roku 1982 se jednalo i o třetím řádu. Bylo konstatováno, že v některých domech premonstrátského řádu žijí trvale diecézní kněží a mají částečnou účast na společném životě premonstrátských komunit. Jiní kněží jsou na naše komunity trvale napojeni; v našich domech žijí rovněž donáti. Mnohé kanonie vedou laická společenství pod různými názvy, jejichž spiritualita je zcela premonstrátská, a lze o nich tedy hovořit jako o terciářích. Generální kapitula rozhodla, že Statuta třetího řádu z roku 1949 a Všeobecné zásady spirituality a pravidel se mají přepracovat; rovněž každá kanonie si může pro své terciáře vytvořit vlastní knihu zvyklostí.\n\nNový Kodex kanonického práva z roku 1983 mluví o terciářích jako o „sdruženích křesťanů“; terciářů se zvlášť týkají kánony 303, 311, 312, 317.\nRoku 1988 vydala generální kapitula, konaná ve Steinfeldu, rámcová pravidla třetího řádu, která si každá kanonie s ohledem na rozdílnost jejich situací může upřesnit.\nKonstituce a Směrnice Kongregace sester premonstrátek ze Svatého Kopečka o terciářích pojednávají obšírněji a lépe (Konstituce sester premonstrátek 8/1 – 3). \nKonstituce z roku 1970 byly přepracovány roku 1994 na generální kapitule v Untermarchtall. O terciářích hovoří 35. článek III. kapitoly: \n\"„Někteří kněží, ale i laici, muži i ženy, vedeni jistou duchovní náklonností, hledají v komunitách našeho řádu duchovní povzbuzení a místo lidského a křesťanského společenství, aby, žijíce nadále ve vlastních životních podmínkách, prohloubili svou víru a apoštolskou aktivitu; proto touží po užším spojení s některou komunitou řádu. V jednotlivých komunitách nechť jsou stanoveny formy vhodné pro takovýto styk a spojení.“\"\nDnešní Třetí řád premonstrátských řeholních kanovníků je podle katalogů z posledních období (1983, 1989) uváděn jako „řádovým kanoniím přidružená laická společnost“ s vlastním názvem: Bernské společenství kanonie Berne (Holandsko), Společnost De Pere (USA), Bratrstvo sv. Michaela ve Frigolet (Francie), Třetí řád sv. Norberta v Jamtara (Indie), Společnost Storrington (Velká Británie), Společnost Tongerloo (Belgie). V našich zemích známe např. Terciáře při Kongregaci sester premonstrátek ze Svatého Kopečka, Společenství Magnificat v Teplé, Třetí řád při Strahovské kanonii.\n\n"}
{"id": "1040026", "url": "https://cs.wikipedia.org/wiki?curid=1040026", "title": "Římskokatolická farnost Rohatec", "text": "Římskokatolická farnost Rohatec\n\nŘímskokatolická farnost Rohatec je územní společenství římských katolíků s farním kostelem svatého Bartoloměje v děkanátu Veselí nad Moravou.\nV Rohatci stál farní kostel zřejmě již koncem 13. století. Během následujících staletí byl několikrát vypálen. Fara byla od 16. století luterská. Kolem kostela byl rovněž hřbitov, zrušený v 19. století. \nOd roku 1991 byl farářem R. D. Karel Krumpolc. Ten byl s platností od července 2018 ustanoven výpomocným duchovním a novým administrátorem excurrendo se stal P. Mgr. Robert Kalbarczyk SchP.\n\nVe farnosti se pravidelně koná tříkrálová sbírka. V roce 2018 se při ní vybralo 97 483 korun.\n\n"}
{"id": "1040031", "url": "https://cs.wikipedia.org/wiki?curid=1040031", "title": "Cercle et Carré", "text": "Cercle et Carré\n\nCercle et Carré (Kruh a Čtverec) byla skupina abstraktních umělců, založená roku 1929 v Paříži.\nZakladateli byli Katalánec Joaquin Torres Garcia, Španěl Pierre Daura a Belgičan Michel Seuphor. Skupina měla společnou výstavu v Paříži roku 1930 (vystaveno 130 abstraktních děl) a vydala celkem tři čísla stejnojmenného časopisu. Výstava se konala v Galerie 23, Rue La Boétie a zúčastnili se Hans Arp, Wassily Kandinsky, Fernand Léger, Piet Mondrian, Pierre Daura, Antoine Pevsner, Luigi Russolo, Georges Vantongerloo a další. Skupina zanikla po založení Abstraction-Création, kam většina členů přešla.\n\nOd roku 1936 pokračoval Joaquin Torres Garcia a Asociación de Arte Constructivo ve vydávání časopisu v Montevideu v Uruguayi pod názvem Círculo y Cuadrado. Do roku 1943 vyšlo celkem 10 čísel časopisu.\n\n\n"}
{"id": "1040034", "url": "https://cs.wikipedia.org/wiki?curid=1040034", "title": "Eliška Walsh", "text": "Eliška Walsh\n\nEliška Walsh (* 1985, rozená Ptáčková) je česká zpěvačka a písničkářka. Zpívala na koncertech s Čechomorem, Druhou trávou, Pavlem Bobkem či Ondřejem Rumlem. V roce 2006 nahrála debutové album coververzí, v roce 2012 vydala autorské album \"Svým způsobem\".\n\nStudovala jazzový zpěv na Konzervatoři Jaroslava Ježka.\n\nJe dcerou Vladislava Ptáčka, banjisty skupiny \"Cop\", a ženou Steve Walshe, který také vede její doprovodnou kapelu.\n\n\nNazpívala také několik koled na album \"Sváteční Čechomor\" (2007).\n\n"}
{"id": "1040035", "url": "https://cs.wikipedia.org/wiki?curid=1040035", "title": "Stanislav Šuškevič", "text": "Stanislav Šuškevič\n\nStanislav Stanislavovič Šuškevič (, \"Stanislaŭ Stanislavavič Šuškevič\", * 15. prosince 1934, Minsk) je běloruský vědec a politik, poslanec Nejvyššího sovětu Komunistické strany Běloruska, člen a dopisovatel Národní akademie věd, jeden z prvních občanů Běloruska, který se zasloužil o zisk nezávislosti této země. Byl jedním ze signatářů úmluvy o rozpuštění Svazu sovětských socialistických republik a stál u zrodu Společenství nezávislých států. V letech 1991–1994 byl předsedou běloruského Nejvyššího sovětu a tedy první hlavou státu nezávislého Běloruska.\n"}
{"id": "1040037", "url": "https://cs.wikipedia.org/wiki?curid=1040037", "title": "Il cimento dell'armonia e dell'inventione", "text": "Il cimento dell'armonia e dell'inventione\n\nIl cimento dell'armonia e dell'inventione (\"Pojednání o harmonii a skladbě\", Opus 8, je sbírka 12 koncertů pro housle (v případě dvou koncertů pro hoboj), smyčce a basso continuo od Antonia Vivladiho z let 1723 až 1725. Dílo bylo dedikováno Vivaldiho pražskému mecenáši, hraběti Václavovi z Morzinu.\n\nDílo obsahující koncerty napsané pro různé příležitosti a v různé době, byla vydána tiskem kolem roku 1725 a je známa především prvními čtyřmi koncerty, \"Čtvero ročních dob (Le quattro stagioni)\". Názvem pojednání \"\"Il cimento dell'armonia e dell'inventione\"\" chtěl Vivaldi vyjádřit svou zálibu v experimentování – především v nadřazenosti ritornelové formy a programního prvku – přítomného zejména v koncertech č. 5, 6 a 10.\n\n\nText na titulní straně pojednání:\n\n\n"}
{"id": "1040040", "url": "https://cs.wikipedia.org/wiki?curid=1040040", "title": "Boží kámen u Sosně", "text": "Boží kámen u Sosně\n\nBoží Kámen u Sosně je kulturně-historická památka v okrese Rakovník v západní části Středočeského kraje. Jedná se o žulový balvan s prohlubněmi na povrchu, podle někoho \"\"vypadá jako bochník chleba, do kterého pekař při jeho hnětení vytlačil prsty hluboké rýhy a důlky\"\". Nalézá se 700 m jižně od obce Soseň, asi 250 m od Obecního vrchu. Patří ke krajině Přírodního parku Jesenicko. V roce 1998 byl Okresním úřadem v Rakovníku, referátem životního prostředí, tento kámen, opředený pověstmi, zaregistrován jako významný krajinný prvek. Je chráněn před poškozením a ničením zákonem 114/1992 Sb.\n\nKámen je opředen mnoha pověstmi. Jedna říká, že podoba kamene vznikla, \"\"když Kristus se svými apoštoly šel světem, odpočinuli si na tomto místě a v místech, kde seděli, se vytvořily prohlubeniny\"\".. Další verze pověsti praví, že na kameni odpočíval Bůh se svými anděly.\n\nPřed několika lety převezl kámen sběratel kamenů Karel Rejzek ke koupališti v Senomatech. Na zásah referátu životního prostředí Okresního úřadu v Rakovníku byl kámen dopraven zpět k Sosni (ale ne přesně na stejné místo) a pro jeho budoucí ochranu byl vyhlášen významným krajinným prvkem (v roce 1998). Skutečnost, že Karel Rejzek nedlouho po přemístění kamene zemřel tragicky pod koly nákladního auta, přikládají někteří pověsti, že kdo pohne Božím kamenem, toho stihne boží trest.\n\n"}
{"id": "1040042", "url": "https://cs.wikipedia.org/wiki?curid=1040042", "title": "Little Jimmy Dickens", "text": "Little Jimmy Dickens\n\nLittle Jimmy Dickens, vlastním jménem James Cecil Dickens (19. prosince 1920 – 2. ledna 2015) byl americký zpěvák a kytarista hrající country hudbu. Hudbě se začal věnovat ve druhé polovině třicátých let a roku 1948 se stal členem Grand Ole Opry; téhož roku podepsal nahrávací smlouvu se společností Columbia Records. Později vydal řadu singlů a alb pro vydavatelství Columbia a na konci šedesátých let přešel k Decca Records. Roku 1983 byl uveden do Country Music Hall of Fame. Zemřel v lednu roku 2015 ve věku 94 let.\n\n"}
{"id": "1040049", "url": "https://cs.wikipedia.org/wiki?curid=1040049", "title": "Kostel Panny Marie Pomocnice křesťanů (Čeřeniště)", "text": "Kostel Panny Marie Pomocnice křesťanů (Čeřeniště)\n\nKostel Panny Marie Pomocnice křesťanů v Čeřeništi (historický název něm. \"Kirche Mariä Hilf.\") je moderní sakrální stavbou s pseudorokokovými prvky, která se nachází ve stráni nad vsí Čeřeniště v okrese Ústí nad Labem. Jeho výraznou dominantou je hranolová vížka s ochozem a jehlancovou střechou. Kostel slouží místní farnosti.\n\nTato novodobá sakrální stavba pochází z let 1935-1936. Její podobu navrhl architekt Karl Tilscher se svou manželkou Annou Ludmilou. V roce 1970 byla provedena oprava stavby.\n\nOd 20. října 2015 je kostel chráněn jako kulturní památka.\n\nKostel je podélný s polygonálním presbytářem. Má štítové průčelí s věžicí. Stavbu dále zdobí pseudobarokní a pseudorokokové detaily. K boku lodi přiléhá sakristie. Zařízení kostela je novodobé.\n\nV průčelní jižní věži je empírový zvon z roku 1815 od Andrease Padersena, původně pochází z kostela sv. Prokopa v Touchořinách (okres Litoměřice).\n\n\n\n"}
{"id": "1040051", "url": "https://cs.wikipedia.org/wiki?curid=1040051", "title": "Can't Stop the Hardcore", "text": "Can't Stop the Hardcore\n\nCan't Stop the Hardcore \"(Hardcore není možno zastavit)\" je skladba německé hudební skupiny Scooter. Jako singl vyšla 5. prosince 2014 v přepracované verzi (54. singl kapely). Je třetím singlem z alba The Fifth Chapter. Od roku 2010 je prvním singlem skupiny, který opět obsahuje bonusovou skladbu, takzvanou stranu B (B-side).\n\nNová verze skladby je kratší, přibylo v ní několik nových hlášek frontmana a je zakončena postupným zrychlováním.\n\nFotka na přední obálce singlu je, tak jako na předchozím singlu Today, stejná jako na obálce studiového alba The Fifth Chapter. S tím rozdílem, že obličeje členů kapely jsou nahrazeny hlavami dinosaurů.\n\nVideoklip se odehrává na řecké oslavě. Členové skupiny jsou zde oblečeni do netradičních kostýmů. V klipu jsou i prvky humoru.\n\n\n"}
{"id": "1040054", "url": "https://cs.wikipedia.org/wiki?curid=1040054", "title": "Exozom (váček)", "text": "Exozom (váček)\n\nExozomy jsou malé membránové váčky endocytického původu, které jsou sekretovány do vnějšího prostředí různými buněčnými typy a to jak zdravými, tak infikovanými nebo nádorovými. Společně s mikrovesikuly patří do skupiny extracelulárních vezikulů (EV), ale kromě velikosti se od mikrovesikulů odlišují i způsobem vzniku. Izolovány mohou být z různých tělesných tekutin, jako je moč, plasma nebo mozkomíšní mok. Rovněž mohou být izolovány z kondiciovaného média in vitro kultivovaných buněk a to prokaryotického i eukaryotického typu . Exozomy jsou schopny odstraňovat nežádoucí proteiny z buňky, usnadňovat mezibuněčnou komunikace a signalizaci, ale i přenos patogenů mezi buňkami (např. priony) . Signalizace může být zajištěna rozpuštěním membrány, čímž se obsah exozomů vylije do prostředí. Exozomy také mohou splývat s plasmatickou membránou buněk a vylít tak svůj obsah do buňky, nebo jsou buňkou přímo pohlceny endocytózou a dopraveny do lyzozomu .\n\nExozomy jsou sférické membránové váčky o velikosti 30-150 nm patřící společně s mikrovesikuly (50-1000nm) do skupiny extracelulárních vezikulů (EV) . Jsou obalené dvouvrstevnou lipidovou membránou . Nejčastější povrchové proteiny jsou tetraspaniny, což jsou například CD9, CD63, CD61 a CD81 . Na povrchu se mohou nacházet i různé polysacharidy (nejčastěji manóza, kyselina α-2,6-sialová), lipidové rafty jsou bohaté na cholesterol, sfingolipidy a glycerolfosfolipidy . Na povrchu se nacházejí také annexiny a Rab proteiny sloužící pro transport a fúze membrán. Exozomy z antigen prezentujících buněk (jako jsou dendritické buňky) nesou i MHC glykoproteiny I i II, nebo CD40 ligandy .\n\nExozomy obsahují různou kombinaci proteinů, RNA (to hlavně mRNA a miRNA) , lipidů a metabolitů pocházejících z původní buňky. Vyskytují se v nich i proteiny cytoskeletu (aktin, tubulin, profilin) a enzymy z cytoplazmy (např. pyruvát kináza). Prostřednictvím svého obsahu mohou fungovat jako modulátor signálních drah příjmové buňky. Obsahem exozomů mohou být i HSP70 a HSP90 a ESCRT proteiny. Specifita nákladu je přitom závislá na původní buňce, ale jejich obsah nemusí přesně odrážet obsah původní buňky. Pomocí exozomů může docházet k horizontálnímu přenosu RNA. miRNA může v cílové buňce potlačovat expresi genů a mRNA může být po přenosu translatována. Obsah exozomů z buněk infikovaných nebo nádorově transformovaných může nést i infekční virovou RNA nebo proteiny .\n\nDo exozomu se může zabalit patogenní protein, kterého se takto buňka zbavuje. V extracelulárním prostředí se může obsah vezikulů vylít a infikovat další buňku, nebo může být do další buňky exozomem přímo dopraven . Exozomy tak mezi buňkami mohou přenášet i patogeny, jako jsou priony při Creutzfeldt-Jacobově chorobě (CJD), amyloidový prekursorový protein (APP) u Alzheimerovy choroby nebo α-synuklein u Parkinsonovy choroby . Infekční mohou být exozomy i z důvodu přítomnosti viru. Například CD4+ T buňky infikované HIV uvolňují v exozomech virový protein Nef, který indukuje apoptózu u dalších T lymfocytů .\n\nO exozomech, stejně jako ostatních EV, se původně uvažovalo jen jako o odpadních váčcích nežádoucích proteinů, ale později se ukázalo, že hrají roli v mezibuněčné komunikaci . Vedle toho se účastní i imunitní regulace, jako je prezentace antigenu, nebo potlačení imunitní odpovědi při autoimunitních onemocnění i nádorové transformaci. V závislosti na původu a okolnostech v organismu mohou být účinky exosomů aktivační i inhibiční. V monocytech jsou schopné regulovat genovou expresi cytokinový receptorů. Exozomy z denritických buněk, B lymfocytů a nádorových buněk ovlivňují imunitní paměť pomocí povrchové exprese MHC I i II a prezentací antigenu, čímž vyvolají aktivaci a zrání T lymfocytů. K signalizaci mohou vedle využití obsahu sloužit i stimulací buněčných receptorů ligandy na svém povrchu . Imunitní odpověď mohou ovlivňovat uvolněním cytokinů, jako je IL-1β či TNF nebo prozánětlivého miRNA do extracelulárnícho prostředí. \n\nExozomy jsou extracelulární váčky vznikající v endosomálním systému buňky v pozdním endosomu. Tvoří se vchlipováním membrány endozomů, čímž dovnitř uzavírají cytoplazmu buňky. Takto tvořené váčky se označují jako intraluminární váčky (ILV) a pozdní endosom jimi vyplněný se označuje jako multivezikulární tělísko (MVB, multivesicular body). MVB pak může fúzovat s lyzozomem, kde dochází k degradaci jeho obsahu, nebo může fúzovat s plasmatickou membránou buňky, kdy se do vnějšího prostředí exocytózou vyplavují exozomy. Mechanismy, díky kterým dohází k rozdělení těchto drah nejsou dosud dostatečně známé.\n\nExozomy pak mohou vyplavit svůj obsah do okolí nebo signalizovat pro buňky v okolí i na dlouhé vzdálenosti. V Případě migrace na delší vzdálenosti exozomy putují z tkání do tělních tekutin, kde dochází i k jejich hromadění. V tělních tekutinách jsou tak neustále exozomy přítomny, přičemž změny jejich počtu a obsahu mohou být spojeny s různými patologiemi a mají tak potenciál v diagnostice.\n\nExozomy se přichycují k membráně buněk a převracením a valením po buňce hledají specifické receptory na povrchu cílové buňky. Tyto specifické receptory ještě nejsou dostatečně objeveny, ale při jejich rozpoznání se exozomy zastaví. Následuje fúze membrán exozomu a cílové buňky a obsah exozomu se vylije do cytoplasmy cílové buňky. Následné změny v cílové buňce mohou být různé v závislosti na původu a obsahu exozomu. Pokud původní a cílová buňka exprimují stejné geny, změny mohou být okrajové. Odlišná exprese může vést ke změně fenotypu a chování buňky.\n\nExozomy lze izolovat z tělních tekutin, jako je moč, sérum, mozkomíšní mok , pot, lymfa, sliny, slzy atp. . Izolovat z těchto tekutin se dají postupným odstraněním větších částic (buňky, agregáty proteinů) a následnou ultracentrifugací při 100 000g, kdy exozomy sedimentují na dně zkumavky .\n\nO exozomech se uvažuje jako o biomarkerech s potenciálem v diagnostice. V exozomech mohou být částice typické pro patologické stavy, jako proteiny nebo nukleové kyseliny z nádorových, nebo nakažených buněk a mohou tak být slibnými ukazateli onemocnění . Také se testuje cílené dopravování látek do buněk pomocí váčků, jelikož látky v nich mohou být chráněny před okolním prostředím a na rozdíl od virových vektorů by nemusely být exozomy odstraňovány imunitním systémem .\n"}
{"id": "1040061", "url": "https://cs.wikipedia.org/wiki?curid=1040061", "title": "Bohuslav Felix Hasištejnský z Lobkovic", "text": "Bohuslav Felix Hasištejnský z Lobkovic\n\nBohuslav Felix Hasištejnský z Lobkovic (13. ledna 1517 – 27. srpna 1583 Líčkov) byl český šlechtic z hasištejnské větve rodu Lobkoviců.\n\nNarodil se roku 1517. Po otci Václavu Hasištejnském z Lobkovic zdědil část hasištejnského panství a také alodiální panství Líčkov, které rozšířil nákupem statků zabavených po vzpouře proti Ferdinandovi I. Roku 1548 zdědil Stekník, Drahomyšl a Třeskonice a o dva roky později přikoupil Libočany. Ještě později panství rozšířil o Deštnici a další tři vesnice. Od Šliků koupil roku 1555 hrad Mašťov. Od Fictumů získal v roce 1557 panství hradu Egerberk a dosáhl jeho přeměny na svobodný a dědičný statek. Pokusil se odkoupit hrad v Kadani, který měl od roku 1558 na dobu svého života v zástavě od královské komory, ale císař Rudolf II. prodej nepovolil. V roce 1560 koupil tvrz a statek Poláky, které dal do užívání manželce Anně z Fictumu. Roku 1571 koupil chomutovské panství, které se jeho předkům nepodařilo udržet. V roce 1579 k němu připojil také Červený Hrádek a postupně dokoupil bývalé části tamního panství. O tři roky později koupil ještě Horu Svaté Kateřiny. U Klášterce nad Ohří nechal pravděpodobně v letech 1579–1583 vybudovat renesanční zámek Felixburg.\n\nVyznáním byl luterán. Oženil se dvakrát. S první manželkou Markétou z Plavna, která zemřela roku 1555, měl syny Jana Waldermara a mladšího Bohuslava Jáchyma. Jeho druhou manželkou se stala Anna z Fictumu († 1587). Po smrti Bohuslava Felixe zdědila egerberské panství se zámkem Felixburg, Poláky a Přísečnici s hutními provozy. Synové si rozdělili ostatní majetek. Starší Jan Waldemar dostal kromě dalších Mašťov, Líčkov, Kadaň a Výsluní a mladší Bohuslav Jáchym Chomutov, Červený Hrádek, Údlice, Horu Svaté Kateřiny a chomutovský kamencový důl.\n\nPohřben byl v rodové hrobce v chomutovském kostele svaté Kateřiny. V září roku 1789 byly kovové rakve z hrobky převezeny do kostela v Novém Sedle nad Bílinou. Když byl v roce 1965 novosedelský hřbitov zrušen, byly ostatky zde pohřbených Lobkoviců pravděpodobně umístěny bez bližšího označení do hromadného hrobu na chomutovském hřbitově.\n\nPan Bohuslav Felix byl diplomatem, vojákem a politikem ve službách habsburských králů Ferdinanda I., Maxmiliána II. a Rudolfa II. Nejprve zastával úřad hejtmana v Jáchymově a od roku 1555 vykonával funkci zemského fojta v Dolní Lužici, kde mu patřila panství Spremberg a Lübben. V roce 1570 byl jmenován nejvyšším zemským sudím a roku 1576 přijal úřad nejvyššího komorníka Českého království.\n\n"}
{"id": "1040062", "url": "https://cs.wikipedia.org/wiki?curid=1040062", "title": "Kostel Všech svatých (Boněnov)", "text": "Kostel Všech svatých (Boněnov)\n\nKostel Všech svatých je římskokatolický kostel zasvěcený Všem svatým v Boněnově na Tachovsku. Pochází ze sedmdesátých let 19. století. Farní obci sloužil do poloviny osmdesátých let 20. století. V roce 1990 se zřítila klenba nad kůrem kostela a později musela být z bezpečnostních důvodů stržena i střecha hranolové věže. Silně poškozená je i střecha sakristie. Novorenesanční zařízení kostela bylo zničeno a rozkradeno.\n\nKostel není chráněn jako kulturní památka, ale je dokladem kvality venkovského stavitelství. O jeho záchranu usiluje Občanské sdružení pro obnovu tepelského regionu.\n\nKostel stával v Boněnově, který býval částečně majetkem tepelského kláštera již v 15. století. Byl rovněž zasvěcen všem svatým, ale nacházel se na jiném místě ve vesnici. Po dostavbě současného kostela byl stržen.\n\nNový kostel byl vybudován v letech 1877–1878 v novorenesančním slohu podle návrhu architekta Josefa Týla, stavitelem byl Josef Kraus. Poslední bohoslužba se v chátrajícím kostele konala v roce 1986. Čtyři roky nato došlo ke zřícení klenby nad kůrem.\n\nV roce 2009 získalo finance na nejnutnější záchranné práce Občanské sdružení pro obnovu tepelského regionu. Zahájilo opravu střechy a zpevňování koruny zdiva. V dubnu 2014 začala stavba kůru. Součástí jeho obnovy je vybourání nového vstupu do věže z interiéru kostela (dříve byla přístupná pouze zvenčí). Sdružení odhaduje, že kostel by měl začít sloužit své funkci do léta 2016.\n\n"}
{"id": "1040066", "url": "https://cs.wikipedia.org/wiki?curid=1040066", "title": "Ludwig Gottfried Madihn", "text": "Ludwig Gottfried Madihn\n\nLudwig Gottfried Madihn (12. ledna 1748, Wolfenbüttel – 6. března 1834, Vratislav) byl německý právník a advokát. Působil jako profesor na univerzitách ve Vratislavi a Frankfurtu nad Odrou.\n\nNarodil se v roce 1748 v dolnosaském městě Wolfenbüttel. Na univerzitě v Halle získal magisterium i doktorát z práva. Od roku 1773 působil jako profesor na univerzitě Viadrina ve Frankfurtu nad Odrou. V tomto období se také zabýval psaním právnických skript a kompendií. Roku 1811 se spolu s celou Viadrinou přesunul do Vratislavi a zde se podílel na formování nové Univerzity Fridricha Viléma. V letech 1817–1818 působil na této nové univerzitě ve funkci rektora.\n\nZa svou vědeckou a organizační činnost byl roku 1822 vyznamenán pruským Řádem červené orlice 3. třídy. V tom samém roce utrpěl cévní mozkovou příhodu a následně odešel na penzi. Zemřel ve Vratislavi roku 1834.\n\n"}
{"id": "1040069", "url": "https://cs.wikipedia.org/wiki?curid=1040069", "title": "Christophe de Margerie", "text": "Christophe de Margerie\n\nChristophe de Margerie (6. srpna 1951 Mareuil-sur-Lay-Dissais, Francie – 20. října 2014 Moskva, Rusko) byl francouzský byznysmen. V letech 2007 – 2014 byl do své tragické smrti šéfem francouzského koncernu Total. Zemřel při letecké nehodě, když se jeho letadlo při pokusu o vzlet střetlo s uklízecím strojem (který byl řízen opilým mužem) a vzňalo se. Zahynuli všichni čtyři lidé na palubě letadla, zatímco opilý muž nehodu přežil a byl vzat do vazby.\n"}
{"id": "1040070", "url": "https://cs.wikipedia.org/wiki?curid=1040070", "title": "Stranger in Us All", "text": "Stranger in Us All\n\nStranger in Us All je osmé studiové album britské rockové skupiny Rainbow z roku 1995. Nahráno bylo během roku 1995 v několika různých studiích a jeho producentem je Ritchie Blackmore společně s Patem Reganem. Album bylo původně koncipováno jako sólová nahrávka Ritchieho Blackmora, ale kvůli nátlaku společnosti BMG bylo vydáno jako Ritchie Blackmore's Rainbow.\n\n"}
{"id": "1040075", "url": "https://cs.wikipedia.org/wiki?curid=1040075", "title": "Cizinec přichází", "text": "Cizinec přichází\n\nCizinec přichází (finský titul zní \"Vieras mies tuli taloon\") je psychologicky laděná novela finského spisovatele Miky Waltariho vydaná v roce 1937 v Helsinkách. Je to příběh o lásce a nenávisti situovaný na odlehlý finský venkovský statek.\n\nKniha překonávala mnohá dobová tabu (např. zde zazněla obhajoba mimomanželského vztahu, nepotrestaná vražda, silné erotické momenty...). Podle Panu Rajaly, předsedy klubu Miky Waltariho, je zde podobnost s díly anglického spisovatele D. H. Lawrence. Rovněž je první autorovou knihou, která se zabývá venkovskými motivy.\nWaltari se zúčastnil anonymní soutěže vypsané největším finským nakladatelstvím Werner Söderström Osakeyhtiö a vyhrál hlavní cenu. Když pak byl identifikován jako autor díla, porotu to překvapilo, neboť do té doby byl Waltari považován za městského spisovatele.\nKniha vyvolala ve Finsku obrovský skandál a Waltari pod veřejným tlakem napsal pokračování, novelu s názvem \"Dohra\", aby uklidnil vzbouřené reakce.\n\nČesky kniha vyšla poprvé v roce 1941 v překladu Vladimíra Skaličky.\n\n\nNa finský venkovský statek přichází „cizinec“ Aaltonen, který odešel od ženy, jež mu byla nevěrná. Postupně se sblíží s hospodyní, která má za muže alkoholika a hulváta. Ta se do něj zamiluje a on její city po čase opětuje. Podváděný manžel se o jejich vztahu později dozví a spřádá plány, jak Aaltonena zabít. Nakonec jej zastřelí v lese při štípání dříví. Žena zaslechne výstřely a jakmile dorazí na místo činu a sezná, že její manžel zavraždil jejímu srdci milovanou osobu, pocítí palčivou nenávist, bere do ruky Aaltonenovu sekeru a svého tyrana ubíjí k smrti. Starý hospodář Herman jí pomáhá odstranit obě těla.\nŽena pak zažívá psychické peklo, ale musí žít dál, čeká Aaltonenovo dítě.\n\n\n"}
{"id": "1040076", "url": "https://cs.wikipedia.org/wiki?curid=1040076", "title": "Zelený růst", "text": "Zelený růst\n\nZelený růst (anglicky: \"green growth\") je koncepce, která prosazuje využívání přírodních zdrojů a lidské práce v souladu s principy udržitelného rozvoje. Zelený růst je jedním ze základních principů zelené ekonomiky.\n\nTermín zelený růst se objevuje v národních či mezinárodních strategiích jako výraz pro alternativní model růstu. S koncepcí zeleného růstu se pracuje především v národních strategiích udržitelného rozvoje. Zelený růst můžeme označit také jako komplexní model rozvoje daného společenství, který bere v potaz jednotlivé aspekty environmentální, ekonomické i sociopolitické, přičemž je jeho cílem harmonické uspořádání jednotlivých složek společnosti i přírody a jejich vzájemná symbióza.\n\nEkonomický model, který propaguje koncepce zeleného růstu, je v rozporu se současným systémem „business as usual“ a neoliberálním přístupem, který podle zastánců environmentální ekonomie přispívá k dlouhodobě neudržitelnému vývoji a periodicky se opakujícím ekonomickým krizím. Hlavní paradigma, je podobné tomu, které vyznává i koncept udržitelného rozvoje, tedy, že: \"„v uzavřeném systému naší planety není neomezený růst možný“\". Zastánci volného trhu naopak namítají, že současný model je jedinou cestou k vyšší životní úrovni všech a že technický pokrok vyřeší i zatím zdánlivě neřešitelné problémy.\n\nV České republice patří k hlavním stoupencům tradiční (neo)liberalistického modelu především bývalý prezident Václav Klaus a jeho spolupracovníci a názoroví stoupenci. Mezi jeho odpůrce a protagonisty zeleného růstu a alternativních modelů pak například ekonom Tomáš Sedláček, Jan Keller, Vladimír Špidla a mnozí další. Ve světovém měřítku je pak jedním z hlavních průkopníků zeleného růstu ředitel direktorátu pro životní prostředí OECD Simon Upton..\n\n\n"}
{"id": "1040077", "url": "https://cs.wikipedia.org/wiki?curid=1040077", "title": "Amerikanistika", "text": "Amerikanistika\n\nAmerikanistika je vědní obor, který se zabývá studiem\n\nK významným českým amerikanistům například patří:\n\n"}
{"id": "1040078", "url": "https://cs.wikipedia.org/wiki?curid=1040078", "title": "Vláda Jędrzeje Moraczewského", "text": "Vláda Jędrzeje Moraczewského\n\nVláda Jędrzeje Moraczewského (formálním názvem Dočasná lidová vláda Polské republiky) byla první vládou Druhé Polské republiky pod vedením Jędrzeje Moraczewského jmenovaná 17. listopadu 1918 Józefem Piłsudským z pozice šéfa státu. Z organizačního a právního hlediska kabinet navazoval na Wróblewského provizorní vládu jmenovanou Regentskou radou, z politického hlediska částečně navazoval na lublinskou Daszyńského vládu, jež se podřídila Piłsudskému.\n\nVláda mj. zavedla všeobecné volební právo (včetně volebního práva pro ženy), osmihodinovou pracovní dobu, zlegalizovala odbory a právo na stávku, zavedla inspekci práce a nemocenské pojištění. Kabinet také 20. listopadu 1918 vyhlásil program hospodářské a sociální rekonstrukce podle socialistické doktríny - oznámil vyvlastnění velkostatků a jejich předání do rukou pracujícího lidu pod kontrolou státu, zestátnění dolů a celého průmyslu.\n\nVláda podala demisi 16. ledna 1919 po konzultaci s Piłsudským, který chtěl dosáhnout porozumění s pravicí a uklidnění situace v nezávislém Polsku. Národní demokraté považovali Moraczewského vládu za příliš radikální a její podporovatelé odmítali plnit příkazy vlády (mj. platit daně). Podle národního demokrata Stanisława Głąbińského vláda bránila vytváření polské armády, chtěl omezit lidové milice.. Rovněž země Dohody nerady viděly vládu skládající se z bývalých spojenců Německa.\n"}
{"id": "1040079", "url": "https://cs.wikipedia.org/wiki?curid=1040079", "title": "Jiří Dušek (astronom)", "text": "Jiří Dušek (astronom)\n\nJiří Dušek (* 11. srpna 1971 Sušice) je český astronom, astrofyzik a politik, nestraník za hnutí ANO 2011, od roku 2016 senátor za obvod č. 58 – Brno-město. Od roku 2008 je ředitelem brněnské hvězdárny.\n\nV Brně žije od svých tří let. O astronomii se zajímal od dětství, což vyústilo ve studium astrofyziky na Přírodovědecké fakultě Masarykovy univerzity. Dlouhodobě působí na Hvězdárně a planetáriu Brno, jejímž ředitelem se stal v roce 2008. Je autorem populárně naučných programů, které jsou v planetáriu promítány veřejnosti, a také různých publikací z oblasti astronomie.\n\nJe po něm pojmenována planetka (14054) Dušek.\n\nVe volbách do Senátu PČR v roce 2016 kandidoval jako nestraník za hnutí ANO 2011 v obvodu č. 58 – Brno-město. Se ziskem 28,16 % hlasů postoupil z prvního místa do druhého kola, v němž porazil poměrem hlasů 51,94 % : 48,05 % lidovce Stanislava Juránka a stal se senátorem. \n\nPo zvolení senátorem dál pokračuje ve funkci ředitele hvězdárny. Kumulaci funkcí kritizuje předseda hnutí ANO 2011 (jehož senátorského klubu je Jiří Dušek členem), Andrej Babiš.\n\n"}
{"id": "1040082", "url": "https://cs.wikipedia.org/wiki?curid=1040082", "title": "Jiří Dušek", "text": "Jiří Dušek\n\nJiří Dušek může být:\n"}
{"id": "1040088", "url": "https://cs.wikipedia.org/wiki?curid=1040088", "title": "Chřestýš mohavský", "text": "Chřestýš mohavský\n\nChřestýš mohavský (\"Crotalus scutulatus\") je jedovatý had z čeledi zmijovitých a podčeledi chřestýšovitých žijící na jihozápadě Spojených států amerických a ve středním Mexiku.\n\nChřestýš mohavský může být hnědý až zelený, nejčastěji dosahuje délky asi 100 centimetrů, i když největší nalezený jedinec měřil rekordních 137 centimetrů. V některých ohledech se může podobat chřestýši západnímu (\"Crotalus atrox\"), hady však od sebe lze odlišit díky jinému zbarvení konce ocasu.\n\nTento dravec loví ze zálohy, využívá svých tepločivných jamek k detekci teplokrevné kořisti, včetně hlodavců, dokonce i v naprosté tmě. Pokud se cítí chřestýš vyprovokován, použije své chřestítko na ocasu k zastražení a varování protivníka. Pokud toto varování nepomůže, může kousnout.\n\nZnačným problémem u chřestýše mohavského je obsah toxinů v jedu. Je-li člověk hadem uštknut a nedostane se mu rychlé lékařské pomoci, může zemřít. Jed obsahuje neurotoxin známý jako \"Mojave toxin\", který se vyskytuje pouze u tohoto druhu hada, ačkoliv přítomnost podobných toxinů je známa u chřestýše tygřího.\n\n"}
{"id": "1040090", "url": "https://cs.wikipedia.org/wiki?curid=1040090", "title": "Vláda Ignacyho Jana Paderewského", "text": "Vláda Ignacyho Jana Paderewského\n\nVláda Ignacyho Jana Paderewského byla druhou vládou Druhé Polské republiky pod vedením Ignacyho Jana Paderewského. Kabinet byl jmenován šéfem státu Józefem Piłsudským po demisi předchozí vlády Jędrzeje Moraczewského 16. ledna 1919. Vláda podala demisi 9. prosince 1919.\n"}
{"id": "1040095", "url": "https://cs.wikipedia.org/wiki?curid=1040095", "title": "Ereleuva", "text": "Ereleuva\n\nEreleuva (před 440 – 500, Italia Annonaria, Byzantská říše) byla matka ostrogótského krále Theodoricha Velikého a konkubína Theodorichova otce krále Theodemira. Historik Thomas Hodgkin poznamenává že označení konkubína není pro pozici, kterou zastávala správné. V mnoha germánských národech byla jistá laxnost k manželským obřadům. Gelasius ji označuje jako \"reginu\" (královnu), tím naznačuje, že měla významné sociální postavení i přes neformální spojení s Theodemirem. Kromě syna Theodoricha měla dceru Amalafridu, která se později stala manželkou vandalského krále Thrasamunda. Druhou dcerou byla ostrogótská princezna Argotta\n\nEreleuva byla katolík. Pokřtěna byla jménem Eusebie. Z ariánství přešla jako dospělá, ale podrobnosti v historických záznamech jsou nejasné. Ke katolicismu je považována za přijatou, jak je uvedeno z její korespondence s papežem Gelasiusem I. a zmínkách o ní ve \"Chvalozpěvech o Theodemirovi\" (\" Panegyric to Theoderic the Great\") biskupa a básníka té doby, Magnuse Ennodiuse.\n\nJejí jméno bylo různě hláskováno, ve starověku jako \"Ereriliva\" (rukopis kroniky Anonymus Valesianus cca 527) či \"Erelieva\" jak ji nazývá Jordanes. Současným historiům je známá jako Ereleuva.\n"}
{"id": "1040098", "url": "https://cs.wikipedia.org/wiki?curid=1040098", "title": "Pustá Dobrá", "text": "Pustá Dobrá\n\nZaniklá tvrz Pustá Dobrá s poplužním dvorem se nacházela jihovýchodně od zámku Lány v lese na místě dnešní myslivny Pustá Dobrá (také \"Pustinka\"). Roku 1530 patřila rytíři Jiřímu Dubskému z Nelahozevsi, dědictví přešlo na syna Jana Dubského z Nelahozevsi, který vše prodal rytíři Jiřímu Žejdlicovi ze Šenfeldu na Zvoleněvsi. Od té doby je Pustá Dobrá sloučena s Lány.\n\n"}
{"id": "1040102", "url": "https://cs.wikipedia.org/wiki?curid=1040102", "title": "Hrabství Durham", "text": "Hrabství Durham\n\nHrabství Durham je ceremoniální hrabství a unitární district v regionu severovýchodní Anglie. Sídelním městem je Durham, zatímco největším je Darlington, který je na hrabství administrativně nezávislý, stejně jako města Hartlepool a Stockton-on-Tees.\n\nRegion má dlouholetou tradici v hornictví a zemědělství, významné je (zvláště v Darlingtonu, Shildonu a Stockton-on-Teesu na jihovýchodě hrabství) také strojírenství. Dříve se zde těžilo uhlí a železná ruda. Oblast je vyhledávána turisty: v centru Durhamu jsou hned dvě památky UNESCO, durhamský hrad a durhamská katedrála.\n"}
{"id": "1040105", "url": "https://cs.wikipedia.org/wiki?curid=1040105", "title": "Henry Kuttner", "text": "Henry Kuttner\n\nHenry Kuttner (7. dubna 1915 Los Angeles, Kalifornie – 4. února 1958 Santa Monica, Kalifornie) byl americký spisovatel science fiction, fantasy a hororů. Psal také společně se svou manželkou Catherinou Lucillou Mooreovou pod řadou pseudonymů. Patří mezi autory tzv. Zlatého věku science fiction.\nHenry Kutner byl po otci potomek židovských přistěhovalců z Pruska, kteří žili v San Francisku od roku 1859. Studia na vysoké škole musel během hospodářské krize přerušit a začít pracovat pro literární agenturu svého strýce. Jako nadšený čtenář pulpových magazínů začal sám přispívat do jednoho z nich, do \"Weird Tales\". Zde také vydal roku 1936 svou první povídku \"The Graveyard Rats\" (Hřbitovní krysy), kterou napsal pod vlivem svého literárního vzoru H. P. Lovecrafta. Přispěl rovněž několika příběhy do Lovecraftova cyklu \"Mýtus Cthulhu\". Svou první sci fi povídku \"When the Earth Lived\" (Když Země žila) vydal roku 1937.\n\nLovecraft seznámil Kuttnera s mladou nadějnou spisovatelkou Catherinou Lucillou Mooreovou. Jejich první společné texty vznikly roku 1937 a v červnu roku 1940 se Kuttner s Mooreovou oženil. Ve čtyřicátých letech vydal se svou manželkou pod několika pseudonymy (nejčastěji jako Lawrence O'Donnell, Lewis Padgett nebo C. H. Liddell) více než 40 prací. Celkový soupis science fiction příběhů této autorské dvojice čítá kolem 180 položek. Jejich harmonická spolupráce prakticky znemožňuje určit, kdo z nich je skutečným autorem toho kterého textu.\n\nRoku 1950 se mu podařilo získat magisterský titul na Univerzitě Jižní Kalifornie. Poté v jeho tvorbě science fiction vystřídaly kriminální romány. V roce 1958 zcela náhle zemřel na srdeční infarkt.\n\nKuttnerova tvorba je velmi originální a za autorova života nezískala příliš mnoho ocenění. Z dnešního pohledu je však zřejmé, že spolu se svou manželkou významně ovlivnil žánr science fiction. Jeho povídka \"Chrudošiví jsou borolové\" (1943, Mimsy Were the Borogoves) je tradičně řazena mezi deset nejlepších sci-fi povídek do roku 1965. Stal se pokračovatelem americké povídkářské tradice Edgara Allana Poea a Ambrose Bierceho. Svým dílem zapůsobil na takové autory, jako byli Ray Bradbury či Philip K. Dick. Roku 2004 byla jemu i jeho manželce posmrtně udělena cena \"Cordwainer Smith Rediscovery Award\" určená spisovatelům sci-fi, jejichž dílo se vyznačuje neobvyklou originalitou.\n\n\n\n\n\n\n\n"}
{"id": "1040107", "url": "https://cs.wikipedia.org/wiki?curid=1040107", "title": "Kaple Andělů Strážných (Prostřední Žleb)", "text": "Kaple Andělů Strážných (Prostřední Žleb)\n\nKaple Andělů Strážných je sakrální stavbou se secesní fasádou stojící na levém břehu Labe v dlouhé obci se jménem Prostřední Žleb, která je dnes součástí Děčína, na jejím severním okraji.\n\nKaple byla postavena z iniciativy žlebských obyvatel v roce 1907. Původně měla být zasvěcena Panně Marii. Ještě před dokončením stavby místní rodina Duschků však darovala pro kapli obraz anděla jako poděkování za záchranu dcerky, která přežila pád z okna. Po roce 1945 přestala sloužit svému účelu, z důvodu výměny obyvatelstva způsobeného poválečným vysídlením sudetských němců, protože nově příchozí obyvatelé neměli ke kapli bližší vztah. Také místní hřbitov začal pustnout. Ke změně došlo až ve 21. století. Pro vlastníka kaple, město Děčín, nebyla obnova sakrálního objektu prioritou, avšak vzniklo sdružení pro obnovu kaple, které od roku 2009 o její obnovu a oživení usiluje. Došlo také k obnovení tradičně poutě o první říjnové neděli.\n\nKaple je jednolodní, obdélná, s trojboce uzavřeným presbytářem a s čtyřbokou plechovou zvonicí nad závěrem. V bočních stěnách lod jsou pětiboká okna. V bočních stěnách závěru kaple jsou okna oválná. V ose závěru kaple je hladký obdélníkový strop. Fasáda kaple je secesní. Jsou v ní dvě niky. Kaple má obdélníkový portál a trojúhelníkový štít. Loď má valenou klenbu. Závěr má plochý strop. V lodi kaple j zděná kruchta. Zařízení kaple pochází z období její výstavby.\n\n\n\n"}
{"id": "1040108", "url": "https://cs.wikipedia.org/wiki?curid=1040108", "title": "Jaroslav Bílý", "text": "Jaroslav Bílý\n\nJméno a příjmení Jaroslav Bílý má více známých nositelů:\n\n"}
{"id": "1040109", "url": "https://cs.wikipedia.org/wiki?curid=1040109", "title": "MY 2", "text": "MY 2\n\nMY 2 je český film z roku 2014 s podtitulem „Lovestory pro 21. století“ či „Nikdy nevíte, co vám noc přinese“. Natočila jej režisérka jugoslávského původu Slobodanka Radun jako svůj celovečerní filmový debut, podle scénáře, na němž spolupracovala se spisovatelkou Radkou Denemarkovou. Vznikl v koprodukci studia Bionaut Films, České televize a režisérky Slobodanky Radun, s finanční podporou Státního fondu kinematografie. Úvodní píseň „All of This“ v produkci Jana P. Muchowa nazpívala dcera Lenky Filipové, písničkářka vystupující pod jménem Lenny. Česká televize film odvysílala poprvé 29. listopadu 2015.\n\nFilm je komorním příběhem o vztahu dvou nesourodých lidí. Třicátnice Ema utíká od svého despotického manžela ke svému kadeřníkovi Tonymu a navazuje s ním zprvu kamarádský vztah. Tony je však gay a náklonnost k plnohodnotnému vztahu nestačí. Do toho vstupují také Emini rodiče, kterým se její soužití s Tonym nelíbí.\n\nOndřej Nosálek byl nominován na cenu za nejlepší mužský herecký výkon na Cenách české filmové kritiky i na Českém lvu, ale nominace neproměnil.\n\nSnímek byl v červenci 2015 uveden na Mezinárodním filmovém festivalu Karlovy Vary v nesoutěžní sekci českých filmových novinek za účasti režisérky a dalších hostů.\n\nU příležitosti filmové premiéry vyšel v nakladatelství Mladá fronta stejnojmenný příběh i knižně. I když je psán filmovým jazykem, nejedná se o běžné vydání pouhého scénáře k filmu, nýbrž svébytnou knihu. Její křest proběhl za účasti dvojice hlavních představitelů, scenáristky (a autorky knihy) Radky Denemarkové i režisérky filmu.\n\n"}
{"id": "1040110", "url": "https://cs.wikipedia.org/wiki?curid=1040110", "title": "Kostel Nejsvětější Trojice (Dolní Žleb)", "text": "Kostel Nejsvětější Trojice (Dolní Žleb)\n\nKostel Nejsvětější Trojice v Dolním Žlebu je pozdně barokní sakrální stavbou s klasicistními prvky citlivě zasazenou ve skalnatém labském kaňonu. Tvoří jednu z hlavních dominant nejseverněji položené obce v České republice na levém břehu Labe. Je chráněn jako kulturní památka České republiky.\n\nPůvodní, snad dřevěný kostel v Dolním Žlebě (plavecké a dřevařské osadě s názvem \"Dolní Grunt\") byl postaven v roce 1747. Postupně byl přestavován až do roku 1830, a o rok později vysvěcen. Sloužil pak až do roku 1945, kdy došlo k vysídlení německy mluvících obyvatel a kostel začal postupně chátrat. V období komunistické totalitní moci v Československu proběhly jen nejnutnější zajišťovací opravy. V objektu byla zatékáním narušena bedněná klenba a také vnitřní a vnější omítky. Ke snaze o jeho obnovu došlo až na začátku 21. století, kdy se o kostel začalo starat místní občanské sdružení.\n\nKostel je jednolodní, obdélníkový s užším trojboce uzavřeným presbytářem. Po severní straně se nachází obdélná sakristie. Západní část lodi je užší. Nad průčelím kostela je hranolová věž. Západní průčelí je tříosé, doplněné pilastry. Ve střední části je pravoúhlý portál s trojúhelníkovým nástavcem a velké segmentové vpadlé pole. Nad kladím je pak hranolová věž. Tato věž má lizénové rámce. Má oválné okno v dolním pásmu a polokruhem zakončené okno v horním pásmu. Římsa na věži je nad hodinami proložena polokruhem. Po stranách věže na bočními osami fasády jsou křídlaté zdi. Na náběhu těchto zdí jsou sochy sv. Jana Nepomuckého a světice bez atributů. Věž kostela je kryta čtyřbokou jehlancovou střechou. Boční fasády jsou členěny v nárožích a ve střední širší části lodi pilastry a obdélným polokruhem zakončenými a polokruhovými okny.\n\nPresbytář kostela je sklenut velkou konchou s dvěma postranními lunetami. Po stranách jsou převýšená polokruhová okna. Po severní straně presbytáře je obdélný vstup do sakristie. Triumfální oblouk kostela je široký a segmentovaný. Loď má valenou klenbu s malými lunetami. V užší západní části je na dvou hranolových pilířich kruchta. Ta je podložena ještě dvěma přízedními polopilíři a třemi oblouky. Kruchta má balkónovitě vyloženou východní část, západní část je oddělena dvěma pilíři a otevřena třemi oblouky, jako v přízemí, ve středu polokruhovými a po stranách převýšenými. Jak kruchta, tak i podkruchtí jsou sklenuty plackami s pásy. Podél bočních stěn lodi, asi do poloviny její délky, pokračuje kruchta užšími rameny na krakorcích.\n\nHlavní oltář \"Nejsvětější Trojice\" je z 19. století. Oltářní obraz je novodobý ve slohu pseudorokoka. Nad bočními brankami jsou rokokové obrazy v rámech v témže uměleckém stylu. Kazatelna je pozdně barokní z 18. století. Křtitelnice je opatřena barokní soškou zobrazující \"Křest Páně\".\n\n\n\n"}
{"id": "1040112", "url": "https://cs.wikipedia.org/wiki?curid=1040112", "title": "Vláda Władysława Grabského", "text": "Vláda Władysława Grabského\n\nWładysław Grabski byl předsedou dvou vlád v období Druhé Polské republiky:\n\n"}
{"id": "1040113", "url": "https://cs.wikipedia.org/wiki?curid=1040113", "title": "Vláda Wincentyho Witose", "text": "Vláda Wincentyho Witose\n\nWincenty Witos byl předsedou třech vlád v období Druhé Polské republiky:\n\n"}
{"id": "1040116", "url": "https://cs.wikipedia.org/wiki?curid=1040116", "title": "Vláda Antoniho Ponikowského", "text": "Vláda Antoniho Ponikowského\n\nAntoni Ponikowski byl předsedou jedné vlády Polského království a dvou vlád v období Druhé Polské republiky:\n\n"}
{"id": "1040119", "url": "https://cs.wikipedia.org/wiki?curid=1040119", "title": "Vláda Władysława Sikorského", "text": "Vláda Władysława Sikorského\n\nWładysław Sikorski byl předsedou jedné vlády Druhé Polské republiky a dvou polských exilových vlád:\n\n"}
{"id": "1040120", "url": "https://cs.wikipedia.org/wiki?curid=1040120", "title": "Vláda Kazimierze Bartela", "text": "Vláda Kazimierze Bartela\n\nKazimierz Bartel byl předsedou pěti vlád Druhé Polské republiky:\n\n"}
{"id": "1040123", "url": "https://cs.wikipedia.org/wiki?curid=1040123", "title": "Vláda Józefa Piłsudského", "text": "Vláda Józefa Piłsudského\n\nJózef Piłsudski byl předsedou dvou vlád Druhé Polské republiky:\n\n"}
{"id": "1040125", "url": "https://cs.wikipedia.org/wiki?curid=1040125", "title": "Kubánské revoluční námořnictvo", "text": "Kubánské revoluční námořnictvo\n\nKubánské revoluční námořnictvo (\"Marina de Guerra Revolucionaria\" – MGR) je jednou ze složek ozbrojených sil Kuby. V době studené války bylo výrazně podporováno Sovětským svazem a patřilo mezi významná regionální námořnictva. Po jejím skončení však jeho význam upadl, námořnictvo je slabé a zaměřuje se na pobřežní obranu. Mimo jiné má velmi malé schopnosti v boji proti hladinovým lodím a ponorkám. Ohledně přesného složení a bojeschopnosti kubánského námořnictva, které se mimo jiné potýká s nedostatkem financí, náhradních dílů a paliva, panují nejasnosti. K roku 2007 mělo námořnictvo tvořit 3000 mužů, z toho 550 příslušníků námořní pěchoty a cca 14 válečných lodí. Problémy kubánského námořnictva ztělesňuje jeho vlajková loď – oceánská hlídková loď \"Rio Damuji\" (390), která je přestavěnou rybářskou lodí.\n\nHlavními základnami námořnictva jsou Cabañas, Nicaro, Cienfuegos, Havana, Santiago de Cuba, a Banes. Velitelství námořnictva je v Havaně. Velitelství západního sektoru je v Cabañasu a východního sektoru v Holguínu.\n\nKuba získala nezávislost roku 1902. V letech 1906–1911 její námořnictvo získalo dělové čluny \"Cuba\", \"Patria\" a \"Baire\", které tvořily jeho jádro až do konce druhé světové války. Po ní kubánské námořnictvo získalo tři americké fregaty třídy \"Tacoma\", dvě hlídkové lodě třídy \"PCE-842\" a několik menších plavidel. Až do kubánské revoluce však námořnictvo zůstávalo omezenou námořní silou.\n\nKubánské revoluční námořnictvo bylo založeno v srpnu 1963. Bylo nejmenší a nejméně prestižní složkou kubánských ozbrojených sil. Vzhledem ke spojenectví Kuby a SSSR ve studené válce země získala obrovskou pomoc při vybudování námořnictva, které se stalo významnou regionální silou. Kubánské ozbrojené síly tehdy byly nejsilnější v celé Latinské Americe.\n\nOd počátku 60. let námořnictvo získávalo válečné lodě ze SSSR, umožňující vybudovat síly pro obranu pobřeží. Nejprve to byly menší útočné a hlídkové čluny. Roku 1962 to bylo šest hlídkových člunů projektu 122bis (třída \"Kronshtadt\"), v letech 1962–1964 dvanáct torpédových člunů projektu 123 (třída \"P4\") a dvanáct torpédových člunů projektu 183 (třída \"P6\"), dále stíhače ponorek a výsadkové čluny typu T4. Tato první generace sovětských plavidel převážně dosloužila na přelomu 70. a 80. let 20. století.\n\nDalší významné posílení proběhlo v 70.–80. letech. Velkou kvalitativní změnu přinesla dodávka šesti raketových člunů projektu 205 (třída \"Osa I\") v letech 1972–1974 a dalších dvanácti vylepšených projektu 205U (\"Osa II\") v letech 1976–1982. Další menší bojová plavidla představovaly čtyři torpédové čluny projektu 205P (\"Stenka\") z roku 1975, devět křídlatých torpédových člunů projektu 206M (\"Turya\") z let 1979–1985 a dvacet jedna hlídkových člunů projektu 1400 (\"Zhuk\") z let 1972–1986. V 70. letech námořnictvo vytvořilo oddíl námořní pěchoty, který mohl od počátku 80. let využívat dvě výsadkové lodě třídy \"Polnocny\". Na přelomu 70. a 80. let námořnictvo získalo rovněž schopnost ničení min. V letech 1977–1982 bylo dodáno 10 pobřežních minolovek projektu 1258 (třída \"Yevgenya\") a v letech 1980–1984 ještě čtyři pobřežní minolovky projektu 1260 (třída \"Sonya\").\n\nV 80. letech námořnictvo získalo také několik plavidel schopných operací na otevřeném moři. Jednalo se o jednu ponorku projektu 613 (třída \"Whiskey\") sloužící k výcviku, šest ponorek projektu 641 (třída \"Foxtrot\"), dále tři protiponorkové fregaty projektu 1159 (třída \"Koni\") z let 1980–1987 a dvě protiponorkové korvety projektu 1241.2 (třída \"Pauk\") z let 1985–1989. Oproti pozemním a vzdušným silám sice kubánské námořnictvo nebylo nejsilnější v Latinské Americe, ale rozhodně bylo nejsilnějším námořnictvem zemí Karibiku.\n\nPo skončení studené války a rozpadu SSSR nastal dramatický úpadek kubánského námořnictva. Kuba ztratila klíčové spojence a prožila dlouhodobou ekonomickou krizi. Ve druhé polovině 90. let její námořnictvo ztratilo schopnost mořských operací, prakticky nemělo provozuschopná plavidla hlavních kategorií a část jeho základen byla uzavřena. Roku 1999 jej tvořilo 5000 osob a po roce 2005 již jen 3000 osob. Roku 2006 jej tvořilo sedm pobřežních hlídkových lodí, čtyři raketové čluny, šest minolovek a výzkumná loď, všechny zastaralé, v nejasné kondici a trpící nedostatkem náhradních dílů. Roku 2007 námořnictvo získalo svou největší jednotku v podobě oceánské hlídkové lodě \"Rio Damuji\" (390) a později ještě druhou jednotku \"Rio Jatibonico\". Plavidla vznikla improvizovanou přestavbou starých rybářských trawlerů ze 70. let, které byly vybaveny přistávací plochou pro vrtulník a dokonce starými protilodními střelami.\n\nPo roce 2000 se činnost námořnictva omezila na pobřežní hlídkování. Je to však částečně nad jeho síly, což neuniklo drogovým kartelům a Kuba se stala důležitou tranzitní zemí při přepravě kokainu z Kolumbie, Venezuely a Peru do USA. Na podezřelá plavidla tak kubánské úřady často upozorňují americkou pobřežní stráž.\n\n\n\n\n"}
{"id": "1040128", "url": "https://cs.wikipedia.org/wiki?curid=1040128", "title": "Vláda Waleryho Sławka", "text": "Vláda Waleryho Sławka\n\nWalery Sławek byl předsedou třech vlád Druhé Polské republiky:\n\n"}
{"id": "1040142", "url": "https://cs.wikipedia.org/wiki?curid=1040142", "title": "BITalino", "text": "BITalino\n\nBITalino je elektronická stavebnice, jejíž jednotlivé moduly slouží ke sběru a zpracování biometrických dat. Lze ji využít nejen k profesionální tvorbě prototypů, ale díky nízké ceně také k výuce na školách, kreativní činnosti i zábavě a nahlédnout tak do oblasti, která byla dosud přístupná pouze přes specializované a drahé technologie.\n\nStavebnici vyrábí portugalská společnost PLUX wireless biosignals S.A. od roku 2013.\n\nSrdcem stavebnice je modul MCU, obsahující mikrokontrolér AVR ATMega328P, který převádí analogové signály ze Senzorů na digitální.\n\nDalší důležité moduly:\n\nKe zpracování, uložení a zobrazení dat (i v reálném čase) slouží aplikace OpenSignals. Kromě toho lze využít API pro celou řadu platforem (Android, Arduino, C++, Java...).\n\n"}
{"id": "1040146", "url": "https://cs.wikipedia.org/wiki?curid=1040146", "title": "Beau Mirchoff", "text": "Beau Mirchoff\n\nWilliam Beau Mirchoff (* 13. ledna 1989, Seattle, Washington, Spojené státy americké) je kanadský herec. Nejvíce se proslavil rolí Dannyho Bolena v šesté sérii seriálu stanice ABC \"Zoufalé manželky\" a rolí Mattyho McKibbena v seriálu \"Nešika\" na televizní stanici MTV.\nBeau se narodil v Seattlu ve Washingtonu a o dva dny později se jeho rodina přestěhovala do Victorie v Kanadě. Je synem Billa a Kelley Mirchoff. Má staršího bratra Luka (narozený 1985) a mladší sestru Reannu. Studoval na MountDouglas Secondary School. Má kanadské i americké občanství.\nV roce 2003 si zahrál roli Chase v epizodě seriálu \"Romeo!\" a v roce 2006 získal první větší roli a to ve filmu \"Scary Movie 4\". Mezi lety 2007 a 2008 se objevoval v seriálu \"Ranč Heartland\" jako Benjamine a také získal hlavní roli ve filmu \"Smrtící nenávist 3\". V roce 2009 se připojil k obsazení seriálu \"Zoufalé manželky\" jako Danny Bolen. Menší roli získal v roce 2011 ve filmu \"Jsem číslo 4\", po boku Dianny Agron a Alexe Pettyfera. Ve stejném roce získal hlavní roli v seriálu televizní stanice MTV \"Nešika\". Roli Dominica si zahrál v původním filmu stanice Disney Channel \"\". Objevil se ve vedlejší roli v NBC dramatu \"Aquarius\" a ve thrillerovém filmu \"Poker Night\".\n\n"}
{"id": "1040148", "url": "https://cs.wikipedia.org/wiki?curid=1040148", "title": "Kuno von Westarp", "text": "Kuno von Westarp\n\nHrabě Kuno Friedrich Viktor von Westarp (12. srpna 1864 Ludom – 30. července 1945 Berlín) byl německý konzervativní politik.\n\nWestarp se narodil v Ludomu (dnešní vesnice Ludomy v Polsku) v pruském Poznaňsku, jako syn staršího lesnického úředníka. Navštěvoval gymnázium v Postupimi a později studoval právní vědu na univerzitách v Tübingenu, Vratislavi, Lipsku a Berlíně. V roce 1886 úspěšně splnil \"Staatsexamen\" a nastoupil vojenskou službu ve Vratislavi a Postupimi, kdy byl povýšen na rezervního důstojníka 1. pěšího pluku.\n\nV roce 1887 zahájil svoji kariéru v okresní státní správě ve Freienwalde, Braniborsku (v té době tam byl šéfem Theobald von Bethmann-Hollweg, který se později stal německým kancléřem). Po své druhé \"Staatsexamen\" působil jako \"Rechtsassessor\" v Gostyńi, Babimostu (obojí Poznaňsko) a ve Štětíně. V roce 1902 vstoupil do služeb Pruského státního ministerstva a stal se náčelníkem policie v Schönebergu a Wilmersdorfu, předměstích Berlína. Od roku 1908 působil jako soudce u Pruského správního soudu.\n\nV devadesátých letech vstoupil do německé agrární strany \"Bund der Landwirte\" (BDL), jeho politický postup začal ale až v roce 1908, kdy se stal členem německého \"Reichstagu\" v řadách konzervativců strany \"Deutschkonservative Partei\" (DKP). V letech 1913 až 1918 byl hlavou parlamentní skupiny. Během První světové války vystupoval proti snahám sněmu o mírové řešení. Obhajoval neomezenou ponorkovou válku.\n\nPo německé Listopadové revoluci (1918–1919) se Westarp stal jedním ze zakládajících členů Německé národně lidové strany (DNVP). V letech 1924–1928 byl jejím předsedou. V roce 1930 stranu opustil a společně s Gottfriedem Reinholdem Treviranem se stal jedním ze zakladatelů \"Konservative Volkspartei\" (KVP). Za tuto stranu se účastnil Říšského sněmu až do roku 1932.\n\nDo dalších voleb, konajících se v roce 1932, už nekandidoval a v roce 1933, po takzvaném \"Machtergreifungu\" odešel z veřejného života do ústraní. Později jej nacistické autority podezíraly z účasti na červencovém antentátu na Hitlera, ale předběžné vyšetřování proti němu nepředložilo žádný důkaz. Na konci druhé světové války byl v Berlíně zajat sovětskými okupačními silami. Brzy byl však propuštěn a krátce nato zemřel.\n\n"}
{"id": "1040149", "url": "https://cs.wikipedia.org/wiki?curid=1040149", "title": "Vsauce", "text": "Vsauce\n\nVsauce je značka, pod níž vysílá několik YouTube kanálů, které vytvořila internetová celebrita Michael Stevens, známý také jako \"bald science man\". Tyto kanály jsou známé především tvorbou videí s vědeckými tématy, ale zaměřují se též na hry, technologie, kulturu a další témata obecného zájmu.\n\n30. července 2007 byla na YouTube registrována přezdívka \"Vsauce\" neznámým člověkem, který tento účet nevyužíval. 24. června 2010 založil Michael Stevens hlavní \"Vsauce\" kanál. Původně se zaměřoval na videohry a videa moderovali různí lidé. Nicméně začala převažovat určitá videa jako \"\"IMG!\"\" a Michael Stevens se stal jediným moderátorem. Postupně začala být populární hlavně vzdělávací videa, která se od 9. září 2012 stala jedinou náplní kanálu. V prosinci 2010 byly spuštěny nové kanály \"Vsauce2\" (7. prosince) a \"Vsauce3\" (24. prosince). V září 2012 \"Vsauce\" dosáhl jednoho milionu odběratelů.\n\nAktuální k 29. červenci 2019.\n\n"}
{"id": "1040153", "url": "https://cs.wikipedia.org/wiki?curid=1040153", "title": "Václav Šolc (etnograf)", "text": "Václav Šolc (etnograf)\n\nVáclav Šolc (27. září 1919, Sobotka – 16. července 1995, Praha) byl český etnograf-amerikanista, muzeolog, cestovatel a spisovatel, autor mnoha odborných i populárně naučných knih, cestopisů a dobrodružných románů pro mládež.\n\nVáclav Šolc studoval od roku 1941 etnografii a filozofii na Lateránské univerzitě ve Vatikánu, kde získal titul bakalář. Poté pokračoval v letech 1945-1949 ve studiu etnografie na Filozofické fakultě Univerzity Karlovy v Praze. Roku 1949 získal titul doktora filozofie (PhDr.) a roku 1964 titul kandidáta věd (CSc.) V letech 1970-1979 byl ředitelem Náprstkova muzea v Praze. Jako muzeolog byl roku 1957 vyslán Ministerstvem školství do Číny a Severní Koreje a roku 1961 do Vietnamu a Mongolska, aby pomáhal při reorganizaci muzejní sítě.\n\nHlavní oblastí Šolcovy vědecko-výzkumné činnosti byly však indiánské kultury obou amerických subkontinentů a jeho zásluhou byla roku 1965 v Náprstkově muzeu otevřena první stálá expozice amerických kultur, která byla první v celém Československu. Zabýval se zejména kmeny Ajmarů a Mapučů žijících v Boílvii, v Chile a v Peru, kterým věnoval několik terénních výzkumů (roku 1963 v Bolívii kolem jezera Titicaca, 1966-1967, 1969, 1971 a 1973 v Chile a 1975 v Peru). Roku 1977 pobýval v Mexiku mezi indiánskými kmeny Tzeltalů a Tzotzilů ve státě Chiapas a na Yucatánu. Při těchto pobytech shromáždil celou řadu etnografických a archeologických artefaktů, které obohatily sbírky Náprstkova muzea. S tím pak souvisí i jeho rozsáhlá přednášková a publikační činnost.\n\nJako spisovatel je autorem mnoha odborných i populárně naučných knih, cestopisů a také dobrodružných románů pro mládež s náměty z Latinské Ameriky.\n\n"}
{"id": "1040160", "url": "https://cs.wikipedia.org/wiki?curid=1040160", "title": "Karel Kügler", "text": "Karel Kügler\n\nKarel Kügler (1. ledna 1885 Praha – 4. listopadu 1950 Ostrava) byl český operní pěvec–tenorista, herec, režisér, divadelní ředitel a hudební pedagog.\n\nPo absolvování obchodní akademie v Praze pracoval krátce v Živnobance, zpěv studoval v letech 1905–1907 v Pivodově pěvecké škole a K. Wallersteina (1908–1910). Debutoval v Plzni rolí Jeníka ve Smetanově Prodané nevěstě (1911),\nnásledně přijal angažmá v zahraničních operních souborech (Kiel 1912, 1913 Hamburk, Kodaň).\nV období první světové války zpíval v opeře Městského divadla Královských Vinohrad (1914–1915), od prosince 1914 do června 1915 pohostinsky vystupoval v pražském Národním divadle, členem jeho operního souboru byl od poloviny 1915 do roku 1919.\n\nNásledujících dvacet let (1919–1939) působil v ostravském NDMS jako operní pěvec, režisér, překladatel operních i operetních libret a scénograf, kromě svého hlavního oboru našel uplatnění také v operetním souboru. Jeho kultivovaný lyrický a později buffo tenor vynikl zejména ve smetanovských rolích i v postavách českého a světového repertoáru 19. a 20. století. Režijně se podílel na tvorbě řady operních inscenací (v mnoha případech jako zpěvák, režisér a scénický výtvarník současně), patřil k organizátorům i sólistům koncertů \"Kruhu přátel vážné hudby\", \"Spolku pro komorní hudbu\", ostravských pěveckých spolků (\"Lumír\", \"Záboj\", \"Židovský pěvecký spolek\") a od sezony 1927/1928 také abonentních koncertů symfonické hudby, pořádaných dirigentem a šéfem opery NDMS Jaroslavem Voglem. \n\nV roce 1939 emigroval do Íránu, ve válečných letech byl profesorem Státní konzervatoře hudby a ředitelem operní sekce ministerstva kultu v Teheránu. Po návratu do vlasti se stal v letech 1946–1947 ředitelem a šéfrežisérem opery Slezského národního divadla v Opavě. Vedle své divadelní práce se zabýval také redakční, publicistickou a pedagogickou činností, v době ostravského působení k jeho žákům patřil např. barytonista Václav Bednář.\n\n\n\n\n\n"}
{"id": "1040173", "url": "https://cs.wikipedia.org/wiki?curid=1040173", "title": "Erfurtská stezka", "text": "Erfurtská stezka\n\nErfurtská stezka (také Sedlecká stezka) je pojmenována podle hradu a župy Sedlecké a německého města Erfurt, mezi kterými bylo udržováno hlavní spojení v nejstarších dobách. Vedla z Prahy přes Hostivice a u Tuchlovic se dělila na severní a jižní rameno.\n\nHlavní severní trasa vedla na Řevničov, Hředle a dále přes Krupsko a Krahulec ke Kounovu do Sedlece, Kraslic a dále do Německa.\n\nVedlejší jižní trasa měla procházet přes Rakovník, Jesenici, Žlutice, Loket a v Jindřichovicích se připojovala ke hlavní stezce.\n\nFranská větev Sedlecké stezky ze Sedlece pokračovala údolím Ohře mezi Slavkovským lesem a Krušnými horami na Cheb a dále údolím Mohanu do Würzburgu.\n\nS cestou souvisí nálezy římských mincí z první poloviny 3. století na Krupsku, kterou zde přetínala cesta vedoucí ze Žluticka přes Rokyto a Kostelec, který stával okolo kostela v Krupé k Dřevíči.\n\n\n\n\n\n\n\n"}
{"id": "1040182", "url": "https://cs.wikipedia.org/wiki?curid=1040182", "title": "Vláda Leopolda Skulského", "text": "Vláda Leopolda Skulského\n\nVláda Leopolda Skulského byla třetí vládou Druhé Polské republiky pod vedením Leopolda Skulského. Kabinet byl jmenován 13. prosince 1919 šéfem státu Józefem Piłsudským po demisi předchozí vlády Ignacyho Jana Paderewského. Vláda odstoupila 9. června 1920. \n"}
{"id": "1040186", "url": "https://cs.wikipedia.org/wiki?curid=1040186", "title": "AfterStep", "text": "AfterStep\n\nAfterStep je správce oken, napsaný v programovacím jazyce C, pro tzv. X Window System. Cíle vývojářů směřují k tvorbě „přizpůsobivého“, „nenáročného“ (na hardwarové prostředky) a vysoce „konfigurovatelného“ okenního správce. Je využívaný v mnoha distribucích GNU/Linux, jako například v Mandriva, FreeBSD, Debian, ALT Linux. AfterStep - jako mnoho dalších okenních správců - vznikl jako derivát známějšího správce oken FVWM.\nAfterStep obsahuje několik možných rozšíření:\n\n\n"}
{"id": "1040191", "url": "https://cs.wikipedia.org/wiki?curid=1040191", "title": "První vláda Władysława Grabského", "text": "První vláda Władysława Grabského\n\nPrvní vláda Władysława Grabského byla čtvrtou vládou Druhé Polské republiky pod vedením Władysława Grabského. Kabinet byl jmenován 23. června 1920 šéfem státu Józefem Piłsudským po demisi předchozí Skulského vlády. Vláda odstoupila 24. července 1920.\n"}
{"id": "1040195", "url": "https://cs.wikipedia.org/wiki?curid=1040195", "title": "Michal Dalecký", "text": "Michal Dalecký\n\nMichal Dalecký (* 10. května 1983 Holice) je český herec, převážně divadelní, příležitostně i televizní a filmový.\n\nVystudoval činoherní herectví na Akademii múzických umění v Praze. Jednu sezónu působil v Jihočeském divadle v Českých Budějovicích a poté tři sezóny v brněnském Divadla Husa na provázku, kde v roce 2008 nahradil Jakuba Šmída. Mimo to spolupracoval s Tanečním divadlem Light, divadlem DNO, divadlem Kašpárek v rohlíku či Národním divadlem v Praze. Od 1. prosince 2013 nastoupil do angažmá v Národním divadle Brno. Účinkoval např. v představeních \"Jules a Jim\" a \"Kabaret Kafka\" (role: Franz).\n\nHudbě se věnuje ve skupinách Eye for an Eye, SEN, Bombarďák a Pískomil se vrací.\n\nNa televizních obrazovkách se objevil v pořadu HBO \"Na stojáka\", v seriálech \"Expozitura\", \"Ach, ty vraždy!\" či \"Kancl\" (2014), \"Dáma a král\" (2018-2019) nebo \"Princip slasti\" (2019). Na filmovém plátně se vyskytl ve válečném dramatu \"Protektor\" (2009). Hraje také asistenta Žížalu v politickém satirickém sitcomu Marka Najbrta \"Kancelář Blaník\" (2014–2016).\n\n"}
{"id": "1040197", "url": "https://cs.wikipedia.org/wiki?curid=1040197", "title": "Pronásledování", "text": "Pronásledování\n\nPronásledování může označovat více věcí:\n\n\n"}
{"id": "1040199", "url": "https://cs.wikipedia.org/wiki?curid=1040199", "title": "ALT Linux", "text": "ALT Linux\n\nALT Linuxem se myslí jedna z aktivních Ruských distribucí operačního systému GNU/Linux vyvíjená skupinou zvanou ALT Linux Team.\n\nALT Linux byl poprvé vydán jako odnož distribuce Mandrake roku 2001, 12. září. Jeho výchozí grafické prostředí zastupovalo KDE; tak tomu bylo až do ALT Linux 6.0, kdy bylo nahrazeno (resp. uživatel si ho pořád mohl ještě při instalaci zvolit, přesto ve verzi 7.0 přestalo být podporováno) méně náročným Xfce (později se přidalo k výběru i MATE). Dalším mezníkem se stala jeho verze 5.0, kdy distribuce začala podporovat architekturu procesoru x86_64 (do té doby běžela pouze na i586). 11. 12. 2014, při vydání nové verze Alt Linuxu, Sisyphus, byl vytvořen i jeho vlastní repozitář téhož názvu, jako nese ona verze.\n\n\n"}
{"id": "1040202", "url": "https://cs.wikipedia.org/wiki?curid=1040202", "title": "Hymna Mali", "text": "Hymna Mali\n\nHymna Mali je píseň Le Mali () známá též jako Pour l'Afrique et pour toi, Mali () nebo A ton appel Mali (). Text napsal Seydou Badian Kouyaté a hudbu složil Banzumana Sissoko. Byla přijata v roce 1962, dva roky po vyhlášení nezávislosti.\n\n\n"}
{"id": "1040209", "url": "https://cs.wikipedia.org/wiki?curid=1040209", "title": "Amar Zakour", "text": "Amar Zakour\n\nAmar Zakour (arabsky عمار زكور; narozen 1. ledna 1983) je syrský fotbalový záložník a reprezentant hrající v současnosti v klubu SK Motorlet Praha. Mimo Sýrii působil v Libanonu a České republice.\n\nZa manželku má dceru fotbalového trenéra Ahmeda Yassina.\n\nV Sýrii hrál nejprve za klub Umayya a poté za Al Shorta Damašek, s nímž dvakrát vyhrál syrskou ligu a dvakrát hrál čtvrtfinále asijské Ligy mistrů.\nV roce 2013 odešel do Libanonu do týmu SC Tripoli, s nímž se v sezoně 2013/14 dostal do finále libanonského poháru (porážka s týmem Salam Zgharta 0:1 po prodloužení).\n\nPo sezoně a skončení smlouvy odešel do České republiky, jelikož v jeho vlasti probíhala válka (Zakour má českou manželku). Odešel do divizního klubu SK Motorlet Praha (4. liga) přes kontakt svého tchána Ahmeda Yassina na trenéra Motorletu Jana Kmocha.\n\nZa A-mužstvo Sýrie debutoval v roce 2012 ve svých 28 letech.\n\n"}
{"id": "1040217", "url": "https://cs.wikipedia.org/wiki?curid=1040217", "title": "Kmotr II", "text": "Kmotr II\n\nKmotr II (v anglickém originále The Godfather Part II) je americké filmové drama z roku 1974. Režisérem snímku byl Francis Ford Coppola, který rovněž společně s Mariem Puzoem napsal scénář. Hlavní role ve filmu hráli Al Pacino a Robert De Niro a jde o pokračování o dva roky staršího filmu \"Kmotr\". Jeho děj se rozvíjí ve dvou částech. První se odehrává ve dvacátých letech a druhá v padesátých. Coppola v roce 1990 natočil třetí film s touto tematikou nazvaný \"Kmotr III\".\n\n"}
{"id": "1040220", "url": "https://cs.wikipedia.org/wiki?curid=1040220", "title": "Fritzing", "text": "Fritzing\n\nFritzing je open-source hardware iniciativa (obdoba open-source software), která chce zjednodušit návrh a výrobu elektronických zařízení. Vznikla v Německu na Univerzitě aplikovaných věd v Postupimi.\n\nFritzing staví na třech základních kamenech:\nVývojové prostředí Fritzing nabízí tři pohledy na zapojení obvodu:\nMezi jednotlivými pohledy lze kdykoli přepínat. K sestavování obvodů je k dispozici mnoho součástek a také je možné definovat si vlastní. Návrh desky plošných spojů se zjednodušuje pomocí „automatického routování“, kdy program sám navrhne řešení a uživatel je upraví podle svých požadavků.\n\n\n"}
{"id": "1040224", "url": "https://cs.wikipedia.org/wiki?curid=1040224", "title": "Kostel svatého Jana Křtitele (Opava)", "text": "Kostel svatého Jana Křtitele (Opava)\n\nKostel sv. Jana Křtitele se nachází v Opavě ve Smetanových sadech při Jánské ulici. Dnes na první pohled jen vzdáleně připomíná svůj pozdně středověký původ. Je chráněn jako kulturní památka České republiky.\n\nHistorie kostela je pevně spjata s řádem johanitů neboli Maltézským řádem. Tento rytířský řád, který vznikl na začátku 12. století při špitále sv. Jana ve Svaté zemi, se původně věnoval špitální péči o nemocné, později rovněž ochraně věřících poutníků. Do českých zemí přišel po polovině 12. století, o půl století později byl výskyt „rytířů s bílým křížem“ doložen i v dnešních polské obci jménem Hrobníky, odtud pak na začátku 13. století přenesli své sídlo do nedalekých Hlubčic. Ve třicátých letech 14. století nechal opavský vévoda Mikuláš II. Opavský postavit na Ratibořském předměstí v Opavě při mlýnském náhonu špitál a kapli sv. Mikuláše. O dvě desetiletí později je pak svěřil do péče právě hlubočicko-hrobnickým johanitům. Tři roky na to do jejich správy připadl také nově vystavený kostel zasvěcený sv. Janu Křtiteli a sv. Janu Evangelistovi při jihovýchodní části městského opevnění. Přízeň nového zeměpána, Mikulášova syna Jana I., sice řád na čas ztratil, nejpozději roku 1377 však došlo ke zrození samotné komendy v Opavě v podobě soukromé fundace přímo z iniciativy přemyslovského rodu. Řádová budova byla původně umístěna nejspíše jižně či jihovýchodně od kostela.\n\nKostel byl trojlodní, síňového typu, o třech polích v každé lodi. Měl užší pětiboký a zaklenutý presbytář (neboli kněžiště) s lomenými okny a tufitovými kružbami. Zlomky žeber klenby byly ještě před několika málo lety zachované v barokní ohradní zdi. Vdova po zakladateli kostela jej vybavila vévodským oltářem k uctění památky svého manžela. Koncem 14. století došlo v souvislosti se stavbou nedalekého zeměpanského hradu a s přeložením městských hradeb v tomto úseku ke včlenění kostela do městského areálu. Z jihovýchodní strany chrám obkroužila hradba, což si vyžádalo přestavbu jeho trojlodí. U kostela pak byla zřízena menší branka (tzv. fortna) a vybudována hranolová věž.\nDalší zásah do objektu je spojen s jeho opravou po požáru města v roce 1431 a následnou přístavbou sakristie na severní straně presbytáře. Dlouhá kaple, zaleknutá obkročnou klenbou nesenou tufitovými žebry, měla v patře zděnou část sloužící jako pokladnice, do níž vedlo vřetenové schodiště v dodnes dochované vnější věžičce. Další přestavbou a opravou prošel kostel po požáru v roce 1461. Po následujícím požáru, jenž zachvátil Opavu v roce 1689, podstoupil kostel na počátku 18. století barokní přestavbu: byly obezděny gotické pilíře trojlodí, upravena téměř všechna okna, průčelí dostalo novou fasádu a novou věž za jejím štítem, která nahradila sanktusní věžičku na hřebeni střechy. Ve stejné době došlo ke stavbě komory na boku lodi, do které ústila chodba z nové komendy. Ta vznikla okolo poloviny 17. století a stála nyní západně od kostela. Roku 1713 byla Jordanem Zellerem dostavěna v barokním stylu. Při osvobozování Opavy v dubnu 1945 byl objekt těžce poškozen a následně stržen. Samotný kostel prošel v průběhu 19. století několika úpravami, kdy bylo například vystavěno nové klasicistní průčelí. V závěru století pak byla stavitelem Juliem Ludwallem vystavěna nová věž, která byla rovněž za války poškozena. Dnešní podoba kostela je výsledkem poválečné rehabilitace, dřevěná věž je však historicky nevěrohodnou rekonstrukcí.\nV interiéru kostela se dochoval kamenný náhrobek vratislavského světícího biskupa Bernarda symbalského. Deska s rytinou biskupovy postavy je po obvodu doplněná pozdně gotickým nápisem z období po roce 1453. Není však patrně domácího původu, byla zřejmě do Opavy dovezena z Nisy či Vratislavi. V presbytáři rovněž najdeme dvě cenné náhrobní desky řádových komturů z 16. století – Jiřího Lesoty ze Stéblova a Jiřího Adelsbacha z Domsdorfu. Jiný náhrobník byl později použit jako nadpraží vchodu do sakristie. Uvnitř kostela se nachází taktéž socha Trpícího Krista z 16. století a hlavní oltář zdobený zlaceným boltcovým ornamentem s obrazy opavského malíře Ignáce Günthera. Ve venkovním výklenku lze spatřit sochu sv. Jana Nepomuckého, která byla do 50. let 20. století umístěna poblíž mostu přes řeku do Kateřinek. Poškozené dílo neznámého autora z první čtvrtiny 18. století představuje světce s jeho klasickými atributy – biretem na hlavě a krucifixem v pravé ruce, palmová ratolest v druhé ruce se již nedochovala.\n\n"}
{"id": "1040229", "url": "https://cs.wikipedia.org/wiki?curid=1040229", "title": "César pro nejlepší herečku ve vedlejší roli", "text": "César pro nejlepší herečku ve vedlejší roli\n\nCésar pro nejlepší herečku ve vedlejší roli je jedna z kategorií francouzské filmové ceny César. Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1040244", "url": "https://cs.wikipedia.org/wiki?curid=1040244", "title": "Čas holin", "text": "Čas holin\n\nČas holin (2014) je páté řadové album folkové skupiny Bratři Ebenové. Nahráli ho Marek, Kryštof a David Ebenové opět s hosty ze skupiny Etc... (Pavel Skála, Jiří Veselý, Jiří Zelenka) a s kontrabasistou Jaromírem Honzákem. Dalšími hosty byli trumpetista Oskar Török ve třech skladbách a zpěváci Barbora Kabátková a Pavel Bohatý, který byl také zvukařem alba. Album obsahuje 11 autorských písní Marka Ebena, text písně \"Sbohem a šáteček\" napsal Vítězslav Nezval, text písně \"Routa\" je na motivy Williama Shakespeara.\n\nAlbum bylo oceněno Andělem pro nejlepší album roku v kategorii folk & country.\n\n\nNa LP vyšlo pouze 11 písní a v jiném pořadí:\n"}
{"id": "1040245", "url": "https://cs.wikipedia.org/wiki?curid=1040245", "title": "Jakub Fulnek", "text": "Jakub Fulnek\n\nJakub Fulnek (* 26. dubna 1994) je český fotbalový útočník či záložník, který nastupuje za český klub FC Vysočina Jihlava.\n\nJe odchovancem klubu SK Metylovice, odkud hostoval ve Frýdlantu nad Ostravicí (2005-2006), Prostějově (2006-2010) a Zbrojovce Brno (2010-2011). V roce 2011 přestoupil z Metylovic do Karviné. Na podzim 2012 působil na střídavý start v Hlučíně. V létě 2013 odešel z MFK Karviná do FC Vysočina Jihlava. V létě 2014 dostal příležitost v A-týmu. V 1. české lize debutoval 23. srpna 2014 v utkání proti FK Baumit Jablonec (porážka 0:2).\n\nFulnek nastupoval za český reprezentační výběr do 18 let.\n\n"}
{"id": "1040251", "url": "https://cs.wikipedia.org/wiki?curid=1040251", "title": "Kmotr III", "text": "Kmotr III\n\nKmotr III (v anglickém originále \"The Godfather Part III\") je americké filmové drama z roku 1990. Režisérem snímku byl Francis Ford Coppola, který rovněž společně s Mariem Puzoem napsal scénář. Hlavní roli ve filmu hrál Al Pacino a jde o pokračování o šestnáct let staršího filmu \"Kmotr II\". Scenáristé filmu původně chtěli, aby se jmenoval \"The Death of Michael Corleone\", což však neprošlo u vedení společnosti Paramount Pictures. Režisér později řekl, že série \"Kmotr\" ve skutečnosti obsahuje pouze dva filmy a toto je jejich epilog. Film získal celkem sedm nominací na Oscara.\n\n"}
{"id": "1040252", "url": "https://cs.wikipedia.org/wiki?curid=1040252", "title": "Kostel Jména Panny Marie (Bynov)", "text": "Kostel Jména Panny Marie (Bynov)\n\nKostel Jména Panny Marie v Děčíně-Bynově je nevelkým sakrálním objektem ve stylu individualistické moderny. Kostel byl postaven nad srázem spadajícím do údolí Jílovského potoka.\n\nKostel, jehož stavba byla reakcí na nárůst počtu obyvatelstva na začátku 20. století v průmyslové obci Bynov, byl vystavěn v roce 1933 podle plánů P. Kříže. Vnitřek kostela byl obnoven v 70. letech 20. století, vnějšek pak v roce 1992. Od roku 1996 se zde opět konají pravidelné bohoslužby a to od května do října.\n\nArchitektura kostela je ovlivněna různými moderními směry; především purismem a dekorativismem. Kostel je jednolodní, podélný. Má polokruhový závěr a hranolovou věž v jihozápadním nároží. Závěr kostela je sklenut konchou. Loď má dřevěný strop. V podvěží se nachází křestní kaple, ve které je křtitelnice z období výstavby kostela od F. Seidla z Teplic. Na kovovém víku křtitelnice je soška sv. Jana Křtitele. Na hlavním oltáři se nachází socha Panny Marie. Okenní sklomalby pocházejí z roku 1933.\n\n\n\n"}
{"id": "1040255", "url": "https://cs.wikipedia.org/wiki?curid=1040255", "title": "Muzea na Slovensku", "text": "Muzea na Slovensku\n\nMuzea na Slovensku splňují kulturní a naučné poslání.\n\n\n17. května 2014 se na Slovensku konal 10. ročník akce Noc muzeí a galerií.\n\n"}
{"id": "1040257", "url": "https://cs.wikipedia.org/wiki?curid=1040257", "title": "Rustin Cohle", "text": "Rustin Cohle\n\nRustin Spencer \"Rust\" Cohle je fiktivní postava v americkém televizním seriálu Temný případ.\n\nRustin Cohle je talentovaný detektiv velmi oddaný své práci, protože nemůže v ničem jiném najít útěchu. Je zvláště proslulý svou schopností dostat z podezřelých přiznání. Známý je i tím, že s sebou stále nosí veliký zápisník, protože věří, že se mu s pomocí poznámek a nákresů podaří případ vyřešit.\nOd tragické smrti své dcery nenalézá Rust útěchu skrze náboženství a vnímá svět pouze jako čisté fyzično. Popírá význam náboženství v šedém světě plném smrti a bolesti, nesnáší lidskou touhu hledat lepší život skrze víru a boha.\n\nRustin kdysi pracoval jako policejní důstojník na policejním oddělení v jižním Texasu, byl ženatý a měl dceru Sophii. V roce 1980 vjela jeho dvouletá dcera na své tříkolce do zatáčky, kde ji srazilo auto. Podle lékaře upadla přímo do kómatu a nakonec zemřela. Rustovou jedinou útěchou bylo, že zemřela jako šťastné dítě, bezbolestně. Později se Rust domnívá, že ho jeho dcera svou smrtí v útlém dětství ušetřila hříchu otcovství. Rustův sňatek s jeho ženou Claire nemohl přečkat bolest, po Sophiině smrti se vzájemně obviňovali a Claire svého manžela brzy poté opustila.\n\n"}
{"id": "1040261", "url": "https://cs.wikipedia.org/wiki?curid=1040261", "title": "Bednění (činnost)", "text": "Bednění (činnost)\n\nBedněním, (: \"einshalen\", odtud slangové \"šalování\") nebo také méně užívaným obedňováním, se při plánování prací na stavbě nazývá soubor činností, které jsou prováděny při budování bednicí formy.\n\nPřípravné práce závisí na rozsahu potřebného bednění a na volbě typu bednění, ze kterého budou bednicí formy budovány. Při velmi malém rozsahu prací se nejčastěji staví tesařské bednění a přípravné práce odpadají. Také při užití lehkých rámů systémového bednění jsou přípravné práce omezeny na minimum.\n\nNa velkých stavbách, zejména na stavbách o mnoha podlažích se stejnými železobetonovými konstrukcemi na podlaží, je hospodárné využít opakování prvků v konstrukci a připravit předem odpovídající bednicí formu, kterou pak bude možné bez předělávání několikanásobně využít. Podle montážních výkresů, které nejčastěji v rámci svých služeb zpracuje firma dodávající systémové bednění, se na staveništi sestavují tzv. \"velkoplošné panely\". Jestliže se užívá nosníkové bednění, potom sestavení spočívá v připevnění vodovzdorné překližky na nosníky, spojené závorami. Při použití rámového bednění jsou jednotlivé rámy spojovány do větších celků potřebných rozměrů. Při montáži musí mít pracovní četa k dispozici jeřáb. Před transportem na místo kde bude bednicí forma stát, natře se překližka odbedňovacím prostředkem\n\nMontážní výkresy se zpracovávají zpravidla pouze tehdy, je-li na bednění stropů užito rámové bednění. Bednění stropů se staví bez předmontáže, pouze při velkých výškách podpěrné konstrukce je nutné předem sestavit podpěrné věže.\n\nStavbou bednění rozumíme zhotovení bednicí formy na projektovaném místě tak, aby mohla být zahájena následná činnost, kterou je u stěnového bednění ukládání betonu a u stropního bednění montáž výztuže.\n\nO tom, jak bude probíhat bednění stěn, rozhoduje postup montáže výztuže. Jestliže je možné smontovat výztuž předem, potom může stavba bednicí formy proběhnout bez přerušení. Jestliže je ale nutné výztuž při montáži opírat o bednění, potom se nejprve postaví jedna stěna formy, práce se přeruší a pracoviště se předá železářům k montáži. Po smontování výztuže se staví protilehlá strana bednění, (forma se \"zaklápí\"), a na závěr se celé bednění ztuží (forma se \"stáhne\" nebo \"sepne\").\n\nBednění stropů nosníkovým bedněním probíhá následně:\n\nTechnologická přestávka je doba, která musí uplynout od skončení betonáže do začátku navazujících prací. V tomto čase proběhnou v betonu fyzikálně-chemické vlastnosti a beton získá potřebnou pevnost v tlaku. Pro plánování bednicích a odbedňovacích prací jsou důležité následující pevnosti a s tím spojené technologické přestávky:\n"}
{"id": "1040262", "url": "https://cs.wikipedia.org/wiki?curid=1040262", "title": "Fórum udržitelného rozvoje", "text": "Fórum udržitelného rozvoje\n\nFórum udržitelného rozvoje Rady vlády pro udržitelný rozvoj (FUR RVUR) je příležitostné setkání, které pořádá Rada vlády pro udržitelný rozvoj za účelem vytvoření veřejného prostoru pro diskuzi o jednotlivých aspektech, cílech a principech udržitelného rozvoje a jeho implementaci v České republice.\nČinnost FUR RVUR byla od začátku silně provázána s činností Rady vlády pro udržitelný rozvoj (dále jen Rada či RVUR). U jeho zrodu pak stál český ekolog a politik Ivan Rynda a další zástupci RVUR, environmentálních organizací i akademické sféry (např. Společnosti pro trvale udržitelný život a Centra pro otázky životního prostředí Univerzity Karlovy).\n\nPrvní FUR RVUR se uskutečnilo v roce 2004. Poté se konalo každoročně až do roku 2009, kdy se uskutečnil dosud poslední šestý ročník. Poté byla, z důvodů politické nepřízně činnost Rady i FUR RVUR pozastavena. Po restrukturalizaci RVUR v roce 2014 byla obnovena i činnost Fóra udržitelného rozvoje. V pořadí tedy již sedmé FUR RVUR se uskutečnilo 28. 11. 2014 v pražském Lichtenštejnském paláci. Fórum zahájil premiér České republiky a předseda RVUR Bohuslav Sobotka, hlavním hostem Fóra byl Simon Upton, ředitel Direktorátu OECD pro životní prostředí a význačný protagonista zeleného růstu. \n\nDruhé Fórum udržitelného rozvoje proběhlo 17. prosince 2015, byl na něm zhodnocen současný stav udržitelného rozvoje v České republice a proběhla debata o připravované koncepci strategického rozvoje České republiky do roku 2030.\n\nTřetí Fórum udržitelného rozvoje se konalo 20. prosince 2016. Věnovalo se strategickému dokumentu s názvem Česká republika 2030. Hlavní příspěvek pronesl předseda vlády a Rady vlády pro udržitelný rozvoj Bohuslav Sobotka. Jedním z hlavních řečníků Fóra byl Pavel Kabat, ředitel Mezinárodního institutu aplikovaných systémových analýz (IIASA). Profesor Kabat představil projekt „Svět v roce 2050“ (The World in 2050: Pathways Towards a Sustainable Future), který vyvíjí modely a systémy hodnocení jednotlivých cest k udržitelnému rozvoji.\n\nVedle profesora Kabata diskutovali o budoucnosti například Petr Kalaš z ministerstva životního prostředí, náměstkyně místopředsedy vlády pro vědu, výzkum a inovace Lucie Orgoníková, ředitelka neziskové organizace Byznys pro společnost Pavlína Kalousová, Bedřich Moldan z Centra pro otázky životního prostředí, Silvie Pýchová ze vzdělávací společnosti EDUin nebo poradce ministra zahraničních věcí Petr Drulák.\n\nČtvrté Fórum udržitelného rozvoje se konalo 12. prosince 2017 zaměřilo na téma digitalizace a automatizace. Ta přináší hlubokou proměnu ekonomiky i vnímání světa. Pro veřejnou správu přináší celou řadu nových úkolů, nejen v komunikaci mezi občanem a státem, ale především kvůli proměně pracovního trhu. Zahraniční host Pier Luigi Sacco z Mezinárodní univerzity pro lingvistiku a média v Miláně upozornil, jak V digitalizovaném světě roste důležitost kultury. \n\nNa Fóru pro udržitelný rozvoj se nad digitalizací zamýšleli i zástupci veřejné správy, soukromých firem a akademické sféry. V rámci odpoledního programu Fóra pro udržitelný rozvoj byly uděleny Ceny ministra životního prostředí za dlouhodobý a systémový přístup k udržitelnému rozvoji nejlepším realizátorům místní Agendy 21.\n\n\"Činnost FUR RVUR je deklarována v rámci Statutu RVUR ze 6. srpna 2003 (v článku 8 Fórum pro udržitelný rozvoj) následovně:\" \n\n\n\n\n\nFUR RVUR má sloužit k co nejširší veřejné diskusi, komunikaci a k informování veřejnosti. FUR RVUR sehrálo důležitou úlohu v lokálních aktivitách zaměřených na udržitelný rozvoj, především pak v přípravě strategie udržitelného rozvoje (strategického rámce udržitelného rozvoje České republiky). Mělo inspirativní vliv na řadu dalších aktivit: kromě ovlivnění akademického diskurzu i veřejného povědomí o problematice UR ovlivnilo i množství dílčích projektů. Osobnosti, které se podílely na činnosti FUR RVUR sehrály důležitou úlohu i v národní síti Zdravých měst ČR. V poslední době pak proběhla další Fóra udržitelného rozvoje, která již nebyla organizována RVUR a zaměřovala se na problematiku udržitelnosti v rámci jednotlivých regionů.\n\n"}
{"id": "1040264", "url": "https://cs.wikipedia.org/wiki?curid=1040264", "title": "Neuperský dvůr", "text": "Neuperský dvůr\n\nNeuperský dvůr, zvaný také Kuchyňkovský či Kuchynkovský nebo Wiesnerova vila, je dům čp. 55/IV v Chrudimi na Masarykově náměstí. Je chráněn jako kulturní památka České republiky.\n\nNejstarší zmínka o domu je z roku 1599, o rok později se jeho majitelem stal Samuel Kuchynka. Poté dům vlastnili např. Neuperkové z Neuperku, v roce 1797 se majiteli stali opět Kuchynkové. V roce 1871 dům koupil průmyslník František Wiesner. Z této doby pochází dnešní podoba domu, když v roce 1879 Wiesner nechal dům přestavět podle návrhu Františka Schmoranze mladšího. Postavena byla nárožní věž, přibyla socha Adama od Edmunda Hellmera. Po druhé světové válce se vlastníkem domu stal stát, po roce 1989 byl vrácen Weisnerům.\n\nNa fasádě je malba svaté Anny Samotřetí se svatým Josefem a svatým Jáchymem.\n\nK domu náleží také zahrada založená ve druhém desetiletí 18. století rodem Millesimů. V zahradě jsou dvě iluzivní brány, také památkově chráněné.\n\nDo roku 2017 se v objektu nacházela restaurace. V budově sídlily rovněž lékárna či ordinace lékařských specialistů.\n\n"}
{"id": "1040267", "url": "https://cs.wikipedia.org/wiki?curid=1040267", "title": "Co jsme komu udělali?", "text": "Co jsme komu udělali?\n\nCo jsme komu udělali? (francouzsky \"Qu'est-ce qu'on a fait au Bon Dieu?\") je francouzský film z roku 2014. Režisérem je Philippe de Chauveron, který také napsal společně s Guyem Laurentem scénář.\n\nHlavním tématem filmu jsou rasismus a smíšená manželství. Příběh popisuje silně věřící katolické provinční rodiče, kteří mají čtyři dcery. Jejich předsudky byly vystaveny tvrdým zkouškám, když se jejich dcery vdaly s muži rozdílných národností a náboženství.\n\n\"Claude Verneuil\", notář a příznivec bývalého prezidenta de Gaulla, a jeho žena \"Marie\" jsou katolíci a respektovaní lidé. Mají čtyři dcery: \"Isabelle\", \"Odile\", \"Ségolène\" a \"Laure\". Tři z nich se dříve vdaly za Francouze pocházející z přistěhovaleckých rodin různého původu:\nVerneuilovi se snažili usmívat a zakrývat své rasistické pocity před svými zeti, kteří mají sami problémy se svou rasistickou nevraživostí a nevyvarují se vzájemného napadání.\n\nSvou poslední naději vkládají Verneuilovi v nejmladší dceru \"Laure\" a zorganizují náhodnou schůzku s bohatým francouzským bankéřem, katolíkem z buržoazní rodiny. Netuší ovšem, že Laure už známost má a chce se vdávat. Když rodičům oznámí, že jejím vyvoleným je \"Charles\" (jako \"Charles de Gaulle\") a katolík, odpustí mu i že je herec. Jaké je jejich překvapení, když při prvním setkání zjistí, že jejich budoucí zeť je černoch původem z Pobřeží slonoviny. A když se seznámí s otcem \"Charlese\", bývalým profesionálním vojákem, absolutně netolerantním a zároveň mužem, který nezapomněl na francouzskou kolonizaci v Africe, je to už i na ně moc a začínají podléhat depresi.\n\n"}
{"id": "1040274", "url": "https://cs.wikipedia.org/wiki?curid=1040274", "title": "Heathkit", "text": "Heathkit\n\nHeathkit je obchodní značka elektronických stavebnic, vzdělávacích produktů a dalších elektronických výrobků, zejména pro radioamatéry, vyráběných a uváděných na trh společností Heath Company. Po desetiletí patřila v USA k nejznámějším ve svém oboru a desetitisíce lidí mají stále jejich výrobky, což dokazují mimo jiné prodeje přes aukční server eBay. Společnost zaměstnávala až cca 1800 lidí.\n\nSteve Jobs, spoluzakladatel Apple, je citován ve svém životopise: \"Když jsem byl malý, můj otec a Heathkit mi dali víru, že mohu dokázat cokoli.\"\n\nSpolečnost byla založena v roce 1926 jako letecká továrna. Po druhé světové válce se zaměřila na elektrotechnický obor a v roce 1947 začala s výrobou elektronických stavebnic. V roce 1992 jejich výrobu ukončila. Během následujících let byla firma několikrát prodána a v roce 2012 vyhlásila bankrot. Část dokumentace a autorských práv odkoupil v roce 2008 Don Peterson, bývalý inženýr Heathkit. V květnu 2013 oznámila firma restrukturalizaci a plány obnovit výrobu stavebnic.\n\n\n"}
{"id": "1040277", "url": "https://cs.wikipedia.org/wiki?curid=1040277", "title": "Riechedly Bazoer", "text": "Riechedly Bazoer\n\nRiechedly Bazoer (* 12. října 1996, Utrecht, Nizozemsko) je nizozemský fotbalový záložník a reprezentant, od ledna 2017 hráč klubu VfL Wolfsburg. Hraje na pozici defenzivního středopolaře, dokáže zahrát i ve středu obrany. Díky svému hernímu stylu bývá přirovnáván k bývalému nizozemskému reprezentantovi Franku Rijkaardovi.\nRiechedly Bazoer prošel nizozemskými mládežnickými reprezentacemi U15, U16, U17, U19, U21.\nS týmem do 17 let vyhrál v roce 2012 Mistrovství Evropy U17 konané ve Slovinsku, kde Nizozemsko porazilo ve finále Německo na penalty a obhájilo tak titul v této kategorii.\n\nV A-mužstvu Nizozemska debutoval pod trenérem Danny Blindem 13. 11. 2015 v přátelském zápase v Cardiffu proti reprezentaci Walesu (výhra 3:2).\n\n\n"}
{"id": "1040280", "url": "https://cs.wikipedia.org/wiki?curid=1040280", "title": "William Christie", "text": "William Christie\n\nWilliam Lincoln Christie (19. prosince 1944 Buffalo, New York) je francouzský dirigent a cembalista amerického původu. Je zakladatelem souboru \"Les Arts Florissants\".\n\nWilliam Christie vystudoval historii umění na Harvardově univerzitě. Od roku 1966 studoval hudbu na Yaleově univerzitě, kde byl studentem Ralpha Kirkpatricka. V roce 1971 se odstěhoval do Francie pro svůj nesouhlas s válkou ve Vietnamu.\n\nVe Francii se stal známým díky interpretacím barokní hudby, zejména francouzské barokní hudby. Roku 1979 založil soubor \"Les Arts Florissants\", který pojmenoval podle Charpentierovy stejnojmenné opery (\"Les Arts Florissants\", 1685-6), kterou uvedl jako první. Obrovské uznání se dostavilo v roce 1986, když v Opéra Comique v Paříži, uvedl Lullyho operu \"Atys\". Mimo děl Rameaua a Lullyho uvádí Christie se souborem také díla Campry, Couperina a Monteverdiho.\n\nChristie byl v letech 1982-1995 profesorem na Národní konzervatoři hudby a tance v Paříži. V roce 2002 založil \"Le Jardin des Voix\", akademii pro mladé zpěváky v Caen.\n\nWilliam Christie rozšířil repertoár svého souboru o ne-francouzské skladatele; Purcella, Händela a Mozarta.\n\nChristie se stal francouzským občanem roku 1995. Byl oceněn Řádem čestné legie (v r. 1993) a také Řádem umění a literatury. Byl zvolen členem Académie des Beaux-Arts 12. listopadu 2008. Zahrady u Christieho domu v Thiré byly označeny v roce 2006 jako Monument historique.\n\n\n"}
{"id": "1040281", "url": "https://cs.wikipedia.org/wiki?curid=1040281", "title": "Heddesheim", "text": "Heddesheim\n\nHeddesheim je město v německé spolkové zemi Bádensko-Württembersko. Leží na hranici se spolkovou zamí Hesensko v zemském okrese Rhein-Neckar ve vládním obvodu Karlsruhe. Nachází se v rovinatém kraji mezi Mannheimem a pohořím Odenwald, severně od Římany založeného Ladenburgu, jímž protéká řeka Neckar.\n\nMěsto je spojeno s Mannheimem tramvajovou linkou; v  jeho blízkosti se nachází železniční stanice Heddesheim/Hirschberg s přímým spojením do Frankfurtu nad Mohanem, Mannheimu a Heidelbergu.\n\nMěsto bylo v minulosti známé pěstováním tabáku, které však bylo ukončeno v roce 2010 poté, co Evropská unie přestala tuto plodinu subvencovat.\n\n\n"}
{"id": "1040282", "url": "https://cs.wikipedia.org/wiki?curid=1040282", "title": "Kostel svatého Františka z Assisi (Podmokly)", "text": "Kostel svatého Františka z Assisi (Podmokly)\n\nKostel svatého Františka z Assisi, též kostel svatého Františka Serafinského je sakrální stavbou ve stylu pseudorománské baziliky uprostřed Husova náměstí v Děčíně-Podmoklech, asi 200 metrů od hlavního nádraží. Od 24. října 2016 je kostel chráněn jako kulturní památka.\n\nKostel svatého Františka v Podmoklech byl postaven v letech 1856-1858 děčínským stavitelem Josefem Perthenem. Vznikl jako chrám pro rychle se rozvíjející obec Podmokly, která byla v blízkosti Pražsko-drážďanské dráhy. Základní kámen byl slavnostně položen 18. srpna 1856. Kostel byl vysvěcený v roce 1861. Farním chrámem se stal roku 1934, do té doby byl filiálním. V letech 1974-1975 byla provedena oprava elektroinstalace a úprava interiéru. V letech 1992-1994 kostel získal novou střechu a fasádu. Od podzimu roku 1999 do dubna roku 2000 byla v kostele postupně pokládána nová dlažba. Dne 19. dubna 2001 byl kostel pro bohoslužby uzavřen, aby mohla být provedena rekonstrukce elektroinstalace, a vnitřek kostela aby byl opraven a vymalován. Ke znovuotevření kostela s novým osvětlením došlo 26. srpna 2001. K 24. říjnu 2016 se kostel stal kulturní památkou České republiky ve smyslu památkového zákona pod rejstříkovým číslem 105918.\n\nJedná se o pseudorománskou obdélnou jednolodní stavbu s polygonálním presbytářem. K hlavní lodi přiléhají po stranách boční kaple, které jsou naznačené sloupy a výklenkovými vestavbami s pěti oblouky. Románské sloupy, které oddělují výklenky, jsou zdobeny hlavicemi s listy. Strop kostela je plochý s klenutou apsidu pro hlavní oltář. V závěru presbytáře je osazena trojice barevných skleněných vitráží s motivy modlících se andělů od malíře Josefa Führicha.\n\nSoučástí interiéru je renesanční oltář z roku 1604 nebo 1605 s pašijovými motivy od freibergského sochaře F. Dittricha, který je ukázkou tzv. saské renesance. Do podmokelského kostela sv. Františka z Assisi byl přesunut v roce 1956 ze zchátralého kostela sv. Michaela archanděla v Krásném Studenci, jehož demolice proběhla v roce 1966. Roku 1958 prošel opravou a dodnes slouží jako hlavní oltář. V kostele jsou rokokové sošky svatého Václava a Zikmunda. Podle J. Führicha autorem obrazů čtrnácti zastavení křížové cesty malovaných olejem je ředitel školy Emil Mauder. Ze zbořeného kostela v Krásném Studenci pochází i kamenná křtitelnice datovaná do druhé poloviny 15. století. Sochy po stěnách kostela jsou novodobé, v boční kapli po pravé straně lodě je umístěn dřevěný polychromovaný oltář Nejsvětějšího Srdce Páně.\n\n\n\n"}
{"id": "1040283", "url": "https://cs.wikipedia.org/wiki?curid=1040283", "title": "Abstraction-Création", "text": "Abstraction-Création\n\nAbstraction-Création (15. února 1931–1937) byla mezinárodní skupina umělců, založená v Paříži z iniciativy George Vantongerloo, belgického malíře, sochaře a architekta, někdejšího člena skupin De Stijl a Art Concret. Zakládajícími členy byli Jean Hélion, Auguste Herbin, Theo van Doesburg, Naum Gabo a Antoine Pevsner.\n\nPodnětem ke vzniku byl mimo jiné vzrůstající vliv figurativního surrealismu na výtvarné scéně, podporovaného André Bretonem, a potřeba vytvořit fórum pro abstraktní umění.\n\nDo skupiny přešla většina výtvarníků sdružených v Cercle et Carré a Art Concret a postupně měla až 400 členů. Někteří členové působili předtím v De Stijl (Theo van Doesburg, Piet Mondrian), Bauhausu (László Moholy-Nagy, Wassily Kandinsky, Josef Albers), v hnutí Dadaistů (Hans Arp, Kurt Schwitters), nebo polském konstruktivistickém sdružení Blok (Stazewski, Strzeminski). Ke vstupu byli vyzváni i ruští konstruktivisté El Lissitzky, Malevič a Tatlin, ale pozvání nepřijali. V Británii byla se skupinou v blízkém kontaktu \"Seven and Five Society\" a \"Unit One\", jejichž hlavními členy byli Barbara Hepworth, Henry Moore, Ben Nicholson, Paul Nash, John Piper, Marlow Moss a Kurt Schwitters.\n\nSkupina se stala duchovním a organizačním centrem konstruktivistických a geometrických uměleckých směrů. Pořádala společné výstavy, autorská čtení a diskuse, zprostředkovala kontakty s veřejností a v letech 1932-1936 vydala pět čísel magazínu \"Abstraction Création: Art non-figuratif\". Texty se týkaly teoretických a metodologických otázek nefigurativního umění, fyzikálních a optických jevů a plastického prostorového vidění. Spolu s výstavami značně přispěly ke společenskému uznání abstraktního umění.\n\nPrvní číslo magazinu, které editoval Auguste Herbin, přineslo i programové prohlášení:\nAbstrakce, protože někteří umělci dospěli ke koncepci nefigurativního umění postupnou abstrakcí přírodních forem.\nTvorba, protože jiní umělci dospěli k nefigurativnímu umění přímou cestou s pomocí geometrického řádu nebo využitím výhradně obecně známých abstraktních prvků jako kruhy, roviny, čáry, linie apod.\n\nKrátce před druhou světovou válkou se ve Spojených státech ustavila skupina American Abstract Artists a většina aktivit se přenesla tam. Po válce se roku 1946 z podnětu milovníka umění Freda Sidés a za účasti některých výtvarníků (Sonia Delaunay, Nelly van Doesburg, Auguste Herbin, Felix Del Marle, Jean Arp, Antoine Pevsner) ustavil v Paříži Salon des réalités nouvelles, který pořádá pravidelné výstavy abstraktního umění do současnosti.\n\n\n\n"}
{"id": "1040284", "url": "https://cs.wikipedia.org/wiki?curid=1040284", "title": "Nitrovasodilatátory", "text": "Nitrovasodilatátory\n\nNitrovasodilatátory jsou skupinou léčiv, které způsobují rozšíření cév (vasodilataci) pomocí molekul oxidu dusnatého (NO). Jejich častou indikací je léčba anginy pectoris. \n\nPatří sem zejména nitráty (estery kyseliny dusičné), které jsou v organismu, díky chemické redukci, přeměněny na oxid dusnatý. Jako příklady lze uvést:\n\nDo skupiny nitrovasodilatátorů náleží rovněž molsidomin a jeho aktivní metabolit linsidomin, a také nitroprusid sodný. Uvedené tři sloučeniny nejsou nitráty (tj. estery kyseliny dusičné), a k tomu, aby se proměnily na NO nepotřebují chemickou redukci. Nicméně mechanismus jejich účinku je tentýž (skrze NO), jako u léčiv uvedených výše (obsahují již \"připravenou\" molekulu NO ve své struktuře).\n\nVýsledným efektem nitrovasodilatátorů je působení NO na hladkou svalovinu cév, kde NO stimuluje rozpustnou formu guanylátcyklázy (GMP). GMP vytváří z guanosintrifosfátu (GTP) cyklický guanosinmonofosfát (cGMP), který aktivuje proteinkinázu G závislou na cyklických nukleotidech. Tato proteinkináza je zodpovědná za fosforylaci různých proteinů, které hrají klíčovou úlohu v poklesu nitrobuněčného (intracelulárního) vápníku uvnitř svalových buněk. Tento nitrobuněčný pokles vápníku je zodpovědný za uvolnění hladké svaloviny, a tím i uvolnění (relaxaci) cévního systému organismu (včetně žil) .\n\nNitrovasodilatátory ovlivňují příznaky anginy pectoris tím, že uvolňují nejen velké artérie (tj. hlavní cévy vedoucí krev od srdce), ale, že uvolňují také vény (žíly, tj. cévy, které vedou krev do srdce - viz též žilní návrat). Působením na žíly, nitrovasodilatátory zvyšují krevní kapacitu žil, a tak snižují tlak, vedoucí krev do srdce (tzv. srdeční preload). Rozšíření artérii zase snižuje nároky na \"vypuzování\" krve ze srdce (tzv. srdeční afterload). Snížení srdečního preloadu (předtížení) i afterloadu (dotížení) vede k významnému snížení nároku srdce na kyslík, který spotřebovává při své práci. Úspora kyslíku, který spotřebovává srdeční tkáň, způsobuje zlepšení ischemických (ischemie) příznaků anginy pectoris. Kromě toho, nitrovasodilatátory snižují kontrakci věnčitých tepen, čímž zlepšují přísun krve k srdeční tkání a zlepšují její okysličení.\n\nNitráty se využívají především k léčbě anginy pectoris a akutního infarktu myokardu, zatímco molsidomin (viz výše) uvolňuje NO pomalu a má dlouhodobý účinek, takže je vhodný k profylaxi (předcházení) záchvatům anginy. V případě akutního záchvatu anginy pectoris se nejčastěji využívá nitroglycerin, který je rozpustný pod jazykem (tzv. sublingvální cesta podání). Buď je to sprej nebo měkká, dobře rozpustná kapsle.\n\nNitroprusid sodný se využívá v režimu řízeného infuzního podávání, jako léčivo v případech tzv. hypertenzní krize, srdečního selhání či kontrolovaného snižování tlaku krve během vybraných chirurgických zákroků (operace).\n\nNitrovasodilatátory jsou látky, které jsou schopny mohutného vasodilatačního účinku, který zapříčiňuje pokles tlaku krve (mají hypotenzivní účinek), a proto mohou vyvolat nebezpečnou hypotenzi. Proto jsou vyloučeny v případech oběhového selhávání, ale i anémie (zhorší se nedokysličenost tkání, protože nižší počet červených krvinek nesoucích kyslík, ještě sníží svojí oběhovou rychlost). V případech srdečního selhání svázaných s infarktem myokardu, se uplatňují velmi rychle působící nitrovasodilatátory (nitroglycerin, nitroprusid sodný), které se využívají k \"nouzovému odlehčení srdeční práce\" (kontrola srdečního výdeje). V takových případech se průběžně monitoruje odezva rychle působících nitrovasodilatátorů na srdeční a oběhové parametry. \n\nDalší závažnou kontraindikací je podávání nitrovasodilatátorů v případech, kdy nemocný užívá léčivo ze skupiny PDE5 inhibitorů jako je např. sildenafil (Viagra). Tyto inhibitory totiž působí proti enzymu fosfodiesteráza-5, který deaktivuje cGMP. Takže po podání těchto léčiv se hladina cGMP zvyšuje. Vzhledem k tomu, že cGMP je rovněž prostředníkem pro vasodilatační působení nitrovasodilatátorů (viz výše), může dojít k synergickému efektu, který se projevuje nadměrným zvýšením žilní kapacity (roztažení vén), a tím nebezpečnému poklesu tlaku krve. \n\nNejčastější vedlejší účinky jsou spojeny s rychlou vasodilatací a poklesem tlaku krve. Typická je bolest hlavy, která je zapřičiněna roztažením cév za hematoencefalickou bariérou. Dále sem patří reflexní tachykardie, kdy organismus vyrovnává náhlý pokles tlaku zvýšením srdeční frekvence. Dále to jsou tyto příznaky: závrať, zčervenání ve tváři, nevolnost. Výjimečně až náhlá synkopa jako reakce na počáteční pokles tlaku. Vedlejší příznaky se zmírňují při pokračující terapii a lze je omezit vhodným dávkovacím schématem.\n\nNitrovasodilatátory přirozeně spolureagují s ostatními vasodilatátory (riziko škodlivé hypotenze), dále s tricyklickými antidepresivy, antipsychotiky, celkovými anestetiky, inhibitory PDE5, dihydroergotaminem (zhoršení koronárního spasmu), ale také s etanolem (!).\n\nUžití nitrovasodilatátorů silně závisí na jejich farmakokinetických parametrech. Důležitý je zejména čas do nástupu účinku a čas přetrvávání účinku. Nitroglycerin působí rychle a krátce (od 10 do 30 minut), jiné nitráty mají pomalejší nástup, ale delší dobu účinku (až 6 hodin). Molsidomin, jak bylo již zmíněno výše, nejenže má delší dobu účinku, ale také vykazuje nižší sklon k toleranci. Nitroprusid sodný, podávaný nitrožilně, působí ihned, a po ukončení jeho infuzního podávání, se hodnota tlaku krve vrací na svoji původní úroveň během deseti minut. Tato rychlá fyziologická odezva nitroprusidu sodného se využívá tam, kde je potřeba za pomocí monitorovacích systémů rychle regulovat tlak krve (chirurgie, intenzivní kardiologická péče).\n\nPři opakovaném podávání nitrátů se rychle rozvíjí tolerance, což znamená, že k vytvoření efektu, který byl dosažen při prvním podání, se musí podávat stále vyšší dávky. V případě nitrátů je tento efekt tak výrazný, že tolerance resp. tachyfylaxe se může vyvinout často během prvních 24 hodin. Původně byl tento efekt vysvětlován tak, že nitráty vyčerpávají volné sulfhydrylové donory (-SH thiolová skupina), které jsou potřebné, aby nastala redukce nitrátů na výsledný NO. Tento výklad podporuje i skutečnost, že molsidomin, který není nitrátem, tuto toleranci nevykazuje. Přesto se objevily nové výklady objasňující tuto toleranci. Patří sem např. působení oxidačního stresu, který proměňuje účinný NO na nečinný peroxynitrit, nebo reaktivní zvýšené uvolnění vasokonstriktorů angiotenzinu II a endotelinu.\n\n\"Pro pacienty je důležité, že omezení efektu tolerance, lze dosáhnout zařazením tzv. beznitrátových pauz (nejlépe přes noc), protože během 6 až 8 hodin efekt tolarance ustupuje.\" \n\n"}
{"id": "1040285", "url": "https://cs.wikipedia.org/wiki?curid=1040285", "title": "Orange (Texas)", "text": "Orange (Texas)\n\nOrange je město v okrese Orange County ve státě Texas ve Spojených státech amerických. S celkovou rozlohou 53,8 km² byla v roce 2000 hustota zalidnění 358,5 obyvatel na km². Je to nejvýchodnější město v Texasu a nachází se na řece Sabine na hranici s Louisianou. V roce 2008 bylo těžce zasaženo hurikánem Ike.\n\nPodle sčítání lidu z roku 2010 zde žilo 18 595 obyvatel.\n\n\nObyvatelé hispánského nebo latinskoamerického původu bez ohledu na rasu, tvořili 5,2 % populace.\n"}
{"id": "1040286", "url": "https://cs.wikipedia.org/wiki?curid=1040286", "title": "Bedřich Blažek", "text": "Bedřich Blažek\n\nJméno a příjmení Bedřich Blažek se může vztahovat k následujícím osobnostem:\n\n"}
{"id": "1040287", "url": "https://cs.wikipedia.org/wiki?curid=1040287", "title": "Bedřich Blažek (kněz)", "text": "Bedřich Blažek (kněz)\n\nBedřich Blažek (30. června 1928 Hradišťko u Kolína – 3. ledna 2017 Kolín) byl český římskokatolický kněz, varhaník, dirigent a hudební skladatel, od roku 2005 osobní arciděkan.\n\nNarodil se v rodině malíře Bedřicha Blažka. Na kolínské hudební škole se naučil hře na klavír a u tamního ředitele kůru Václava Svobody studoval hudební teorii. Později vystudoval hru na varhany na pražské konzervatoři. Pro Kolínskou filharmonii napsal dvouvětou suitu \"Ze starého Kolína\", která byla poprvé provedena v roce 1957. Od roku 1966 působil jako dirigent v Horáckém divadle Jihlava, pro jehož divadelní představení často skládal hudbu, ale spolupracoval také s kolínským divadlem. V Jihlavě rovněž vedl dixielandovou kapelu.\n\nByl tajně vysvěcen na kněze v 70. letech v rámci „podzemní církve“. Aby mohl začít po r. 1989 veřejně působit, přijal z rukou pražského arcibiskupa Miloslava Vlka 24. dubna 1992 v Praze kněžské svěcení „sub conditione“ a stal se farním vikářem v Kolíně, odkud od roku 1993 spravoval excurrendo farnosti Křečhoř, Lošany, Nová Ves I, Starý Kolín a do roku 1994 také Ohaře. V roce 1997 se stal administrátorem ve Veltrubech, odkud pocházel jeho otec, přičemž zůstal i nadále administrátorem excurrendo uvedených čtyř farností. K 1. lednu 2005 byl jmenován osobním arciděkanem a ustanoven farním vikářem v Kolíně, kde od roku 2011 působil jako výpomocný duchovní.\n\n"}
{"id": "1040288", "url": "https://cs.wikipedia.org/wiki?curid=1040288", "title": "Za Humny (Orlická tabule)", "text": "Za Humny (Orlická tabule)\n\nZa Humny (355 m n. m.) je vrch v okrese Náchod Královéhradeckého kraje. Leží asi 0,5 km severně od vsi Miskolezy na jejím katastrálním území.\n\nGeomorfologicky vrch náleží do celku Orlická tabule, podcelku Úpsko-metujská tabule a okrsku Českoskalická plošina.\n\nPodle podrobnějšího členění Balatky a Kalvody náleží vrch do okrsku Českoskalická tabule a podokrsku Ratibořická plošina.\n"}
{"id": "1040293", "url": "https://cs.wikipedia.org/wiki?curid=1040293", "title": "Dele Alli", "text": "Dele Alli\n\nBamidele Jermaine Alli známý i jako Dele Alli (* 11. dubna 1996, Milton Keynes, Anglie, Spojené království) je anglický fotbalový záložník a reprezentant, který v současné době hraje za anglický klub Tottenham Hotspur. Jeho postem je místo ofensivního středopolaře.\n\nV dětství hrál v týmu City Colts. V 11 letech odešel do klubu Milton Keynes Dons.\n\nNa přelomu roku 2014/2015 přestoupil do severolondýnského týmu Tottenham Hotspur FC. Do léta 2015 působil na hostování, ale po návratu do Spurs na sebe upoutal pozornost. Začátkem srpna, těsně před startem Premier League si řekl o základní sestavu svým výkonem proti madridskému Realu. V zápase s „Bílým baletem“ mj nasadil jesličky uznávanému sředopolaři Luka Modričovi. Zajistil si místo v základní sestavě a začal pravidelně nastupovat do zápasů.\n\nDele Alli reprezentoval Anglii v mládežnických výběrech.\n\nV říjnu 2015 byl povolán trenérem Royem Hodgsonem do anglické seniorské reprezentace, kde debutoval 9. října v kvalifikačním zápase o mistrovství Evropy 2016 proti Estonsku (výhra 2:0).\nPod vedením trenéra Roye Hodgsona se zúčastnil EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "1040297", "url": "https://cs.wikipedia.org/wiki?curid=1040297", "title": "Neal Maupay", "text": "Neal Maupay\n\nNeal Maupay (* 14. srpna 1996, Versailles, Francie) je francouzský fotbalový útočník a mládežnický reprezentant, který hraje v klubu OGC Nice.\n\nDíky původu své matky má i argentinské občanství.\nNeal Maupay prošel francouzskými mládežnickými reprezentacemi U16, U17, U19 a U21.\n\n"}
{"id": "1040299", "url": "https://cs.wikipedia.org/wiki?curid=1040299", "title": "Osudová sázka", "text": "Osudová sázka\n\nOsudová sázka (v anglickém originále \"Buffalo '66\") je americké filmové drama z roku 1998. Jde o režijní debut herce Vincenta Galla, který si zde po boku Christiny Ricci zahrál také hlavní role; je také autorem scénáře a hudby k filmu. Dále zde hrají například Mickey Rourke, Rosanna Arquette, Ben Gazzara a Anjelica Huston. Hlavní postavou je Billy Brown (Gallo), který se kvůli dluhům zapletl do obchodu s drogami, za což dostal trest pěti let ve vězení. Celých pět let svým rodičům tvrdí, že má manželku a dobrou práci. Po propuštění z vězení unesl dívku (Ricci), aby u jeho rodičů hrála jeho manželku.\n\n"}
{"id": "1040303", "url": "https://cs.wikipedia.org/wiki?curid=1040303", "title": "Rúben Neves", "text": "Rúben Neves\n\nRúben Diogo da Silva Neves (* 13. března 1997, Mozelos) známý jako Rúben Neves je portugalský fotbalový záložník a reprezentant, v současnosti hráč Wolverhampton Wanderers. Řadí se mezi portugalské fotbalové naděje.\n\nOdchovanec FC Porto Neves působil v A-týmu v letech 2014–2017.\n\nV červenci 2017 přestoupil do klubu Wolverhampton Wanderers hrajícího anglickou druhou ligu EFL Championship.\n\nNeves reprezentoval Portugalsko v mládežnických kategoriích. Zúčastnil se Mistrovství Evropy hráčů do 17 let 2014 na Maltě, kde mladí Portugalci vypadli v semifinále s Anglií poměrem 0:2. Na turnaji byl kapitánem týmu.Trenér Rui Jorge jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal s portugalským týmem stříbrné medaile po finálové porážce se Švédskem.\n\nV A-mužstvu Portugalska debutoval 14. 11. 2015 v přátelském utkání v Krasnodaru proti reprezentaci Ruska (porážka 0:1).\n\n"}
{"id": "1040305", "url": "https://cs.wikipedia.org/wiki?curid=1040305", "title": "Vincent Gallo", "text": "Vincent Gallo\n\nVincent Gallo (* 11. dubna 1961) je americký herec, režisér, scenárista a hudebník. Narodil se do rodiny sicilských emigrantů a svou kariéru zahájil počátkem osmdesátých let. Převážnou část jeho aktivit tvoří herectví, několik filmů také režíroval; patří mezi ně například \"Osudová sázka\" z roku 1998, který režíroval, napsal pro něj scénář, je autorem hudby a hrál v něm hlavní roli. Jako herec se dále představil například ve filmech \"Arizona Dream\" (1993), \"Pohřeb\" (1996) a \"Jak se neztratit v L.A.\" (1998). Jako hudebník vydal několik alb na značce Warp Records.\n\n"}
{"id": "1040308", "url": "https://cs.wikipedia.org/wiki?curid=1040308", "title": "Portomarín", "text": "Portomarín\n\nPortomarín (španělsky Puertomarín) je město ve španělské Galicii, na Svatojakubské cestě. Administrativně spadá pod Provincii Lugo a jako město má 1 654 obyvatel.\n\nPůvodní vesnice se rozvíjela okolo starého římského mostu přes řeku Minho. Poprvé je připomínána k roku 792. Ve středověku byla několikrát přestavěna. Na počátku 20. století získala městský charakter. Leží na březích řeky a je obklopena vinicemi.\n\nMěsto se nachází v blízkosti řeky Río Minho, která je u Portomarína od roku 1962 zahrazena a vytváří tak umělé jezero. Kvůli vzestupu hladiny muselo být proto městečko přemístěno na vrchol hory \"Monte do Cristo\". Historické budovy byly rozebrány a kámen po kameni znovu sestaveny na novém místě. Tak byl přesunut např. kostel sv. Mikuláše, sv. Petra, nebo dva historické paláce z 16., resp. 17. století. Obytné domy byly vystaveny nové. Pozůstatky římského mostu a starých domů bývají někdy vidět na dně řeky Minho při nízkém stavu vody.\n\n"}
{"id": "1040310", "url": "https://cs.wikipedia.org/wiki?curid=1040310", "title": "Bothrops", "text": "Bothrops\n\nBothrops je rod zmijovitých hadů z podčeledi chřestýšovitých, endemicky se vyskytující ve střední a Jižní Americe. Česky se rod i všechny jeho druhy označují pod názvem křovinář. Vědecký název \"Bothrops\" pochází z řečtiny a znamená \"jamkový obličej\". Tento název odkazuje na tepločivné jamky, jimiž jsou všichni hadi rodu vybaveni.\n\nHerpetologové rozeznávají v současnosti 32 jednotlivých druhů rodu \"Bothrops\":\n\n\n"}
{"id": "1040311", "url": "https://cs.wikipedia.org/wiki?curid=1040311", "title": "Nepomyšl (zámek)", "text": "Nepomyšl (zámek)\n\nZámek Nepomyšl je renesanční zámek, který vznikl přestavbou starší gotické tvrze, v Ústeckém kraji v okresu Louny. Stojí ve středu obce Nepomyšl 7 km západně od Podbořan. Od roku 1964 je chráněn jako kulturní památka.\n\nPrvním známým majitelem Nepomyšle byl Petr z Janovic, který ji vlastnil mezi lety 1361 a 1370. Po něm je v roce 1386 uváděn Jetřich z Janovic. V první čtvrtině 15. století se rychle vystřídalo několik majitelů: Eliška Koldicová z Dubé (1409–1414), Ctibor Čepec z Libiše (do roku 1417) a roku 1418 ji drželi Jindřich z Elsterberka, Albrecht z Koldic a Oldřich z Koněprus.\n\nZmínku o samotné tvrzi písemné prameny obsahují až roku 1500, kdy se nacházela v majetku bratrů Jana a Jindřicha z Údrče. Podle Jiřího Úlovce však pochází první jasná zmínka o tvrzi až z roku 1550, kdy byla Nepomyšl v majetků Šliků.\n\nJako další majitel je roku 1510 uváděn hrabě Alexander z Leisneku a po něm jeho bratr Huk. Statek zdědila jeho dcera Amabilie, která ji roku 1539 prodala Albínu Šlikovi z Holíče. Brigita, vdova po Albínu Šlikovi, spravovala několik let majetek sama a potom ho prodala své příbuzné Elišce Šlikové. Eliška zemřela v roce 1566 a panství si rozdělili její děti Jindřich z Gutštejna z prvního manželství a Lukrécie Šliková z druhého. Ta roku 1571 prodala svou polovinu Jindřichovi, který se však velmi zadlužil a po jeho smrti muselo být panství prodáno.\n\nRoku 1589 ho koupili bratři Jindřich, Václav, Jan, Asman a Adam ze Štampachu. Když v roce 1613 zemřel Jindřich ze Štampachu, který byl od roku 1597 jediným majitelem, zdědil panství jeho syn Kryštof Abraham ze Štampachu. Ten se zúčastnil stavovského povstání z let 1618–1620, za což mu byl majetek zkonfiskován. Novým majitelem panství se stal Heřman z Questenberka, který ho koupil za 8 000 kop míšeňských, a připojil k němu ještě Kolešovice, Strojetice a Soběchleby. Dědičkami se staly jeho manželka Alžběta a dcera Alžběta provdaná za Gundakara z Ditrichštejna.\n\nRůzné větve rodu Ditrichštejnů potom Nepomyšl vlastnily až do roku 1895, kdy ji zdědil Josef z Herberštejna, jehož rod vlastnil zámek až do roku 1945. Potom zámek získal Státní statek v Podbořanech, který ho neudržoval. Na zchátralý zámek byl dokonce roku 1989 vydán demoliční výměr. Zámek však zbořen nebyl a v roce 2012 byl novým majitelem zrekonstruován.\n\nSoučasný zámek má na vnější straně půdorys nepravidelného šestnáctiúhelníku a nádvoří má stran devět. Podle stavebně historického průzkumu vznikla tvrz v první polovině 14. století. Už tehdy se zřejmě jednalo o okrouhlý areál s trojprostorovou stavbou v severní části, která se zachovala v objemu současného zámku. Na přelomu 14. a 15. století byla tvrz zřejmě opevněna obvodovou hradbou a bylo přistavěno jižní křídlo s věžovitou branou. Kolem roku 1550 Šlikové doplnili obvodovou zástavbu o západní a východní křídlo. Malý volný prostor, který zůstal v sousedství brány, byl zastavěn během barokních a klasicistních úprav. Koncem 18. století bylo zbouráno druhé patro.\n\nProstory v suterénu mají valené klenby a dochovalo se v nich několik gotických portálů. Uvnitř zámku se dochovaly různými druhy kleneb zaklenuté prostory a malovaný trámový strop.\n\n\n"}
{"id": "1040314", "url": "https://cs.wikipedia.org/wiki?curid=1040314", "title": "Reese", "text": "Reese\n\nReese může být:\n\n\n"}
{"id": "1040315", "url": "https://cs.wikipedia.org/wiki?curid=1040315", "title": "Kokosy na sněhu", "text": "Kokosy na sněhu\n\nKokosy na sněhu (v anglickém originále Cool Runnings) je americký sportovní a komediální film z roku 1993. Film režíroval Jon Turteltaub a hlavní role si zahrálo 5 herců, konkrétně Leon, Doug E. Doug, Rawle D. Lewis, Malik Yoba a John Candy. Film vypráví skutečný příběh jamajských bobistů, kteří se zúčastnili Zimních olympijských her roku 1988 v Calgary. Byla to vůbec první účast jamajských bobistů na zimní olympiádě. Od té doby se jamajský bob pravidelně představuje na zimních olympijských hrách.\n\n"}
{"id": "1040318", "url": "https://cs.wikipedia.org/wiki?curid=1040318", "title": "Selangor", "text": "Selangor\n\nSelangor (známý také pod svým arabským jménem Darul Ehsan) je jeden ze 13 států Malajsie. Nachází se na západním pobřeží Malajského poloostrova a na severu sousedí se státem Perak, na východě s Pahangem, na jihu s Negeri Sembilanem a na západě s Malackým průlivem. Území státu zcela obklopuje federální teritoria Kuala Lumpur a Putrajaya, která byla dříve součástí Selangoru. Hlavním městem je Shah Alam, ale nejdůležitějším městem je Klang, který je současně i královským hlavním městem.\n\nSelangor je nejdůležitějším státem Malajsie, protože obklopuje federální teritorium a hlavní město Kuala Lumpur. Aglomerace zvaná Údolí Klang obsahuje Kuala Lumpur a okolní území státu Selangor. Selangor má nejvyšší HDP v Malajsii (42 miliard $ v roce 2010), což je 23% HDP Malajsie. Stát má také nejvyšší populaci ze všech malajsijských států, vysokou životní úroveň a nejnižší míru chudoby. Kvůli ekonomické prosperitě zde žije mnoho imigrantů, včetně mnoha ilegálních imigrantů z Indonésie.\n"}
{"id": "1040329", "url": "https://cs.wikipedia.org/wiki?curid=1040329", "title": "Davelské tunely", "text": "Davelské tunely\n\nDavelské tunely je označení používané pro tři železniční tunely na trati 210 z Prahy do Čerčan.\n\nPojmenování se vžilo pro Skochovický tunel, Libřický tunel a Davelský tunel. I když každý z nich má samostatné číslo a vlastní název, vžilo se společné označení „davelské tunely“ mezi cestujícími, obyvateli a rekreanty z obcí podél trati 210. Důvodem společného názvu je, že davelské tunely jsou na trati 210 ve směru od Prahy v těsném sledu v úseku železniční zastávka Skochovice – nádraží Davle\n\na že městys Davle je též počtem obyvatel největší obcí v blízkosti tunelů i nejvýznamnějším rekreačním centrem pro vodáky a trampy.\n\nZe staveb označovaných jako davelské tunely však leží na území Davle pouze Davelský tunel. Skochovický tunel a Libřický tunel jsou proraženy příkrou skalou na pravém břehu Vltavy na území obce Oleško (katastr Oleško – Zvole). Davelské tunely byly raženy při výstavbě trati 210 : Skochovický tunel 1896, Libřický tunel a Davelský tunel v roce 1881. Tunely zajišťují průjezd trati skalním masivem na pravém břehu Vltavy v místech, kde nebylo možné skálu – vzhledem k výši a mohutnosti – odstřelit.\n\nDo roku 1975 byla mezi Libřickým tunelem a Davelským tunelem železniční zastávka Libřice. Zastávka byla zrušena návazně na stavební úpravy Libřického a Davelského tunelu ke dni 27. 7. 1975. Důvodem rekonstrukce byl technický stav tunelů a zvýšení jejich profilu pro případnou elektrifikaci. I když elektrifikace byla na trati 210 uvažována již od 20. let a plánována i v 60. letech, dodnes nebyla realizována.\n\nV rámci stavebních úprav byly k Libřickému tunelu i Davelskému tunelu přistavěny betonové portály, které výrazně změnily jejich vzhled v pohledu z kolejiště. Severní (Vranský) portál Libřického tunelu je vzhledem k bílému nátěru viditelný i z protějšího levého břehu Vltavy.\n\nDavelské tunely mají i podobnou historii za II. světové války. V závěru války (1944 – 1945) době sílících náletů spojenců na německá průmyslová centra byly jako dílny pro výrobu a opravy součástí pro německá letadla a automobily.\nDavelské tunely i další tunely na trati 210 (Jarovský tunel, Pikovický tunel, Jílovský tunel I, Jílovský tunel II a Klinecký tunel) patří neodmyslitelně k romantice trati 210 běžně nazývané Posázavský Pacifik.\n\nMezi jižním portálem Davelského tunelu a nádražím Davle v ose Starého davelského mostu jsou viditelné zbytky kamenného portálu. Torzo pochází z roku 1968, kdy byl v Davli natáčen film USA Most u Remagenu. Skutečný Ludendorff Bridge v Remagenu byl most železniční; most v Davli byl v roce 1968 mostem silničním. Proto byl ve svahu nad tratí před nádražím vystavěn iluzorní portál tunelu, do kterého vedla trať z upraveného mostu. Davelský most byl zvýšen a opatřen kašírovanými obrannými věžemi. Natáčení bylo přerušeno událostmi po 21. srpnu 1968. V letech 1972 – 1974 byl tunel ve svahu zazděn. Nad kolejištěm trati tak vznikla fikce dalšího Davelského tunelu, která je připomínkou filmového natáčení.\n"}
{"id": "1040330", "url": "https://cs.wikipedia.org/wiki?curid=1040330", "title": "Hachim Mastour", "text": "Hachim Mastour\n\nHachim Mastour (arabsky حكيم مستور; narozen 15. června 1998, Reggio Emilia) je italský fotbalový útočník s marockými kořeny. Současné době hraje za reprezentaci Maroka a za klub třetí ligy Urbs Reggina 1914.\n\nMnozí experti na něm vidí fotbalové vlastnosti francouzského legendárního záložníka Zinédina Zidana a argentinského reprezentanta Juana Romána Riquelmeho.\n\nMastur působil až do léta 2012 v mládežnických týmech klubu AC Reggiana 1919, pak jej za 500 000 eur koupil AC Milán. Zde působil v juniorce pod trenérem Filippo Inzaghim. V roce 2014 nakoukl do A-týmu.\n\nV létě 2015 odešel na hostování do španělského prvoligového celku Málaga CF.\n\nReprezentoval Itálii v mládežnických kategoriích U15, U16.\n\nV A-mužstvu Maroka debutoval 12. 6. 2015 v kvalifikačním zápase na Stade Adrar v Agadiru proti týmu Libye (výhra 1:0), nastoupil na závěrečné dvě minuty. Ve věku 16 let a 363 dní se stal nejmladším reprezentantem v marockém národním týmu.\n\n\n"}
{"id": "1040332", "url": "https://cs.wikipedia.org/wiki?curid=1040332", "title": "Otakar Kučera", "text": "Otakar Kučera\n\nOtakar Kučera (6. květen 1906 − Jilemnice 1980) byl československý lékař, jedna z vůdčích osobností československé psychoanalýzy.\nPůvodně vystudoval Právnickou fakultu univerzity Karlovy a pracoval jako úředník. Projevoval silný zájem o literaturu a literární teorii a kritiku. Přátelil se s mnoha umělci a angažoval se v tehdejší pražské avantgardě. Během studia vzniku básnické tvorby narazil na psychoanalytický pojem regrese. Tento koncept ho natolik zaujal, že podstoupil vlastní psychoanalytickou zkušenost u Bohodara Dosužkova. Následně u něj vznikla silná inklinace k psychoanalytické a psychoterapeutické práci a rozhodl se vystudovat lékařskou fakultu a stát se sám psychiatrem a psychoanalytikem. Po dokončení lékařských studií působil jako primář na několika psychiatrických pracovištích a zároveň praktikoval jako psychoanalytik. V průběhu doby se z něho a Bohudara Dosužkova stali kolegové, dva hlavní tréninkoví psychoanalytici v Československu (někdy nazývaní staří pánové), kteří v průběhu let vychovali v undergroundovém psychoanalytickém institutu velké množství psychoanalytiků a psychoanalytických teoretiků (mezi Kučerovy žáky patří např. Michal Černoušek, Zbyněk Havlíček, Helena Klímová, Jiří Kocourek, Václav Mikota, Petr Příhoda, Jiří Šimek, Jana Štúrová a další). Udržoval korespondenci s Annou Freudovou, René Spitzem a Heinzem Kohutem a byl jejich tehdejšími teoriemi významně ovlivněn. I přes tradiční důraz na ranou dětskou zkušenost pracoval jako psychoanalytik velmi interaktivně, empaticky a s velkým respektem k analyzandovi.\n\n"}
{"id": "1040336", "url": "https://cs.wikipedia.org/wiki?curid=1040336", "title": "Gabriel Barbosa", "text": "Gabriel Barbosa\n\nGabriel Barbosa Almeida (* 30. srpna 1996), známý také jako Gabriel, je brazilský fotbalový útočník a reprezentant, momentálně hráč klubu Inter Milán. \nBývá médii označován jako „nový Neymar“.\n\nGabriel hrál za mládežnické výběry Brazílie v kategoriích U15, U17 a U20.\nZúčastnil se turnaje hráčů do 20 let L'Alcúdia International Football Tournament, který mladí Brazilci vyhráli. Na turnaji byl nejlepším střelcem.\n\nZúčastnil se LOH 2016 v Riu de Janeiro, kde získal s brazilským týmem U23 zlaté medaile.\n\n"}
{"id": "1040343", "url": "https://cs.wikipedia.org/wiki?curid=1040343", "title": "Alen Halilović (1996)", "text": "Alen Halilović (1996)\n\nAlen Halilović (* 18. června 1996, Dubrovník, Chorvatsko) je chorvatský fotbalový záložník a reprezentant. Hraje za nizozemský klub SC Heerenveen kde je na hostování z AC Milán\n\nVe svých 16 letech se stal nejmladším debutantem 1. chorvatské fotbalové ligy a také nejmladším střelcem gólu. V létě 2014 přestoupil do FC Barcelona, kde se začlenil do rezervního týmu.\n\nV srpnu 2015 odešel na hostování do jiného španělského klubu Sporting Gijón.\n\nV roce 2016 byl prodán do německého klubu Hamburger SV, jenže výsledky byli špatné a byl poslán na hostování. . Po návratu z hostování odchází do AC Milán. I zde si však moc nezahrál a odchází na hostování.\n\nPůsobil v chorvatských mládežnických kategoriích. V A-týmu Chorvatska debutoval 10. června 2013 v přátelském zápase proti Portugalsku (porážka 0:1).\n\n\n\n\n\n"}
{"id": "1040347", "url": "https://cs.wikipedia.org/wiki?curid=1040347", "title": "Tom Schilling", "text": "Tom Schilling\n\nTom Schilling (* 10. února 1982 Berlín, Německo) je německý herec.\n\nSchilling vyrůstal v Berlíně. Od svých šestí let účinkuje v divadle a v různých filmech a seriálech. V roce 2000 ztvárnil hlavní roli ve filmu Crazy. Jeho pravidelným hereckým partnerem je Robert Stadlober, se kterým hrál v dalších filmech jako Verschwende deine Jugend (2003) nebo Schwarze Schafe (2006). Za film Napola, který vznikl částečně v České republice, vyhrál italský Undine Award. V roce 2006 odjel na rok do New Yorku na studium v herecké škole \"Lee Strasberg School\". Celkem hrál ve více než třiceti filmech. Je držitelem různých filmových cen jako Bambi nebo Bayerischer Filmpreis.\n\n"}
{"id": "1040349", "url": "https://cs.wikipedia.org/wiki?curid=1040349", "title": "Alen Halilović", "text": "Alen Halilović\n\nJméno a příjmení Alen Halilović má více nositelů:\n"}
{"id": "1040354", "url": "https://cs.wikipedia.org/wiki?curid=1040354", "title": "Diskografie Karoliny Gočevy", "text": "Diskografie Karoliny Gočevy\n\nDiskografie Karoliny Gočevy, makedonské zpěvačky, se k roku 2014 skládala z jedenácti studiových alb a 50 singlů a několika videoklipů. Nejpopulárnějšími singly jsou „Mojot svet“ (Eurovision Song Contest 2007), „Od nas zavisi“ (Eurovision Song Contest 2002) a mnohá další.\n\n\n"}
{"id": "1040362", "url": "https://cs.wikipedia.org/wiki?curid=1040362", "title": "Oscar de la Renta", "text": "Oscar de la Renta\n\nOscar de la Renta, rodným jménem Óscar Arístides de la Renta Fiallo (22. července 1932, Santo Domingo, Dominikánská republika – 20. října 2014, Kent, Connecticut, USA), byl americký módní návrhář, původem z Dominikánské republiky.\n\nNarodil se v Dominikánské republice dominikánské matce a portorikánskému otci. Když mu bylo 18 let, odjel do Madridu, kde studoval malířství na Real Academia de Bellas Artes de San Fernando, ale brzy se jeho zájem přeorientoval na oblast módy. Začal navrhovat modely pro velké španělské módní salóny a tak začala jeho spolupráce s Cristóbalem Balenciagou, předním španělským představitelem Haute couture. Potom se stal asistentem návrháře Antonia Castilla z módního domu Lanvin v Paříži.\n\nV roce 1963 se rozhodoval mezi dvěma nabídkami, které přišly z USA – navrhovat modely šatů pro značku Elizabeth Arden nebo boty a doplňky pro americkou pobočku Christian Dior v New Yorku. Na radu redaktorky časopisu \"Vogue\" se rozhodl pro spolupráci s Elizabeth Arden, kde mohl svobodně uplatnit svůj tvůrčí talent a o dva roky později, v roce 1965, vytvořit svoji vlastní značku. V roce 1971 získal americké státní občanství. V roce 1985 a 1987 byl pověřen vytvořením kolekce oděvů pro americkou pobočku Christiana Diora.\n\nZařadil se, vedle Billa Blasse a Calvina Kleina, mezi tři nejuznávanější americké módní návrháře. V roce 1992 představil svoji kolekci na Fashion Week v Paříži. Od roku 1993 do roku 2002 tvořil kolekce pro francouzský módní dům Balmain a stal se prvním Dominikáncem, který navrhoval francouzskou módu. Byl znám jako \"módní návrhář, který miluje ženy\", rozuměl jejich potřebám a tvořil především pro ně.\n\nV letech 1973-1976 a 1987-1989 byl předsedou rady módních návrhářů Ameriky (CFDA).\n\nOscar de la Renta se zapsal do dějin módy jako jeden z největších návrhářů na světě, a to zejména pro návrhy oblečení pro mnohé první dámy USA (Jacqueline Kennedyová, Nancy Reaganová, Laura Bushová, Hillary Clintonová), Evropy (princezna Diana aj.) a další významné představitelky kulturního a společenského života.\n\nNaposledy navrhl svatební šaty pro Amal Alamuddin, manželku amerického herce George Clooneyho. Zemřel 20. října 2014 v USA, v Kentu ve státě Connecticut, ve věku 82 let.\n\nV roce 1967 se oženil s editorkou časopisu \"Vogue\" Françoise Langladeovou, která v roce 1983 zemřela. Po šesti letech se znovu oženil s Annette Mannheimerovou. V roce 1984 adoptoval dvouletého chlapce Moisése, který pocházel, stejně jako on, z Dominikánské republiky. Chlapec obdržel v roce 1992 americké státní občanství jako Moisés de la Renta.\n\n\nŠpanělský král Juan Carlos I. mu udělil Zlatou medaili za umění a řád Orden del Mérito Civil. Ve Francii mu byl udělen Řád čestné legie s hodností komandér. V rodné zemi obdržel řád Juana Pabla Duarteho (Orden al Mérito de Duarte, Sánchez y Mella) a řád Kryštofa Kolumba.\n\nOscar de la Renta měl dvojí občanství, dominikánské a americké. V Dominikánské republice působil jako diplomat. Byl členem výboru Metropolitní opery, Carnegie Hall v New Yorku a americké televizní stanice Channel Thirteen/WNET. Byly též členem charitativních organizací, např. New Yorkers for Children nebo America's Society a v New Yorku rovněž předsedal Španělskému institutu královny Sofie (Queen Sofía Spanish Institute).\n\n"}
{"id": "1040365", "url": "https://cs.wikipedia.org/wiki?curid=1040365", "title": "Mistrovství světa v plavání v krátkém bazénu 2014", "text": "Mistrovství světa v plavání v krátkém bazénu 2014\n\nXII. mistrovství světa v plavání v krátkém bazénu se konalo v prosinci 2014 v Kataru. Dějištěm bylo Hamad Aquatic Centre v Dauhá. Účastnilo se 167 zemí, z nichž 24 se umístilo v medailovém pořadí.\n\nV listopadu 2011 byla stažena kandidatura sicilské Catanie, protože italská vláda se finančně nezaručila. 4. dubna 2012 pak bylo zvoleno město Dauhá.\n\nBěhem šampionátu padlo 21 světových rekordů. Jamajčanka Alia Atkinson navíc dokázala vyrovnat světové maximum na 100 m prsa časem 1:02,36.\n\n"}
{"id": "1040366", "url": "https://cs.wikipedia.org/wiki?curid=1040366", "title": "Ostrolovský Újezd (hrad)", "text": "Ostrolovský Újezd (hrad)\n\nOstrolovský Újezd je zaniklý hrad asi 0,5 km jižně od obce Ostrolovský Újezd v okrese České Budějovice. Stál na ostrožně nad soutokem řeky Stropnice a Vrážského potoka v nadmořské výšce 450 metrů. Dochovaly se z něj pouze příkopy, valy a terénní relikty staveb. Od roku 1975 je chráněn jako kulturní památka (Česko).\n\nHrad zřejmě vznikl ve 14. století, kdy na něm pravděpodobně sídlil Mikšík z Újezdce uváděný zde k roku 1381. Po něm panství patřilo dalším příslušníkům rodu. Připomíná se zde Petr z Újezda (1424) a snad také Diviš z Újezdce (1440). Další dějiny hradu neznáme. Když roku 1534 panství kupoval Petr z Rožmberka, byl hrad už zbořený.\n\nHradní areál je jednodílný. Přístupová cesta vedla z jihovýchodu. Z této strany byl hrad chráněn valem a mohutným šíjovým příkopem. Vlastní jádro má obdélný tvar a je pokryto nepřehlednou změtí terénních reliktů bez zřetelných zbytků zdiva. Na severozápadě přetíná opyš další příkop s valem.\n\nPodoba hradu je nejasná. Tomáš Durdík uvádí hypotézy o dvoupalácové dispozici nebo o trojkřídlé zástavbě okolo nádvoří.\n\nZbytky po malém hrádku nalezneme jižně od vesnice. Stával na nevysoké skalnaté ostrožně, která byla tvořena z jedné strany řekou Stropnicí a z druhé strany malým Vrážským potokem, který svádí vody z polí severně od Rankova a Čeřejova a také z pramenu, který se nachází pod kopcem \"Na Vrchách.\"\n\nK ostrožně vede z vesnice cesta, která byla v minulosti značená modrou turistickou značkou (na kmenech stromů u hradu je přebarvena zeleně). Zpočátku v obci je cesta asfaltová, později panelová a nakonec má charakter cesty polní. Říčku Stropnici můžeme přejít buď brodem nebo po lávce, která vede přímo pod ostrožnu se zbytky hradu. Dnes pod ostrožnou vede cyklistická trasa č. 1123.\n\n"}
{"id": "1040369", "url": "https://cs.wikipedia.org/wiki?curid=1040369", "title": "Pierre Rode", "text": "Pierre Rode\n\nJacques Pierre Joseph Rode (16. února 1774 – 25. listopadu 1830) byl francouzský houslista a hudební skladatel.\n\nZ rodné Akvitánie putoval ve třinácti letech do Paříže, kde se stal záhy oblíbeným žákem proslulého houslisty té doby, Giovanni Viottiho. Považoval chlapce za tak nadaného, že ho učil zdarma. Rode zdědil styl svého učitele a k němu přidal větší jemnost a vřelost tónu. V roce 1790 poprvé veřejně vystoupil s Viottiho houslovým koncertem č. 13. S dalšími francouzskými houslisty Pierre Baillotem a Rodolphe Kreutzerem spolupracoval na zpracování oficielní houslové školy pařížské konservatoře, která byla vydána v roce 1802.\n\nRode se stal oficiálním houslistou Napoleona Bonaparte a podnikal koncertní turné po Holandsku, Německu, Anglii a Španělsku. Krátce byl sólovým houslistou pařížské Opery. V letech 1804–1809 zakotvil spolu se skladatelem François-Adrienem Boieldieu v Petrohradě a i později často navštěvoval Moskvu. Koncem roku 1812 uvedl ve Vídni v premiéře \"Houslovou sonátu op. 96\" Ludwiga van Beethovena. Roky 1814–1821 prožil v Berlíně, kde se oženil a také se spřátelil s rodinou Felixe Mendehlsohna.\n\nPo návratu do Paříže již nedosáhl žádného významného úspěchu. To bylo patrně způsobeno infekčním onemocněním lymfatického systému, které postihlo zejména jeho pravou paži.\n\n\nBez opusových čísel\n\n\n"}
{"id": "1040371", "url": "https://cs.wikipedia.org/wiki?curid=1040371", "title": "Vinice (Orlická tabule)", "text": "Vinice (Orlická tabule)\n\nVinice (340 m n. m.) je vrch v okrese Náchod Královéhradeckého kraje. Leží asi 1 km severozápadně od města Česká Skalice, na katastrálním území městské části Malá Skalice.\n\nGeomorfologicky vrch náleží do celku Orlická tabule, podcelku Úpsko-metujská tabule a okrsku Českoskalická plošina.\n\nPodle podrobnějšího členění Balatky a Kalvody náleží vrch do okrsku Českoskalická tabule a podokrsku Ratibořická plošina.\n"}
{"id": "1040373", "url": "https://cs.wikipedia.org/wiki?curid=1040373", "title": "HMNZS Endeavour (A11)", "text": "HMNZS Endeavour (A11)\n\nHMNZS Endeavour (A11) je tanker novozélandského královského námořnictva. Ze služby byl vyřazen 30. prosince 2017. Ve službě jej nahradí tanker HMNZS \"Aotearoa\" (A12), jehož zařazení je plánováno na rok 2020.\n\nLoď byla postavena v Jižní Koreji podle komerčních standardů. Do operační služby byla nasazena roku 1988.\n\nPlavidlo unese asi 5500 tun paliva pro lodě, 150 tun pro vrtulníky a další zásoby ve čtyřech kontejnerech. Pohonný systém tvoří jeden diesel MAN Burmeister & Wain o výkonu 5300 hp. Nejvyšší rychlost dosahuje 14 uzlů.\n\nTanker se během služby podílel na celé řadě mezinárodních cvičení. Například na cvičení RIMPAC 2012 a Lion Zeal 2012 doprovázel fregatu HMNZS \"Te Kaha\" (F 77). Dne 13. června 2017 se tanker vrátil ze svého posledního nasazení v Jihovýchodní Asii.\n"}
{"id": "1040375", "url": "https://cs.wikipedia.org/wiki?curid=1040375", "title": "Kościuszkovo povstání", "text": "Kościuszkovo povstání\n\nKościuszkovo povstání (polsky \"Insurekcja kościuszkowska\") byla vzpoura proti snaze Pruska a Ruska zcela rozložit a následně anektovat zbytek Republiky obou národů. Odpor vedl generál Tadeusz Kościuszko, po němž je povstání pojmenováno. Došlo k němu v roce 1794, a i když zaznamenalo zpočátku jisté úspěchy, bylo následně tvrdě potlačeno ruskými a pruskými vojsky. Výsledkem bylo třetí a definitivní rozdělení Polska, které na 123 let ukončilo samostatnou existenci tohoto státu.\n\nDlouhodobým problémem Republiky obou národů byla rostoucí moc šlechty. Zhruba od začátku 18. století kontrolovali šlechtičtí magnáti politický i ekonomický vývoj. Zneužívali \"liberum veto\", paralyzovali sejm a bránili jakýmkoli reformám, které by tyto jejich \"zlaté svobody\" omezily. Pravomoci panovníka byly silně zredukované a pokud i sám panovník byl slabou osobností, šlechtě to vyhovovalo. To nahrávalo sousedním mocnostem. Prakticky od doby severní války byl vliv Pruska, Ruska a do jisté míry i Rakouska zásadním prvkem polské politiky. Především Rusko hledělo na úpadek Rzeczpospolite se zalíbením a podporovalo místní šlechtické rody v jejich boji za udržení svých \"práv\". Polsko-litevská unijní armáda byla velmi slabá (okolo 20 000 vojáků) a nemohla se postavit na odpor vojskům Ruska (okolo 300 000), Pruska a Rakouska (každá okolo 200 000) v jakémkoliv větším konfliktu.\n\nPokusy o reformu tohoto zhoubného systému se sice objevovaly, ale narážely na odpor jak uvnitř unie, tak i u sousedních států. V roce 1768 vznikla tzv. Barská konfederace, jejíž hlavním cílem bylo vymanit stát z vlivu Ruska a posílit pozici katolictví. Konfederace však měla spoustu odpůrců jak doma tak v zahraničí. Výsledkem bylo vypuknutí občanské války, do níž se na straně protivníků Barské konfederace postavilo i Rusko. Ačkoliv se reformisté poměrně dlouho drželi, snažili se horlivou diplomacií získat spojence v Francii, Sasku a Rakousku, nakonec podlehli převaze ruských vojsk vedených generálem Suvorovem. Vyústěním tohoto vývoje bylo první dělení Polska. V roce 1772 si Prusko, Rakousko a Rusko přivlastnily rozsáhlé oblasti polsko-litevského území. Argumentem k tomuto kroku byla údajná snaha zabránit totálnímu rozkladu státu, vnitřní a vnější nestabilitě, útlaku nekatolíků a kvazihistorické nároky na zabraná území.\n\nVelká příležitost reformovat stát přišla během tzv. Velkého (neboli Čtyřletého) sejmu v letech 1788-1792. Sousedé Polska vedli různé války (Rusko-turecká válka 1787-1792, Rakousko-turecká válka 1787-1791, Rusko-švédská válka 1788-1790) a byli tudíž zaneprázdněni. Unie uzavřela roku 1790 alianci s Pruskem, která vypadala, že zabezpečí Polsko před dalším ruským vměšováním. 3. května 1791 vydal sejm ústavu, která vzbuzovala velké naděje. Ta omezila moc magnátů - mj. rušila \"liberum veto\", garantovala určitá politická práva měšťanstvu a mírnila nevolnictví (poskytla rolníkům ochranu státu).\n\nKdyž se ruské vládnoucí kruhy dozvěděly o nové ústavě, rozzuřily se. \"„Z Varšavy přišla nejhorší možná zpráva: polský král se stal téměř nezávislým.“\" reagoval jeden z předních úředníků ministerstva zahraničí Alexandr Bezborodko. Prusko ústava pobouřila natolik, že sdělilo polským diplomatům, že se již necítí vázáno dohodou z roku 1790, neboť polský stát se údajně tímto zcela změnil. Ani jeden ze sousedů si nepřál, aby ústava nastartovala Polsko k obrodě a posílení, obávali se mj. i případných budoucích nároků Polska na vrácení jimi uchvácených území.\n\nÚstava vzbudila logicky nevoli i u části Poláků - zvláště u vysoké šlechty. Mnozí magnáti, především ti napojení na Rusko, byli proti od začátku. Výsledkem jejich odporu bylo zformování tzv. Targovické konfederace. Ta ve svém prohlášení připraveném pod pečlivým ruským dohledem v Petrohradu v lednu 1792 kritizovala ústavu jako nakaženou \"„demokracií, následující fatální příklad z Paříže, omezující základní práva a svobody šlechty a zavádějící do revoluce a převratu.“\" Členové konfederace se ve svém prohlášení obrátili na ruskou carevnu Kateřinu II. jako na \"„spravedlivou panovnici, našeho spojence a přítele, který respektuje potřeby našeho národa na blahobyt a vždy nabízí pomocnou ruku.“\" Tou pomocnou rukou byla v tomto případě vojenská intervence. 18. května 1792 vyhlásilo Rusko Polsku válku. V ten stejný den vstoupily ruské jednotky do Rzecypospolite. Polské jednotky vedli generálové Józef Antoni Poniatowski a Tadeusz Kościuszko. Proběhlo sice několik menších střetů, ale k žádné větší bitvě nedošlo. Válka skončila v červenci 1792 podpisem kapitulace polským králem Stanisławem Augustem Poniatowskim, jenž doufal, že se mu podaří vyjednat kompromis diplomatickou cestou.\n\nKrálovy naděje však byly brzy zmařeny. Na podzim 1793 zasedl nový mimořádný parlament zvaný Sejm z Grodna (\"Sejm grodzieński\"), jenž probíhal plně pod kontrolou ruských sil. Ten anuloval ústavu z 3. května 1791 a odsouhlasil další dělení polského území, které již mezi sebou dojednali zástupci Ruska a Pruska. Rusku připadlo 250 000 km², Prusku 58 000 km². Ani to vítězným mocnostem nestačilo. Nezávislost zbylého území byla jen iluzorní, neboť se na něm usídlily jednotky ruské armády. Členové Targovické konfederace byli zcela oprávněně považováni většinou Poláků za zrádce.\n\nPolští armádní důstojníci považovali kapitulaci Polska ve válce z roku 1792 jako předčasnou. Tadeusz Kościuszko, kníže Józef Antoni Poniatowski a mnozí další kritizovali královo rozhodnutí a na protest rezignovali na své funkce. Počet vojáků polské armády byl nejprve snížen na 36 000 a posléze bylo Rusy povoleno jen 15 000 mužů, což vzbudilo odpor uvnitř armády. Nespokojenost se šířila. Kościuszko, který byl v Polsku nesmírně populární, neztratil ve válce ani jednu bitvu, tudíž pro něj kapitulace znamenala velkou ránu. Rozhodl se opustit Rzeczpospolitou a v prosinci 1792 se přesunul do Lipska, kde se formovala komunita složená z polských emigrantů. Spolu s dalšími, jako byli Ignacy Potocki, Hugo Kołłątaj a Ignacy Działyński, začali plánovat povstání proti ruské nadvládě nad Polskem. V zimě 1793 se vydal do Paříže, aby zkusil zajistit spojenectví, či alespoň podporu Francie. Představitelé revolucí zmítané Francie sice s Poláky sympatizovali, ale to bylo tak vše. Odtud pomoc čekat nemohli. V srpnu 1793 se Kościuszko vrátil do Lipska. Druhé dělení Polska právě probíhalo. Kościuszko byl realista, věděl, že povstání proti třem mocným sousedům má malou šanci na úspěch, přesto se rozhodl ujmout se tohoto nelehkého úkolu. V září 1793 překročil polské hranice, cestoval, mapoval situaci a kontaktoval nespokojené důstojníky a politiky. Měl v plánu začátek povstání zatím oddálit, vydal instrukci, která kolovala po Polsku a sám zatím odjel do Itálie, kde tajně vyjednával mj. i s představiteli Vatikánu. Nicméně situace v Polsku se rapidně zhoršovala. Rusové nařídili zredukovat polskou armádu a propuštěné jednotky zařadit do svých řad. Carští agenti objevili odbojové skupiny ve Varšavě, začalo zatýkání politiků a velitelů. V březnu 1794 se Kościuszko narychlo vydal do Krakova. Bylo potřeba začít jednat, bez ohledu na nedokončené přípravy.\n\n12. března 1794 odmítl generál Antoni Madaliński, velitel 1. velkopolské národní jezdecké brigády (1 500 mužů) rozkaz demobilizovat a začal přesouvat své jednotky z Ostrołęka do Krakova. Tento čin zažehl nepokoje a vzpoury proti ruským silám po celé zemi. Ruské jednotky umístěné v Krakově byly vyslány čelit Madalinskimu, což ponechalo město bez dozoru. 24. března 1794 vyhlásil Kościuszko na Hlavním krakovském náměstí všeobecné povstání, oznámil, že se staví do jeho čela a složil přísahu: \"„Já Tadeusz Kościuszko přísahám před Bohem celému polskému národu..., že nebudu nikoho utiskovat, budu bránit celistvost polských hranic, získám zpět národní nezávislost a posílím všeobecné svobody...“\" Byl vyhlášen \"Akt povstání občanů a obyvatel krakovského vojvodství\", k němuž se začali připojovat obyvatelé dalších polských měst. Text byl pravděpodobně formulován ještě v saské emigraci setrvávajícím Hugo Kołłatajem. Hlavním orgánem povstání se od května stala Nejvyšší národní rada, která sjednocovala původní místní odbojová centra.\n\nAby maximálně posílili slabou polskou armádu, vydali povstalci zákon o mobilizaci, který požadoval, aby každých 5 domů v Malopolsku poskytlo nejméně jednoho muže/vojáka vyzbrojeného palnou zbraní, píkou nebo sekerou a každých 50 domů jednoho jezdce. Teoreticky tak mohli shromáždit asi 100 000 pěšáků a 10 000 jezdců. Kromě této pravidelné armády bylo vyhlášeno zřízení milice. Do ní měli jít muži ve věku 18-28 let, kteří se nedostali k pravidelné armádě. Z důvodu nedostatku kvalitní moderní výzbroje vznikly oddíly vyzbrojené kosami nazývané \"kosynierzy\". Dále byla zavedena daň, aby si velení povstání zajistilo alespoň nějaký počáteční pravidelný příjem, tiskly se papírové bankovky a mnozí bohatší lidé dávali do povstalecké pokladny peníze a šperky. Povstalcům bylo jasné, že nemůžou uspět proti třem okolním mocnostem naráz, a proto se již před začátkem povstání snažili veškerými možnými diplomatickými cestami zajistit neutralitu Rakouska i Pruska.\n\nJakmile se o nepokojích dozvěděla carevna Kateřina II., nařídila sboru generálmajora Fjodora Děnisova zaútočit na Krakov. 4. dubna 1794 se polská (cca 5 000) a ruská (cca 3 000-4 000) vojska střetla u vesnice Racławice. Došlo k prudkému boji, v němž polští vojáci, ač hůře vyzbrojení, zvítězili. Rusové ztratili asi 800-1000 mužů, Poláci 100-250. Vítězové ukořistili i několik děl. Ačkoliv strategický význam vítězství nebyl velký, poražené ruské jednotky byly dále schopny operačního nasazení, ohlas bitvy byl zásadní. Zpráva se rychle roznesla a mnoho Poláků se následně připojilo k řadám povstalců. Polské jednotky shromážděné v oblasti Volyně, jež měly být poslány do Ruska a začleněny do tamní armády, se připojily ke Kościuszkovým silám.\n\nTou dobou se ruské jednotky umístěné ve Varšavě pokusily odzbrojit polskou vojenskou posádku, což vyústilo v povstání Poláků pod vedením Jana Kilińskiho. Povstalcům nahrála neschopnost ruského velitele Josifa Igelströma a fakt, že mnoho ruských vojáků šlo neozbrojeno do kostela na svaté přijímání v rámci oslav Svatého týdne. Akce začala ve čtvrtek 17. dubna 1794 a kromě vojáků se do povstání zapojilo množství civilních obyvatel. Došlo k prudkým pouličním bojům, při nichž ruské jednotky ztratily 2 000-4 000 mužů a po dvou dnech se zbytek z původně osmitisícové okupační posádky musel stáhnout z města. K podobnému povstání došlo i v dalších polských městech. Masakr neozbrojených ruských vojáků jdoucích slavit velikonoční svátek považovali Rusové za zločin proti lidskosti, jenž je potřeba krutě ztrestat.\n\nPovstání na Litvě začalo ve Žmudi, kde nebyly přítomné žádné ruské posádky. Do čela se postavili Antoni Chlewiński a Jakub Jasiński (1761-1794). V noci z 23. na 24. dubna 1794 pak došlo k převratu i ve Vilně. Ruská posádka byla pobita, zajata nebo donucena opustit město. Byl vyhlášen \"Akt povstání litevského národa\". Hlavní podíl na akcích mělo litevské vojsko, měšťanstvo a městský plebs, jen z malé části šlechta a rolníci. Povstání zpočátku probíhalo mimo kontrolu Kościuszka a vedení polské odnože vzpoury a bylo velmi radikální. Otevřeně se hlásilo k jakobinismu a již 25. dubna zde byl popraven první zrádce. V červnu byl ale Jasiński donucen opustit Vilno a přemístit se do Varšavy. Radikalita hnutí zde byla oslabena a ústředí tak získalo větší kontrolu nad litevskými událostmi. Nicméně i kvůli tomu se ve Varšavě posílily levicové aspekty povstání a zostřily se vnitropovstalecké spory.\n\n7. května vydal Kościuszko zákon známý jako „Uniwersał Połaniecki“ (Połaniecká proklamace), v němž omezil nevolnictví, s příslibem jeho úplného zrušení, garantoval občanská práva všem rolníkům a zaručil jim státní ochranu před zvůlí ze strany šlechty. Rolníkům, kteří vstoupí do armády, garantoval zrušení nevolnictví. Ačkoli zákon nenabyl faktické účinnosti a byl navíc bojkotován částí šlechty, nalákal mnoho rolníků do armády a stal se jakýmsi symbolem povstání. Bylo to poprvé v dějinách Polska, kdy se rolníci měli oficiálně stát součástí národa, což bylo dříve vyhrazeno téměř výhradně šlechtě.\n\nNavzdory příslibům reforem, nabíráním rolníků do armády, nadšení a prvotním úspěchům, byla strategická situace Polska špatná. Kościuszkovi se sice podařilo shromáždit během poměrně krátké doby více než 15 000 mužů do své hlavní armády, ale převaha protivníků byla drtivá. Kościuszko doufal, že Prusko zůstane neutrální, ale nestalo se tak. Polský boj za svobodu národa, garance práv rolníkům a snaha o demokratizaci, to vše dráždilo Prusy stejně jako Rusy. 10. května překročilo hranice 17 500 pruských vojáků vedených generálem Francisem Favratem. Později se do čela armády postavil samotný král Fridrich Vilém II. Pruské vojsko se připojilo k 9 000 ruským vojákům operujícím v severním Polsku, jimž veleli Fjodor Děnisov a Ivan Fersen. Kościuszko se 6. června pokusil tuto armádu zastavit u Szczekociny. Tentokrát se však projevila převaha pravidelné armády vyzbrojené množstvím kanónů. Ruské a pruské dělostřelectvo způsobilo polské pěchotě těžké ztráty, a i když se Poláci bili statečně, pravidelné jednotky jezdectva a pěchoty vítězství dokonaly. Celkem Poláci ztratili asi 1 250 mrtvých, včetně několika generálů a hrdiny od Raclawic Bartosze Głowackiho. Zraněných bylo přes 700, mezi nimi i samotný Kościuszko. 500 mužů bylo zajato. Rusové a Prusové přišli asi o 1 000 vojáků zabitých a o něco menší počet zraněných. Dva dny nato byla malá polská armáda, kterou vedl generál Józef Zajączek, zdecimována v bitvě u Chelmu. Z 6 000 mužů ztratili Poláci asi 1 500, ruské síly jen zhruba 200. Zbylé polské útvary se většinou stáhly do Varšavy, kterou začali opevňovat. 15. června obsadili Prusové Krakov a v červenci obklíčily ruské a pruské jednotky Varšavu. Nicméně v srpnu vypukly nepokoje ve Velkopolsku a obě armády obléhání přerušily.\n\nRakousko se znepokojením sledovalo situaci v Polsku. Tentokrát nehodlalo zůstat stranou, jako při druhém dělení. 30. června 1794 vstoupil rakouský sbor do vojvodství krakovského, sandoměřského a lublinského. 7. července obsadil Lublin.\n\nV létě 1794 potlačila ruská armáda povstání v Litvě - Vilnius kapituloval 12. srpna. Naproti tomu povstání ve Velkopolsku dosáhlo jistých úspěchů. Polské sbory vedené Janem Henrykem Dąbrowskim pronikly k Pruskem obsazené Bydhošti a 2. října ji obsadily. Dąbrowského útvary postupovaly velmi rychle, vyhnuly se obklíčení pomalejší pruskou armádou a donutily Prusy opustit centrální Polsko. Trvalejších zisků však Poláci nedosáhli.\n\nRusové mezitím nasadili další sbor, kterému velel osvědčený generál Alexandr Vasiljevič Suvorov. Poláci se ho sice pokoušeli zastavit při postupu do centrálního Polska, ale utrpěli v září 1794 několik porážek (bitva u Krupčic a bitva u Terespolu). Suvorov pokračoval v postupu na Varšavu. Měl v úmyslu spojit se s jednotkami Fjodora Děnisova a Ivana Fersena. Kościuszko věděl, že pokud se ruské armády spojí, bude prakticky nemožné je porazit. Rozhodl se proto co nejrychleji napadnout a zničit Děnisova a Ferzena a následně se pokusit zastavit Suvorova. 10. října se polská a ruská vojska střetla v bitvě u Maciejowic (česky Matějovice, vesnice asi 80 km jihovýchodně od Varšavy).\n\nTadeusz Kościuszko měl k dispozici jen 6 300 mužů, ale přesto se rozhodl čelit ruskému sboru, který byl téměř dvakrát silnější. Doufal, že ho ještě posílí útvar o 4 000 vojácích, který vedl Adam Poniński, ale to se vinou zpoždění poslů (nebo zrady?) nestalo. Poláci se snažili vybudovat obranná postavení u vesnice Maciejowice. Velitelství si zřídili v zámku Podzamcze. Rusové v noci překročili Vislu a začali svůj útok 10. října ráno. Rozpoutala se krvavá řež, která trvala několik hodin. Ačkoli Poláci bojovali neobyčejně srdnatě, postupně se projevila ruská převaha ve všech druzích zbraní. Polské artilérii došla munice, jízda nevydržela nápor kozáků. Ruské dělostřelectvo zmasakrovalo kartáčovou palbou i poslední zoufalý útok \"kosynierow\". Jízda v panice opustila bojiště, ale pěchota rozdělená na skupiny se bránila až do odpoledne. Kościuszko, pod nímž padlo několik koní, byl zraněn ranou šavlí do hlavy, probodnut kopím a nakonec zajat kozáky. Údajně zvolal „Finis Poloniae“ (Konec Polska; pravděpodobně jde jen o legendu) a pokusil se zastřelit, ale pistole nevystřelila. Krátce po bitvě dorazil Poniński se svými vojáky, ale když zjistil, že je po všem, stáhl se k Varšavě. Celkem ztratili Poláci 4 000 mužů, Rusové 2 300. Kościuszkovi nedával ruský polní felčar příliš nadějí na přežití, ale polský hrdina se uzdravoval nezvykle dobře. Byl proto eskortován do Petrohradu a uvězněn.\n\nNovým velitelem vojenských jednotek se stal Tomasz Wawrzecki, zatímco politickou moc měl generál Józef Zajączek (1752-1826). Ačkoliv ve velmi svízelné situaci, probíhaly i v hnutí odporu vnitřní boje. Hlavními soupeři byli polští jakobíni, umírněná pravice a monarchistická šlechta v čele s králem, který hrál doposud v událostech povstání jen malou roli. K těmto vnitřním rozporům docházelo prakticky od začátku, ale teď měly obzvláště destruktivní účinky. I to byla jedna z příčin, proč obránci nedokončili opevňování města. Sbor generála Henryka Dąbrowského mezitím opustil Velkopolsko a stáhnul se do Brochówa nad Bzurou, asi 60 km západně od Varšavy. Rozhodl se neposílit městskou posádku, aby polská armáda nebyla umístěná jen na jednom místě a nutila Prusy a Rusy operovat odděleně. To se však ukázalo jako neprozíravé a v podstatě zbytečné. Ruská armáda byla dostatečně silná a mohla se soustředit na rozhodný útok na hlavní město.\n\nRuské jednotky dosáhly 3. listopadu předměstí a okamžitě zahájily dělostřeleckou palbu na obránce. Polští velitelé předpokládali, že se jedná o začátek dlouhého obléhání, ale Suvorov zvolil jinou taktiku. 4. listopadu brzy ráno proklouzli ruští vojáci v tichosti co nejblíže k polským pozicím a zaútočili - začala bitva o Varšavu. Útok směřoval na čtvrť Praga, což bylo ještě donedávna samostatné město. Poláci disponovali asi 13 až 14 000 vojáky a několika tisíci dobrovolníky a milicí. Některé zdroje uvádějí, že šlo celkem až o 30 000 mužů. Rusové naproti tomu útočili s dobře vybavenou pravidelnou armádou o síle 23 000 mužů v čele s vynikajícím velitelem Suvorovem. Prudká bitva trvala jen čtyři hodiny. Rusové zcela ovládli bojiště. Část vojáků spolu s lehce zraněným Józefem Zajackem se stáhla do Varšavy na levý břeh Visly. Poláci ztratili asi 6 000 vojáků včetně Jakuba Jasińského.\n\nJakmile skončila bitva o Pragu, začali se ruští vojáci částečně mstít na civilním obyvatelstvu. Tyto události vešly ve známost jako „Rzeź Pragi“. Suvorov zřejmě vydal nařízení jak se chovat k zajatcům a zároveň aby byli ušetřeni ti, kdo se povstání proti koruně neúčastnili, a také aby byly ušetřeny ženy a děti. Rusové porušili Suvorovův rozkaz a začali řež, dále ospravedlňovali tuto akci jako pomstu za masakr neozbrojených vojáků, kteří šli o Velikonocích v dubnu 1794 do kostela. Během drancování se mstili nejen vojáci carské gardy ale i záporožští kozáci. Suvorov nechal mezitím strhnout most, který spojoval Pragu a levobřežní Varšavu. aby ušetřil zbylé části Varšavy před nelítostným řáděním svých vojáků a aby se plenění nerozšířilo na většinu města, stejně jako požár který se začal v dřevěné Praze rychle šířit. Výsledkem den a noc trvajícího řádění soldatesky bylo mnoho tisíc mrtvých (obvykle se udává 7 000 až 20 000) civilistů. Ovšem většina zajatých vojáků i ozbrojených civilistů bylo po bitvě propuštěno do svých domovů. Sám Suvorov napsal, že \"„celá Praga byla posetá mrtvými těly, krev tekla proudem.“\"\n\nZbylé polské jednotky byly demoralizované a do 8. listopadu buď opustily Varšavu nebo se vzdaly. 9. listopadu vstoupila ruská armáda do levobřežní Varšavy, den předtím obsadily rakouské jednotky Radom. 16. listopadu kapitulovaly před generálem Fjodorem Děnisovem zbytky polských vojsk vedené Tomaszem Wawrzeckim u Radoszyc. Povstání skončilo.\n\nBezprostředním důsledkem prohraného povstání bylo třetí a na 123 let definitivní rozdělení Polska (pomineme-li krátkou existenci \"kvazisamostatného\" Varšavského knížectví za napoleonských válek). Vítězné mocnosti se rozhodly, že vymažou toto „hnízdo nepokojů“ z mapy. V říjnu 1795 se sešli diplomaté Ruska, Pruska a Rakouska a dojednali základní podmínky rozdělení. Formální dohoda byla podepsána až 26. ledna 1797 v Petrohradě. Rusko opět získalo největší území, nicméně počtem obyvatel si byly rozdělené oblasti téměř rovny. Tentokrát ani nebylo třeba, aby si mocnosti vynutily souhlas s dělením na nějaké loutkové vládě, jakákoliv polská státnost a tím i politická reprezentace již nebyla více uznávána. Polský král Stanislaw Poniatowski byl donucen abdikovat a stal se faktickým zajatcem Kateřiny II.\n\n\n\n"}
{"id": "1040378", "url": "https://cs.wikipedia.org/wiki?curid=1040378", "title": "Václav Štěpán (historik)", "text": "Václav Štěpán (historik)\n\nVáclav Štěpán (30. prosince 1941 Olomouc – 7. března 2015) byl český historik a archivář. \n\nPo absolvování jedenáctileté školy vystudoval archivnictví na Filozofické fakultě Univerzity Karlovy v Praze (1959–1964). Po základní vojenské službě nastoupil 1. října 1965 jako archivář ve Státním okresním archivu v Opavě. V době nástupu do archivu byly všechny objekty archivu pro archiv zcela nevhodné a navíc už nestačily ani kapacitně. Snažil se tedy o získání budovy, která by umožnila všechny materiály na jedno místo. Se snahou o získání nové budovy byl spojen i jeho boj o záchranu Dominikánského kláštera v Opavě. Z opavského archivu nuceně odešel v roce 1971 kvůli svým postojům zastávaným v roce 1968. \n\n\n"}
{"id": "1040379", "url": "https://cs.wikipedia.org/wiki?curid=1040379", "title": "Machův vlnostroj", "text": "Machův vlnostroj\n\nMachův vlnostroj je soubor kyvadel z roku 1867, který se nazývá po fyzikovi Ernstu Machovi.\n\nRůzná délka kyvadel, která je vhodně volena, zapříčiňuje, že mají kyvadla i různou dobu kmitu. K opětovnému zfázování kyvadel dochází pro společný násobek period kmitů.\n\n"}
{"id": "1040380", "url": "https://cs.wikipedia.org/wiki?curid=1040380", "title": "Václav Štěpán", "text": "Václav Štěpán\n\nVáclav Štěpán se jmenuje (jmenovalo) více osobností:\n\n"}
{"id": "1040382", "url": "https://cs.wikipedia.org/wiki?curid=1040382", "title": "Shabab Oman II", "text": "Shabab Oman II\n\nRNOV Shabab Oman II (\"Mládí Ománu\") je trojstěžňový klipr královského námořnictva Ománu, sloužící jako školní loď. Nový klipr nahradil starší školní loď stejného jména, postavenou v roce 1971. Posádku lodi tvoří 58 osob a 34 rekrutů (kadetů). \n\nStavba lodi byla objednána u nizozemské loděnice Damen Schelde Naval Shipbuilding (DSNS). Trup byl postaven pobočkou loděnice Damen v rumunském Galați, poté byla loď odvlečena do loděnic Damen ve Vlissingenu a tam dokončena. Plavební zkoušky byly úspěšně dokončeny v červenci 2014.\n\nTrojstěžňová loď s plným ráhnovým oplachtěním, tzv. plnoplachetník. Trup je ocelový, stěžňoví a ráhnoví ocelové a hliníkové. Pevné lanoví a část pohyblivého je z ocelových lan. Základní oplachtění tvoří16 ráhnových plachet, 9 stěhových plachet a vratiplachta; za slabého větru může loď navíc napnout přídavné závětrové plachty na výsuvnývh ráhnech. Plachty mají plochu 2700m². Pomocný pohonný systém pohání dva lodní šrouby. Loď má tři diesel-elektrické generátory, moderní navigační a komunikační zařízení a je plně klimatizovaná.\n"}
{"id": "1040383", "url": "https://cs.wikipedia.org/wiki?curid=1040383", "title": "Sebekritika", "text": "Sebekritika\n\nSebekritika je vlastnost (resp. schopnost) provést kritiku své vlastní osoby, kdy si jedinec přiznává své chyby a nedostatky, \"de facto\" soudí sám sebe.\n\n\n"}
{"id": "1040384", "url": "https://cs.wikipedia.org/wiki?curid=1040384", "title": "Cimcum", "text": "Cimcum\n\nCimcum ( ), doslova „stažení se, smrštění“, je kabalistický pojem, jímž se vysvětluje princip stvoření světa, podle něhož se Bůh, který je nekonečný (hebrejsky אֵין סוֹף, Ejn Sof, doslova „bez konce“), stáhl do sebe, aby uvolnil prostor pro vznik a trvání světa. Cimcum je v tomto pojetí chápáno jako podmínka pro vznik prostoru, kde Bůh záměrně omezuje plnost své přítomnosti. Tím Bůh umožňuje existenci stvoření, které nedosahuje jeho kvalit a v němž člověku dává možnost volby mezi dobrem a zlem. Mystikové proto chápou cimcum jako „skrývání a zahalování slávy a světla Svatého, budiž požehnán“. V rámci judaismu se však pojem cimcum používá i pro vysvětlení opačného procesu, kdy se v omezeném prostoru stvořeného světa může zjevit a přebývat Boží plnost.\n\n"}
{"id": "1040389", "url": "https://cs.wikipedia.org/wiki?curid=1040389", "title": "Nigerská hymna", "text": "Nigerská hymna\n\nHymna Nigeru je píseň La Nigérienne (). Hudbu k hymně složili Robert Jacquet a Nicolas Abel François Frionnet, text napsal Maurice Albert Thiriet. Hymna byla přijata v roce 1961, rok po vyhlášení nezávislosti.\n\n21. listopadu 2019 prezident republiky Mahamadou Issoufou oznámil, že se rozhodl změnit nebo dokonce změnit státní hymnu. Výbor, kterému předsedá premiér Birgi Rafini, byl „obviněn z reflexe současné hymny poskytováním oprav“ a „pokud je to možné, najde novou hymnu, která odpovídá současnému Nigerskému kontextu“. Byl vytvořen v roce 2018 a skládá se z několika členů vlády a asi patnácti „odborníků se zkušenostmi s psaním a hudební skladbou“.\n\nAssamana Malam Issa, ministryně kulturní renesance, „Musíme najít hymnu, který dokáže povzbudit obyvatelstvo, být pro nás jakýmsi válečným pláčem, abychom se dotkli našeho vlasteneckého vlákna“.\n\n"}
{"id": "1040390", "url": "https://cs.wikipedia.org/wiki?curid=1040390", "title": "Loomis (Kalifornie)", "text": "Loomis (Kalifornie)\n\nLoomis je město v okrese Placer County ve státě Kalifornie ve Spojených státech amerických. V roce 2010 zde žilo 6 430 obyvatel. S celkovou rozlohou 18,822 km² byla hustota zalidnění 340 obyvatel na km².\n\nLoomis se nachází na .\nPodle sčítání lidu z roku 2010 zde žilo 6 430 obyvatel.\n\n\nObyvatelé hispánského nebo latinskoamerického původu bez ohledu na rasu, tvořili 8,8 % populace.\n"}
{"id": "1040391", "url": "https://cs.wikipedia.org/wiki?curid=1040391", "title": "Loomis", "text": "Loomis\n\nLoomis může znamenat:\n\n"}
{"id": "1040393", "url": "https://cs.wikipedia.org/wiki?curid=1040393", "title": "Planet Earth (dokumentární cyklus)", "text": "Planet Earth (dokumentární cyklus)\n\nPlaneta Země (v anglickém originále Planet Earth) je dokumentární cyklus televize BBC. Dokument namluvil David Attenborough. Tento dokument byl natočen roku 2006 a staví na naprosto unikátních záběrech, které jsou v některých případech i první svého druhu (například v jeskyních). Dokument je informativní a představuje různé ekosystémy planety Země. První díl je úvodní a další se věnují jednotlivým biotopům. Dokument ukazuje život živočichů a to hlavně jak se vypořádávají s přírodními živly, jak se přizpůsobili svému prostředí, jak vychovávají mláďata a jak loví, shání potravu nebo jak unikají před predátorem. Zabývá se rostlinami a prostředím samotným.\n\n"}
{"id": "1040395", "url": "https://cs.wikipedia.org/wiki?curid=1040395", "title": "Ostrolovský Újezd (zámek)", "text": "Ostrolovský Újezd (zámek)\n\nZámek Ostrolovský Újezd se nachází ve středu stejnojmenné obce necelé 4 km jihozápadně od Borovan v okrese České Budějovice. Od roku 1963 je chráněn jako kulturní památka.\n\nPrvním panským sídlem u Ostrolovského Újezda byl středověký hrad opuštěný před rokem 1534. Když roku 1570 koupil újezdecké panství Kryštof Kořenský z Terešova, rozhodl se vystavět novou renesanční tvrz u místního poplužního dvora, na kterém sídlili jeho bratři Václav, Vilém a Jiří. Po Kryštofově smrti získal panství Vilém, po kterém ho zdědila jeho manželka Ludmila. Ta zámek prodala roku 1614 svému druhému manželovi Lukáši Kořenskému z Terešova. Lukáš skonal v roce 1640 a panství zdědil jeho syn Kryštof, který však brzy potom v cizině zemřel a majetek převzal bratranec Václav František. Po jeho smrti získal mezi jinými statky újezdecké panství mladší syn Jan Lukáš Antonín a prodal ho roku 1692 městu České Budějovice, které statek vlastnily až do 20. století. Na začátku 18. století prošla tvrz barokní přestavbou a byl k ní přistavěn špýchar (1711).\n\nOd 19. století v zámku byla škola, později skladiště a nakonec nebyl udržován. Po roce 1990 ho koupila obec Ostrolovský Újezd. S rekonstrukcí zámku začali až manželé Malinští, kteří objekt koupili roku 2002.\n\nZámek vznikl v severní části poplužního dvora, od kterého ho dnes odděluje silnice. Je to patrová dvojkřídlá budova se sedlovou střechou a průčelím obráceným k jihu. Přízemní prostory jsou zaklenuté křížovými klenbami. Místy se dochovala sgrafitová omítka. Přístavek na západní straně podepřený opěráky a věžička nad střechou byly přistavěny během 18. a 19. století.\n\n\n\n"}
{"id": "1040397", "url": "https://cs.wikipedia.org/wiki?curid=1040397", "title": "Pierre Maël", "text": "Pierre Maël\n\nPierre Maël je kolektivní pseudonym Charlese Causse a Charlese Vincenta, dvou francouzských spisovatelů romantických a dobrodružných románů určených především pro chlapce a dívky..\n\nCharles Vincent (1851–1920) se narodil v Nudjuffguru ve Francouzské Indii a po smrti svého přítele Causseaua pokračoval ve psaní sám. Charles Causse (1862–1904) byl stejně jako Vincent bretaňského původu. Oba dva byli legitimisté a věřící katolíci. Společně napsali více než osmdesát děl, většinou dobrodružných románů publikovaných nejen knižně, ale i na pokračování v novinách a časopisech. Kromě toho, zejména na počátku své literární dráhy, publikovali dívčí romány založené na klasických katolických rodinných hodnotách. Na počátku 20. století byly jejich práce považovány za bestsellery. Soupis jejich knih naráží však na problém, že mnohé z nich byly vydány v reedicích pod různými názvy a často ve zkrácených a přepracovaných verzích.\n\n\n\n\n"}
{"id": "1040400", "url": "https://cs.wikipedia.org/wiki?curid=1040400", "title": "Julio González", "text": "Julio González\n\nJulio González, rodným jménem Julio Luis Jésus González Pellicer (21. září 1871, Barcelona – 27. března 1942, Arcueil) byl španělský malíř a sochař, jeden ze zakladatelů moderního sochařství a lineární plastiky.\n\nJulio se spolu se svým starším bratrem Joanem vyučil kovotepectví a zlatnictví v dílně svého otce v Barceloně. Oba bratři zde navštěvovali večerní kursy kreslení v \"Cercle Artístic de Sant Lluc\". Ve známém kabaretu \"Els Quatre Gats\", který byl centrem katalánského modernismu, se kolem roku 1890 Julio potkal i s Pablem Picassem. Roku 1896 jejich otec zemřel a roku 1899 se rodina přestěhovala do Paříže.\n\nJulio se stal členem komunity výtvarníků na Montparnassu, do níž patřili Pablo Picasso, Georges Braque, Max Jacob, Joaquín Torres García, Pablo Gargallo, Manolo Hugué, Jaime Sabartés a Constantin Brancusi. Věnoval se malířství, ale vytvořil i několik tepaných bronzových hlav a získal zkušenosti od sochaře, který rovněž pracoval s kovem, Pabla Gargalla. Poprvé vystavoval obrazy a sochy v \"Société Nationale des Beaux-Arts\" (1903, 1909), na Salonu nezávislých 1907 a na Podzimním salonu 1909. Po nečekané smrti bratra roku 1908 se uzavřel do sebe, přestal malovat a prožil několik let téměř v izolaci. Pracoval jako kovář a roku 1918 nastoupil do továrny firmy Renault, kde se naučil svářet autogenem.\n\nStýkal se s Brancusim, pro kterého svařoval kostry k sádrovým sochám a s Picassem. González měl první autorskou výstavu maleb, soch a šperků roku 1922 v galerii Povolovsky v Paříži a roku 1927 se vzdal malování a věnoval se pouze kovové plastice. V letech 1928–1931 pracoval společně s Picassem v Boisgeloup a pomáhal mu při svařování lineárních kovových plastik.\n\nRoku 1930 měl González autorskou výstavu soch v Galerie de France v Paříži a následující rok poprvé také na \"Salon des Surindépendants\". V roce 1937 vystavoval ve španělském pavilonu na Světové výstavě v Paříži a na výstavě kubismu a abstraktního umění v Muzeu moderního umění v New Yorku. Přestěhoval se do městečka Arcueil poblíž Paříže, kde zemřel roku 1942 ve věku 70 let.\n\nGonzálezovy portréty a akty byly umírněně moderní ve stylu Puvise de Chavannes a Gauguina v době, kdy se Picasso už zabýval kubismem. Poté, co se naučil svářet kov, tvořil figury z kovaného a svařovaného železa, které se vyvíjely ve dvou paralelních liních. Pro symbolické sochy, kterými vyjadřoval svůj vztah k rodnému Katalánsku, volil tradiční pojetí sochy a hmotné objemy. Taková je jeho Stojící žena v šátku nebo dramatická maska Křičící Monserrat z roku 1936, vystavená roku 1937 na Světové výstavě v Paříži v sousedství Picassovy Guerniky. Jeho návrat k modelaci v sádře během válečných let byl ovlivněn nedostatkem acetylenu a kyslíku.\n\nPro Gonzálezovo místo v historii moderního sochařství je významnější druhá linie, která se ve spolupráci s Picassem vyvíjela k lineárním formám a abstrakci. Vliv obou umělců byl vyrovnaný a Picasso přiznával, že Gonzálezova zručnost při práci s kovem mu pomohla při realizaci některých nápadů. González redukuje objemy do úzkých a protáhlých forem, které se větví v prostoru. Více než o figuru jde o důmyslnou konstrukci hmotnějších a tenkých lineárních částí a uplatňuje se zde také hrubost povrchu, která nese stopy ohně a zásahů kladiva. Názvy některých soch napovídají, že podstata tvoření je v Gonzálezově pojetí hravá s prvkem jemné ironie.(Hlava-tunel, Člověk-kaktus)\n\nGonzálesův význam pro umění dvacátého století byl dlouho nedoceněn a jeho dílo bylo známé jen úzkému okruhu jeho přátel. Mimo Picassa k jeho příznivcům patřili Pablo Gargallo, Charles Despiau a Constantin Brancusi. V současné době je považován za zakladatele železné plastiky. V úsilí zapojit do své práce prostor a čas vytvořil vlastní osobitý styl a změnil i vnímání železa jako materiálu tím, že ho obdařil novými konstrukčními a výrazovými vlastnostmi.\n\n"}
{"id": "1040401", "url": "https://cs.wikipedia.org/wiki?curid=1040401", "title": "Damián Szifrón", "text": "Damián Szifrón\n\nDamián Szifron (* 9. července 1975, Ramos Mejía, Buenos Aires, Argentina) je argentinský filmový a televizní režisér a scenárista.\n\nProslavil se režií seriálů \"Los simuladores\" a \"Bratři a detektivové\". Často spolupracuje s hercem Diego Peretti, který se objevil ve většině jeho filmů a i v seriálu \"Los Simuladores\". V roce 2014 natočil film \"Divoké historky\", který získal mezinárodní ohlas u diváků i kritiků a byl vybrán do soutěže o Zlatou palmu na Filmovém festivalu v Cannes a nominován na Oscara v kategorii nejlepší cizojazyčný film.\n\n\n\n"}
{"id": "1040413", "url": "https://cs.wikipedia.org/wiki?curid=1040413", "title": "Sexuální asistent", "text": "Sexuální asistent\n\nSexuální asistence či sexuální doprovázení je asistenční služba poskytovaná hendikepovaným osobám, případně seniorům a dlouhodobě nemocným za účelem umožnit jim uskutečnění jejich sexuálních potřeb, včetně aktivní pomoci. Osoba, která se věnuje profesně sexuální asistenci se nazývá sexuální asistent/ka. Pro bezkontaktní, pasivní pomoc se v České republice užívá pojem intimní asistence a intimní asistent/ka. V Česku začala být poprvé tato služba poskytována na podzim roku 2015.\n\nAsistence může být:\nHranice mezi nimi ale nebývá příliš jasná.\n\nAsistenti se mohou handicapovaných dotýkat nebo s nimi mít i sex, ale mohou je také jen učit uvědomit si rozdíly mezi muži a ženami, říci ne, mluvit o intimních věcech a svých potřebách, používat antikoncepci, navazovat partnerské vztahy nebo používat sexuální pomůcky. Mohou také pomáhat párům nebo poskytovat poradenství příbuzným.\n\nKaždý sexuální asistent má stanoveno, ke kterým úkonům je svolný a které už jsou za hranicí. Škála je různá, od genitální masáže a pomoci při masturbaci až po sexuální styk nebo speciální praktiky jako je fetiš, sado-maso, zlatá sprcha nebo anální sex. K tomu mohou poskytovat telefonické poradenství, kurzy pro rodiny a organizace, apod.\n\nCeny dosahují poměrně vysokých hodnot. V Německu se ceny pohybují kolem 120 eur za hodinu (3300 Kč), ve Finsku 340 eur (9350 Kč, obojí k roku 2014). K tomu je potřeba přičíst doprava a ubytování pro asistenty, kteří jsou z jiného města. V Česku byly v roce 2015 ceny 1200 Kč, v roce 2016 i 2500 Kč za hodinu.\n\nZa výuku se v Německu platí například 80 eur za hodinu za kurz pro rodiče hendikepovaných nebo pro organizace, nebo 40 eur za poradenství pro studenty.\n\nVe Švýcarsku pojišťovny proplácejí asi 80 eur za službu.\n\nAlternativně se vyskytují i další jména jako \"servis tělesného kontaktu\", \"alternativní zprostředkovávání partnerů\", \"náhradní partnerství\" či \"dotykový pracovník\".\n\nSexualita je důležitou potřebou člověka a prožívají ji ženy i muži nezávisle na věku a postižení. Má velký význam v rozvoji osobnosti. Mužům s duševním postižením může umožnit ventilovat sexuální násilí a agresi. Dánsko například uzákonilo právo užívání si sexuality.\n\nVětšinou si tyto služby vyhledávají sami klienti, ale někdy to pro ně dělají rodinní příslušníci nebo pracovníci zařízení pro postižené. Zhruba 96 procent klientů jsou heterosexuální muži, 4 procenta heterosexuální ženy. Sexualita žen s postižením je často opomíjena a pozornost se zaměřuje většinou jen na ochranu před těhotenstvím a před sexuálním násilím. Téma sexuální asistence ženám tak zůstává spíše okrajovým. Většina personálu sexuální asistence jsou ženy.\n\nSexualita lidí s tělesným postižením může být různorodá a praktiky se mohou lišit od běžné populace. Například ochrnutí lidé tvrdí, že s příchodem postižení si našli nový způsob sexuálního prožívání a senzibilita a erotogenní zóny se jim kompletně přesunuly na citlivé tělesné partie.\n\nSexuálními asistenty se stávají většinou bývalé nebo současné sexuální pracovníci, pečovatelé nebo fyzioterapeuti. Na rozdíl od klasické prostituce je sexuální asistence vykonávána s úctou a respektem. Primárním hlediskem není finanční odměna. Asistence je zaměřena na konkrétní potřeby a požadavky daného klienta.\n\nPráce někdy nemusí být snadná, například už před poskytnutím služby může být těžké rozhodnout, jestli ji vůbec poskytnout.\n\nVe Švýcarsku je poskytováno vzdělání sexuálního asistenta v rámci tříletého pomaturitního studia. V rámci něho musí projít absolventi psychoterapií a profesi potom vykonávají buď docházením za klienty nebo v rámci nějakého zařízení. V Dánsku a Holandsku probíhá proškolení. V Evropě je několik organizací, které nabízí vzdělání pro sexuální asistenci, například německý Institut pro nezávislost postižených.\n\nOrganizace zavádějící vzdělávání v této oblasti někdy naráží na etiku problému. Například organizace Corps Solidaires vedla ve Švýcarsku diskusi s Národním poradním výborem pro etiku. Mezi jeho námitky patřilo, že „sex musí být vždycky spojen s láskou“, že „není úkolem profesionálů a ošetřovatelů“ nebo že „při sexuální asistenci je kupčeno s tělem“. Ve Francii byly vedeny rozsáhlé diskuse, Národní poradní výbor pro etiku ale nakonec doporučil zahájit výuku lidí, kteří budou vzdělávat hendikepované osoby a pečovat o jejich sexualitu.\n\nPohledy na tyto služby se neustále mění a vyvíjejí. Na téma dilemat spojených se sexuální asistencí probíhají rozsáhlé diskuse a služba se postupně profesionalizuje.\n\nV České republice byla do roku 2015 aktivní asistenční služba kvůli neexistenci zákonu o legalizaci sexuálních služeb nelegální, byla považována za trestný čin kuplířství. Vznik takového zákonu požadovaly organizace věnující se tématu, ale také sami hendikepovaní nebo sexuální pracovnice, které chtěly odejít ze sexbyznysu a zvýšit svůj morální status. V roce 2015 ale posudek ministerstva vnitra umožnil stanovit podmínky, za niž je poskytování těchto služeb v Česku legální.\n\nNapříklad podle německé organizace pro familia poskytující sexuální asistenci je sexualita člověka nejzákladnějším právem rozvoje jeho osobnosti a je jen na jeho vůli, s kým má sexualitu prožít. Proto k využívání podobných služeb nepotřebuje žádný právní rámec ve smyslu povolení.\n\nV právní úpravě je potřeba vymezit práva a povinnosti sexuálních asistentů. Příručku s tímto vymezením vydalo například dánské ministerstvo sociálních věcí. Potřeba je ale v rámci zákona ošetřit ochranu zaměstnanců ústavů, např. jejich právo nebýt sexuálně obtěžován. Tato práva mohou totiž kolidovat s právem klientů na prožívání své sexuality a utváření své soukromé sféry.\n\nJe ale také potřeba dbát na právo klienta rozhodnout se a na ostatní jeho práva, zvlášť vzhledem k tomu, že jsou díky hendikepu zranitelnější. Především u lidí s těžším postižením je potřeba dobře definovat, jak rozeznat, kdy službu poskytnout a kdy je klientem odmítnuta. Aktivní sexuální asistence by měla proběhnout pouze v případě rozeznatelného souhlasu, aby nedošlo ke zneužívání. Organizace pro familia to ale přitom kritizuje, protože i u běžného člověka podle ní dochází ke zneužívání častěji na základě mocenské nebo autoritativní pozice útočníka či osobní, ekonomické či právní závislosti oběti, a to s rozeznatelným souhlasem. Přitom i takové jednání, do kterého oběť vstoupila z vlastní vůle, může být trestné.\n\nDo roku 2015 byly považovány služby sexuálních asistentek v Česku souhrnně za kuplířství. Od roku 2013 se začala o problematiku v Česku zajímat organizace Rozkoš bez rizika. Tehdy spustila na základě spolupráce se zahraničními organizacemi projekt Právo na sex, který podpořilo prostřednictvím programu švýcarsko-české spolupráce ministerstvo financí.\n\nV roce 2015 pak vznikl posudek ministerstva vnitra, který stanovil podmínky, za kterých je sexuální asistence legální. Posudek stanovil, že prostituce v Česku není trestná a že služby sexuálních asistentů jsou legální za předpokladu, že si klienti informace o službách vyhledají sami bez zprostředkování, které by bylo považováno za trestný čin kuplířství. Organizace Rozkoš bez rizika, která se snaží v této oblasti o osvětu a o vyškolení asistentů, tak nesmí služby zprostředkovávat, může pouze provádět osvětu, vydat seznam asistentek, nikoliv doporučovat konkrétní jednu, nesmí z toho mít hmotný prospěch ani zpětnou vazbu.\n\nNa podzim roku 2015 tak organizace Rozkoš bez rizika vyškolila prvních 5 sexuálních asistentek, které začaly poskytovat komplexní placené služby. Hodina služeb klienta tehdy vyšla na 1 200 Kč. Organizace pečlivě vybrala ženy, které se k této práci samy rozhodly, mají dlouhodobé zkušenosti s prací s tělem jak s muži, tak s hendikepovanými lidmi.\n\nO rozbíhající se službě sexuální asistence v Česku natočila režisérka Dagmar Smržová dokumentární film \"Miluj mě, jestli to dokážeš\".\n\nZa první dva roky služby v Česku proběhlo celkem 500 asistencí, z toho byla asi jedna třetina opakovaná. Na konci roku 2018 působily v Česku 4 sexuální asistentky, z toho 3 v Praze, 2 z nich včetně sexuálního styku. Dostupnost tedy nebyla optimální. Organizace Freya zahájila kurz pro 13 nových asistentek a asistentů, kteří by po jeho dokončení v únoru 2019 měli začít nabízet služby. Tím by tuto službu doplnili prvně v České republice i muži, byť se neplánují věnovat sexuálnímu styku, ale jen masážím nebo poradenství. Služba by se také mohla dostat do regionů a zlepšit se její dostupnost.\n\n\n"}
{"id": "1040431", "url": "https://cs.wikipedia.org/wiki?curid=1040431", "title": "William Byrd", "text": "William Byrd\n\nWilliam Byrd (podle juliánského kalendáře 1540 nebo 1543, Ingatestone – 4. července 1623, Londýn) byl anglický resenesanční hudební skladatel. Skládal hudbu různých v tu dobu oblíbených žánrů, včetně duchovní i světské polyfonie. Je považován za zakladatele anglického madrigalu. Tvořil také jak katolickou, tak anglikánskou liturgickou hudbu; sám byl katolík.\n\nO Byrdově původu a životě po přistěhování do Londýna se mnoha neví. Byl žákem jiného významného skladatele a rovněž katolíka, Thomase Tallise. V roce 1575 obdrželi od královny Alžběty I. monopol na import, tisk, publikování a prodej hudby a na výrobu notového papíru. V témže roce vydali svoje první společné dílo, sbírku motet \"Cantiones sacrae\". V roce 1577 se Byrd odstěhoval z Londýna do Middlesexu. Když v roce 1588 zemřel Thomas Tallis, Byrd byl nucen založit vlastní vydavatelství. V tomto období napsal a vydal sbírky \"Psalmes, Sonets, & Songs of Sadnes and Pietie\" (1588), \"Songs of Sundrie Natures\" a dva další svazky \"Cantiones sacrae\" (1589–1591). Svá díla často věnoval předním anglickým katolíkům. V roce 1593 se odstěhoval s rodinou do Essexu, kde žil po zbytek života. Fakt, že v roce 1603 nastoupil na trůn katolický král Jakub I., patrně uspíšil vydání jeho dalších děl - dvou knih Graduálií (1605–1607) a sbírky \"Psalmes, Songs and Sonnets\" (1611). Byrd patrně zemřel 4. července 1623.\n\nByrd měl mimořádný význam pro anglickou hudbu, inspiroval řadu skladatelů jako Johna Bulla, Gillese Farnabyho, Orlanda Gibbonse či Thomase Tomkinse. Přinesl z Itálie do Anglie madrigal a byl také učitelem významného skladatele madrigalů Thomase Morleyho.\n\n"}
{"id": "1040432", "url": "https://cs.wikipedia.org/wiki?curid=1040432", "title": "Třída Al-Ofouq", "text": "Třída Al-Ofouq\n\nTřída Al-Ofouq je třída oceánských hlídkových lodí Ománského královského námořnictva. Celkem byly objednány čtyři jednotky této třídy, které mají být do služby zařazeny v letech 2015–2016. Hlavním úkolem plavidel bude hlídkování ve výlučné námořní ekonomické zóně země. Plavidla nahrazují hlídkové lodě třídy \"Al Seeb\" (Vosper 25) pocházející z 80. let 20. století.\n\nStavba čtyř oceánských hlídkových lodí typu Fearless-75 singapurské loděnice ST Marine byla Ománem objednána v dubnu 2012. Kontrakt na stavbu a technickou podporu této třídy dosáhl hodnoty 535 milionů Euro. Stal se tak největší exportní zakázkou v historii ST Marine. Všechny jednotky jsou stavěny v Singapuru, přičemž typ Fearless-75 konstrukčně vychází z menšího typu Fearless-55 (singapurská třída \"Fearless\").\n\nJednotky třídy \"Al-Ofouq\":\nU plavidel byla aplikována řada opatření pro redukci signatur. Plavidla nesou bojový řídící systém Thales Tacticos, vyhledávací radar Thales Variant 2D a systém řízení palby Thales Nederland STIR 1.2 EO Mk2. Dále jsou vybavena vrhači klamných cílů Lacroix Sylena. Hlavní výzbroj tvoří 76mm kanón OTO Melara Super Rapid v dělové věži na přídi, který doplňují dva 30mm kanóny Oto Melara Marlin. Plavidla nesou dva rychlé inspekční čluny RHIB. Na zádi plavidel se nachází přistávací plocha pro operace jednoho vrtulníku, nebo bezpilotních prostředků. Pohonný systém pomocí dvou dieselů MTU 20V 8000 M91, každého o výkonu 9100 kW, roztáčí dva lodní šrouby se stavitelnými lopatkami. Nejvyšší rychlost dosahuje 25 uzlů. Dosah je 3000 námořních mil při ekonomické rychlosti 16 uzlů.\n"}
{"id": "1040433", "url": "https://cs.wikipedia.org/wiki?curid=1040433", "title": "Železniční trať Bělehrad–Subotica", "text": "Železniční trať Bělehrad–Subotica\n\nŽelezniční trať Bělehrad–Subotica (srbsky v cyrilici Железничка пруга Београд–Суботица, v latince Železnička pruga Beograd–Subotica) představuje páteřní železniční spojení srbské metropole Bělehradu s většinou území AO Vojvodina. A rovněž poskytuje také hlavní železniční spojení Srbska s Maďarskem. Dlouhá je 184 km.\n\nTrať je po většinu své délky jednokolejná, cestovní rychlost je všeobecně nízká (30-70 km/h). V současné době trvá cesta po celé trati z Bělehradu až do Subotice od 3,40 do 4 hodin. Ročně se na trati sveze 1,3 milionu cestujících a srbským drahám vydělá 160 milionů dinárů. Trať také využívá i mezistátní vlak EC Avala. \n\nŘeku Dunaj překonává trať mostem Boška Peroševiće v Novém Sadu a řeku Sávu v Bělehradě.\n\nTrať byla postavena v letech 1882-1884 ještě v dobách existence Rakousko-Uherska jako hlavní železniční spojení Habsburské monarchie s nejjižnějším městem Zemunem (dnes předměstí Bělehradu). Původní nádraží se nacházelo na místě dnešního hotelu „Jugoslavija“, na Novém Bělehradě. Trať byla stavěna ve směru od severu na jih a poslední se otevřel úsek z Nového Sadu do Zemunu. Téměř celá trať se nacházela až do roku 1918 na území Uherska; po vyhlášení nezávislosti Jugoslávie byl hraniční bod posunut na sever až k Subotici. \n\nV 60. letech bylo v souvislosti s dynamickou výstavbou nových sídlišť v Novém Sadu přemístěno místní nádraží a přetrasován železniční koridor přes město. Jediným pozůstatkem starého nádraží je pošta na Limanu. Opuštěn byl rovněž i původní železniční most, na který navazoval tunel pod Petrovaradínskou pevností.\n\nV roce 1980 byla trať rekonstruována; roku 2005 bylo z prostředků Evropské investiční banky obnoveno 14 km mezi Petrovaradínem a Čortanovci. V roce 2014 byl budován nový železniční most v Novém Sadu přes Dunaj.\n\nSrbská vláda považuje rekonstrukci tratě za svojí prioritu.\n\nSrbský premiér Aleksandar Vučić oznámil v září 2014 po návštěvě Čínské lidové republiky zájem modernizovat trať. Po přestavbě by se cestovní rychlost zvýšila na 160 - 200 km/h. V roce 2016 byla podepsána dohoda na modernizaci trati a roku 2017 byly zahájeny stavební práce. Některé úseky trati, především mezi Sremskými Karlovcemi a Novou Pazovou mají být narovnány a pod podhůřím Frušky Gory má být vyražen tunel o délce 1100 m. Cestovní rychlost na trati má dosahovat 200 km/h. Vzniknout má rovněž 19 mostů vč. jednoho viaduktu. Náklady na výstavbu prvního úseku nové trati dosáhnou výšky 297,6 milionů USD. V souvislosti s obnovou byl v roce 2019 až do roku 2022 přerušen provoz na úseku trati z Nového Sadu do Bělehradu.\n\n"}
{"id": "1040434", "url": "https://cs.wikipedia.org/wiki?curid=1040434", "title": "Staré Hobzí (zámek)", "text": "Staré Hobzí (zámek)\n\nZámek Staré Hobzí, kulturní památka České republiky, se nachází na historickém území jihozápadní Moravy v obci Staré Hobzí, administrativně přiřazené do okresu Jindřichův Hradec. Svým umístěním v samém centru obce tvoří jednu z nejvýraznějších obecních staveb. Jedná se o monumentální barokní zámek s prvky klasicismu. Objekt tvoří dvoupatrová trojkřídlá budova s čestným dvorem, v bezprostřední blízkosti zámku se nachází rozlehlý park a hospodářské stavení. Zámek je památkově chráněn od 3. 5. 1958.<ref name=\"21744/3-2200 - ZÁMEK\"></ref>\n\nPrvní zmínka o vsi Hobzí se objevuje v zakládací listině louckého kláštera vydané českým knížetem Konrádem II. Otou a jeho matkou Marií v Praze dne 25. října 1190, ve které je zmíněna kaple sv. Ondřeje v Hobzí se vsí, krčmou a mlýnem. V roce 1353 je poprvé připomínána tvrz. Pravděpodobně kolem roku 1400 byla zničena, jelikož v roce 1415 je zmiňován „kopec“, kde původně stála. Sídlo vrchnosti je v polovině 17. století uváděno na tzv. dolním statku (Untergut), tvrz měla být již ve druhé polovině 16. století za Zahrádeckých ze Zahrádek přebudována na „čtvercový renesanční zámek s uzavřeným nádvořím a arkádami“. Při ocenění majetku Jindřicha Zahrádeckého je sídlo v roce 1627 označováno tvrzí a v urbáři Jindřicha Burkharta ze Schneidau v roce 1685 zámkem.\n\nNový prostorný zámek ve Starém Hobzí zahrnoval nejen obytné místnosti pro vrchnost a její úředníky, ale také pivovar se sladovnou a spilkou (kvasírnou), palírnu a hospodářský dvůr. Za pivovarem se rozkládala velká zahrada s ovocnými stromy. Druhá zahrada se nacházela za zámkem směrem ke kostelu. Podle průzkumu hobezského učitele Rudolfa Hruschky stával tento zámek oproti současnému o něco dále jihozápadním směrem, snad na jižní straně dnešního zámeckého parku, který pravděpodobně vznikl spojením obou zámeckých zahrad. Na zámecké sídlo v těchto místech se dá usuzovat také ze zbytků zdí o šířce 120 cm, které byly odkryty během staveb okolních usedlostí.\n\nV roce 1702 nebyla tvrz ve Starém Hobzí v kupní smlouvě Maxmiliána Františka z Deblína uvedena. Historici se domnívají, že nebyla obyvatelná (tedy bezcenná) nebo již zbourána. Každopádně baron z Deblína přikoupil 26. června 1713 v Novém Hobzí od ovdovělé svobodné paní Marie Anny Ržikowsky von Dobrzitz (Rikovsky von Dobřic), rozené von Schneidau a její neplnoleté sestry Josefy Františky rytířské sídlo s pivovarem, sladovnou a lihovarem, čímž bylo Staré a Nové Hobzí zase sjednoceno. Nový majitel Maxmilián František z Deblína se usídlil zprvu na zámku v Novém Hobzí a v roce 1726 započal ve Starém Hobzí se stavbou nového reprezentativního zámku.\n\nStavební práce na barokním dvoupatrovém zámku čtvercového půdorysu s uzavřeným dvorem a arkádami dokončil pak jeho syn František Antonín z Deblína v roce 1733, což dokládá datace na fasádě hlavního traktu zámku. Ve vstupním křídle se nacházely vrchnostenské kanceláře. Architektonický vzhled dotvářela lipová alej vedoucí od zámku ke kostelu, zámek obklopoval velký anglický park o výměře 3,6 ha. V zámku přibyla také vrchnostenská kaple sv. Tomáše s nástropní freskou korunovace Panny Marie od Felixe Antona Schefflera. Oltářní obraz sv. Tomáše snad pocházel z kaple zámku v Novém Hobzí.\n\nPo tragické smrti barona z Deblína si zámek ve Starém Hobzí v roce 1786 pronajal majitel bavlnářské manufaktury Johann Peter Flick a přestěhoval se tam se svou početnou rodinou (16 dětí). Zámek sloužil kolem roku 1810 nejen jako obydlí celé rodiny a příbuzných, které Flick zaměstnával, ale také jako sídlo správy panství s vrchnostenskými a manufakturními kancelářemi, dále zde byly umístěné sklady a pomocné provozy (mykací stroj a lisy, laboratoř pro přípravu barviv se skladem). V roce 1806 J. P. Flick panství Staré Hobzí zakoupil. Po jeho smrti syn Johann Max Flick majetek odprodal hraběnce Therese von Trautmannsdorf, rozené von Nadasdy (1823 – 1843). Ta přikoupila v roce 1826 od hraběte Eduarda von Stadion-Warthausen-Thannhausen ještě velkostatek Jemnici a v roce 1843 od ní panství Jemnice-Staré Hobzí zakoupil Alfons markrabě Pallavicini.\n\nMarkrabata Pallaviciniové byla posledními vlastníky spojeného panství Jemnice-Staré Hobzí. Roku 1871 velkostatek Jemnice - Staré Hobzí začlenila do rodového fideikomisu. V roce 1876 Alfons markrabě Pallavicini pojal za manželku hraběnku Irmu Széchényi von Sálvár-Felsövidék (* Ödenburg 28. 6. 1855 - Jamnitz, † 7. 10. 1932). Z manželství pošly děti: Karl (1877–1900), Alfons jun. (1883–1958) a Alexander jun. (1890–1941). Zámek zdědil syn Alexander jun. Hobezský zámek prošel drobnými úpravami v klasicistním duchu a po zbourání předního křídla obdržel dnešní trojkřídlou dispozici.\n\nSyn Alexander markrabě von Pallavicini pronajímal zámecké prostory letním hostům, v roce 1910 se v zámku nacházelo na 30 bytů s jedním až třemi pokoji a budova byla opatřena hromosvody. V roce 1912 trávil na zámku ve Starém Hobzí léto spolu s Růženou Svobodovou a Františkem Xaverem Svobodou spisovatel František Xaver Šalda, který zde započal práci na esejích pro knihu Duše a dílo a první nárysy románu Loutky i dělníci.\n\nNa začátku první světové války poskytl Alexander Pallavicini zámecké prostory Maltézskému řádu / Malteserritterorden. Konec první světové války, porážka Rakouska-Uherska a vznik národních států na území bývalé monarchie představoval pro rodinu Pallavicini závažný zlom v jejich majetkové situaci. V roce 1920 činila rozloha panství Jemnice-Staré Hobzí 3 516,81 ha, po pozemkové reformě rodině zůstalo 617,33 ha. Po léta táhnoucích se soudních procesech, kdy došlo až na mezinárodní soud v Haagu (Cour arbitrale mixte hongroise-chechoslovaque), obdržela rodina Pallavicini v lednu roku 1934 od Československa odškodnění ve výši 4.400.000 Kč, podle rodinných zápisů bylo odškodnění hluboce pod skutečnou cenou.\n\nOd roku 1919 do konce roku 1920 se česká obecná škola dělila o prostory zámku s vojenskou posádkou čsl. armády, která zde byla umístěna v roce 1918 po obsazení provincie Německá jižní Morava. V roce 1922 byla obecná škola přeměněna na českou školu menšinovou a při škole začal pracovat divadelní ochotnický soubor místního okrsku Národní jednoty pro jihozápadní jednotu. V roce 1923 přestěhovala hraběnka Irma von Pallavicini všechny cenné umělecké předměty ze zámku ve Starém Hobzí do jemnického zámku, zrovna tak tři kamenné sochy z ozdobného štítu. Od roku 1926 v zámku přibyla smíšená čtyřtřídní měšťanská škola, v roce 1927 česká mateřská škola a opatrovna, mimo toho zde sídlila četnická stanice, kancelář starosty a zbytek byl využíván k ubikacím. Hobezský zámek se tak stal jakýmsi českým centrem a nacionální klání Národní jednoty a Sokola se Svazem Němců a turnery vyústilo v roce 1937 v odkoupení zámecké budovy osmi místními Němci. Ze zámecké budovy měl být následně vybudován Deutsches Haus (Německý dům), ve kterém by sídlily spolkové místnosti SdP, tělocvična turnerů, taneční sál a další německé spolky, postupně sjednocované za účelem vzniku jednotné sudetoněmecké organizace.\n\nPo odstoupení pohraničního území a odchodu veškerých československých státních zaměstnanců sloužila budova zámku potřebám Třetí říše a ideologii NSDAP. V 1. poschodí sídlil obecní úřad, matriční úřad, úřadovna říšského četnictva, místní skupina NSDAP a později přibyla uprostřed 1. poschodí chemická laboratoř vídeňské firmy Drägerwerke. Druhé poschodí jižního křídla sloužilo výcvikovému středisku místní skupiny Hitlerjugend. Prostorná zámecká půda a sál ve druhém poschodí posloužily ke skladování ovsa pro erární koně. Od února 1944 zde nalezlo útočiště před bombardováním civilní obyvatelstvo z Vídně, na konci války ženy a dívky z Východního Pruska a od poloviny dubna 1945 také německý vojenský lazaret.\n\nS Rudou armádou dorazily 12. května 1945 maďarští a němečtí váleční zajatci, pro které byl v lesích u Starého Hobzí zřízen zajatecký tábor (12. 5. - 6. 7. 1945). Po vypuknutí epidemie tyfu a dalších chorob zřídila RA v budově zámku zajateckou nemocnici. Po odchodu Rudé armády byla část 1. a 2. poschodí obsazena místní školou, část zámku využívala stanice SNB a v dalších místnostech úřadoval místní národní výbor. V roce 1946 zbudovala obec v přízemní družstevní prádelnu, do školního traktu zavedla vodovod a dobudovala splachovací toalety. V levém křídle byly v obou poschodích zřízeny dva byty pro učitele. V roce 1947 a 1948 následovaly stavební úpravy pro poradnu pro matky a kojence a posléze pro lékařskou ordinaci. Poslední poschodí obec vyhradila kinosálu, pořádání schůzí a tanečním zábavám. V říjnu 1949 byl při MNV zřízen matriční úřad a vedení obce se rozhodlo stavebně upravit další zámeckou místnost, tentokrát pro oddací síň. V průběhu trvání ČSSR následovala celá řada dalších necitlivých stavebních zásahů a úprav, které korespondovaly s tehdejším socialistickým způsobem života na venkově.\n\nPo sametové revoluci získala zámek obec, která ho obratem prodala investorovi z Rakouska. Za peníze z prodeje postavila v obci novou budovu školy, která původně sídlila v zámku. V prosinci roku 2008 se zámek ve Starém Hobzí objevil v pořadu „Památky na prodej”, kde majitel zámku nabídl zámecký areál s hospodářskou budovou a parkem o rozloze kolem 3 ha k prodeji za 37 mil. korun. Zámek propadl bance a měla následovat dražba, ke které nakonec nedošlo a zámek zůstal v držení původního majitele. V době, kdy o něj projevili zájem zástupci francouzské firmy „Christian Dromard a Pierre Metge”, byl již v držení nového rakouského majitele, což potvrdil i místostarosta Starého Hobzí Kamil Rod, který podle internetového magazínu „e15.cz” dodal, že „\"obec chtěla zámek v dražbě koupit zpět, ale současný majitel jej získal ještě před dražbou\"“ (r. 2010).\n\nV dubnu roku 2013 byl zámek vykraden. Zloděj odcizil majetek v hodnotě 259 tisíc korun. Zámek se nacházel v lehce zanedbaném stavebně technickém stavu, fasáda do nádvoří byla obnovena, ostatní fasády před rekonstrukcí. Z interiérů byl opraven průjezd, hlavní schodiště a první patro levého (jižního) křídla. Ostatní prostory zámku se nacházely ve stavu, v jakém byly před rokem 1990. Provozovatelem zámku se stala v roce 2014 „Royal Estate & Event Management s.r.o.”, založená 14. února 2014, jejímž statutárním orgánem je rakouský občan Jürgen Schuster (majitel zámku) a jeho manželka Klaudia Schuster. Architektonickou studii pro revitalizaci zámeckého objektu vypracovala projekční kancelář „Brůha a Krampera, architekti, spol. s r. o.”, z Českých Budějovic., kterou Ing. arch. Jiří Brůha a Jürgen Schuster představili společně se současným stavem rekonstrukce zámku 9. března 2015 na 3. zasedání Zastupitelstva obce Staré Hobzí:\n\nGenerálním dodavatelem stavebních prací se stala firma Auböck, s. r. o., z Boršova nad Vltavou. Stavební práce v roce 2015 byly soustředěny na opravu fasády a přízemí zámku, kde majitel zámku nechal vybudovat zázemí pro společenské akce – svatby, koncerty, besedy, konference apod. Reprezentativní podobu barokní stavby s klasicistními prvky podtrhly zejména v přízemí mramorové podlahy (italský mramor Botticino) o ploše 1500 m², opatřené teplovodním podlahovým vytápěním.\n\nAreál barokního zámku (dvoupatrový trojkřídlý barokní zámek, nádvoří, zámecký park, hospodářský objekt a dvůr) je situován na západní straně obce. Objekt stodoly a stájí, oddělený od zámku malým dvorem, je přístupný bránou v ohradní zdi. Zámecký park, který je situován na západní straně za budovou zámku, obíhá zčásti zahradní zeď, zčásti je nahrazena zdmi sousedících objektů. V západní části zdi se nachází pilířová brána.\n\nZámek je pravidelného trojkřídlého půdorysu, obklopující čestný dvůr. Fasády v přízemí zdobí pásová rustika jež od vysokého pilastrového řádu fasády prvního a druhého patra odděluje zdobená kordonová římsa, v přízemí se také nalézají kašny zabudované ve výklencích. Reprezentativní portál vjezdu se sloupovým portikem se nachází ve středu spojovacího západního křídla. Křídlo je nad vstupem převýšeno nástavbou s trojosým štítem. Okna jsou po obvodu plasticky orámována. V okolí zámku se rozprostírá původně anglický park. Z památkového hlediska je cenné dochované uspořádání budov v areálu, jejich dispoziční řešení a zachovalé historické konstrukce a prvky.\n\nUvnitř objektu se nachází mnoho zajímavých prvků: klenby v přízemí a prvním patře, zastropení prvního patra s fabiony a zdobenými zrcadly, zachovaná dveřní křídla včetně kování, obslužné otvory u komínů ve střední zdi či ruční výmalba interiérů. Velkou hodnotu má výzdoba kaple sv. Tomáše s nástropní freskou od německého malíře F. A. Schefflera. Kaple je umístěna v jižním křídle zámku a klene se přes dvě patra. Do kaple lze z chodby nahlédnout původním dřevěným oknem s originálními skleněnými výplněmi. V hospodářských objektech jsou pak cenné plackové klenby do půlelipsových pasů ve stájích.\n\n"}
{"id": "1040435", "url": "https://cs.wikipedia.org/wiki?curid=1040435", "title": "Bacillus subtilis", "text": "Bacillus subtilis\n\nBacillus subtilis (česky někdy bacil senný) je grampozitivní sporulující aerobní bakterie. Je nepatogenní a žije v půdě.\n\nPatří mezi bakterie, které na těžký nedostatek výživných látek odpovídají tvorbou endospóry - morfologicky odlišného typu buňky. Termín endospóra je v užším smyslu vyhrazen pro útvary tvořené bacily a klostridiemi, ačkoli podobné spóry produkují i streptomycety. Endospóra je metabolicky stagnující a vůči podmínkám prostředí velmi odolná buňka schopná přežít teplotní extrémy, sucho a vysokou dávky ionizujícího záření. Odhadovaná životnost endospóry se pohybuje mezi tisíci až miliony let. Proces opětovné přeměny endospóry na metabolicky činnou bakterii se nazývá germinace neboli pučení. Díky známému genomu, nepatogénnosti a vnější membráně bez obsahu lipopolysacharidů je \"Bacillus subtilis\" používaný k průmyslové produkci rekombinantních proteinů.\n\nSporulace začíná asymetrickým dělením, kterým vzniká větší mateřská buňka a menší prespóra. Odděluje je přepážka (septum), která je podobná přepážce při běžné amitóze, avšak má tenčí vrstvu peptidoglykanu. Mnohé proteiny lokalizované v přepážce jsou specifické pouze pro jednu z jejích stran. Přepážka se postupně zakřivuje a prespóra uvnitř mateřské buňky se jí nakonec zcela obalí. Zvláštní je, že septum je téměř hotové před dokončením segregace bakteriálního chromozomu, takže prespóra zpočátku obsahuje pouze jednu třetinu chromozomu blíže k replikačnímu počátku. Po segregaci DNA spóry začne její mateřská buňka poskytovat živiny. Od chvíle, kdy u vznikající spóry nastoupí metabolická dormance a její DNA se stane transkripci inaktivní, mateřská buňka začne pracovat na tvorbě obalů spóry - dává vznik tzv. kůře (cortex), vnitřnímu plášti a vnějšímu plášti. Proces zachycování proteinů budujících tyto obaly prespóry a také jejich schopnost rozlišit \"správnou\" membránu je stále předmětem intenzivního výzkumu. Na konci celého procesu se mateřská buňka rozloží a uvolní zralou spóru.\n\nSporulaci nezbytně provází změna genové exprese a to jak před samotným dělením, tak později v obou kompartmentech. Klíčovým transkripčním faktorem v tomto procesu je Spo0A, jehož stav fosforylace určuje jeho schopnost vázat se na promotory a tím regulovat genovou expresi. Sporulace je dále závislá na čtyřech sigma faktorech, z nichž každý rozpoznává specifickou skupinu promotor a tedy přepisuje specifickou skupinu genů. Tyto sigma faktory jsou označeny jako F, G, E, K. První z nich, sigmaF, se v prespóře aktivuje po vytvoření septa a ovládá sekvenční aktivitu ostatních tří sigma faktorů. Jeho aktivace je proto kontrolním bodem celé sporulace.\n\nMezi nejvýraznější morfologické změny doprovázející sporulaci patří obalení malé buňky membránou uvnitř větší mateřské buňky. Tento krok následuje po zformování septa. Proces vykazuje určité podobnosti s fagocytózou u eukaryotických buněk. Tato analogie však není příliš významná, jelikož sporulující buňky jsou obaleny vrstvou peptidoglykanu, který obalí i prespóry. Peptidoglykan představuje pevné rozdělení obou buněk a je napojen na peptidoglykanové vrstvu tvořící vnější obal komplexu mateřské buňky a prespóry. Mezi mateřskou buňkou a prespórou se nacházejí dvě membrány - vnější membrána, která se začala formovat na straně polárního septa mateřské buňky a vnitřní membrána, jejíž budování započalo na prespórové straně polárního septa. Vnější membrána je zpočátku spojena s cytoplazmatickou membránou, takže proteiny exprimované v mateřské buňce prostupují obě membrány. Plášťové proteiny nejsou mezi sporulujúcimi druhy všeobecně evolučně konzervované a jejich identifikace je technicky náročná.\n\n\"B. subtilis\" patří mezi nejpoužívanější grampozitivní bakterie v průmyslové produkci rekombinantních proteinů. Tedy proteinů nepřirozených pro svůj druh, které jsou uměle vnesené do jeho genomu technikami genové rekombinace. Průmyslové kmeny \"B. subtilis\" sekretují mnoho rekombinantních proteinů. Hostitelské kmeny používané pro úspěšnou expresi proteinů jsou často deletované pro geny amyE, APRE, nPro, spollAC, srfC a transformovány pomocí přírodní kompetence. Genom \"Bacillus subtilis\" byl zesekvenovaný. Nenašla se v něm produkce škodlivých exotoxinů, ani endotoxinů. Proteiny jím vytvořené lze zpracovat jednoduše, bez nutnosti rozrušení buněk nebo chemického zpracování. To má za následek relativně velký a cenově výhodný výtěžek.\n\nHlavním problémem produkce proteinů v \"B. subtilis\" je, že produkuje množství proteáz, z nichž některé rozkládají rekombinantní proteiny. Patří sem sedm známých proteáz, z nichž pět je extracelulárních:\n\nPrvní dva enzymy jsou zodpovědné za 96-98% extracelulární protázové aktivity. Další výzkumné skupiny oznámily šest až osm extracelulárních proteáz. Kmen \"B. subtilis\" vyvinutý pro genové inženýrství má deficit osmi extracelulárních proteáz.\n"}
{"id": "1040438", "url": "https://cs.wikipedia.org/wiki?curid=1040438", "title": "Eduards Višņakovs", "text": "Eduards Višņakovs\n\nEduards Višņakovs (* 10. května 1990, Riga, Lotyšská SSR, SSSR) je lotyšský fotbalový útočník a reprezentant, momentálně hráč klubu KVC Westerlo.\nJeho starším bratrem je fotbalista Aleksejs Višņakovs.\nVišņakovs působil v mládežnických reprezentacích Lotyšska.\n\nV A-mužstvu reprezentace Lotyšska debutoval 11. 10. 2013 v kvalifikačním zápase ve Vilniusu proti domácímu týmu Litvy (prohra 0:2).\n\n"}
{"id": "1040442", "url": "https://cs.wikipedia.org/wiki?curid=1040442", "title": "Kaspars Gorkšs", "text": "Kaspars Gorkšs\n\nKaspars Gorkšs (* 6. listopadu 1981, Riga, Lotyšská SSR, SSSR) je lotyšský fotbalový obránce a reprezentant, od léta 2016 bez angažmá.\nMimo Lotyšsko působil na klubové úrovni ve Švédsku, Řecku, Anglii a ČR.\n\nV září 2015 podepsal roční kontrakt s českým klubem FK Dukla Praha. V červnu 2016 v Dukle po skončení smlouvy skončil.\n\nKaspars Gorkšs hrál za lotyšský reprezentační výběr do 21 let.\n\nV A-mužstvu Lotyšska debutoval 24. 12. 2005 na turnaji King's Cup proti domácí reprezentaci Thajska (remíza 1:1). V říjnu 2009 se stal kapitánem národního týmu.\n\n\n"}
{"id": "1040444", "url": "https://cs.wikipedia.org/wiki?curid=1040444", "title": "Gaston Couté", "text": "Gaston Couté\n\nGaston Couté, \"Villon XIX. století\", (23. září 1880 Meung-sur-Loire – 28. května 1911 Paříž) byl francouzský básník a šansonier.\n\nNarodil se v rodině mlynáře, ze školy odešel před maturitou. Pracoval jako pomocný úředník na finančním úřadě v Orléans, později pak v místních novinách \"Le Progrès du Loiret\". Začal publikovat básně, některé psané v místním dialektu. Poté co prezentoval svojí tvorbu pařížským umělcům se kterými se setkal na jejich turné, odchází roku 1898 do Paříže.\n\nPo několika obtížných letech dosáhl určitého úspěchu a přednáší své básně po kabaretech. Spolupracuje s časopisem \"La Bonne Chanson\" Théodore Botrela. Přispíval také do anarchistických novin \"La Guerre Sociale\" a \"La Barricade\". Zemřel roku 1911 na tuberkulózu.\n\nJeho básně do svého repertoáru zařadili např. Édith Piaf či Bernard Lavilliers. V roce 1957 po něm byla pojmenována jedna z ulic v Paříži.\n\n"}
{"id": "1040449", "url": "https://cs.wikipedia.org/wiki?curid=1040449", "title": "Tomáš Kirschner", "text": "Tomáš Kirschner\n\nMgA. Tomáš Kirschner (* 1969) je český hudebník hrající na hornu (lesní roh) v Symfonickém orchestru hlavního města Prahy (FOK) a uskupeních Corni Delicati, Bohemian Brass, Lovecké Trio Praha a Blue Moon Band. Rozepsal též jednotlivé party třinácti písní skupiny Mig 21 z původní verze pětičlenné skupiny pro soubor složený ze smyčcových a dechových nástrojů. Upravené písně secvičil s orchestrem složeným z muzikantů pocházejících z různých souborů a vystoupil s ním roku 2008 na společném koncertu s kapelou Mig 21 na hudebním festivalu nazvaném Berounské Letorosty, jenž se koná na konci léta ve středočeském Berouně.\n\n"}
{"id": "1040450", "url": "https://cs.wikipedia.org/wiki?curid=1040450", "title": "Paličkovec šedavý", "text": "Paličkovec šedavý\n\nPaličkovec šedavý (\"Corynephorus canescens\") je planě rostoucí rostlina, jediný druh rodu paličkovec, který roste v přírodě České republiky.\n\nJe rozšířen v západní, střední a jižní Evropě, v severní a východní Africe a v evropském Rusku, severní hranice výskytu probíhá jihem Skandinávie a západní Británii. Mimo Evropu roste jako původní druh na západním pobřeží Severní Ameriky a jako zavlečený druh na východním pobřeží a v Jižní Americe.\n\nV ČR se vyskytuje poměrně řídce, v Čechách nejčastěji v teplých oblastech Polabí a v okolí Třeboně, na Moravě poblíž Hodonína a Opavy. Hojnější je na Slovensku v Podunajské, Záhorské a Východoslovenské nížině.\n\nVyrůstá v pobřežních i vnitrozemských dunách, vřesovištích, na okrajích křovin a borových lesů, na suchých písčitých loukách i pastvinách, v pískovnách a lomech, okolo cest i železničních tratí. Vyskytuje se od přímořských nížin až po pahorkatiny. Je považován za pionýrskou vegetaci, roste na suchých místech chudých na humus, vápník a další živiny, vyžaduje vzdušný substrát a plné oslunění. Je odolný vůči suchu spojenému s teplem, snáší i zavátí pískem.\n\nObvykle vytrvalá rostlina vytvářející husté trsy šedozelené nebo šedomodré barvy. Má hustý kořenový systém sahající do hloubky 20 až 50 cm, který rostlinu dobře ukotvuje i v nestabilních písčitých půdách. Část dlouhých kořenů je porostlá rozprostřenými vlásečnicovými kořínky, které zvětšují jejich povrch a zajišťují co nejlepší zachycení vláhy, např. rosy, která skane z listů. Přímé, tuhé a drsné štětinovité listové čepele jsou až 6 cm dlouhé a 0,5 cm široké. Vyrůstají z listové pochvy, která v mládí bývá při bázi narůžovělá; zašpičatělý blanitý jazýček je dlouhý okolo 3 mm.\n\nVzpřímená nebo vystoupavá stébla, vysoká 15 až 30 cm, mívají dvě až pět lysých kolének. Na jejich vrcholech vyrůstají 2 až 8 cm dlouhé a okolo 1 cm široké stažené laty, jejich jemné větévky jsou za kvetení rozestálé. Bočně stlačené klásky obsahuji po dvou oboupohlavných kvítcích se třemi fialovými prašníky a s dvojitou bliznou. Na bázi klásku jsou dvě trvalé plevy bez osin o délkách 3 až 4 mm. Horní pleva je vejčitá a spodní kopinatá se špičkou, obě jsou dvakrát delší než drsné pluchy vejčitého tvaru. Pluchy jsou na konci krátce dvoulaločné, jejich stejně dlouhé kolénkaté osiny bývají na vrcholu kyjovitě rozšířené a připomínají paličku (odtud rodové jméno). Lysé plušky jsou jednožilné.\n\nPaličkovec šedavý vykvétá v červnu až srpnu, pyl při opylování přenáší vítr, plody dozrávají asi o měsíc později. Plody jsou pluchaté obilky velké 1 × 0,3 × 0,3 mm, hmotnost tisíce semen je spočtena na 0,11 gramů. Je to diploidní druh s 2n = 14.\n\nJedná se o rostliny krátkověké, dožívají se dvou až šesti let. Rozmnožují se vegetativně i generativně. Vegetativně se rozšiřují do blízkého okolí rozrůstáním odnoží. Přitom vytvářejí ramety, klony mateřské rostliny, které jsou s ní zpočátku po nějakou dobu fyzicky propojené, ale jinak schopné samostatného růstu.\n\nGenerativně se rozmnožují obilkami s dlouhou dobou klíčivosti, větší než pět let. Obilky jsou po dozrání rozptylovány do okolí větrem nebo zvířaty. Mladé semenáčky obvykle vyklíčí až na vlhkém jaře, optimální je teplota okolo 15 °C. Tehdy jsou ještě málo zakořeněné rostlinky choulostivé na sucho a v raném stádiu jich mnoho uhyne.\n\nDlouhověkost rostliny je svázána s přirůstáním nových kořenů, které vyrůstají stále výše na bylinné ose, to je stimulováno zasypáváním rostliny pískem. Ideální je pozvolné navátí necelých 10 cm písku na rostlinu ročně.\n\nPaličkovec šedavý lze použít ke stabilizaci nepevných písčitých svahů nebo přesypů, občas jsou jako nenáročné rostliny vysazovány do okrasných skalek.\n\nSe snižujícím se počtem vhodných stanovišť klesají v ČR i počty kvetoucích rostlin paličkovce šedavého. Ten je proto „Červeným seznamem cévnatých rostlin České republiky z roku 2012“ zařazen mezi vzácnější druhy české květeny, které vyžadují trvalou pozornost (C4a).\n\n"}
{"id": "1040452", "url": "https://cs.wikipedia.org/wiki?curid=1040452", "title": "Oplakávání", "text": "Oplakávání\n\nOplakávání Krista nebo jen Oplakávání je typ zobrazení Ježíš Krista ve výtvarném umění, které zobrazuje tělo ukřižovaného Ježíše sejmutého z Kříže obklopené pozůstalými, Pannou Marií, apoštoly, Marií Magdalénou. Podobné ale komornější zobrazení, které se soustřeďuje na Marii držící na klíně Ježíšovo tělo, se nazývá Pieta. Oplakávání je ikonografickým znázorněním scény z pašijového cyklu po Snímání z Kříže, následované Kladením do hrobu.\n\nTéma zpracovala řada významných umělců, např. Giotto di Bondone, Sandro Botticelli, Andrea Mantegna, Albrecht Dürer. V českém prostředí oblíbené téma pozdní gotiky, které dalo jméno Mistru Oplakávání ze Žebráka i jeho žákovi Mistru Oplakávání ze Zvíkova.\n\n"}
{"id": "1040457", "url": "https://cs.wikipedia.org/wiki?curid=1040457", "title": "Antoni-Lluc Ferrer i Morro", "text": "Antoni-Lluc Ferrer i Morro\n\nAntoni-Lluc Ferrer i Morro (* 1942, Palma) je mallorský spisovatel. Studoval filozofii na univerzitě v Barceloně a od roku 1970 je profesorem katalánštiny na univerzitě v Provence.\n\n\n\n"}
{"id": "1040460", "url": "https://cs.wikipedia.org/wiki?curid=1040460", "title": "Kostel svatého Jana Křtitele (Kočov)", "text": "Kostel svatého Jana Křtitele (Kočov)\n\nBarokní poutní kostel svatého Jana Křtitele stával jižně od obce Kočov na Tachovsku. Býval oblíbený cílem náboženských procesí, zachovalo se z něj již pouze torzo. Zřícenina mohutného chrámu je od roku 1992 chráněna jako kulturní památka České republiky.\n\nPrvní svatyně se zde nacházela snad již v 11. století. Ve 13. století tady mohl být postaven kostel sv. Jana Křtitele, jehož staviteli měli být němečtí horníci. Z roku 1578 existuje záznam o bohoslužbě v kostele sv. Jana Křtitele, kterou vedl farář z Brodu nad Tichou. Od roku 1638 spadal kostel pod plánskou farnost.\n\nBarokní kostel byl vystavěn v letech 1728-1732 na náklady majitele plánského panství, hraběte Václava ze Sinzendorfu. Dne 24. června 1732 jej vysvětil kladrubský opat Siebert. Výmalba interiérů byla dílem malíře V. S. Schmidta z Plané, německá literatura ji však přisuzuje Eliáši Dollhopfovi.\n\nV rámci josefínských reforem byl kostel roku 1781 uzavřen. Ještě v roce 1801 však rektor plánské školy Karel Okl uvedl v uzamčeném kostele oratorium „Stvoření“ od Josepha Haydna. Věřící nepřestávali ke kostelu přicházet, v roce 1804 proto bylo znovu oficiálně potvrzeno jeho zrušení a roku 1832 nařízena jeho demolice. Asi na 13 let ji dokázala odvrátit přestavba na porcelánku, přitom byla zazděna původní okna. Továrna však neprosperovala. Po neúspěšných pokusech ze strany plánského panství budovu znovu pronajmout či prodat byla nakonec rozebírána na stavební materiál. To bylo osudné zejména pro průčelí chrámu, které bylo rozebrané do základů.\n\nKostel se nalézal v osadě Sankt Johann (Sv. Jan), ve které sice ještě v roce 1921 žilo 92 obyvatel, dnes je však zaniklá. Výrazně poškozena byla při bojích v závěru druhé světové války.\n\nPřes památkovou ochranu byl kostel v roce 2000 upraven na „pekelnou sluj“, kulisu pro pohádku Z pekla štěstí 2 režiséra Zdeňka Trošky. Při těchto úpravách zmizely poslední zbytky barokních maleb. Krátce po filmování se zřítila podstatná část klenby.\n"}
{"id": "1040462", "url": "https://cs.wikipedia.org/wiki?curid=1040462", "title": "Kaple svatého Jana Křtitele", "text": "Kaple svatého Jana Křtitele\n\nKaplí zasvěcených svatému Janu Křtiteli je více:\n\n\n…a další.\n\n"}
{"id": "1040466", "url": "https://cs.wikipedia.org/wiki?curid=1040466", "title": "Dominikánský klášter (Opava)", "text": "Dominikánský klášter (Opava)\n\nDominikánský klášter v Opavě je bývalý klášter, jehož budova stojí v centru města mezi ulicemi Pekařskou, Solnou a Mnišskou. Společně s kostelem sv. Václava je chráněn jako kulturní památka České republiky pod rejstříkovým číslem 34629/8-1307.\n\nKlášter založil 1. září 1291 opavský kníže Mikuláš I. Opavský v severní části města nedaleko městských hradeb.\n\nDne 7. června 1321 se v klášteře konala provinciální kapitula české dominikánské provincie, což předpokládá alespoň částečné dokončení kláštera.\n\nV roce 1542 celé osazenstvo kláštera včetně převora Leonharda Cypsensia zemřelo na mor. Protestantští opavští měšťané využili situace a pustý klášter zabrali. Přitom se zmocnili všech klášterních i kostelních cenností i klášterního archivu.\n\nVe dnech 9. a 14. června 1556 postihly Opavu dva požáry, přičemž při prvním z nich vyhořel i dominikánský klášter. Požáry údajně založila žhářská skupina ve službách Francie a Osmanské říše. Protože na důkladnou opravu kláštera se nedostávalo prostředků, byl klášter opraven jen provizorně.\n\nNa konci října 1569 navštívil Opavu olomoucký biskup Vilém Prusínovský, aby vyřešil všechny sporné záležitosti. \n\nV únoru 1585 vpadl rozvášněný dav opavských měšťanů do kláštera. Klášter byl vydrancován a dominikány od smrti zachránili někteří šlechtici, kteří se měšťanům postavili na odpor. \n\nRozvoj kláštera a snaha o zřízení řádového studia vyžadoval celkovou přestavbu kláštera. Aby dominikáni získali dostatečný prostor pro rozšíření kláštera dohodli se, že novostavbě ustoupí pět solných krámů stojících v sousedství budovy konventu. Po odstranění solných krámů začala stavba 5. dubna 1723. Přípravné práce vedl pravděpodobně opavský stavitel Jan Jiří Hausrücker, kterého ale brzy nahradil jeho spolupracovník Josef Rieth. S ním uzavřel převor smlouvu podle které měl vystavět dvoupatrovou budovu obrácenou průčelím do Solné ulice a bočními křídly na východ a západ. Za odvedenou práci měl dostat 700 zlatých, 3 šefly žita a 3 sudy piva. S tesařem Jakubem Wildnerem pak dominikáni uzavřeli smlouvu na postavení dvojité pultové střechy na nové budově. Za to měl obdržet 180 zlatých, 3 šefly žita, 2 šefly ječmene a bečky piva. Stavební práce probíhaly do listopadu 1723 a po krátkém přerušení pokračovaly od února 1724. Veškeré práce na nové budově byly dokončeny do října 1724. Předpokládané náklady na novostavbu byly celkově překročeny o 128 zlatých.\n\nVelké zadlužení kláštera vedlo k tomu, že nakonec sami dominikáni žádali o zrušení kláštera. Dne 14. března 1786 napsali převor Sigisbert Sigl a podpřevor Petr Müller moravskoslezskému guberniu, že klášter nemá dost peněz na výživu a ošacení svých členů a věřitelé hrozí podáním žalob. Podle návrhu provinciála dominikánů Jakuba Schantla měli být opavští dominikáni umístěni do jiných klášterů, ale pro obtíže s rušením jiných dominikánských klášterů mělo bt zrušení opavského kláštera prozatím odloženo. Nakonec císař Josef II. 17. června 1786 rozhodl o zrušení kláštera. V rámci likvidace kláštera byl sepsán veškerý majetek kláštera. Sepsány byly také cennosti klášterního kostela sv. Václava. Byly zinventarizovány i klášterní dvory na Jaktařském předměstí a v Mokrých Lazcích a klášterní pivovar na rohu Pekařské a Solné ulice. Dne 20. října 1786 byla v klášterním kostele naposledy sloužena mše a po jejím skončení došlo k předání veškerého zbývajícího majetku novému správci. Tím bylo ukončeno takřka pět století působení dominikánského řádu v Opavě. \n\nV roce 2007 přešel klášter spolu s kostelem sv. Václava do správy Opavské kulturní organizace. \n\n\n"}
{"id": "1040472", "url": "https://cs.wikipedia.org/wiki?curid=1040472", "title": "Artūrs Zjuzins", "text": "Artūrs Zjuzins\n\nArtūrs Zjuzins (* 18. června 1991, Riga, Lotyšská SSR, SSSR) je lotyšský fotbalový záložník a reprezentant, momentálně hráč ruského klubu FK Gazovik Orenburg. Mimo Lotyšsko hrál na Slovensku a v Rusku.\nJeho fotbalovým vzorem je bývalý francouzský záložník s alžírskými kořeny Zinedine Zidane.\nZjuzins působil v mládežnických reprezentacích Lotyšska U19 a U21.\n\nV A-mužstvu reprezentace Lotyšska debutoval 29. 2. 2012 v přátelském zápase v turecké Antalyi proti týmu Kazachstánu (remíza 0:0).\n\n"}
{"id": "1040480", "url": "https://cs.wikipedia.org/wiki?curid=1040480", "title": "Z Nation", "text": "Z Nation\n\nZ Nation je americký postapokalyptický hororový televizní seriál, který vytvořil Karl Schaefer a Craig Engler a natočila produkční společnost The Asylum. Seriál vysílá stanice Syfy. První, třináctidílná sezóna měla premiéru 12. září 2014. Již se ví, že seriál dostane druhou sezónu. Druhá řada čítala 15 dílů a byla vysílána od 11. září 2015. Ve třetí řadě najdeme 14 epizod.\n\nTři roky poté, co zombie virus zdevastoval Spojené státy, musí skupina přeživších dostat jediného známého imunního člověka tři tisíce mil z New Yorku do Kalifornie. Tam se nachází poslední fungující virová laboratoř kde čekají na jeho krev. Protilátky v jeho krvi jsou poslední nadějí světa na vakcínu. Tento přeživší ale skrývá temné tajemství, které je všechny ohrožuje.\n"}
{"id": "1040497", "url": "https://cs.wikipedia.org/wiki?curid=1040497", "title": "Simone Zaza", "text": "Simone Zaza\n\nSimone Zaza (* 25. června 1991, Policoro) je italský fotbalový útočník a reprezentant, od roku 2015 hráč klubu Juventus FC. Od roku 2017 hostuje v klubu Valencia CF.\nSimone Zaza reprezentoval Itálii v mládežnických kategoriích U16, U17 a U19.\n\nV seniorské reprezentaci Itálie debutoval 4. 9. 2014 v přátelském zápase v Bari proti týmu Nizozemska (výhra 2:0). Svůj první gól v A-týmu Itálie vstřelil o pět dní později v kvalifikaci na EURO 2016 v utkání s domácím týmem Norska (výhra 2:0). V 16. minutě vstřelil vítězný gól.\n\nZúčastnil se EURA 2016 ve Francii. Ve čtvrtfinále proti reprezentaci Německa zahodil v rozstřelu penaltu a přispěl tak k vyřazení „squadry azzury“.\n\n"}
{"id": "1040498", "url": "https://cs.wikipedia.org/wiki?curid=1040498", "title": "Josef Beránek", "text": "Josef Beránek\n\nJosef Beránek je jméno a příjmení, které nese více osobností:\n\n\n"}
{"id": "1040501", "url": "https://cs.wikipedia.org/wiki?curid=1040501", "title": "Davle (nádraží)", "text": "Davle (nádraží)\n\nNádraží Davle je železniční stanice na adrese Jílovská 15 na železniční trati 210 z Prahy do Čerčan.\nJe situována v obvodu městyse Davle v blízkosti pravého břehu Vltavy.\nVe směru na Čerčany následuje za železniční zastávkou Skochovice.\n\nŽelezniční stanice je situována na levém břehu Vltavy rovnoběžně se silnicí a břehem řeky. Na západní straně je stanice ze severu ohraničena zděnými budovami restaurace a nádraží s dále na jih oplocením. Na severu areál uzavírá dřevěné skladiště s rampou a příjezdovou cestou ze silnice. Z této silnice je též zajištěn příchod na nástupiště mezi nádražní budovou a budovou nádražní restaurace. Přímo proti východu z nádraží je ve svahu schodiště na břeh řeky Vltavy a na sever od nádraží je východní předmostí davelského mostu, který v letech 1909–1991 jako silniční most zajišťoval spojení mezi nádražím a městysem Davle ležícím na pravém břehu Vltavy.\nKolejiště je položeno souběžně se silnicí před nádražím a tokem Vltavy mezi nádražní budovou a svahem nad nádražím na východní straně. Železniční stanice má 3 koleje, které se na výhybkách na severním a jižním zhlaví spojují do jedné traťové koleje. V provozu železniční stanice Davle je stále využíváno množství historických zařízení: mechanické návěstidlo, drátovod a další. Ve stanici vidíme ručně přestavované a uzamykané výhybky a mechanické výměníky. V kolejišti je zachována napáječka vody pro parní lokomotivy.\n\nVšechny budovy železniční stanice Davle si zachovaly svůj vzhled z doby vzniku trati 210 (I/1888 – 1. 5. 1900)) a stavebních úprav do 60. let 20. století.\nBudova nádraží (v době výstavby označovaná jako budova výpravny) je postavena podle typového listu Zemského výboru Království českého. Přízemní budovu tvoří křídlo služební a pro cestující postavené souběžně s kolejištěm. Na obou koncích k němu přiléhají křídla obytná postavená kolmo k trati. Obytná křídla mají sedlovou střechou se štítovými stěnami směrem do kolejiště. Ve služebním křídle s přístřeškem pro cestující. je umístěna dopravní kancelář, čekárna a výdejna jízdenek. Okna křídel mají okna s dřevěnými okenicemi. Pro celé nádraží Davle je charakteristická jeho upravenost a množství květin na nádražní budově a v jejím okolí. To vytváří společně s okenicemi zvláštní malebnost v pohledu z kolejiště. Východní průčelí nádražní budovy směrem do kolejiště tím získává pro nádraží zcela netypický vzhled. Na budově nádraží se zachovala většina původních konstrukčních prvků: okenní rámy a dřevěné okenice u oken, krov přístřešku pro cestující,\nCharakteristickým prvkem budovy nádraží jsou okna dopravní kanceláře v levé části přístřešku pro cestující. V čekárně a výdejně jízdenek je část vybavení tvořena typickým nábytkem šedesátých let.\nNa budově nádraží jsou zachovány původní nápisy názvu stanice DAVLE v černém plastickém provedení: 2 na východní stěně (směrem do kolejiště), jeden na západní stěně (směrem do silnice) je zachován nápis názvu stanice DAVLE. Nápis názvu stanice DAVLE je zachován i na severní štítové stěně budovy skladu.\nNa všech nádražních objektech se dochovalo množství smaltovaných informačních a orientačních tabulek a nápisů používaných v období výstavby a následného provozu přibližně do poloviny 60. let: značka nadmořské výšky, označení směru odjezdů vlaků SMĚR PRAHA a SMĚR ČERČANY, VÝDEJNA JÍZDENEK, VÝCHOD, PŘÍCHOD, ČEKÁRNA, PODEJ, VÝDEJ ZAVAZADEL A SPĚŠNIN, WC a smaltovaný piktogram pro WC – ženy (panenka). Ohlašovna požáru. V areálu stanice jsou i další zděné i dřevěné stavby typické nádražní architektury konce 19. a 1. poloviny 20. století. Vzhledem k současným normám a standardům je technickým unikátem požární zbrojnice s tabulkami s označením míst pro uložení hasebních prostředků a dřevěné suché záchody. Jižně od budovy nádraží jsou dochovány kovové prvky dětského hřiště, lavičky a další detaily.\nV době výstavby železniční trati 210 byla železniční stanice využívána ve větším rozsahu pro nákladní dopravu a skladování materiálu. Na severním konci stanice je dochováno typické dřevěné skladiště s rampou nad manipulační kolejí a příjezdovou komunikací ze silnice do Davle.\nNa jižním konci železniční stanice je pomníček oběti železničního neštěstí s varováním před chůzí po kolejích.\nŽelezniční stanice Davle byla již v předválečném období až do 60. let 20. století využívána trampy a chataři v chatových osadách v Záhořanském údolí a okolí Davle.\nŽelezniční stanice Davle i sousední železniční zastávka Libřice vždy patřily k významným cílům trati Posázavský Pacifik\n\nDo roku 1975 byla ve směru od Prahy před nádražím v Davli v provozu železniční zastávka Libřice zrušená ke dni 27. července 1975 v souvislosti s rekonstrukcí tunelů na trati 210 ve směru od Prahy před železniční stanicí Davle (Libřický tunel a Davelský tunel se vžitým společným označením Davelské tunely. Kritický technický stav tunelů po 90 letech provozu (oba proraženy v roce 1881) si vyžádal v 70. letech 20. století jejich rekonstrukci, při které byly profily tunelů zvyšovány pro uvažovanou elektrifikaci (dodnes nerealizovaná). V rámci těchto úprav byl k jižnímu konci Davelského tunelu přistavěn betonový portál, který výrazně změnil jeho vzhled v pohledu z kolejiště i z nádraží.\n\nMezi jižním portálem Davelského tunelu a nádražím Davle v ose Starého davelského mostu jsou viditelné zbytky kamenného portálu. Torzo pochází z roku 1968, kdy byl v Davli a zejména na davelském silničním mostu natáčen americký film Most u Remagenu odehrávající se v závěru 2. světové války. Skutečný Ludendorfův most v Remagenu\n\n"}
{"id": "1040510", "url": "https://cs.wikipedia.org/wiki?curid=1040510", "title": "Tibor Batthyány", "text": "Tibor Batthyány\n\nTibor Batthyány (výslovnost \"baťáň\") (* 7. ledna 1978 Liberec) je český politik a projektový manažer v IT oblasti, v letech 2014 až 2018 primátor města Liberec, bývalý člen hnutí ANO 2011. V únoru 2018 se stal předsedou hnutí PRO 2016.\n\nNarodil se v Liberci, své pro Českou republiku neobvyklé příjmení má po předcích, kteří patřili k maďarské šlechtě. Získal střední elektrotechnické vzdělání. Později začal studovat na Ekonomické fakultě Technické univerzity v Liberci. Sám však přiznává, že studovaný obor na TUL nejdříve přerušil a poté studium předčasně ukončil.\n\nŽiví se jako projektový manažer v IT oblasti. Byl také asistentem poslance za hnutí ANO 2011 Martina Komárka.\n\nKrátce před komunálními volbami v roce 2014 vyšlo najevo, že v roce 2011 byl rok v podmínce za řízení pod vlivem alkoholu. Na půl roku také přišel o řidičský průkaz. Dle svých slov měl v sobě tři piva a přeparkovával auto blíž ke svému domu (naměřili mu 1,06 promile). O tehdejší jízdě mluví jako o \"hlouposti\" a o \"chybě, kterou už nechce opakovat\". Jeho záznam již byl v rejstříku trestů vymazán a hledí se na něj jako na netrestaného.\n\nVe volném čase se rád věnuje sportu, hraje stolní tenis za Loko Depo Liberec a také fotbal za Tatran Bílý Kostel.\n\nTibor Batthyány je ženatý a má dvě dcery. Žije v Liberci, konkrétně v části Nové Pavlovice.\n\nV listopadu 2011 se stal členem hnutí ANO 2011. Působí v něm i jako předseda krajské organizace v Libereckém kraji.\n\nDo politiky se pokoušel vstoupit, když ve volbách do Poslanecké sněmovny PČR v roce 2013 kandidoval za hnutí ANO 2011 na 2. místě jeho kandidátky v Libereckém kraji, ale neuspěl. Hnutí ANO 2011 sice v kraji získalo 2 mandáty, ale vlivem preferenčních hlasů jej přeskočila Jana Pastuchová a on skončil na 3. místě (tj. stal se prvním náhradníkem).\n\nV komunálních volbách v roce 2014 byl zvolen zastupitelem města Liberce, když vedl kandidátku hnutí ANO 2011. I když hnutí skončilo ve městě na druhém místě (18,05 % hlasů, 9 mandátů), podařilo se mu vyjednat koalici s vítězným subjektem \"Změna pro Liberec\" (tj. hnutí Změna a SZ) v takové podobě, že se Tibor Batthyány stal 27. listopadu 2014 primátorem města.\n\nV prosinci 2016 zrušilo hnutí ANO 2011 svou libereckou a frýdlantskou buňku, čímž mu v hnutí zaniklo členství.\n\nV únoru 2018 se zúčastnil sjezdu hnutí PRO 2016 v Českém Krumlově, kde byl zvolen celostátním předsedou tohoto regionálního hnutí. Zároveň potvrdil, že se bude v komunálních volbách v říjnu 2018 opět ucházet o post libereckého primátora. Nakonec se stal lídrem kandidátky subjektu s názvem \"\"PRO 2016 s podporou Svobodných\"\". \n\nVe volbách získal celkem 3,59 % hlasů a stal se tak vůbec prvním primátorem Liberce, který nebyl zvolen do zastupitelstva města. V rozhovoru pro iDnes.cz se vyjádřil, že v komunální politice zůstane aktivní i mimo zastupitelstvo. Dne 20. listopadu 2018 jej v čele města nahradil Jaroslav Zámečník z hnutí Starostové pro Liberecký kraj.\n"}
{"id": "1040526", "url": "https://cs.wikipedia.org/wiki?curid=1040526", "title": "Kováři v Litni", "text": "Kováři v Litni\n\nCílem setkání je umožnit uměleckým řemeslníkům vícedenní setkání a zároveň touto formou popularizovat tradiční česká řemesla. Projekt Kováři v Litni navazuje na tematicky shodnou akci Svinařské řetězení, která po 10 let (do roku 2013) pořádalo Společenstvo uměleckých kovářů a zámečníků a kovářů-podkovářů Čech, Moravy a Slezska ve spolupráci s časopisem Kovárna pro radost na zámku v obci Svinaře na Berounsku. Toto setkání si získalo mezi kováři i v místní veřejnosti dobré jméno. 11. ročník Svinařského řetězení se nemohl uskutečnit z důvodu rekonstrukce zámku. Organizátoři tradičního kovářského a podkovářského setkání proto zajistili pokračování akce ve stejném regionu. Z důvodu ochranné známky k názvu Svinařské řetězení byl zvolen název Kováři v Litni. Autoři videoreportáže z průběhu ročníku 2014 setkání Kováři v Litni definují jako \"volné pokračování tradice setkání mladých kovářů se staršími kolegy, které zapustilo kořeny ve Středočeském kraji, spojené se setkáním příznivců časopisu Kovárna pro radost a na jeho podporu\". setkání Kováři v Litni se tak od prvního ročníku stalo akcí, o které projevují zájem profesionální i amatérští kováři a jejich profesní korporace, zejména Společenstvo uměleckých kovářů a zámečníků a kovářů – podkovářů Čech, Moravy a Slezska \n\nPořadatelem akce je Atelier Svatopluk,o.p.s. a její zakladatel Městys Liteň. Odbornou garanci zajišťuje časopis Kovárna pro radost, jehož redaktor a vydavatel Zdeněk Slavata provozuje stejnojmennou kovárnu ve středočeské obci Kytín. Mediálním partnerem setkání kovářů jsou Podbrdské noviny: Jejich redakce sídlí v Hořovicích stejně jako další spolupořádající organizace DOMEČEK HOŘOVICE, středisko volného času, odloučené pracoviště Liteň, který zajišťuje doprovodné akce pro rodiny a děti po oba dny setkání. Sbor dobrovolných hasičů Liteň, se podílí na logistice akce a požární asistenci.\nSpolupráce pořadatelů na akci Kováři v Litni navazuje na jejich spolupráci při dalších kulturních a sportovních akcích v Litni Zimní běh Litní\n\nAkce se koná v městysu Liteň, který leží v okrese Beroun. Místem setkání je Areál Liteň na severním okraji Litně. Od 50. let na zámku v Litni působila Učňovská škola zemědělská v Litni – obor kovář – podkovář, pro kterou zde byla jako první postavena budova označovaná jako Stará škola. Právním nástupcem původní kovářské školy se později stalo Odborné učiliště v Litni. V 70. letech byly pro toto učiliště postaveny budovy školy, internátu a dvě dílny praktického výcviku, z toho jedna pro práci s kovem. Vznikl rozsáhlý uzavřený areál na severním okraji Litně vklíněný mezi zámecký park, bývalý hospodářský dvůr zámku a zahradu mateřské školy. Podle usnesení zastupitelstva Středočeského kraje č. 51-13/2010/ZK z 1.12.2010 bylo sloučeno Odborné učiliště Liteň se Střední odbornou školou a Středním odborným učilištěm Beroun – Hlinky jako jedinou nástupnickou organizací k 1.9.2011 a tím Odborné učiliště Liteň zaniklo.Areál byl po zrušení středního odborného učiliště převeden Středočeským krajem na Městys Liteň, který jej využívá jako centrum obecně prospěšných služeb. Městys Liteň k zajištění provozu areálu založil obecně prospěšnou společnost Atelier Svatopluk, o.p.s.. Od roku 2012 jsou v areálu pořádány mj. vícedenní sportovní, kulturní a společenské programy místního i nadregionálního významu Zimní běh Litní a LiteňFEst. Areál Liteň též prezentuje turistům a návštěvníkům Litně Naučná stezka Liteň na zastavení zelené stezky A 7.\n\nPrvního ročníku setkání se účastnilo 50 tvůrců, především uměleckých kovářů. Zastoupeni jsou profesionální umělečtí řemeslníci i amatéři. Setkání se účastní i firmy zaměřené na uměleckou klempířskou a zámečnickou výrobu, zejména ozdobné klempířské prvky střech pro památkové objekty. \nO akce mají zájem studenti středních odborných škol v oboru kovář, pro které znamená jednu z prvních možností předvést své dovednosti na veřejnosti. Kovářské střední odborné školství zastupuje Střední škola umělecká a řemeslná v Praze 5 – Zlíchově,\n\nAkce je koncipována jako dvoudenní setkání, uskutečňované v prvním červnovém víkendu každého roku. V budovách bývalého středního odborného učiliště je instalována výstava z tvorby zúčastněných uměleckých řemeslníků. Na ploše areálu si účastníci instalují pod širým nebem svůj stánek, ve kterém prezentují a nabízejí své výrobky. Kováři na mobilních výhních a kovadlinách předvádějí tradiční postupy kovářského řemesla a svou řemeslnickou dovednost. Pro případ deštivého počasí jsou pro kováře i diváky zajištěny stany. Pro předvádění kovářského řemesla je využita i původní dílna praktického výcviku středního odborného učiliště situovaná vedle brány do areálu. V této dílně je k dispozici původní vybavení kovářské, klempířské a zámečnické dílny.\n\nSetkání kovářů v Litni je koncipováno jako dvoudenní program vhodný pro zájemce o obor kovářství i jako nabídka rodinného výletu nebo vycházky. Pro návštěvníky setkání Kováři v Litni jsou v obou dnech připraveny doprovodné programy žánrově odpovídající zaměření akce. Při prvním ročníku bylo uspořádáno vystoupení šermířského sdružení Viridis Milites z Tetína na Berounsku koncert skupiny Třehusk s písněmi z doby Rakouska-Uherska a večerní koncert skupiny Viklan s irským a skotským repertoárem. Zapojení účinkujících z Berounska vytváří ze setkání Kováři v Litni zajímavou prezentaci kulturního a společenského dění Berounska.\n\nPro účastníky je zajištěno občerstvení. Stánek s občerstvením zjišťuje Atelier Svatopluk, o.p.s. a Jídelna Kosová, která nabízí tradiční české pekařské a cukrářské výrobky. Pro malé děti jsou připraveny speciální programy, takže setkání Kovářů v Litni je vhodným programem pro rodiny s dětmi. Setkání Kováři v Litni tematicky navazuje na původní zaměření školy, pro kterou byl Areál Liteň postaven. Proto je jedním z cílů organizátorů spojit setkání kovářů jej se setkáním učitelů a vychovatelů učiliště a jeho absolventů. V průběhu I. ročníku se studenti SŠUAŘ Praha 5 připravili 4 prezentace na národní workshop studentů středních škol StreTech (Středoškolská technika) 2014 a jejich práce byly publikovány ve sborníku workshopu. \n\nOrganizátoři setkání Kováři v Litni spolupracují na publicitě setkání Kováři v Litni s novinami a časopisy vydávanými v okrese Beroun: Berounský deník, Podbrdské noviny, Naše noviny, které zveřejňují pozvánku na akci a reportáže o její přípravě a informace o průběhu akce. Na mediální přípravě spolupracují se specializovanými servery zaměřenými na kovářství a umělecká řemesla. Spolu se spolupracujícími organizacemi zajišťuje Atelier Svatopluk, o.p.s. vlastní reportáže, fotoreportáže a prezentace. Spoluorganizátor setkání kovářů v Litni Atelier Svatopluk, o.p.s. vytvořil s podporou Úřadu práce ČR, krajská pobočka pro Středočeský kraj v Příbrami, kontaktní pracoviště v Berouně chráněné pracovní místo fotograf. Na této pozici je od roku 2013 zařazen RNDr. Jan Maňák. Podílí se na zpracování fotografické dokumentace a prezentací akce Kováři v Litni a navazujících programů, zejména na přípravě setkání v roce 2015 a 2016. Cílem organizátorů je systematická celoroční komunikace s kovářskou komunitou i zájemci o tradiční umělecká řemesla. Pro další ročníky organizátoři plánují kontaktování absolventů Učňovské školy zemědělské, obor kovář – podkovář a mapování jejich životních osudů, profesní dráhy a kovářské tvorby. V prezentaci akce je akcentována skutečnost, že Kováři v Litni se konají na jednom ze zastavení nové Naučné stezky Liteň a že návštěva tohoto programu může být spojena s výletem do okolí městyse Liteń.\n\n\n"}
{"id": "1040528", "url": "https://cs.wikipedia.org/wiki?curid=1040528", "title": "Šakuhači", "text": "Šakuhači\n\nŠakuhači ( , výslovnost ) je tradiční japonská flétna z bambusu. Původně sloužila zen-buddhistickým mnichům k meditaci suizen, od poloviny 20. století se začala šíře používat také jako hudební nástroj.\n"}
{"id": "1040530", "url": "https://cs.wikipedia.org/wiki?curid=1040530", "title": "Jan Hladík (hudebník)", "text": "Jan Hladík (hudebník)\n\nJan Hladík (* 18. srpna 1977) je český bubeník. Nejprve hrál ve skupině OTK a v jazzovém triu společně s Pavlem Husičkou a Danem Fidlerem. Poté se stal členem uskupení TGM stereo. V něm se seznámil s Tomášem Polákem a Pavlem Hrdličkou. Když se po šesti letech kapela rozpadala, založil roku 1998 spolu s Polákem, Hrdličkou a nově také Jiřím Macháčkem kapelu Mig 21. S ní vydal (k roku 2014) celkem šest kompaktních disků a dvě DVD.\n\nHladík nahrál též několik soundtracků k filmům. Například ke snímku \"Výlet\" režírovaném Alicí Nellis.\n"}
{"id": "1040540", "url": "https://cs.wikipedia.org/wiki?curid=1040540", "title": "Macumoto", "text": "Macumoto\n\nMacumoto (松本市; \"Macumoto-ši\") je město v prefektuře Nagano na ostrově Honšú v Japonsku.\n\nV roce 2012 mělo město Macumoto 243 571 obyvatel a hustotu osídlení 250 ob./km². Celková rozloha města je 978,77 km².\n\n\n"}
{"id": "1040545", "url": "https://cs.wikipedia.org/wiki?curid=1040545", "title": "Kaple Nejsvětější Trojice (Nebočady)", "text": "Kaple Nejsvětější Trojice (Nebočady)\n\nKaple Nejsvětější Trojice v Nebočadech je malá barokní kaple stojící uprostřed návsi v Děčíně-Nebočadech asi 200 metrů od kostela sv. Vavřince. Je chráněna jako kulturní památka České republiky.\n\nKaple vznikla patrně v době po velkém požáru obce v roce 1712, podobně jako blízký kostel sv. Vavřince. Fundátorkou mohla být hraběnka Adelheida Thunová. V období komunistické totality byla postupně devastována. Náves, na níž stojí kaplička, byla v minulosti přeměněna na točnu autobusů, což poškodilo kvůli zimnímu zasolování cest její fasádu. Větší opravy se dočkala až v letech 2012-2013, kdy jí dal vlastník, město Děčín, opravit. Liturgická oslava se koná první neděli po Letnicích na Slavnost Nejsvětější Trojice.\n\nKaple je čtvercová. Na bočních stěnách se nacházejí lizénové rámce a oválná okna. V průčelí kaple jsou pilastry. Kaple má obdélníkový portál a tabulový štít s kamenným reliéfem, na němž je vyobrazeno \"Korunování Panny Marie\". Je ukončený zalomeným segmentem s koulemi na podstavcích. Po stranách štítu se nacházejí sochy sv. Josefa a sv. Jana Nepomuckého. Kaple má uvnitř valenou klenbu.\n\n\n\n"}
{"id": "1040551", "url": "https://cs.wikipedia.org/wiki?curid=1040551", "title": "Kawasaki", "text": "Kawasaki\n\nKawasaki může znamenat:\n\n\n\n"}
{"id": "1040552", "url": "https://cs.wikipedia.org/wiki?curid=1040552", "title": "Pavol Volaj", "text": "Pavol Volaj\n\nPavol Volaj (* 24. listopadu 1965) je bývalý slovenský fotbalový záložník.\n\nV československé lize hrál za Spartak Trnava. Nastoupil v 7 ligových utkáních.\n\n\n"}
{"id": "1040553", "url": "https://cs.wikipedia.org/wiki?curid=1040553", "title": "André Bessette", "text": "André Bessette\n\nAndré Bessette (9. srpna 1845, Mont-Saint-Grégoire – 6. ledna 1937, Montréal) byl kanadský římskokatolický řeholník Kongregace svatého Kříže.\n\nNarodil se jako Alfred Bessette v Mont-Saint-Grégoire, v malém městě 40 kilometrů jihovýchodně od Montréalu. Byl osmý z dvanácti dětí (čtyři zemřely v dětství). Když se narodil, byl tak křehký, že nebyl pokřtěn následující den, ale rovnou po narození. Pocházel z dělnické rodiny; jeho otec Isaac Bessette byl tesař a dřevorubec, jeho matka Clothilde Foisy Bessette učila své děti. Roku 1849 bylo málo práce a rodina se ocitla v chudobě. Jeho otec se rozhodl přestěhovat do Farnhamu (v Québecu), kde doufal, že bude vydělávat na živobytí jako dřevorubec. Když bylo Alfredovi devět let, jeho otec zemřel poté, co ho rozdrtil padající strom. Jeho matka ovdověla ve 40 letech a musela pečovat o deset dětí. Do tří let zemřela na tuberkulózu.\n\nKněz jeho farnosti, otec André Provençal si všiml oddanosti a velkorysosti mladého muže. Rozhodl se ho předložit Kongregaci svatého Kříže v Montréalu a představenému napsal „Posílám vám svatého“. I když ho původně odmítl kvůli špatnému zdravotnímu stavu, arcibiskup Ignace Bourget zasáhl a roku 1872 byl přijat a vstoupil do noviciátu kongregace, kde získal řeholní jméno André. Věčné sliby složil 2. února 1874 ve věku 28 let.\n\nStal se vrátným Notre Dame College v Côte-des-Neiges, a zde také působil jako kostelník, pracovník prádelny a posel.\n\nMěl velkou oddanost ke Svatému Josefu, který jej inspiroval. Na svých četných návštěvách u nemocných, je mazal olejem, který pocházel z lampy ve vysokoškolské kapli a doporučil jim, aby se modlili ke Svatému Josefu. Lidé tvrdili, že byli vyléčeni modlitbami dobrého bratra Andréa a Sv. Josefa. Bratr André, vytrvale odmítal to, že on vyléčil lidi. Protože chtěl aby byl svatý Josef ctěn, roku 1904 započal kampaň na stavbu nové kaple jemu zasvěcené.\n\nKdyž vypukla v nedaleké vysoké škole epidemie, André se nabídl jako zdravotní bratr a ani jeden člověk nezemřel. Jeho nadřízení začali být neklidní a to i diecézní úřady; lékaři ho nazývali šarlatánem, a on stále opakoval, že neléčí on, ale svatý Josef. Nakonec potřeboval čtyři sekretářky, aby zvládl přečíst 80 000 dopisů, které mu přišly každý rok.\n\nNa vysokou školu začali přicházet nemocní, aby viděli vrátného, školní úředníci se rozhodli, že bratr André nemůže pokračovat ve své službě. Bylo mu povoleno přijímat nemocné v nedaleké tramvajové stanici než na vysoké škole. Jeho pověst se rychle rozšířila a bratr André se stal docela kontroverzní postavou.\n\nRoku 1924 se začala stavět bazilika s názvem Oratorium svatého Josefa, blízko jeho kaple.\n\nZemřel roku 1937, ve věku 91 let. Jeho pohřbu se zúčastnilo milión lidí\n\nJeho ostatky leží v hrobce postavené pod hlavní kaplí oratoře, kromě jeho srdce které se nachází v relikviáři ve stejné oratoři. V březnu 1973 bylo srdce ukradeno ale v prosinci 1974 se našlo za pomoci známého kriminálního právníka Franka Shoofeye.\n\nProces jeho blahořečení byl započat 20. listopadu 1940. Dne 12. června 1978 byl prohlášen za Ctihodného. Blahořečen byl 23. května 1982 papežem Janem Pavlem II., z důvodu uzdravení (1958) Giuseppeho Carla Audina na jeho přímluvu, který trpěl rakovinou.\n\nDne 19. prosince 2009 byl potvrzen druhý zázrak na jeho přímluvu. Svatořečen byl 17. října 2010 papežem Benediktem XVI.\n\n"}
{"id": "1040564", "url": "https://cs.wikipedia.org/wiki?curid=1040564", "title": "Taťka Šmoula", "text": "Taťka Šmoula\n\nTaťka Šmoula je vůdce Šmoulí vesnice. Jeho věk by měl být 542 let a je to třetí nejstarší Šmoula.\n\nTaťka Šmoula je syn Dědy Šmouly a Babči. Všechny dnešní dospělé Šmouly ve šmoulí vesnici vychoval právě on a musel je ochraňovat před Hotapem, který s pomocí Šoťáků chtěl jeho Šmoulata pochytat a udělat z nich zlato. Hotap jednou všechny Šmoulata včetně Taťky pochytal, ze Šmoulat chtěl udělat zlato a Taťku nechal hodit do díry, ze které se ale Taťka dostal a Šmoulata zachránil.\n\nTaťkova povaha je ještě šmouléznější než ostatních Šmoulů. Ve šmoulí vesnici není žádný Šmoula spravedlivější a čestnější než on a prakticky nemá žádné negativní vlastnosti. Oproti ostatním je také mnohem moudřejší a zkušenější, a pokud si některý ze Šmoulů neví s něčím rady, tak jde za ním aby mu poradil. Také není konzervativní a dokáže se snadněji sžít s novinkami. Je i dosti hravý, hlavně se Šmoulaty, až mu to například Koumák vyčítá. Ve šmoulí vesnici všechno organizuje, kontroluje a stará se aby všechno správně fungovalo. Často řeší i spory mezi Šmouly. Jeho zálibou je vařit kouzelné lektvary, ale velmi často to dělá i proto, že je to nutné.\n\nNosí červené kalhoty a červenou čepici, má bílý plnovous (v mládí hnědý).\n\nJednou se z něj pomocí kouzla omylem stalo malé Šmoule, ale brzo se ho podařilo vrátit do původního stavu. Také se zná s některými lidmi, nejvíc například s čarodějem Homnibusem, s kterým se občas radí nebo hraje šachy a s Matkou Přírodou, které pomáhá napravovat nepřirozené odchylky (například sněžení v létě), mnohdy je to ale i obráceně a Taťka se naopak neobejde bez její pomoci. Ve Šmoulí vesnici občas dělá i soudce.\n"}
{"id": "1040568", "url": "https://cs.wikipedia.org/wiki?curid=1040568", "title": "Coogi", "text": "Coogi\n\nCoogi je módní značka, která vyrábí barevné pletené oblečení. Byla založena v roce 1969 jako Cuggi na předměstí Toorak australského města Melbourne. Přejmenována byla až v roce 1987. Od roku 1992 je Coogi zaregistrována pod mezinárodní ochranou známkou, jako značka oblečení, kosmetiky, toaletních potřeb, kůže, nábytku, textilu a hraček. \n\nV roce 2002 Coogi přemístila své sídlo do New Yorku, kde získala oblibu díky barevným svetrům. Následně rozšířila sortiment oblečení o trička, džíny, košile, mikiny, obuv, kabelky, plavky a spodní prádlo. \n\nOživení se dočkala v roce 2014 se zaměřením na původní svetr v barevných úpravách. V populární kultuře se proslavila také písní „Cosby Sweater“. \n\nZnámý australský hudebník Daniel Smith v srpnu 2014 během rozhovoru pro New York Times oznámil, že vlastní sbírku Coogi svetrů. Během 90. let byla značka spojována s rappery jako je Notorious BIG. V současnosti je Coogi spojována s kulturními ikonami jako jsou ASAP Rocky, Snoop Dogg, nebo Mac Miller.\n"}
{"id": "1040569", "url": "https://cs.wikipedia.org/wiki?curid=1040569", "title": "Studio Hrdinů", "text": "Studio Hrdinů\n\nStudio Hrdinů je pražská divadelní scéna, která se zaměřuje na převážně autorské, režisérské projekty s důrazem na spolupráci zahraničních a domácích divadelních tvůrců a na žánrové a oborové přesahy. Cílem je náročná, ale vstřícná umělecká dramaturgie. Formálně jsou inscenace Studia Hrdinů činohrou s akcentem na experiment a výtvarnou stránku.\nHlavní produkce se od podzimu 2012 odehrávají ve Studiu Hrdinů o rozloze 1144 m² ve Veletržním paláci v Praze. Sál od svého vzniku nebyl nikdy dostavěn a plně využíván (původní kino Veletrhy bylo zničeno při požáru Veletržního paláce v roce 1974).\n\nKromě kmenových režisérů Kamily Polívkové, Kathariny Schmitt a režisérské dvojice Jan Horák a Michal Pěchouček divadlo počítá s hostujícími českými i zahraničními režiséry. V dlouhodobějším horizontu s ostravským PLATO, se kterým připravuje mezinárodní festival. Na mezinárodní úrovni pak s Výmarským národním divadlem, Wiener Festwochen, s divadlem v Brémách a dalšími.\n\nMezi spolupracující herce patří Ivana Uhlířová, Gabriela Míčová, Karel Roden, Karel Dobrý (druhý v cenách Alfreda Radoka za hru \"Církev\", první za \"Den opričnika\"), Jiří Černý, Stanislav Majer nebo i mladí začínající herci jako například Marie Švestková nebo Petr Šmíd.\n\nZásadním a trvalým prvkem konceptu divadla je vést skutečný mezioborový umělecký dialog. Dialog ve smyslu překračování umělých hranic – časových, žánrových, formálních i tematických. Koncept dramaturgie vychází z nadstavbového přístupu, který je ve svém výsledku netradiční syntézou formy a obsahu. Studio Hrdinů klade důraz na autorské projekty, mezioborové přesahy, mezinárodní spolupráci, hledání současného divadelního jazyka a jeho využití při jevištním zpracování titulů a námětů.\n\nKontinuálně se věnuje smysluplnému nacházení progresivních výrazových divadelních forem. Díky propojování profesionálních divadelních tvůrců s výtvarníky napříč žánry vytváří jasně definovanou výtvarnou tvář nového prostoru, která tak v oblasti scénografie, grafiky a konceptuálního umění drží krok s evropskými divadelními scénami. Za účelem oživení výrazových možností činoherního divadla poskytuje vizuálním umělcům větší míru spoluúčasti na vzniku jednotlivých divadelních inscenací.\n"}
{"id": "1040570", "url": "https://cs.wikipedia.org/wiki?curid=1040570", "title": "Samsung Galaxy Note 3", "text": "Samsung Galaxy Note 3\n\nSamsung Galaxy Note 3 je multimediální smartphone či phablet firmy Samsung Electronics.\n\nTento model byl představen během tiskové konference společnosti Samsung na veletrhu IFA v Berlíně dne 4. září 2013. Na trh byl uveden o měsíc později. Oproti předchozímu modelu Galaxy Note II je lehčí a s kvalitnější konstrukci. Společnost prodala kolem 5 milionů kusů během prvního měsíce uvedení na trh a 10 miliónů za pouhé 2 měsíce.\n\nNote 3 měl mít lepší design ve srovnání s jeho předchůdci. S tloušťkou 8,3 mm je tenčí než Note 2. Funguje na čtyřjádrovém procesoru s frekvencí 2,3 GHz. Vlastní paměť RAM má velikost 3 GB. Je vybaven fotoaparátem s 13 megapixely, s možností natáčet video v rozlišení FullHD. Dále vlastní uživatelskou paměť o velikosti 32 GB. Jedná se o první smartphone, který zahrnuje podporu USB 3.0, která umožňuje rychlejší přenosy dat a nabíjení při připojení ke kompatibilnímu portu.\n\nJe podporován operačním systémem Android Jelly Bean a proprietárním Touchwizem. Na trhu byl k dispozici v černé, bílé a růžové barvě.\n"}
{"id": "1040573", "url": "https://cs.wikipedia.org/wiki?curid=1040573", "title": "Bukovský potok", "text": "Bukovský potok\n\nNázev Bukovský potok má více vodních toků:\n\n"}
{"id": "1040575", "url": "https://cs.wikipedia.org/wiki?curid=1040575", "title": "Darlington", "text": "Darlington\n\nDarlington je velký městys v hrabství Durham na severovýchodě Anglie. Je to také hlavní sídlo v hrabství, známé jako \"Borough of Darlington\", se stálou populací 106 000 obyvatel (v roce 2011). Město leží na malé řece Skerne, přítokem řeky Tees, do které se nedaleko vlévá. Za za svůj rozvoj je podstatně dlužno vlivu rodin místních kvakerů z viktoriánského období. Rovněž je to konečná stanice železnic Stockton and Darlington Railway – první železnice pro osobní dopravu na světě. Nádraží je důležitou zastávkou East Coast Main Line.\n\n\n"}
{"id": "1040576", "url": "https://cs.wikipedia.org/wiki?curid=1040576", "title": "Kawasaki Heavy Industries", "text": "Kawasaki Heavy Industries\n\nKawasaki Heavy Industries je japonská firma založená 15. října 1896 Šózó Kawasakim. Zabývá se výrobou motocyklů, čtyřkolek a vodních skútrů, lodí, kolejových vozidel a letadel.\nDělí se na čtyři divize:\n"}
{"id": "1040577", "url": "https://cs.wikipedia.org/wiki?curid=1040577", "title": "Unify", "text": "Unify\n\nUnify je německá firma, která poskytuje softwarová i hardwarová řešení pro sjednocenou komunikaci a podnikovou komunikaci: telefonní ústředny, telefonní přístroje, VOiP a síťovou infrastrukturu, telekonferenční řešení, software.\n\nSídlo společnosti se nachází v Mnichově. Unify je přímým následovníkem telekomunikační divize koncernu Siemens (Siemens Enterprise Communication) a zaměstnává 10 000 pracovníků po celém světě.\n\nSpolečnost vznikla v roce 2008 jako joint venture Siemens s americkou holdingovou skupinou The Gores Group (vlastní 51 % akcií). Společnost Unify i nadále používala logo Siemens a pokračovala ve stávajícím výrobním programu. Toto bylo důsledkem dohody, podle které může společnost logo využívat ještě 5 let. Tato lhůta uplynula v roce 2013. Od října 2013 nese společnost jméno Unify. V roce 2016 oba akcionáři prodali firmu koncernu Atos.\n\nZáklady dnešní společnosti leží v roce 1847 u počátku koncernu Siemens AG, tedy u firmy Telegraphen-Bauanstalt von Siemens & Halske, vyrábějící telegrafy. Společnost zaváděla telegrafní linku mezi Berlínem a Frankfurtem nad Mohanem (jedna z prvních linek v Evrop. Firma rychle expandovala do jiných teritorií i dalších oborů a v roce 1987 postavila Indo-evropskou telegrafní linku mezi Kalkatou a Londýnem (délka 11 000 km).\n\nKomunikační technologie byly předmětem podnikání koncernu Siemens AG po celou dobu jeho existence. V roce 2006 vzniká divize Siemens Enterprise Communication, přímá předchůdkyně Unify.\n\nHistoricky se firma zabývala podnikovými telefonními sítěmi pod značkou Siemens HiCom. Konvergované řešení s využítím počítačové sítě se nabízí pod názvem HiPath. Čistě softwarové VOIP řešení pro hlasovou komunikaci je OpenScape. \n\nTzv. kolaborativní komunikační produkt Circuit vyvíjený od roku 2013 je určený pro zabezpečnou výměnu informací např. v rámci globálních firem: zahrnuje telefonii, textový chat, sdílení obrazovky, telekonference, sdílení souborů i videa včetně uložení na cloudu a možnosti vyhledávání. Nezávislost na platformě konkrétního přístroje má zajistit WebRTC. Stal se nosným programem díky dohodě o dalším rozvoji mezi novým majitelem Atos a původním majitelem - koncern Siemens AG ho od roku 2017 nasadil jako jednotnou platformu a přispívá k jeho vývoji.\n\n"}
{"id": "1040662", "url": "https://cs.wikipedia.org/wiki?curid=1040662", "title": "Václav z Morzinu", "text": "Václav z Morzinu\n\nVáclav hrabě z Morzinu (německy \"Wenzel Graf von Morzin\", ve starší literatuře též jako \"Mor(t)zyn\", \"Martzin\" apod., 4. března 1675 – 5. září 1737) byl český šlechtic z hraběcího rodu Morzinů a štědrý mecenáš umění, podoprovatel Antonia Vivaldiho. \n\nVáclav z Morzinu se narodil roku 1675 jako syn Jana Rudolfa hraběte z Morzinu a jeho manželky Evy Konstantiny, rozené Vratislavové z Mitrovic. Nejprve nastoupil vojenskou kariéru a pod Evženem Savojským bojoval proti Turkům. Po smrti svého staršího bratra ovšem převzal správu panství a začal bohatě podporovat stavební činnost na svých statcích. V Praze nechal například postavit Morzinský palác v Nerudově ulici na Malé Straně. \n\nHrabě byl velký vzdělanec, milovník a znalec umění, které bohatě podporoval. Zakázkami zaměstnal mnoho umělců své doby, mezi něž patřili architekt Jan Blažej Santini-Aichel, sochař Ferdinand Maxmilián Brokoff či malíř Jan Petr Molitor. \n\nObzvláštní pozornost věnoval především hudbě. Ve svém malostranském paláci provozoval vlastní kapelu, jak bylo v té době zvykem, ovšem pražská kapela hraběte Morzina byla výjimečná tím, že zaměstnával výhradně profesionální instrumentalisty. V jeho kapele působilo mnoho významných skladatelů té doby, např. Antonín Reichenauer, František Jiránek nebo Johann Friedrich Fasch. Uměleckým vedoucím tohoto orchestru nebyl Joseph Haydn, jak se někdy uvádí ve starším výzkumu; ten totiž působil ve službách mladší větve Morzinů sídlících mj. u hraběte Karla Josefa v Dolní Lukavici.\n\nRovněž bylo zvykem ve vyšších kruzích té doby, aby kapela měla svého italského \"maestro di cappella\", byť alespoň na dálku. Zřejmě nejslavnějším hudebníkem, kterého hrabě podporoval, byl Antonio Vivaldi, jenž v hraběcích účtech figuruje jako \"maestro di capella in\" \"Italia\" a který hraběti věnoval např. své dílo \"Il cimento dell'armonia e dell'inventione\", op. 8, s proslulým cyklem houslových koncertů \"Čtvero ročních dob\".\n\nSvými značnými výdaji a nákladným životním stylem však Václav z Morzinu svůj rod velmi zadlužil. \n\nTaké jeho bratranec, Ferdinand Maxmilián z Morzinu (1693–1763), podporoval hudebníky. Jeho mladším příbuzným byl hudbymilovný mecenáš Karel Josef z Morzinu (1717–1783), žijící v 18. století, který byl prvním podporovatelem skladatele Josepha Haydna, kterého zaměstnal jako svého kapelníka. Haydn hraběti věnoval několik svých prvních symfonií. \n\nHudebním životem na dvoře hraběte Václava z Morzinu se podrobně zabývá český muzikolog Václav Kapsa. Ve svých publikacích podrobně zmapoval činnost pražské kapely Václava z Morzinu, kde působila řada vynikajících hudebníků té doby (Antonín Reichenauer, Antonín Möser, František Jiránek, Christian Gottlieb Postel, Josef Antonín Sehling, krátce též Johann Friedrich Fasch a další.), včetně působení Antonia Vivaldiho.\n\nHrabě Václav z Morzinu zemřel 5. září 1737 a byl pochován v rodové hrobce v kostele sv. Augustina augustiniánského kláštera ve Vrchlabí\n\n"}
{"id": "1040677", "url": "https://cs.wikipedia.org/wiki?curid=1040677", "title": "Brněnský Lunapark aneb Divadlo ke kávě", "text": "Brněnský Lunapark aneb Divadlo ke kávě\n\nBrněnský Lunapark aneb Divadlo ke kávě je festival, během něhož se představují divadelní a hudební uskupení z brněnské nezávislé scény v prostorách kaváren. Ty jsou vybírány na základě toho, zda se i mimo festival významně podílí na místním kulturním dění, tedy zda běžně kulturní program ve své kavárně zajišťují. \n\nIdeový koncept festivalu vzešel od pedagoga Filozofické fakulty Masarykovy univerzity Mgr. Viktora Pantůčka a divadelníka i kavárníka MgA. Pavla Baďury. Ti jej nabídli studentům oboru Management v kultuře na Filozofické fakultě MU k teoretickému zpracování. Díky iniciativě Kateřiny Eichlerové, Lucie Michelové, Barbory Vávrové a Žanety Skálové a mnoha dalších se však projekt hned po teoretickém zpracování podařilo zrealizovat. Festival je od svého druhého ročníku realizován pod záštitou neziskové organizace Kulturárium, z. s., ve spolupráci s Ústavem hudební vědy Filozofické fakulty MU, studenty a dobrovolníky z mimoakademického prostředí.\n\nPrvní ročník v roce 2010 navštívilo 2 500 diváků, kteří zhlédli v rámci 29 večerů divadelní představení od 8 souborů celkem v 9 kavárnách. O hudební program se postaralo 20 místních hudebních uskupení. V roce 2010 vystoupily soubory: Absolutní divadlo, Divadlo Facka, Divadlo Líšeň, Divadlo v karanténě, Divo4, Malé divadlo kjógenu, Služebníci lorda Alfréda a Šavgoč. Lunapark se hrál v kavárnách: Cafe Podnebí, Café Tungsram, FALK, Fantomas, Jazzová kavárna Podobrazy, Kavárna Alfa, Kavárna kunštátská Trojka, Mezzanine Café a Spolek. \n\nV roce 2011 byl festival rozšířen do 33 večerů. Akce se tematicky držela čísla 11. Návštěvníci měli možnost vidět 11 divadelních souborů v 11 kavárnách. Každý soubor se představil třikrát, celkem představení zhlédlo 3 500 diváků. Akce se konala pod záštitou občanského sdružení Kulturárium. Na druhém ročníku vystoupila divadla: Absolutní divadlo, Buranteatr, Divadlo DNO, Divadlo Facka, Divadlo Feste, Divadlo v karanténě, Divo4, Malé divadlo kjógenu, Služebníci lorda Alfréda, Divadlo ALDENTE a Šavgoč. Zázemí jim poskytly tyto kavárny: Cafe ART, Cafe Podnebí, Café Steiner, Café Tungsram, FALK, Fantomas, Jazzová kavárna Podobrazy, Kavárna kunštátská Trojka, Leporelo +, Mezzanine Café a Spolek.\n\nTřetí ročník v roce 2012, kde vystupovalo 13 divadelních souborů ve 13 kavárnách během 26 večerů, navštívilo více než 2 300 diváků. Hudební prostor vyplnilo 17 uskupení. Hrálo se v kavárnách: Anděl Café, Café Gaviota, Café Laundry, Café Mezzanine, Cafe Podnebí, Café Tungsram, Café Práh, Jazzová kavárna Podobrazy, Kabaret Špaček KAREL NEVER SLEEPS, Kavárna kunštátská Trojka, Leporelo +, UNTR pod Falkem. V roce 2012 zahráli: Anička a letadýlko, Buranteatr, Divadlo ALDENTE, Divadlo Atelier, Divadlo DNO, DIVADLO ÚTULEK 123, Divadlo v karanténě, DIVO4, KočéBR Malé divadlo kjógenu, NaMikrofon, Ochotnický spolek Divadla Feste, Služebníci lorda Alfréda, Šavgoč.\n\nČtvrtý ročník se konal v roce 2013. Téměř 2 300 diváků vidělo během 27 večerů představení 14 divadelních souborů ve 14 kavárnách. Hudebně festival podpořilo více než 20 performerů. Vystoupila divadla: Anička a letadýlko, Bafni, Divadlo Atelier, Divadelní spolek DŽO, Divadlo ALDENTE, Divadlo DNO, Divadlo Facka, Divadlo Feste, Divadlo Líšeň, Divadlo poPUD, DIVADLO ÚTULEK 123, Divadlo v karanténě, KočéBR, Malé divadlo kjógenu, Služebníci lorda Alfréda. Hrálo se v kavárnách: Anděl Café, Café Laundry, Café Mezzanine, Café Paradigma, Cafe Podnebí, Café Práh, Café Tungsram Café v Domění, Jazzová kavárna Podobrazy, Kabaret Špaček, Kabinet múz, Kavárna kunštátská Trojka, Tři ocásci.\n\nPátý ročník Brněnského Lunaparku v roce 2014 pustil 19 divadelních souborů do 14 kaváren, aby za doprovodu více než dvaceti místních hudebních skupin představili Brno jako lunapark netradičních kulturních zážitků. Téměř 3 500 diváků tentokrát ochutnávalo divadelní kávu během 42 večerů. Pátého ročníku se zúčastnily divadelní soubory: Anička a letadýlko, Bafni, Divadlo Atelier, Divadlo Facka, Divadlo Faux paus!, Divadlo Krajiny, Divadlo poPUD, DIVADLO ÚTULEK 123, Divadlo v karanténě, DIVO4, Filip Teller, IMPRO DŽOW, KočéBR, Malé divadlo kjógenu, NaMikrofon, OCHOTNICKÝ SPOLEK Divadla Feste, Služebníci lorda Alfréda, Dix crée, pense. Hrálo se v kavárnách: Café Laundry, Mezzanine Café, Café Paradigma, Cafe Podnebi, Café Práh, Café Tungsram, Kafe do vany, Kabaret Špaček, Kabinet múz, Kavárna Kunštátská Trojka, Kunst, Palác Prigl, Podo v exilu – Veselá vačice, Tři ocásci.\n\n"}
{"id": "1040688", "url": "https://cs.wikipedia.org/wiki?curid=1040688", "title": "JavaFX Scene Builder", "text": "JavaFX Scene Builder\n\nJavaFX Scene Builder je vizuální nástroj podporující technologii drag&drop pro vytváření grafického uživatelského rozhraní v JavaFX aplikacích bez potřeby psaní kódu. Uživatelé pouze „přetahují“ komponenty na pracovní plochu, upravují jejich vlastnosti a aplikují různé styly, zatímco se v pozadí generuje výsledný FXML kód, který lze samozřejmě upravovat. Manuální změny jsou ihned viditelné v návrhovém zobrazení. Scene Builder je napsána jako JavaFX aplikace a ukazuje tak sílu a eleganci právě této nové platformy, která je od vydání verze Java 8 součástí standardní Java knihovny. Nástroj je určen pouze pro vytváření aplikací postavených na JavaFX platformě, není tedy možné vyvíjet grafické rozhraní pro jiné jazyky. Nástroj sice umožňuje vytváření grafické části aplikace, ostatní části (logika aplikace a CSS soubory) ale nástroj vytvářet neumí. Doporučuje se tedy Scene Builder používat v kombinaci s dostupným IDE. Výstupy z vývojových nástrojů v podobě Java nebo CSS souborů lze napojit na projekt vytvářený ve SceneBuilderu stejně tak lze výstup ze Scene Builderu využít v různých vývojových nástrojích. Nejlépe je však Scene Builder integrován s NetBeans IDE, který stejně jako samotnou platformu JavaFX i nástroj Scene Builder vyvíjí firma Oracle. Otevřená beta verze tohoto nástroje byla uvedena v dubnu roku 2012 a od té doby prošla dalším vývojem. Momentálně je uvedena verze 2.0, která se objevila v dubnu roku 2014 a přichází s mnoha vylepšeními. \n\n\npřevzato z dokumetace\n\nTato verze přichází především s podporou Linuxové platformy, která je podporována balíkem JavaFX 2.2 SDK. Zároveň se Scene Builder stává samostatnou aplikací a již není nutné před její instalací mít nainstalován Java Runtime Environment (JRE). Dále je nově dostupný CSS analyzer, který pomáhá porozumět jaká pravidla definovaná CSS dokumentem ovlivňují jaké aspekty aktuálního elementu. Zároveň řadí definované vlastnosti elementů podle priority tak, aby bylo vidět které vlastnosti mají přednost před jinými (v případě více zdrojů formátování) a také kvůli přehlednosti. Mezi lepší novinky také patří možnost vytváření nových dokumentů na základě templejtů. V této verzi jsou dostupné 3 základní pro vytváření Alert Dialogu, Simple Application window a Complex Application window. Takto vytvořené nové dokumenty přicházejí spolu s CSS souborem a zdrojový kódem pro možnost rozšíření nebo personalizace.\nRelease obsahuje také další drobná funkční i výkonnostní vylepšení. Podrobnosti lze dohledat na patřičných stránkách\n\nNová verze především podporuje všechny JavaFX API knihovny přicházející s novou verzí platformy (Java SE 8), a přináší řadu nových vlastností a vylepšení. Zároveň byla celá aplikace přebudována tak, aby její jednotlivé komponenty mohly být součástí větší aplikace, jako například samotného IDE. Tato vlastnost se nazývá JavaFX Scene Builder Kit. Na oficiálních stránkách dokumentace jsou dostupné návody jak používat SceneBuilder s různými IDE. Dostupné jsou návody pro NetBeans, Eclipse a IntelliJ. [1]\nGrafické kompomenty od třetích stran v JAR archivu mohou být nyní přidány do knihovny již existujících komponent na trvalo.\nByla přidána podpora nových javaFX 8 UI komponent (např. TreeTableView, DatePicker nebo SwingNode) přicházejících s novu Java SE 8\nSceneBuilder nyní dokáže otevírat a upravovat FXML soubory obsahující 3D objekty a upravovat vlastnosti těchto objektů přes Inspector panel. Možnost vytváření 3D objektů zde ale stále chybí.\nImplementován nový kontejner TextFlow do knihovny grafických komponet.\nUpraveny prvky Library panel, Hierarchy panel, Content panel, Inspector panel, Preview Window. Podrobnosti na stránkách.\n\nJazyk je založen na bázi XML, poskytující strukturu pro vytváření uživatelského rozhraní odděleně od aplikační logiky. FXML soubor popisuje pouze vzhled aplikace, zatímco handlery událostí k jednotlivým ovládacím prvkům jsou popsány v samostatném souboru v jazyce Java, Javascript nebo PHP. Jazyk sice nemá své vlastní schéma, má ale základní předdefinovanou strukturu elementů a atributů. Díky tomu, že namapovaná struktura FXML je přímo součástí Javy, může vývojář využívat dokumentaci pro kontrolu jaké elementy a atributy jsou povoleny. Jelikož je jazyk založen na bázi XML, je samozřejmě možné kód otevírat a upravovat v jakémkoli XML editoru. V zásadě každá JavaFX třída je element a většina vlastností těchto tříd mohou být použity jako atributy. FXML je primárně určeno pro navrhování uživatelského prostředí které má velkou a komplexní strukturu. Je vhodné jak pro vytváření statických formulářů nebo tabulek, tak pro vytváření dynamických návrhu obsahující skripty. Dokumentace jazyka FXML je dohledatelná zde.\n\nKompletní příručky pro instalaci programu jsou přístupné na stránkách dokumentace Oracle\nPoužívání programu je velice intuitivní a jednoduché. Nelze však jednotlivé komponenty jen tak začít „házet na hromadu“. Jako první je potřeba umístit na plochu jakýkoliv Kontejner z nabídky, do kterého teprve můžeme začít umisťovat ostatní komponenty, případně i další kontejnery. Aplikace se sestavuje v principu tak, že jednotlivé komponenty vkládáme do jiných. Toto umožňuje lepší kontrolu nad celým designem a jednodušší generování FXML kódu, který má úplně stejnou strukturu jako strom komponent viditelný v levé dolní části nástroje. Konkrétní příklad vytváření aplikací pomocí Scene Builderu lze najít na stránkách Oracle, kde se hned v prvním tutoriálu ukazuje v jednotlivých krocích jak vytvořit jednoduchou grafickou stránku aplikace, doplnit jí o logiku a případně o styly a následně jí spustit.\n"}
{"id": "1040764", "url": "https://cs.wikipedia.org/wiki?curid=1040764", "title": "4P", "text": "4P\n\n4P může znamenat:\n\n"}
{"id": "1040765", "url": "https://cs.wikipedia.org/wiki?curid=1040765", "title": "Primární reflexy", "text": "Primární reflexy\n\nPrimární reflexy (nebo také novorozenecké a kojenecké reflexy) jsou automatické vrozené reakce na prostředí a podněty, které pomáhají přežití novorozence a kojence. Dítě na tento svět nepřichází úplně bezmocné, jako se dlouhou dobu předpokládalo. Arnett ve své učebnici vývojové psychologie uvádí, že při narození a v následujících měsících je dítě vybaveno sadou až 27 různých reflexů. Tyto reflexy jsou z velké části řízeny podkorovými mozkovými centry centrálního nervového systému. Některé z nich jsou důležité pro přežití. Jedná se především o reakce na nepříjemné nebo život ohrožující stimuly (např. bolest, změny teploty), reakce směřující k zabezpečení základních životních potřeb (např. přístupu vzduchu pro pravidelné dýchání, přísunu jídla) a reakce k zachování homeostázy, neboli stálosti vnitřního prostředí. Jiné reflexy pomáhají při adaptaci na nové prostředí a orientaci, další jsou základem pro pozdější vývoj volního chování.\nVětšina reflexů (např. motorické reflexy: Moroův reflex, úchopový reflex, plavací reflex, chodící reflex), už v současnosti není pro přežití dítěte nezbytná. Jedná se o pozůstatky z dřívějších fází vývoje člověka. V dnešní době jsou primární reflexy spíše důležitými indikátory normálního a zdravého vývoje mozkových funkcí. Většina z nich vymizí během prvních měsíců života dítěte a jejich přetrvávání či úplná absence poukazují na možný abnormální vývoj mozkových funkcí.\n\nChodící reflex lze pozorovat po prvním měsíci od narození, vymizí obvykle již kolem druhého měsíce života. Později se objevuje znovu jako volní činnost kolem jednoho roku, kdy se dítě učí chodit.\nReflex je vyvolán podržením dítěte pod jeho pažemi ve výšce, která mu dovoluje, aby se jeho nožky dotkly země. Dítě poté vypadá, jakoby dělalo kroky, přičemž se jen lehce dotýká země.\nVědci nejsou jednotní v názoru, co přesně reflex způsobuje. Nejčastější se setkáme s vysvětlením, že člověk je od narození uzpůsoben na chůzi, ale bez cizí pomoci může začít chodit až později, když se mu vyvinou příslušné svaly.\n\nMoroův reflex, poprvé popsaný Rakušanem Ernstem Moroem, můžeme u dětí pozorovat od narození do zhruba třetího měsíce života. Reflex se spustí, když se dítě náhle uslyší hlasitý zvuk nebo má pocit, že přepadne dozadu. V tu chvíli se prohne v zádech, rozhodí rukama a nohama a následně se mu ruce přiblíží rychle zpět k sobě jakoby do objetí. Jedná se o jeden z reflexů sloužících původně k přežití jedince, kdy dítěti pomáhal udržet se na matčiných zádech při chůzi.\nNepřítomnost nebo asymetrie reflexu u dítěte, stejně jako přetrvávání reflexu do vyššího věku, nejsou zcela normální. Absence reflexu naznačuje poruchu motorického systému nebo centrální nervové soustavy. Asymetrická reakce může ukazovat na hemiplegii, brachiální obrnu nebo zlomeninu klíční kosti. Přetrvávající reflex po pátém měsíci věku je pozorován u dětí se závažnými neurologickými onemocněními.\n\nBabkinův reflex se objevuje u novorozenců a kojenců přibližně do čtvrtého měsíce života a to i u nedonošených dětí narozených po 26. týdnu těhotenství., Je vyvolán současným stisknutím obou dlaní dítěte, na které reaguje dítě otevřením pusy, často doprovázeném zatnutím předloktí, otočením hlavy na stranu a zavřením očí. \nNa propojení rukou a úst při Babkinově reflexu dle neurologů navazuje další vývoj vědomé koordinace oko-ruka-ústa, která je nezbytná pro příjem potravy. Na rozdíl od úplné absence reflexu u novorozenců a kojenců je jeho přítomnost po pátém měsíci života považována za abnormální. Kojenci s přetrvávajícím Babkinovým reflexem by měli být neurology pečlivě sledováni kvůli možné souvislosti s mozkovou obrnou či mentální retardací. \nReflex je pojmenován po ruském neurologovi Borisi Babkinovi, který reflex první popsal a nazval ho reflexem ruka-ústa. V německé literatuře se setkáváme s pojmenováním palmomandibulární znak. \n\nSací reflex je vyvoláván vložením jakéhokoliv objektu do úst dítěte nebo jejich blízkosti. Automatickou odpovědí dítěte na takový podnět je sání. Správná reflexivní reakce má zřetelný význam pro přežití jedince. Spolu s polykacím reflexem totiž umožňuje novorozenci přijímání potravy z matčina prsu. Sací reflex obvykle vymizí ve věku kolem čtyř měsíců. To samozřejmě neznamená, že dítě přestane sát, ale automatický reflex je nahrazen volním chováním.\n\nHledací reflex je také důležitý pro přežití, protože pomáhá novorozenci při hledání zdroje potravy – matčina prsu. Začíná se projevovat hned po porodu. Reflex se spustí, když novorozenec pocítí dotyk na tváři nebo na okraji úst. Reaguje otáčením hlavičky směrem k dotyku a otevíráním úst. Reflex se začíná vytrácet už ve věku kolem jednoho měsíce a definitivně vymizí ve věku kolem čtyř měsíců. Jeho absence v období prvního měsíce věku dítěte může signalizovat poruchu fungování mozkového kmene. Naopak z jeho přetrvávání můžeme usuzovat na poruchu fungování mozkové kůry.\n\nMezi úchopové reflexy patří palmární úchopový reflex (úchop rukou) a plantární úchopový reflex (úchop nohou). Oba reflexy jsou důležitou součástí neurologického posouzení novorozence a kojence. Jejich vyvolání je zprostředkované reflexním mechanismem páteře, který je pravděpodobně regulován sekundárními motorickými oblastmi skrze páteřní neurony. \n\nPalmární úchopový reflex můžeme běžně pozorovat u novorozenců (včetně předčasně narozených jedinců po 25. týdnu těhotenství) a kojenců do pátého až šestého měsíce života., Pro vyvolání reflexu stačí dítěti vložit ukazováček do dlaně a jemně na dlaň zatlačit. Podstatou reflexu je semknutí novorozencových prstů kolem ukazováčku s velkou silou. Stisk je velmi silný, ale nepředvídatelný. K uvolnění stisku dochází buď samovolně nebo po pošimrání hřbetu ruky. \nVymizení reflexu souvisí se zahájením volního používání horních končetin. Jeho přetrvávání, úplná absence nebo přehnaná reakce na stimul mohou naznačovat nenormální vývoj centrálního nervového systému a motorických oblastí mozku. \n\nPlantární úchopový reflex je vyvolán stimulací střední části chodidla palcem nebo tupým předmětem. Na tuto stimulaci reaguje jedinec skrčením prstů do úchopové pozice směrem od holeně. \nZhruba do jednoho roku života je také díky nízké myelinaci kortikospinálního traktu přítomný tzv. Babinského reflex (znak) - extenze palce směrem k holeni. Pokud nedojde v souvislosti s kojencovým volním stavěním se na nohy kolem prvního roku života k vymizení Babinského reflexu, může to naznačovat neurologické poškození míchy nebo mozku. \n\nPlavací reflex se projevuje, když dítě ponoříme obličejem dolu do vody. V tomto případě kojenec automaticky zadrží dech a začne provádět koordinované plavací pohyby. Dochází také k zavření očí a úst, zúžení cév, zpomalení tepové frekvence (až na 50% původní frekvence) s cílem šetřit kyslík. Délka reakce je ve většině případů kolem 10 – 15 sekund. \nPlavací reflex můžeme pozorovat od věku kolem jednoho měsíce a vytrácí se ve věku kolem čtyř měsíců. Je jedním z reflexů, které byly důležité v dřívějších fázích vývoje lidského druhu a dnes je jeho praktičnost přinejmenším diskutabilní.\n\nTonický šíjový reflex je přítomný od narození, vymizí většinou kolem pátého měsíce věku.\nPokud dítě leží na zádech, automaticky se mu hlava přetočí na jednu stranu, ruku a nohu na téže straně natáhne, zatímco ruku a nohu na druhé straně pokrčí. Pro svou vizuální podobu se pro tento reflex vžil také název šermířský reflex.\nJeho účel není zcela známý, nicméně tato pozice umožňuje dítěti se soustředit na ruku, kterou má nataženou a tím si nekazit zrak šilháním na předměty v přílišné blízkosti obličeje. Na druhou stranu ale také natažená ruka brání dítěti, aby se naučilo převracet.\nReflex je předzvěstí koordinace ruka-oko a také připravuje dítě na volní protahování se. Pokud reflex přetrvává déle než 6 měsíců, může dítě trpět poruchou horních motorických neuronů, nebo i ADHD.\n"}
{"id": "1040769", "url": "https://cs.wikipedia.org/wiki?curid=1040769", "title": "Bethany Mota", "text": "Bethany Mota\n\nBethany Noel Mota také Beth (* 7. listopadu 1995) je americká video blogerka z Los Banos v Kalifornii. V roce 2009 si vytvořila účet na internetovém videoportálu YouTube pod jménem Macbarbie07, následně si vytvářením videí o módě, líčení a pečení získala pozornost mladých amerických děvčat. Časem se stala populární a dnes má přes 9 milionů odběratelů, 400 videí a 600 milionů zhlédnutí z celého světa.\n\nMá mexické a portugalské předky. Narodila se a vyrůstala v Kalifornii s rodiči a starší sestrou Brittany. Vzdělávána byla doma, do školy chodila pouze od 3. do 6. třídy.\n\nV 19 letech má svou módní řadu v Aéropostale, spolupracovala s JCPenney a Forever 21 a má za sebou i turné po amerických městech při kterém se setkala se svými příznivci. V září 2014 začala soutěžit v americké televizní soutěži Dancing with the Stars s tanečním partnerem Derekem Houghem, který má mimochodem v porotě této soutěže mladší sestru.\n\nDFTS vystoupení, hodnocení porotců a výsledky:\n"}
{"id": "1040796", "url": "https://cs.wikipedia.org/wiki?curid=1040796", "title": "Českoskalická plošina", "text": "Českoskalická plošina\n\nČeskoskalická plošina je geomorfologický okrsek v severní části Úpsko-metujské tabule, ležící v okresech Náchod a Trutnov v Královéhradeckém kraji.\n\nÚzemí okrsku se nachází zhruba mezi sídly Kuks (na západě), Chvalkovice (na severu), Česká Skalice (na východě) a Jaroměř (na jihu). Uvnitř okrsku leží částečně města Česká Skalice a Jaroměř a větší obec Dolany.\n\nOkrsek Českoskalická plošina (dle značení Jaromíra Demka VIC–2A–1) náleží do celku Orlická tabule a podcelku Úpsko-metujská tabule.\n\nAlternativní členění Balatky a Kalvody uvádí okrsek Českoskalická tabule, který ale zabírá větší území včetně několika Demkových okrsků. Dále se zde tento okrsek člení na podokrsky Ratibořická plošina (území přibližně shodné s Demkovou Českoskalickou plošinou), Rychnovecká kotlina a Velkojesenická tabule.\n\nPlošina sousedí s dalším okrskem Orlické tabule, Úpskou nivou na jihovýchodě a s celky Východolabská tabule na jihozápadě, Jičínská pahorkatina na severozápadě a Krkonošské podhůří na severu.\n\nNejvyšším bodem Českoskalické plošiny je bezejmenná kóta (356 m n. m.) na katastru vsi Ratibořice.\n\n"}
{"id": "1040805", "url": "https://cs.wikipedia.org/wiki?curid=1040805", "title": "Ferdinand David", "text": "Ferdinand David\n\nFerdinand David (19. června 1810, Hamburk – 18. července 1873, Klosters, Švýcarsko) byl německý houslový virtuóz a skladatel.\n\nNarodil se v Hamburku, v témže domě, kde se o rok dříve narodil Felix Mendelssohn-Bartholdy. Byl vychován v židovské víře, ale později konvertoval ke křesťanství. Byl žákem Louise Spohra a Moritze Hauptmanna. V roce 1826 se stal houslistou Královského městského divadla v Berlíně. V roce 1829 působil jako první houslista v kvartetu barona Carla Gottharda von Liphardt v Dorpatu, dnešním estonském městě Tartu, podnikal koncertní turné do Rigy, Petrohradu i do Moskvy. V roce 1835 se stal koncertním mistrem v orchestru lipského Gewandhausu, kde působil společně s Josephem Joachimem a Mendelssohnem. Na čas se pak vrátil do Dorpatu, kde se i oženil s dcerou barona Lipharta Sofií. V roce 1843 se stal profesorem houslové hry na lipské konzervatoři. V Lipsku měla také premiéru jediná Davidova opera \"Hans Wacht\" (1852).\n\nSpolupracoval s Mendelssohnem při práci na jeho houslovém koncertu e-moll a také ho uvedl v premiéře v roce 1845. Kromě koncertní činnosti pracoval jako editor. Editoval vydání houslových děl Veraciniho, Locatelliho a Goldberga. Pro nakladatelství C. P. Peters připravil k vydání kompletní Beethovenova klavírní tria a Bachovy Sonáty a partity pro sólové housle.\n\nZemřel náhle v roce 1873, když byl na výletu ve švýcarských horách se svými dětmi.\n\n\nKromě toho upravil 24 capricií pro sólové housle Niccolò Paganiniho pro housle s doprovodem klavíru. Z pedagogické literatury je nejvýznamnější \"\"Die Hohe Schule des Violinspiels: Werke Berühmter Meister des 17ten und 18ten Jahrhunderts\"\", obsahující 23 skladeb starých mistrů (Nicola Porpora, Giuseppe Tartini, Antonio Vivaldi, Jean-Marie Leclair, J. S. Bach a mnoho dalších.\n\n\n"}
{"id": "1040812", "url": "https://cs.wikipedia.org/wiki?curid=1040812", "title": "Paježura Bartonova", "text": "Paježura Bartonova\n\nPaježura Bartonova (\"Zaglossus bartoni\") je jedním ze tří druhů rodu \"Zaglossus\". Je kriticky ohrožena, vyskytuje se pouze ostrůvkovitě na Nové Guineji ve vyšších nadmořských výškách.\n\nPodobá se ostatním druhům paježur, od nichž se odlišuje tím, že na předních nohách má vždy pět drápů a na zadních nohách čtyři až pět. Délka těla se pohybuje od 60 do 100 cm, váha od 4 do 10 kg.\n\nV současnosti jsou rozlišovány čtyři poddruhy:\n\nPoddruhy jsou geograficky odděleny a rozlišují se především na základě tělesné velikosti.\n\nŽiví se různými bezobratlými, především žížalami a larvami hmyzu, které citlivým rypákem vyhrabává v zemi a chytá dlouhým lepkavým jazykem.\n"}
{"id": "1040813", "url": "https://cs.wikipedia.org/wiki?curid=1040813", "title": "Matyáš (evropsky významná lokalita)", "text": "Matyáš (evropsky významná lokalita)\n\nMatyáš je Evropsky významná lokalita vyhlášená v roce 2004. Lokalita je zahrnuta do soustavy Natura 2000. Předmětem ochrany je výskyt čolka velkého („Triturus cristatus“) .\n\nLokalita se nachází v Sokolovské pánvi na pravém břehu Lomnického potoka, asi 1 km jižně od obce Lomnice, 1 km severovýchodně od obce Svatavy, v katastrálních územích Lomnice u Sokolova a Svatava. Převážná část území je částečně rekultivovaná výsypka hnědouhelných dolů v místě bývalé povrchové těžby dolu Kästner . Lokalita je porostlá stromy, převážně olšemi a břízami, místy téměř neprostupná. Nachází se zde několik menších rybníčků a mokřadů.\n"}
{"id": "1040816", "url": "https://cs.wikipedia.org/wiki?curid=1040816", "title": "Liberum veto", "text": "Liberum veto\n\nLiberum veto (česky „svoboda zakázat“) byl právní princip, který umožňoval jakémukoliv poslanci v polském sejmu, aby svým nesouhlasným prohlášením zrušil usnesení sejmu. Tento princip vzešel z tradice, že je potřeba udržet naprostou jednotu v usneseních týkajících se všech částí Polsko-litevské unie a zároveň garantovat určitou míru náboženské svobody. Poprvé bylo použito v polovině 17. století a velmi často začalo být zneužíváno v 1. polovině 18. století. Za tímto zneužíváním stáli mnohdy poslanci podplacení sousedními mocnostmi, především Ruskem a Pruskem. Po dobu 30 let vlády Augusta III. (1734-1763), se stalo pouze jednou, aby nebyla legislativní snaha sejmu zablokována tímto právem. To zcela paralyzovalo centrální vládu a Polsko bylo de facto řízeno magnáty a provinčními shromážděními, takže se fakticky rozpadlo. V letech 1764-66 se podařilo přijmout opatření omezující jeho platnost, ale přesto zůstalo symbolem úpadku \"Rzecypospolitej\" a jednou z příčin jejího konce. Výslovně bylo zrušeno Ústavou z 3. května 1791, jenže to už bylo pozdě.\n\n"}
{"id": "1040822", "url": "https://cs.wikipedia.org/wiki?curid=1040822", "title": "Mont-Saint-Grégoire", "text": "Mont-Saint-Grégoire\n\nMont-Saint-Grégoire je obec v kanadské provincii Québec, která leží v oblasti Le Haut-Richelieu. K roku 2011 měla 3 086 obyvatel. Obyvatelé této obce se nazývají \"Grégoriens\" (ženy \"Grégoriennes\").\n\nObec Mont-Saint-Grégoire byla pojmenována podle papeže Řehoře I. Velikého (pontifikát: 590 - 604), jeho nástupcem se stal Sabinianus.\n\nJe rodištěm Svatého André Bessetteho.\n\n"}
{"id": "1040823", "url": "https://cs.wikipedia.org/wiki?curid=1040823", "title": "Peter Demetz", "text": "Peter Demetz\n\nPeter Demetz (* 21. říjen 1922 Praha) je americký germanista, literární vědec, kritik, překladatel německo-židovsko-českého původu.\n\nNarodil se do pražské kosmopolitní, liberální rodiny, spletitého národního původu. Maminka byla Židovka, otec Rétoromán z Jižního Tyrolska okolí Cortiny d'Ampezzo, jehož otec se přistěhoval do Prahy, kde se rodina víceméně germanizovala, v rodině se ovšem téměř rovným dílem pěstovala i česká řeč a kultura. Jako chlapec přesídlil s rodiči do Brna, kde se jeho otec stal intendantem německého divadla. Zahájil studia na Německém klasickém gymnáziu (dnes budova JAMU od autorů vídeňské opery) na Komenského náměstíː Po Hitlerově uchvácení moci v Německu přešel jako mnoho jiných židovských studentů do věhlasného českého akademického gymnázia v Legionářské ulici (nyní třída kapitána Jaroše), kde předtím též studoval Karel Čapek. Ve svých pozdějších životopisných textech porovnával oba ústavy i jejich úroveň. Maminka zahynula ve vyhlazovacím táboře, ale on sám byl jako míšenec I. stupně nasazen na nucených pracích v Německu, a holokaust (Šoah) přežil.\nPo válce studoval na Karlově universitě, po komunistickém převratu odešel do exilu, studoval ve Spojených státech na Kolumbijské universitě 1954–1956, poté na Yaleově universitě 1957–1958 a posléze se na téže škole habilitoval jako docent německé literatury. Od roku 1960 až do penzionování v roce 1991 byl stále na téže škole profesorem. Po příslibu návratu demokratických pořádků se vrátil do vlasti, po zklamání, zejména z úpadku jazyka, opět odešel do Spojených států. Do České republiky se příležitostně vrací k ojedinělým projevům v akademickém prostředí, v 90. letech ale souvisle učil delší dobu na Ostravské univerzitě.\n\nPřevážná část jeho díla vznikla až ve Spojených státech. Demetz se specializuje na náročná témata literární teorie, překladatelství a na teorii překladatelství. Je mezinárodně uznávaným znalcem německé i české literatury, zejména poezie, zvláště pak R. Maria Rilkeho, Boženy Němcové, Bernarda Bolzana (krajan jeho dědečka), Františka Halase, Jiřího Ortena. Impozantní a vysoce ceněné je jeho překladatelské dílo.\n\n\n\n"}
{"id": "1040836", "url": "https://cs.wikipedia.org/wiki?curid=1040836", "title": "Kerkennah", "text": "Kerkennah\n\nKerkennah ( ) je souostroví nejméně 14 ostrovů ve Středozemním moři, rozhládajících se 20 až 55 km východně od druhého největšího tuniského města Sfax, 80 km severně od ostrova Džerba. Ostrovy jsou ploché, s nadmořskou výškou nepřesahující 13 m. Obydleny jsou pouze největší ostrovy – \"Gharbi\" (Západní, zvaný též Mellita; 69 km²) a \"Chergui\" (v české transkripci Šergí – Východní, zvaný také Grande Kerkennah; 110 km²), které propojuje silnice vybudovaná ve 20. století na zbytcích více než 400 m dlouhé římské hráze. Dalšími ostrovy a ostrůvky jsou (ve francouzské transkripci): Gremdi, Roumadia, Rakadia, Sefnou, Charmadia, Ch’hima, Keblia, Jeblia, El Froukh, Ferkik, Belgharsa a El Hadj Hmida. Administrativně patří do Sfaxského guvernorátu. Na ostrovech se nachází 1 město a 15 vesnic. Největší obcí souostroví je \"Remla\" (v arabštině „písek“) na ostrově Chergui se 2 000 obyvatel, vzdálená 23 km od hlavního přístavu \"Sidi Youssef\". Pravidelné spojení s kontinentem zajišťují trajekty pro přepravu osob, vozů a menšího nákladu, vyplouvající do Sfaxu 8–13× denně (navýšení spojů v letních měsících a během Ramadhanu). Větší rybářské přístavy: el-Attaya, Kraten, Sidi Youssef.\n\nObyvatelstvo se živí převážně rybolovem. Ryby vyváží na pevninu a mimo Tunisko. Mělké moře okolo ostrovů s hloubkou do dvou metrů vyžaduje důmyslný systém rybolovu, zvaný \"charfia\" (v české transkripci šarfíja). Provozuje se zde minimálně 300 let a je znám i na ostrově Džerba. Ryby jsou chytány v soustavě pastí v koridorech z palmových větví. Do nádob (většinou keramických amfor) se chytají chobotnice.\n\nOstrovy se potýkají s velkou solnou erozí a nejsou vhodné pro zemědělství. Krajina je poloupouštní, velmi podobná ostrovu Džerba, s průměrným ročním úhrnem srážek okolo 230 mm. Hlavní ostrovy pokrývá převážně řídká, zčásti polopřirozená palmérie, historicky doložená již před rokem 1520. Na Kerkennah roste až 900 tisíc datlových palem, kvalita plodů a produkce však nedosahuje bohatství jihotuniských oáz (Nefta, Tozeur, Kebili, Douz, Gabés). Pro vlastní potřeby se chovají ovce, drůbež, kozy, v minulosti byli využíváni velbloudi. Skrovné zemědělství doplňuje pěstování oliv, fíků, granátových jablek, citrusů, obilnin nebo vinné révy.\n\nCestovní ruch se soustředí hlavně na Tunisany z pevniny. Před rokem 2011 se počet obyvatel navýšil vždy v létě až na 120–150 tisíc. Ostrovy jsou v červenci a srpnu oblíbenou rekreační destinací mladých Tunisanů. Několik menších až středně velkých hotelů je v oblasti Sidi Frej (Sídý Fréž), turistické zóně souostroví.\n\nPůvodní obyvatelstvo je berbersko-arabského a středomořského původu.\n\nOstrovy mají po většinu roku velmi příjemné klima – leží v přechodném pásu mezi středomořskými subtropy a suchým tropickým pásem Sahary, vzdálenost od africké pevniny je však zárukou snesitelných teplot. V letních měsících se denní maxima obvykle pohybují mezi 30 a 37 °C (často s vyšší pocitovou teplotou), nejnižší ranní teploty klesají na 28–23 °C a srážky jsou v tomto období mimořádně vzácné. V zimě bývá více větrno, denní teploty dosahují nejčastěji hodnot 15–23 °C, převažuje slunečné počasí (6 deštivých dnů v měsíci), jen noci bývají o poznání chladnější, s teplotami mezi 14 a 7 °C.\n\nMoře v oblasti ostrovů je velmi mělké a klidné, s minimálně narušeným podmořským ekosystémem. Povrchová teplota mořské vody v srpnu dosahuje 31–32 °C (během dne se moře vyhřeje až k 35 °C) a Kerkennah jsou tak na sklonku léta pobřežím s nejteplejší vodou v severozápadní Africe. Nejchladnější je moře koncem ledna a v únoru (14–15 °C).\n\nSoučasný název souostroví má antické kořeny. Hledány jsou ve spojení s hrdiny řecké mytologie a bohyní Circe (Kirké) či Herodotovým popisem ostrova „Cyraunis“ (5. století př. n. l.). Roku 195 př. n. l. měly být ostrovy útočištěm Hannibala po porážce u severotuniské Zamy (202 př. n. l.), spojovány jsou se zastávkou Gaia Julia Caesara během tažení proti Pompeiovi v roce 46 př. n. l. Římský šlechtic Sempronius Gracchus strávil po vztahu s dcerou císaře Augusta od roku 2 př. n. l. na „Cercina“ dlouhých 14 let ve vyhnanství. Starší fénicko-punské, římské, ale i raně byzantské osídlení Kerkennah dokládá minimálně 16 archeologických lokalit (památky jsou známy i z neobydlených ostrovů). U španělsko-turecké pevnosti Burdž LaHssar ze 16. století byla zpřístupněna část rozvalin antického města – areál je přístupný s průvodcem. Historie ostrovů a významné osobnosti jsou prezentovány v privátním muzeu v el-Abassya.\n\nV roce 1807 ostrovy navštívil francouzský diplomat a spisovatel François Chateaubriand.\n"}
{"id": "1040852", "url": "https://cs.wikipedia.org/wiki?curid=1040852", "title": "Aljena Neŭmjaržyckaja", "text": "Aljena Neŭmjaržyckaja\n\nAljena Neŭmjaržyckaja (bělorusky \"Алена Данілюк-Неўмяржыцкая\", rusky \"Елена Владимировна Невмержицкая\" * 27. července 1980\nValaŭsk, Jelský rajón, Běloruská SSR, dnes Bělorusko) je běloruská atletka, sprinterka, bronzová medailistka z Mistrovství světa 2005 a Mistrovství Evropy 2006 ve štafetě na 4x100 metrů.\n\n"}
{"id": "1040854", "url": "https://cs.wikipedia.org/wiki?curid=1040854", "title": "Třída Sang-O", "text": "Třída Sang-O\n\nSang-O je třída pobřežních dieselelektrických ponorek severokorejského loďstva. Jedná se o jedny z největších ponorek stavěných v domácích loděnicích. Jsou používány i pro diverzní operace.\n\nJedna jednotka byla zajata jihokorejským námořnictvem, když najela na mělčinu 18. září 1996 poblíž Kangnungu. Posádka se pokusila uniknout na sever, ale byla během 49 dní trvajícího pronásledování zabita, nebo zajata a popravena. Incident si vyžádal i životy 12 vojáků a 4 civilistů Jižní Koreje.\n\nOd konce 90. let nebo roku 2000 je vyráběna vylepšená třída \"Sang-O II\" délky 39 nebo 40 m s hladinovým výtlakem mezi 300 a 340 tunami.\n\n"}
{"id": "1040872", "url": "https://cs.wikipedia.org/wiki?curid=1040872", "title": "Juraj Jarábek", "text": "Juraj Jarábek\n\nJuraj Jarábek (* 3. října 1962, Trnava) je slovenský fotbalový trenér a bývalý fotbalista. Jeho otec Stanislav Jarábek je bývalý fotbalista a fotbalový trenér.\n\nV československé lize nastoupil v 1 utkání za Duklu Banská Bystrica. Působil mj. také v klubech FTC Fiľakovo a FK Senica.\n\nNa Slovensku trénoval ŠK Blava Jaslovské Bohunice, FC ViOn Zlaté Moravce a FC Spartak Trnava.\nViOn Zlaté Moravce dovedl v roce 2010 k postupu do 1. slovenské ligy.\n\nV lednu 2016 se stal trenérem gruzínského klubu FC Dinamo Tbilisi a v témže roce jej dovedl k zisku ligového titulu. V listopadu 2016 v Dinamu společně s asistenty skončil, nepodařilo se naplnit cíle vedení klubu (postup do základní skupiny Ligy mistrů UEFA nebo Evropské ligy UEFA). \nJarábek se vrátil na Slovensko a převzal A-tým FC ViOn Zlaté Moravce - Vráble, úkolem bylo zachránit mužstvo v nejvyšší lize.\n\n\n"}
{"id": "1040878", "url": "https://cs.wikipedia.org/wiki?curid=1040878", "title": "Cannolo", "text": "Cannolo\n\nCannoli je název italského dezertu. Jednotné číslo je \"cannolo\" (nebo v sicilštině \"cannolu\", množné číslo \"cannola\"), což znamená „trubička“. Cannoli vznikly na Sicílii a jsou typickým dezertem pro tento ostrov. V Itálii se jim proto obvykle říká také „cannoli siciliani“.\nCannoli se skládají z pevné těstové trubičky se sladkou krémovou náplní, která obvykle obsahuje sýr ricotta. Kraje se mohou posypat drcenými pistáciemi, čokoládou nebo koktejlovými třešněmi či nakládanou kůrou citrusů. Velikostí se mohou lišit od \"cannulicchi\", které nejsou větší než prst, až po cannoli velké jako pěst, které jsou typické na jih od města Palermo, v Piana degli Albanesi. \n\nCannoli pocházejí z měst Palermo a Messina a původně se připravovaly během karnevalové sezóny, možná jako symbol plodnosti. Jedna legenda klade jejich původ do harému ve městě Caltanissetta. \n"}
{"id": "1040879", "url": "https://cs.wikipedia.org/wiki?curid=1040879", "title": "Yamaha XS 650 Special", "text": "Yamaha XS 650 Special\n\nYamaha XS 650 Special je motocykl kategorie chopper, vyvinutý firmou Yamaha, vyráběný v letech 1978-1985. Jeho nástupcem se stal model Yamaha XJ 650 Maxim s řadovým čtyřválcem.\n\nMotor je čtyřdobý, vzduchem chlazený řadový dvouválec.\n\n\n\n"}
{"id": "1040881", "url": "https://cs.wikipedia.org/wiki?curid=1040881", "title": "Kostel svatého Václava (Rozbělesy)", "text": "Kostel svatého Václava (Rozbělesy)\n\nKostel svatého Václava v Děčíně-Rozbělesích je barokní sakrální stavba postavená podle plánů architekta Kiliána Ignáce Dientzenhofera stojící na Ústecké ulici v Děčíně-Rozbělesích. Chrám stojí v průmyslové zóně a je od druhé poloviny 20. století zastíněn okolními továrnami. Je chráněn jako kulturní památka České republiky.\n\nStavba stojí přibližně v místech původního středověkého kostela, který byl v pramenech uváděný od roku 1363. Znovu byl tento původní kostel postaven v roce 1579, a nakonec byl stržen v roce 1731, před započetím stavby současného kostela. Se stavbou, podle Dientzenhoferových plánů, bylo započato roku 1732, ale pro nedostatek peněz se jeho stavba protáhla na padesát let. Dokončen by až roku 1783 podle projektu upraveného místním architektem Janem Václavem Koschem, který při stavbě věže v roce 1799 zde spadl z lešení a zabil se. K větší opravě došlo v roce 1936. Od 50. let 20. století sloužil jako skladiště. I přes dílčí opravy se dodnes nachází tato barokní památka ve velmi vážném stavu. Na počátku 21. století existuje iniciativa o opravu této barokní kulturní památky.\n\nV rámci Programu záchrany architektonického dědictví bylo v letech 1995-2014 na opravu památky čerpáno 7 300 000 Kč.\nJedná se o podélnou stavbu s osmibokou lodí. Presbytář je obdélný. Kostel má apsidu a dva postranní přístavky. Průčelí je dvouvěžové, členěné pilastry, které jsou zdvojeny na středí, vyhloubené části. V ose kostela je obdéný potál s bočními pilastry a polokruhově ukončené okno s klenákem. Střední část je zakončena segmentovaným štítem s nástavcem s trojúhelníkovým ukončením, nikou a bočními volutovými zdmi. Nad bočními osami průčelí obou věží se zaoblenými nárožími, lizénovým rámci a okny s odsazeným polokruhem jsou cibulové báně. Na bočních fasádách jsou zdvojené a podložené lizény, obdélná okna zakončená odsazeným polokruhem s velkým klenákem a oválná okna v kladí. Kostel kryje mansardová střecha.\n\nPresbytář je obdélný. Je sklenut plackou a v závěru paprsčitě. Stěny jsou členěny podloženými pilastry a svazky pilastrů. Loď je osmiboká s bočními vysokými slepými arkádami, které jsou v úhlopříčkách rámované dvěma pilastry s úseky kladí a segmenovanou sponou. Loď je zaklenuta plochou oválnou kupolí. Kruchta kostela je konvexně vyložena do prostoru a je podklenuta plackou. Sakristie má valenou klenbu s navzájem se stýkajícími lunetami.\n\nK vybavení kostela patří hlavní rokokový oltář. Je portálový a nověji upravený. Oltář má barokní obraz sv. Václava mezi anděli a sochy sv. Josefa, Ivana a \"Boha Otce\". Je doplněn i o nový obraz Panny Marie. Dva protějškové boční oltáře pocházejí z konce 18. století, avšak byly nově upraveny. Jeden z nich má obraz \"Zvěstování Panny Marie\", který pochází z doby výstavby kostela, a sochy sv. Josefa a Anny. Druhý, pocházející z 19. století, má obraz \"Ukřižování\" a sochy sv. Antonína a zřejmě Kláry. Kazatelna je z 2. poloviny 18. století. Je klasicistní se sochami sv. Jana Křtitele a Jana Evangelisty na meandrových konzolách a se sochou sv. Petra na stříšce. Autorem je řezbář, který vyzdobil i hlavní oltář. Kamenná křtitelnice pochází ze 17. století. K interiéru patří i velký barokní krucifix. Vybavení kostela je na začátku 21. století, z důvodu špatného stavu kostela, v depozitáři.\n\n\n\n"}
{"id": "1040882", "url": "https://cs.wikipedia.org/wiki?curid=1040882", "title": "Sfogliatella", "text": "Sfogliatella\n\nSfogliatella (plurál \"sfogliatelle\") je sladké plněné italské pečivo pocházející z oblasti Kampánie. Výraz \"sfogliatella\" vyjadřuje jemnou lístkovou strukturu těsta.\n\nSfogliatella \"Santa Rosa\" vznikla v klášteře Santa Rosa v Conca dei Marini v provincii Salerno v 17. století. Neapolský pekař Pasquale Pintauro získal originální recept a začal toto pečivo prodávat ve svém obchodě v roce 1818.\n\nTěsto se roztáhne na velkém stole nebo se nechá projít strojem na výrobu těstovin, poté se potře tukem (máslo, sádlo, margarín nebo směs předchozích) a sroluje (po způsobu rolády) do mnoha vrstev. Nařežou se disky, které se vytvarují do tvaru kapes a naplní se. Těsto se peče, dokud se nevytvoří charakteristické vrstvy\n\nReceptů na těsto i náplň je víc. Náplň obsahuje pomerančem ochucený sýr ricotta, mandlovou pastu a kandovanou citrónovou kůru.\n"}
{"id": "1040886", "url": "https://cs.wikipedia.org/wiki?curid=1040886", "title": "Maxim Sozontovič Berezovskij", "text": "Maxim Sozontovič Berezovskij\n\nMaksym Sozontovyč Berezovský (ukrajinsky \"Макси́м Созо́нтович Березо́вський\", 1745 v Hluchivě, Kozácký Hetmanát – 1777 v Petrohradě, Rusko) byl ukrajinský hudební skladatel, působící převážně v Petrohradě, tehdejším hlavním městě Ruského impéria, s několikaletou pracovní cestou v Itálii. Společně se svým krajanem Dmitrijem Stěpanovičem Bortňanským je považován za zakladatele klasického typu ruského sborového vokálního koncertu.\n\nMaksym Berezovský se narodil 16. (podle starého kalendáře 27.) října 1745 v Hluchivě v tehdejším nezávislém Kozackém hetmanátu na Levobřežní Ukrajině (dnešní Sumská oblast, Ukrajina) v ukrajinské kozácké rodině. Otec budoucího skladatele byl zámožný ukrajinský šlechtic. Přesné místo narození Maksyma Sozontovyče není zcela známo, nicméně dětství prožil v Hluchivě na Sumsku v rezidenci kozáckého Hejtmana hraběte Razumovského, kde se malému Maksymovi dostalo vzdělání ve slavné pěvecké škole, založenou za Hejtmana Daniela Pavloviče Apostola.\n\nDalšího vzdělání se mu dostalo v Kyjevsko-mogiljanské akademii, kde napsal své první skladby kantiky, které brzy vešly v obecnou známost. Díky svému ušlechtilému basu se roku 1758 stal sólovým zpěvákem dvorní kapely ruského velkoknížete Petra Fjodoroviče, budoucího cara Petra III., v Oranienbaumu (dnešním městě Lomonosov jižně od Sankt-Petěrburgu). Od roku 1759 účinkoval v prováděných italských operách. Když v roce 1761 na carský trůn usedl Petr III., byl Maksym Berezovský přidělen do italské dvorní skupiny, kde měl možnost zdokonalovat se v hudebním umění mezi italskými pěvci a skladateli, kteří v té době sloužili u carského dvora.\n\nRoku 1763 se Maksym oženil s dcerou hornisty dvorní kapely, Francinou Überschärovou, absolventkou oranienbaumské divadelní školy, tanečnicí dvorního divadla.\n\nV 60. letech 18. století Berezovský, již jako carský dvorní hudebník, napsal řadu sborových koncertů duchovní hudby. Jeho kompoziční mistrovství si získalo mnoho pochvalných ohlasů současníků skladatele, kteří chválili jeho vkus a melodičnost skladeb. V „\"Dějinách ruské hudby\"“ stojí, že sborový koncert klasického tipu M. Berezovského spojuje tradice národního duchovního zpěvu a cappella (tzn. bez doprovodu nástrojů) se zpěvem italských sborových škol. Díky vlivu půsoební italských mistrů působících v Ruském impériu v 60. letech 18. století, se Berezovský zdokonalil v umění skladby a je považován za prvního autora sborových kantát.\n\nNa jaře roku 1769 byl Berezovský vyslán na boloňskou filharmonickou akademii, kde zůstal až do roku 1771. Tato nejprestižnější škola tehdejší doby od 17. století připravovalo hudebníky z celé Evropy. Důvěra v mistrovství absolventů akademie se zakládalo na vysoké úrovni výuky a pedagogické autoritě jejího ředitele, vynikajícího skladatele Giovanniho Battisty Martiniho, zvaného \"Padre Martini\", kterého jeho současníci nazývali „bohem hudby“. On byl také učitelem Berezovského.\n\nZískání akademického titulu předpokládalo nejen absolvování tří stupňů výuky, ale také složení zkoušek. To spočívalo ve zkomponování hudební skladby. Berezovský dostal zadání napsat polyfonní (mnohohlasou) skladbu v určitém stylu na dané téma. Tuto zkoušku roku 1771 na Boloňské filharmonické akademii úspěšně zakončil a stal se skladatelem-akademikem V týž den skládal zkoušku také český skladatel Josef Mysliveček, a rok poté také mladý Wolfgang Amadeus Mozart, který se rovněž stal akademikem.\n\nRoku 1771 Berezovský získal status zahraničního člena boloňské akademie. Tento titul cizince opravňoval pracovat jako maestro di cappella. Berezovského protokolární autorský list „\"antifona\"“, s podpisem „\"Massimo Berezovsky\"“, je dodnes uložena v archivu akademie.\n\nSvědectví o posledních letech života Berezovského si protiřečí. Podle prvního životopisu od metropolity Jevgenije (Bolchovitinova) prý skladatel „upadl do hypochondrie“ a „podřezal se“ v návalu blouznění při horečce. Jiné životopisy vysvětlovaly sebevraždu Berezovského známostí s, v nemilost upadnuvší, kněžnou Tarakanovou. Současná životopiskyně skladatele M. G. Rycarevová tuto verzi posledních let života skladatele odmítá. Poukazuje na to, že se do Ruska Berezovský vrátil až dva roky poté, co byla kněžna Tarakanovová uvězněna, a verze o sebevraždě se poprvé objevuje až v knihách metropolity Jevgenije až ve druhém desetiletí 19. století. Podle Rycarevové Berezovskij v březnu 1777 onemocněl horečkou, která byla nakonec také příčinou jeho smrti 2. dubna (22. března) 1777.\n\n"}
{"id": "1040889", "url": "https://cs.wikipedia.org/wiki?curid=1040889", "title": "Andoni Goikoetxea Olaskoaga", "text": "Andoni Goikoetxea Olaskoaga\n\nAndoni Goikoetxea Olaskoaga známý i jako Goiko (* 23. května 1956, Alonsotegi, Španělsko) je bývalý španělský fotbalový obránce a reprezentant baskického původu a současný fotbalový trenér. Byl znám svou tvrdou hrou.\n\nVětšinu své hráčské kariéry strávil v klubu Athletic Bilbao.\nV letech 1987–1990 působil v týmu Atlético Madrid.\n\nV A-mužstvu Španělska debutoval 16. 2. 1983 v kvalifikačním utkání v Seville proti Nizozemsku (výhra 1:0). Celkem odehrál v letech 1983–1988 za španělský národní tým 39 zápasů a vsítil 4 góly.\n\nZúčastnil se Mistrovství Evropy ve fotbale 1984 ve Francii (zisk stříbrných medailí po finálové porážce 0:2 s Francií) a Mistrovství světa 1986 v Mexiku (vyřazení ve čtvrtfinále Belgií).\n\nTaké nastoupil ke dvěma zápasům za Baskicko.\n\nPo ukončení hráčsé kariéry se stal Goikoetxea trenérem, vedl řadu španělských klubů, španělské mládežnické reprezentace a od roku 2013 do konce roku 2014 národní tým Rovníkové Guiney.\n\n"}
{"id": "1040893", "url": "https://cs.wikipedia.org/wiki?curid=1040893", "title": "Kostel svatého Petra a Pavla (Dobré)", "text": "Kostel svatého Petra a Pavla (Dobré)\n\nKostel svatého Petra a Pavla je římskokatolický filiální, dříve farní kostel v Dobrém, patřící do farnosti Dobruška. Je chráněn jako kulturní památka České republiky.\n\nKostel byl postaven v letech 1738-1740 na místě původního dřevěného kostela z počátku 14. století. Z původního kostela je zachován dřevěný obraz v olejových bravách znázorňující Ukřižování Krista. Ten byl před stavbou kostela přenesen do dřevěné kostnice na starém hřbitově a do nového kostela byl vrácen v roce 1832. V roce 1923 byl přemístěn do kostela sv. Trojice v Rychnově nad Kněžnou.\n\nBohoslužby se konají v neděli v 9.45 a v pátek v 16.00.\n\n"}
{"id": "1040901", "url": "https://cs.wikipedia.org/wiki?curid=1040901", "title": "Velká šestka", "text": "Velká šestka\n\nVelká šestka má více významů:\n"}
{"id": "1040905", "url": "https://cs.wikipedia.org/wiki?curid=1040905", "title": "Andoni Goikoetxea", "text": "Andoni Goikoetxea\n\nAndoni Goikoetxea je jméno:\n"}
{"id": "1040906", "url": "https://cs.wikipedia.org/wiki?curid=1040906", "title": "Evangelický kostel (Uhříněves)", "text": "Evangelický kostel (Uhříněves)\n\nEvangelický kostel, nazývaný také Husova kaple, v pražské městské části Uhříněves pochází z 20. let 20. století. Vznikl podle návrhu pražského architekta Josefa Blechy.\nOd roku 1962 se v něm konají pravidelná ekumenická shromáždění.\n\nZákladní kámen stavby byl položen 1. července 1923, dne 7. září 1924 byl kostel slavnostně otevřen. Významným přelomem v životě sboru se stal rok 1962 – tehdy byla zahájena tradice pravidelných ekumenických shromáždění, především s římskokatolickou církví.\n\nKoncem 70. let proběhla rekonstrukce kostela a sborových prostor. Opravený kostel byl otevřen 14. října 1984, návrh jeho interiéru je dílem architektky Marie Jiříčkové.\n\nKostel je využíván jak k bohoslužbám, tak jako dějiště kulturních akcí, např. koncertů.\n\n\n"}
{"id": "1040913", "url": "https://cs.wikipedia.org/wiki?curid=1040913", "title": "Sylramic", "text": "Sylramic\n\nSylramic™ je obchodní značka keramického textilního vlákna firmy \"COI Ceramics\" \n\nVlákno bylo vyvinuto začátkem 90. let 20. století. Prodává se ve formě kabelu s průměrem cca 10 mm (178 tex z 800 jednotlivých filamentů), tkaniny (v plátnové a atlasové vazbě), tkaných pásků, pletenců aj. Cena (v roce 2007) 8500-10500 €/kg). Údaje o vyráběném množství nejsou publikovány.\n\nChemické složení (v %): SiC (karbid křemíku) 96 , TiB (borid titaničitý) 3, BC (karbid boru) 1, O (kyslík) 0,3\n\nVlákno snáší teploty do 1400°C, obsahuje extrémně nízké množství kyslíku (0,3 %), hustota 2,95 g/cm, pevnost 3 GPa \n\nPoužití: zejména jako výztuž vláknových kompozitů pro letectví a součásti motorů, které jsou mimořádně zatěžovány tepelně nebo chemicky. \n\n"}
{"id": "1040914", "url": "https://cs.wikipedia.org/wiki?curid=1040914", "title": "Zabaione", "text": "Zabaione\n\nZabaione ( sabayon, zabajone či zabaglione) je italský dezert, někdy také nápoj, který se vyrábí ze žloutků, cukru a sladkého vína (obvykle je to Marsala). Verze zabaione jako dezertu je lehký vyšlehaný krém. Ve Francii se tento dezert nazývá \"sabayon\", zatímco v Itálii je to \"zabaione\" nebo \"zabaglione\" (či archaicky \"zabajone\").\n\nTento dezert je oblíbený v Argentině a Uruguayi, kde je známý jako \"sambayón\" a v Argentině jde o oblíbenou příchuť zmrzliny. V Kolumbii se dezert nazývá \"sabajón\". Ve Venezuele existuje podobný dezert zvaný \"ponche crema\" servírovaný o Vánocích.\n\nKlasické zabaione obsahuje syrové žloutky, ale dnes se často krém připravuje ve vodní lázni. Zdobit se může ušlehaným bílkem nebo šlehačkou. Někdy se z receptu vypouští víno, když se má krém servírovat dětem nebo lidem, kteří nepijí alkohol. V zásadě se pak jedná o dost odlišný dezert, který se někdy ochucuje trochou espressa.\n\n"}
{"id": "1040921", "url": "https://cs.wikipedia.org/wiki?curid=1040921", "title": "Kostel svatého Jakuba Většího (Stříbrná Skalice)", "text": "Kostel svatého Jakuba Většího (Stříbrná Skalice)\n\nKostel svatého Jakuba Většího ve Stříbrné Skalici se nachází v lokalitě zaniklé obce zvané Rovná. Jedná se o románský kostel z poloviny 12. století s dochovanými románskými freskami z 12. a 13. století a kamennými reliéfy se zvířecími motivy, pocházejícími z 12. století. Je chráněn jako kulturní památka České republiky.\n\nVznik kostela v Rovné je hypoteticky spojován s osobou opata Silvestra, který působil v benediktinském klášteře v Sázavě. Za jeho působení byly přestavěny klášterní budovy v Sázavě a zasloužil se i o vznik dalších sakrálních staveb ve Středním Posázaví, např. baziliky Ke cti svatého Michaela a sborů andělských v Mnichovicích.\n\nKostel svatého Jakuba Většího v Rovné vznikl kolem roku 1150 a díky umělecké výzdobě představuje jednu z nejvzácnějších románských památek v Čechách. Kolem roku 1240 byl přestavěn v pozdně románském slohu. Zasvěcen byl sv. Jakubu Většímu – patronu horníků. Svatojakubský kult se rozšířil v 10. století a jeho nositeli byli benediktinští řeholníci, přicházející do Čech z okolních zemí. To, že byl k zasvěcení kostela vybrán patron horníků, svědčí o hornické činnosti v okolní krajině.\n\nOd 14. století byli postupně patrony kostela Jan ze Střímelic a Ctibor ze Skalice. Později obec Rovná a Skalici získal jako zástavu bratranec Václava IV., Prokop. Od roku 1382 platila Rovná papežský desátek. V 15. století je kostel doložen jako farní s působností pro obce Rovná, Roviny, Kožlí, Ráj a Bič.\nV roce 1525 připadla ves Rovná do zástavy pánům ze Šelenberka a po Bílé hoře se spolu s panstvím Černý Kostelec stala majetkem knížete Karla I. z Lichtenštejna. V období rekatolizace byli kněží z kostela vyhnáni a až do roku 1715 zde sloužili benediktini ze Sázavského kláštera.\n\nCharakteristickou červenou barvu zdiva dodává stavbě červený pískovec z nedalekých Nučic První stavební úpravy tribunového kostela proběhly kolem roku 1180, v roce 1230 pak byl přestavěn v pozdně románském slohu. Dochovaný malý portál v úrovni prvního patra severní stěny kostela sloužil jako vchod do empory (vyvýšený oddělený prostor v západní části kostela) a byl pravděpodobně spojen dřevěnou lávkou se sousedním dřevěným dvorcem. Dá se předpokládat, že kostel byl nedlouho po svém vzniku vlastnický a farní zároveň.\n\nV 16. století proběhly stavební úpravy, během nichž byla původní panská tribuna přestavěna na kruchtu. V roce 1708 byla přistavěna předsíň a sakristie, bylo vystavěno šnekové schodiště na věž a věž byla nově zastřešena. Zvon z kostelní věže byl zrekvírován v roce 1916. Původní sakristie přiléhala na severní straně ke vstupnímu portálu, který byl, po zbourání sakristie, při rekonstrukci v letech 1950-1953, zazděn.\nJednolodní kostel s apsidou má obdélníkový půdorys, hranolová věž se nachází v západním průčelí. Kostel, apsida a dvě třetiny věže nejsou omítnuty. Zbytek věže má světlou omítku. Obloučkové vlysy na apsidě a kamenné reliéfy se zvířecími motivy na vnější severní stěně, pocházející z konce 12. století, byly inspirovány irským benediktinským opatským kostelem sv. Jakuba a sv. Gertrudy v Řezně.\n\nV podvěží, které se otevírá půlkruhovým otvorem do lodi kostela, se nachází pozdně románská tribuna. Původní dřevěná tribuna, byla přístupná schodištěm z lodi a také dnes zazděným portálem v severní stěně, kudy se vstupovalo do kostela z přilehlého dvorce. Při požáru dvorce původní tribuna zřejmě shořela, jak dokládá ohořelý trám nad vchodem.\n\nDochované románské nástěnné malby v interiéru (lodi a presbytáře) vznikaly v průběhu dvou období. Ty první pocházejí z doby dokončení stavby kostela ve druhé polovině 12. století. Podle charakteristiky postav, kompozice a způsobu kresby se usuzuje, že autory výzdoby apsidy, triumfálního oblouku a maleb na jižní a severní stěně byly dva malíři. Další malby byly vytvořeny kolem roku 1240 v podkruchtí a na západní stěně, na jižní a severní stěně byly obnoveny původní fresky ve stejném stylu. V apsidě se nacházejí obrazy: Majestas Domini, apoštolové s poprsím Krista uprostřed a legenda o svatém Jakubu, na jižní a severní stěně pak christologický cyklus, na jižní stěně Kristův křest a na západní stěně legenda o sv. Mikuláši. Po přestavbě v roce 1708 vznikla na severní stěně barokní freska sv. Norberta.\n\nNástěnné malby byly objeveny v roce 1944 a v následujících letech zrenovovány akademickým malířem Františkem Fišerem, restaurátorem (* 15.11.1889 v Radnicích u Plzně,  + 30.12.1957 v Praze). V padesátých letech 20. století byl kostel citlivě zrestaurován, včetně odstranění některých přístaveb a nestylových doplňků. Kromě původní románské, kamenné, oltářní mensy se v kostele nedochovalo žádné vnitřní zařízení, vyjma varhan pocházejících z pol. 18. století. Varhany byly původně umístěny v Sázavském klášteře a po jeho zrušení v roce 1785 byly přestěhovány do kostela sv. Jana Nepomuckého ve Stříbrné Skalici. Jejich generální přestavbou byl v roce 1847 pověřen pražský varhanář Johann Wiktora. V roce 1892 byly varhany umístěny v kostele sv. Jakuba v Rovné. Další opravu varhan provedla firma Tuček v letech 1944–46 , později však téměř podlehly zkáze. V letech 2010–12 byly varhany zrestaurovány. V roce 2012 byly také v kostele instalovány nové dubové lavice, které vyrobili truhláři Roman Liška a Marek Sladký. Slavnostně vysvěceny byly spolu s restaurovanými varhanami v červenci 2012.\n\nV kostele se nekonají pravidelné bohoslužby a přístupný je při prohlídkách s výkladem, ve výroční den světce, při akci Noc kostelů ap. Pořádají se zde také benefiční koncerty vážné hudby a koncerty v rámci Stříbrnoskalického hudebního léta.\n\n\n"}
{"id": "1040922", "url": "https://cs.wikipedia.org/wiki?curid=1040922", "title": "Církevní domov mládeže Svaté rodiny", "text": "Církevní domov mládeže Svaté rodiny\n\nCírkevní domov mládeže Svaté rodiny v Brně-Veveří provozuje brněnská Kongregace Milosrdných sester III. řádu sv. Františka od září 1993 v areálu budov z roku 1927, které jí byly v roce 1990 vráceny v restituci. Slouží pro ubytování dívek studujících na kterékoliv brněnské střední nebo vyšší odborné škole a při volné kapacitě i pro vysokoškolské studentky, ale provozuje také jídelnu poskytující ubytovaným celodenní stravování. Velká část ubytovaných studuje vedle stojící Církevní střední zdravotnickou školu.\n\n\n"}
{"id": "1040924", "url": "https://cs.wikipedia.org/wiki?curid=1040924", "title": "Kiko Casilla", "text": "Kiko Casilla\n\nFrancisco Casilla Cortés známý jako Kiko Casilla (* 2. října 1986, Alcover, Španělsko) je španělský fotbalový brankář a reprezentant, který v současnosti hraje v klubu Leeds United FC.\n\nV A-mužstvu Španělska debutoval 18. listopadu 2014 na stadionu ve Vigu v přátelském zápase proti Německu (porážka 0:1). V 77. minutě střídal na hřišti Ikera Casillase a v 89. minutě inkasoval jediný gól utkání z kopačky Toniho Kroose.\n\n"}
{"id": "1040945", "url": "https://cs.wikipedia.org/wiki?curid=1040945", "title": "Kostel Všech svatých (Libochovice)", "text": "Kostel Všech svatých (Libochovice)\n\nDěkanský kostel Všech svatých v Libochovicích je původně gotickou, v letech 1700–1705 barokně přestavěnou sakrální stavbou s bohatou štukovou výzdobou, stojící nedaleko libochovického zámku. Je farním chrámem ve kterém se pravidelně konají bohoslužby. Od roku 1964 je chráněn jako kulturní památka.\n\nV Libochovicích byla plebánie s kostelem již před rokem 1352. Na místě současného stál původně gotický kostel ze 14. století zmiňovaný roku 1382 a to jako farní kostel. O podobě kostela v nejstarší době není známo nic konkrétního, ale patrně se jednalo o jednoduchou stavbu podobnou dodnes zachovalých gotickým kostelům té doby. Kolem kostela byl hřbitov obehnaný vysokou zdí, při níž na východní straně stávala kostnice. Nový hřbitov byl založen severně od Libochovic v roce 1583. Na tomto hřbitově, kde se pohřbívá dodnes, později přibyla i kaple sv. Vavřince. U farního kostela se pak již pohřbívalo pouze výjimečně. K vnitřnímu vybavení původního kostela uvádí zpráva z roku 1400, že tehdejší majitelé Libochovic, pánové z Hazmburka darovali kostelu sedm kop grošů na zřízení oltáře \"Navštívení Panny Marie\". Existuje další zmínka z roku 1567, kdy měšťan Ondřej Ježíšek daroval kostelu stříbrný křížek s ostatky svatých. K tomuto původnímu kostelu byla roku 1541 přistavěna renesanční věž, což připomíná letopočet nad vchodem a znak Jana III. z Hazmburka.\n\nKostel byl upraven v roce 1622 a k další úpravě došlo až po požáru ze 7. srpna 1624. Oheň kostel značně poškodil a žárem došlo i roztavení zvonů. Nové zvony byly sice za rok po požáru zavěšeny, ale i když s opravou kostela započalo záhy, práce postupovaly velmi pomalu. Ještě dlouhá léta byl kostel v pramenech uváděn jako zničený či pustý. Bohoslužby byly přeneseny do zámecké \"kaple Nejsvětějšího Srdce\".\n\nV roce 1661 Libochovice postihl opět požár a kostel vyhořel do základů. Zůstala pouze část oratoře spolu s kamennou věží. Z iniciativy hraběnky Ludmily Šternberkové začala práce na opětném postavení kostela. Hraběnkou najatý italský stavitel řečený Dominik však práci na kostele nedokončil a s penězi uprchl z Čech. Stavba byla v takovém stavu, že musela být stržena. Bohoslužby se pak dlouhých osmnáct let odbývaly ve staré \"kapli Nanebevzetí Panny Marie\", která se nacházela blízko věže a díky své poloze zůstala při požáru ušetřena.\n\nV únoru 1692 adresoval chomutovský jezuitský rektor knížeti z Dietrichsteinu do Vídně prosbu o podporu obnovení kostela. V roce 1694 již probíhaly drobné stavební práce především na věži a na budově fary. Práce byly spíše udržovací, dotované z příjmů z filiálních kostelů. Farář Mitis pobýval převážně v Budyni a byl zde také pohřben. Myšlenku obnovy kostela zastával i II. litoměřický biskup Jaroslav Ignác ze Šternberka, který pohrozil chomutovským jezuitům po smrti faráře Mitise, že jimi navrhovaného kandidáta potvrdí, až bude kostel alespoň v takovém stavu, aby se v něm mohly konat bohoslužby. Ke konfirmaci nového kněze došlo až v červnu 1695, kdy do Libochovic přišel P. Karel Hoffer, rytíř z Lobensteinu. Ten působil předtím ve Skalici, která přináležela ke královéhradeckému biskupství. Tento duchovní správce měl v litoměřické diecéze také své rodné bratry Gottfrieda, který byl farářem v nedaleké Budyni a Wilhelma, člena jezuitské koleje v Litoměřicích.\n\nHofferovi se podařilo uskutečnit plány na obnovu kostela. V roce 1699 se podařilo na opravu získat část finančních prostředků, především hotových peněz ze zádušního majetků ostatních kostelů ve farnosti. Částka činila 3700 zlatých. Sbírka mezi farníky vynesla dalších 214 zlatých a rektor chomutovské koleje dal osobní dar 52 zlatých. Další částkou přispěla vrchnost.\n\nStavba nového kostela, vedená zkušeným stavitelem Johannem Georgem Lechleitnerem z Budyně a polírem Filipem Czokem, byla zahájena 14. května 1700, a bylo k ní použito i části základního zdiva starého kostela. Kníže Dietrichstein byl o způsobu vedení stavby a průběhu prací pravidelně informován. Již v roce 1701 byla položena střecha.\n\nDne 1. listopadu 1705 byl kostel, i když ne zcela ještě dokončený, doksanským proboštem Brunem Kunovským, osobním přítelem litoměřického biskupa Šternberka, vysvěcen.\n\nV dostavbě kostela a vybavení interiéru pokračovali Hofferovi nástupci faráři Václav Vojtěch Henniger, rytíř ze Seebergu (1708-1738) a Josef Jan Gallasch (1738-1773). Za Hennigerova období byla stavba kostela dovedena do konce, stávající zeď kolem kostela byla opravena a na straně přístupné z města byla postavena zeď nová. Na těchto dokončovacích pracích se finančně podíleli obyvatelé Libochovic drobnými příspěvky. V období výstavby kostela v letech 1700–1760 bylo založeno 22 laických nadací, oproti původním dvěma, o celkové nominální jistině 3900 zlatých.\n\nVedle kostela byla vystavěna prostorná přízemní budova fary, která se stala náhradou staré, již mnoho let neobyvatelné fary.\n\nV roce 1727 byla nepatrně zvýšena věž a v roce 1745 byla upravena okna. Při opravě báně v roce 1748 byly v makovici nalezeny zprávy o opravách z let 1622, 1624, 1699 a 1704. K další opravě věže a k jejímu zvýšení došlo v roce 1892. Z původních šesti zvonu se ve věži dochovaly pouze dva a to: zvon Vavřinec (přelit byl roku 1739) a umíráček Michael z roku 1874.\n\nPřímo v kostele byli často pohřbíváni, až do josefínských reforem, významní měšťané a panští úředníci.\n\nKostel prošel úpravou v letech 1902–1903. Došlo ke změnám v interiéru. V té době byla položena dlažba, vyměněny lavice, kostel získal novou malířskou i sochařskou výzdobu. Také v letech 1996–2005 došlo k úpravá, avšak výrazná barokní podoba kostela, získaná během první poloviny 18. století, zůstala zachována.\n\nKostel je orientovaný na východ. Jedná se o barokní stavbu. Je jednolodní, obdélný, s bočními kaplemi. Presbytář s opěráky je trojboce uzavřen. Hranolová věž se nachází na severní straně; kaple, nad níž je oratoř pak na straně jižní. Boční fasády a závěr s lizénovými rámci, které jsou v přízemí i patře. Okna v přízemí jsou polokrhová, v patře segmentově zakončená. V severní stěně je obdélný vchod. Na věži s obdélným vchodem jsou lizénové rámce a segmentově zakončená okna s nástavci. Po severní straně je přístavek schodiště s letopočtem 1541 na portálku. Na severní straně v patře je tesaný házmburský znak. Západní průčelí je tříosé. Má vysoké pilastry a vpadlé pole a rámce. Portál je se štukovou supraportou a obdélným oknem s trojúhelníkovým nástavcem a bočními volutovými zdmi. Je doplněn sochou sv. Vavřince na vrcholu a sochami dvou biskupů na bočních pilířcích.\n\nPresbytář má valenou klenbu se stýkajícími se lunetami. Po jižní straně má presbytář polokruhový oblouk do kaple, která má též valenou klenbu s dvěma stýkajícími se lunetami. Jak nad sakristií, tak i nad kaple vedle presbytáře jsou oratoře, které jsou do presbytáře otevřené širokým oknem stlačeného oblouku s bohatou štukovou výzdobou. Severní oratoř je sklenuta valeným pásem, jižní má valenou klenbu se stýkajícími se lunetami. Loď je sklenuta čtyřmi poli valené lunetové klenby s pásy sbíhajícími se na pilastry. Kruchta je zděná na širokém stlačeném oblouku podklenuta valenou lunetovou klenbou. Po obou stranách lodi se nacházejí kaple, které jsou otevřené polokruhovými oblouky arkád. Tribuny nad nimi jsou otevřeny stlačenými oblouky. Dvojice kaplí při presbytáři v celé šíři stavby, tvoří náznak příčné lodi. Kaple i tribuny mají valenou klenbu s lunetami a pásy. Štuková výzdoba v lodi a presbytáři pochází z 1. čtvrtiny 18. století.\n\nBarokní dřevěný rámový hlavní oltář pochází z roku 1745 a nahradil původní kamenný. Je na něm umístěn obraz obraz neznámého autora s námětem \"Nanebevzetí Panny Marie\" a sochy sv. Augustina a Norberta od tyrolského sochaře Bartoloměje Edera působícího v Budyně nad Ohří. Zlacená výzdoba horního dílu oltáře je dílem malíře Quida Bukleshaima původem ze Štýrka. Oltářní obraz daroval kostelu majitel panství Leopold z Dietrichsteinu a původně byl určen pro kostel Nanebevzetí Panny Marie v Polné. Obraz není dokončen, protože se, podle tradice, autor při jeho malování pomátl. V té době byla položena nová dlažba a vyměněny chrámové lavice.\n\nDva boční oltáře nejblíže ke kněžišti, s obrazy \"Ukřižování Ježíše Krista\" a \"Panny Marie Sedmibolestné\", financoval v roce 1711 zámecký zahradník Jan Tulipán, který je zároveň donátorem čtyř obrazů \"Umučení Ježíše Krista\" a velkého kříže s ukřižovaným Kristem z mědi. Menší oltář sv. Anny nechal postavit Jakub Tayzík, který byl příslušníkem významné rodiny libochovických primasů, se svou manželkou Annou. Adam Krondl, bývalý hejtman panství Vlachovo Březí, zafinancoval sochu sv. Jana Nepomuckého umístěnou v kostele při příležitosti světcovy kanonizace a také později zrušený oltář sv. Barbory. Vdova po panském důchodním Anna Tomášková dal postavit v kostele oltář zasvěcený tehdy populární \"Panně Marii Klatovské\". V prvních letech budování kostela bývá zmiňován ještě sedmý boční oltář neznámého zasvěcení. Ten byl umístěn naproti levému vchodu.\n\nDalší dva boční oltáře Madony a Archanděla Michaela jsou rokokové. Oltář sv. Jana Nepomuckého nechal v roce 1746 z vlastních prostředků přestavět farář Gallasch. Autorem obrazu je strahovský premonstrát Siardus Nosecký. V roce 1747 daroval kníže z Karel z Dietrichteinu kostelu ostatek sv. Klimenta, který získal od papeže Benedikta XIII. Relikviář, v podobě prosklené truhlice, je dílem doksanských premonstrátek. Slavnostně byl vložen do oltáře sv. Jana Nepomuckého během velikonočních svátků roku 1748. Původní oltář Panny Marie Klatovské byl v roce 1759 nahrazen oltářem zasvěceným Panně Marii Karlovské nákladem libochovického měšťana Antonína Paula a jeho manželky Anny a původní socha byla přemístěna do kostela v Solanech. Z pozůstalosti kněze Jana Podhorského byla založen oltář zasvěcený sv. Archandělu Michaelovi a farář Gallasch zafinancoval v roce 1763 malý oltáří sv. Aloise v blízkosti hlavního oltáře, který však byl krátce po jeho smrti zničen ohněm. Zasvěcení bočních oltářů se časem měnilo, nejčastější dvou bočních oltářů nejblíže hlavního vchodu.\n\nDřevěná kazatelna s rokokovou výzdobou je z roku 1749 od Jana Josefa Kleina. Je ozdobena symboly evangelistů a sochou \"Dobrého pastýře\" na střížce. V roce 1751 ji pozlatil Jan Ditman z Bíliny.\n\nV roce 1736 začal varhanář Matěj Guth z Čisté pracovat na varhanách. Po jeho předčasné smrti dokončil jeho dílo až jeho syn František v roce 1739. Tyto varhany jsou sochařsky vyzdobeny dvěma troubícími a jedním bubnujícím andělem. Rozsahem mají 16 rejstříků a celkově na jejich stavbu bylo ze zádušního jmění vynaloženo 960 zlatých.\n\nV severní stěně se nachází znakový náhrobník Jana Kavkovce z Kavkovic z roku 1613.\n\nKostel je obehnán plotem a zdí s barokní branou o dvou hranolových pilířích s kamennými vázami. Před polovinou 20. století byly do okolí kostela přeneseny tři sochy (sv. Roch, P. Marie, sv. Barbora) z různých míst ve městě.\n\n\n\n"}
{"id": "1040958", "url": "https://cs.wikipedia.org/wiki?curid=1040958", "title": "Friedrich von Raumer", "text": "Friedrich von Raumer\n\nFriedrich Ludwig Georg von Raumer (14. května 1781, Wörlitz v Sasku-Anhaltsku – 14. června 1873, Berlín) byl německý právník, historik, publicista a politik. Působil jako profesor na univerzitách ve Vratislavi a Berlíně. V letech 1818–1819 a 1842–1843 byl na vratislavské univerzitě rektorem.\n\nNarodil se roku 1781 do rodiny místního vládního úředníka Georga Friedricha von Raumer a jeho ženy Charlotty. Navštěvoval berlínské \"Joachimsthalské gymnázium\", kde také odmaturoval. Dále se věnoval studiu práva, administrativy a historie na Göttingenské univerzitě a následně na univerzitě v Halle.\n\nPo ukončení studií v roce 1801 se stal referentem a následně roku 1804 řádným přísedícím u kurmarkské komory. Od srpna 1806 do května 1809 působil jako vedoucí jednoho z oddělení komory v braniborském městě Königs Wusterhausen.\n\nRoku 1809 odešel do Postupimi, kde se o rok později stal úředníkem na ministerstvu financí a následně byl zvolen do pruské vlády – do kabinetu premiéra Hardenberga. Během působení ve vládě doprovázel premiéra na několika zahraničních cestách. Kvůli svým liberálně-reformátorským názorům se dostával do konfliktů s ostatními úředníky a z vlády odešel.\n\nV roce 1811 získal doktorát z humanistických věd na Ruprechto-Karlově univerzitě v Heidelbergu a ve stejném roce odešel do Vratislavi a stal se profesorem politologie a dějepisu na tamější nově vzniklé univerzitě. V letech 1818–1819 a 1842–1843 byl na této univerzitě rektorem. Mezitím absolvoval řadu studijních cest po Německu, Švýcarsku a Itálii.\n\nOd roku 1819 působil na Univerzitě Fridricha Viléma v Berlíně, kde byl rektorem v letech 1822–1823 a 1842–1843 (v tomto akademickém roce zastával zároveň funkci rektora ve Vratislavi). Dále byl také děkanem na filozofické fakultě univerzity ve Vratislavi a nějakou dobu vykonával funkci tajemníka Pruské akademie věd. V tomto období podnikl cesty do Francie (1830), Velké Británie (1835), Itálie (1839) a USA (1844). Poznatky z těchto cest následně publikoval ve svých vědeckých pracích. Roku 1853 odešel do emeritury.\n\nRoku 1844 byl zvolen poslancem Frankfurtského sněmu za středopravicovou stranu Deutsche Zentrumspartei, která prosazovala sjednocení Německa pod nadvládou Pruska. Jako vyslanec arcivévody Jana Habsbursko-Lotrinského byl vyslán do Paříže. Také byl v čele výpravy k pruskému králi Fridrichu Vilémovi, která mu měla nabídnout německou císařskou korunu. Po rozpuštění Frankfurtského sněmu se vrátil do Berlína a stal se členem horní komory pruského parlamentu.\n\nZemřel roku 1873 v Berlíně a je pohřben na hřbitově ve čtvrti Kreuzberg.\n\nVe svých vědeckých pracích se specializoval zejména na oblast historie, práva, administrativy a politologie. Jeho nejvýznamnějšími pracemi jsou \"Geschichte der Hohenstaufen und ihrer Zeit\" (1823–25, digitalizováno) a \"Geschichte Europas seit dem Ende des 15ten Jahrhunderts\" (1832–50, digitalizováno).\n\n\nV roce 1830 začal společně s Fridrichem Brockhausem vydávat sérii \"Historisches Taschenbuch\" (digitalizováno). Po roce 1871 v jejím vydávání pokračoval Wilhelm Heinrich Riehl.\n\nzdroj\n\n\n"}
{"id": "1040962", "url": "https://cs.wikipedia.org/wiki?curid=1040962", "title": "2. slovenská národní fotbalová liga 1983/84", "text": "2. slovenská národní fotbalová liga 1983/84\n\nV soubojích 3. ročníku 2. slovenské národní fotbalové ligy 1983/84 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1040969", "url": "https://cs.wikipedia.org/wiki?curid=1040969", "title": "Široký potok", "text": "Široký potok\n\nNázev Široký potok má více vodních toků:\n\n"}
{"id": "1040982", "url": "https://cs.wikipedia.org/wiki?curid=1040982", "title": "Banana Pro", "text": "Banana Pro\n\nBanana Pro je jednodeskový mini počítač velmi podobný populárnímu Raspberry Pi a je vylepšeným modelem Banana Pi. Za vylepšením stojí společnost Lemaker, která přidala několik zásadních funkcí vycházejícího z modelu Banana Pi. Základem počítače je dvoujádrový procesor ARM Cortex-A7 s integrovaným GPU jádrem Mali400MP2. Deska obsahuje integrovanou operační paměť 1 GB DDR3. Deska neobsahuje žádnou interní paměť pro operační systém nebo ukládání souborů, nabízí však možnost připojení microSD karty či SATA rozhraní pro připojení pevného disku. K připojení zobrazovací jednotky slouží konektor HDMI nebo kompozitní RCA. Zvukový výstup lze napojit skrze 3,5 mm JACK nebo HDMI. Na desce se nachází také integrovaný mikrofon. Oproti Raspberry Pi má Banana Pro přímo napojený ethernet adaptér 10/100/1000 s konektorem RJ45 a obsahuje bezdrátový modul WiFi s podporou standardu B/G/N. Základní deska obsahuje dva konektory USB 2.0 včetně jednoho konektoru USB OTG a jednoho konektoru USB micro sloužící pro napájení.\n\nCelý počítač se rozměry 90 mm x 60 mm a rozložením konektorů velmi podobá Raspberry Pi a je kompatibilní s většinou podporovaných příslušenství určených právě k Raspberry Pi. Najdeme zde i sadu 40 programovatelných pinů pro připojení rozšiřujících modulů a konektor na připojení LCD dotykového panelu. Součástí desky jsou i tři tlačítka - zapnutí, reset a bootování. Deska obsahuje IR přijímač pro dálkové ovládání.\n\nZákladní deska počítače Banana Pro je napájena pomocí napájecího adaptéru 5V s doporučeným výstupním proudem 2A.\n\nRozměry desky: šířka 60 mm, délka 92mm, rozložení konektorů na desce je kompatibilní s deskou Raspberry Pi model B. Váha desky bez připojených periférií je pouze 48 gramů.\n\nPorovnání klíčových parametrů Banana Pro proti Banana Pi:\n\nHlavním rozdílem Banana Pro proti Banana Pi je možnost využití integrovaného bezdrátového adaptéru WiFi podporující standardy B/G/N, připojení microSD karty, množství programovatelných pinů a plánovaná podpora jednotky Bluetooth.\n\nBanana Pro a Banana Pi podporuje tak jako Raspberry Pi následující operační systémy:\nOperační systém se \"vypaluje\" (rozbaluje) na microSD kartu pomocí programu Win32DiskImager z operačního systému Windows nebo pomocí programu usb-imagewriter z operačního systému Linux. Doporučuje se použít microSD karta s kapacitou větší než 4GB. Ideální je použít kartu s pamětí 8GB nebo 16GB.\n\n"}
{"id": "1040983", "url": "https://cs.wikipedia.org/wiki?curid=1040983", "title": "První vláda Wincentyho Witose", "text": "První vláda Wincentyho Witose\n\nPrvní vláda Wincentyho Witose, nazývaná rovněž Vláda národní obrany ( \"Rząd Obrony Narodowej\"), byla pátou vládou Druhé Polské republiky pod vedením Wincentyho Witose vytvořená v důsledku polsko-sovětské války. Kabinet byl jmenován 24. července 1920 šéfem státu Józefem Piłsudským po demisi předchozí Grabského vlády. Vláda odstoupila 13. září 1921.\n\nProblémy s vytvořením předchozí Grabského vlády ukázaly, že vznik nové vlády je jen otázkou času. Grabského vláda bez opory v parlamentu postrádala výrazný politický program, čehož si byl vědom premiér i jeho ministři. Již na setkání Grabského s maršálkem Sejmu Wojciechem Trąmpczyńským 28. června 1920 se objevila myšlenka koaliční vlády obrany státu na široké politické bázi, ale středopravicové strany takový projekt odmítly. Levicové strany se pak pokusily vytvořit novou vládu už 1. července. Šéf státu Józef Piłsudski prohlásil, že vznik vlády s podporou celého politického spektra, je životně důležité pro zájmy státu. Kvůli neochotě ke kompromisu mezi levicí a pravicí a kvůli ohrožení země sovětskou invazí byly rozhovory o vytvoření nové vlády odloženy. Později se o ní ale znovu začalo jednat. Poslanec Aleksander de Rosset to navrhl v Sejmu a získal i podporu Piłsudského. Ten sám začal vést jednání všech stran. Nová vláda měla vést jednání s ruskou bolševickou vládou, a proto se nejdůležitějších postů měli ujmout středoví a levicoví politici. Wincenty Witos, který se měl stát premiérem, ale nebyl ve Varšavě, a tak byla jednání odložena do 23. července. Po jeho návratu bylo ohlášeno složení nové vlády, jež byla jmenována 24. července.\n\nProgram vlády obsahoval 3 základní body: obranu státu, ukončení války a uzavření spravedlivého a trvalého míru. Kromě toho vláda chtěla realizovat reformy přijaté Sejmem, zastavit zneužívání administrativy a vynutit poslušnost právu. V Sejmu získala vláda sice podporu, ale jinak na ni útočili zástupci národních demokratů i krajně levicových stran, hlavně Komunistické dělnické strany Polska.\n\nJiž dva dny po svém jmenování se vláda seznámila s nótami sovětské vlády ohledně zahájení jednání o příměří a souhlasila s jejich návrhem na uskutečnění jednání 30. července v Baranovičích. Tam sovětská strana požadovala jednání o míru v Minsku, ale ta se nakonec uskutečnila v neutrální Rize. Příměří mezi oběma stranami bylo podepsáno 12. října 1920, vstoupilo v platnost šest dní poté. Mírová smlouva byla uzavřena 18. března 1921.\n\nOddálení ohrožení ze strany Sovětského Ruska vedlo k tomu, že se politici vrátili k původním vnitřním sporům, které komplikovaly činnost vlády, která měla vyřešit řadu ústavních otázek a hraničních sporů. Po odchodu Rudé armády se vláda začala rozpadat a z široké koalice se proměnila ve středový kabinet. Premiér Witos nakonec 13. září 1921 podal demisi.\n"}
{"id": "1040987", "url": "https://cs.wikipedia.org/wiki?curid=1040987", "title": "František Koudelka", "text": "František Koudelka\n\nFrantišek Koudelka (* 12. srpna 1945, Ptení) je český malíř a sochař.\n\nŠkolen u akademických malířů Františka Nedvěda a Jiřího Eislera a u akademického sochaře Vratislava Plačka. Od roku 1995 člen výtvarné skupiny Brány (skupina).\n\nFrantišek Koudelka se zaměřuje na existenciální výtvarnou tvorbu. Obrazy jsou výtvarně strohé, barevně jednoznačné a myšlenkově hluboké. Zobrazují vnitřní duševní pochody člověka v jednotlivých úsecích jeho života. František Koudelka naplňuje programové prohlášení výtvarného sdružení Brány, jehož je zakládajícím členem, tím, že ve své tvorbě klade maximální důraz na kvalitu tematického, technického a řemeslného ztvárnění uměleckých záměrů. Za desítky let prošel ve své tvorbě několika výtvarnými, ale i životními etapami, které v malé ukázce můžete vidět na jeho webové stránce v galerii, z období posledních dvaceti let.\n\nJeho výtvarné cykly se v průběhu doby proměňovaly od počátečních momentek z hospodského prostředí, se svébytnými figurami dané doby a projevy, přes společenské dění konce šedesátých a počátku sedmdesátých let s výtvarně pojatými otisky událostí, frustrace za normalizace vyjádřené cyklem dlouhých postav trpících, tápajících a hledajících v omezených místech. V dalším výtvarném cyklu se zaměřil na vnitřní pohled jednotlivců a skupin přátel kolem sebe ve svébytných prostorech jejich existence. Jakýmsi podcyklem byl v devadesátých letech soubor obrazů zachycujících vnitřní prožitek autora ze strahovského koncertu The Rolling Stones.\n\nV následujícím cyklu se zaměřil na duchovní křesťanskou tradici vycházející z jeho vlastního bytí, výtvarně vyjádřenou paralelami na biblická témata, která se v dalším cyklu projevila v obrazech zachycujících fragmenty pražských sakrálních staveb od středověku po současnost, s jejich působením na pozorovatele. Jedním z dalších cyklů je satiricky odlehčené zobrazování celebrit v kontextu se společenským děním a jeho projevy. Dalším podcyklem byly obrazy z plenéru, krajiny moravské Pálavy. Následný cyklus, již více abstraktní, lze chápat jako vlastním věkem poznamenané vyjádření stárnutí autora při rekonstrukci a stěhování do nového domova i ateliéru. Zatím poslední cyklus, i podle vyjádření samotného Františka Koudelky, je jeho snaha výtvarně vyjádřit pojmy cizích slov převážně z filozofických elaborátů. Nevyhýbá se při tom ani žaluziím zakrývajícím pohled do lidské duše. Zdálo by se, že autorova tvorba je ve všech obdobích hloubavá a až příliš vážná, ale v každém období tvořil obrazy a i plastiky s náměty úsměvnými, odlehčenými ba i poťouchlými.\n\n\n"}
{"id": "1040991", "url": "https://cs.wikipedia.org/wiki?curid=1040991", "title": "Čajot", "text": "Čajot\n\nČajot (\"Sechium edule\"), zvaný též sladkojam jedlý, je rostlina z čeledi tykvovité. Pochází ze Střední Ameriky a je pěstován jako kulturní plodina. Z rostlin se konzumují plody, hlízy, listy a mladé výhonky. Na Madeiře se nazývá pipinela.\n"}
{"id": "1040992", "url": "https://cs.wikipedia.org/wiki?curid=1040992", "title": "Chéry-Chartreuve", "text": "Chéry-Chartreuve\n\nChéry-Chartreuve je francouzská obec v departementu Aisne v regionu Hauts-de-France. V roce 2011 zde žilo 339 obyvatel.\n\nBazoches-sur-Vesles, Bruys, Coulonges-Cohan, Dravegny, Mareuil-en-Dôle, Mont-Notre-Dame, Mont-Saint-Martin, Saint-Thibaut, Seringes-et-Nesles\n\n\"Počet obyvatel\" \n\n"}
{"id": "1040995", "url": "https://cs.wikipedia.org/wiki?curid=1040995", "title": "Gtkmm", "text": "Gtkmm\n\ngtkmm (někdy také gtk--) je GTK+ pro C++. Je to svobodný software pod licencí GNU Lesser General Public License.\n\n"}
{"id": "1040996", "url": "https://cs.wikipedia.org/wiki?curid=1040996", "title": "František Nedvěd (rozcestník)", "text": "František Nedvěd (rozcestník)\n\nNositelů jména František Nedvěd je více:\n"}
{"id": "1040998", "url": "https://cs.wikipedia.org/wiki?curid=1040998", "title": "Okres Lubartów", "text": "Okres Lubartów\n\nOkres Lubartów (polsky \"Powiat lubartowski\") je okres v polském Lublinském vojvodství. Rozlohu má 1290,35 km² a v roce 2013 zde žilo 90 009 obyvatel. Sídlem správy okresu je město Lubartów.\n\nMěstská:\n\nMěstsko-vesnické:\n\nVesnické:\n\n"}
{"id": "1040999", "url": "https://cs.wikipedia.org/wiki?curid=1040999", "title": "Severovýchodní koridor", "text": "Severovýchodní koridor\n\nSeverovýchodní koridor (anglicky ) je železniční koridor u severovýchodního pobřeží Spojených států amerických propojující města Bostonsko-Washingtonské megalopole, tedy zejména Boston, New Haven, New York, Filadelfii, Baltimore a Washington, D.C. Trať má normální rozchod, je plně elektrifikovaná, má délku 720 kilometrů a 108 zastávek, je minimálně dvoukolejná s až šestikolejnými úseky a maximální rychlost na některých úsecích je 240 km/h, proto je obvykle považováno za jedinou severoamerickou vysokorychlostní trať. Její trasa je převážně souběžná s trasou dálnice I-95.\n\nVětšina tratě patří Amtraku, který také na celé trati provozuje vysokorychlostní vlak Acela Express, jenž celou vzdálenost z Bostonu do Washingtonu ujede za sedm a půl hodiny. Jediný úsek, který Amtrak ani z části nevlastní, je mezi New Rochelle a New Havenem a patří pod příměstskou železnici Metro-North Railroad. Další vlaky příměstské železnice jsou na koridoru provozované společnostmi MARC Train, SEPTA Regional Rail, New Jersey Transit Rail Operations, Shore Line East a MBTA Commuter Rail, dále po něm jezdí i nákladní vlaky a také dálkové vlaky Amtraku (například Keystone Service z New Yorku do Harrisburgu a Northeast Regional z Norfolku do Bostonu).\n\nNejstarší úsek trati je mezi Bostonem a Providence a byl uveden do provozu společností Boston and Providence Railroad v roce 1835.\n"}
{"id": "1041016", "url": "https://cs.wikipedia.org/wiki?curid=1041016", "title": "První vláda Antoniho Ponikowského", "text": "První vláda Antoniho Ponikowského\n\nPrvní vláda Antoniho Ponikowského byla šestou vládou Druhé Polské republiky pod vedením Antoniho Ponikowského. Kabinet byl jmenován 19. září 1921 šéfem státu Józefem Piłsudským po demisi předchozí Witosovy vlády. Vláda odstoupila 5. března 1922.\n\nDne 13. září 1921 se konal Konvent seniorů a maršálek Sejmu Wojciech Trąmpczyński chtěl pak navrhnout šéfovi státu Józefovi Piłsudskému na místo premiéra Stanisława Głąbińského. Proti tomu se ale postavily Polská socialistická strana, Polská lidová strana Wyzwolenie a Polská lidová strana Piast a konvent se tak rozešel bez výsledku. Nezbylo tedy než vytvořit vládu na podobném půdorysu jako byl končící Witosův kabinet.\n\nDne 16. září 1921 byl sestavením vlády pověřen rektor Varšavské politechniky Antoni Ponikowski. Ten měl v úmyslu sestavit nestranickou vládu odborníků. Designovaný premiér pak jednal se všemi poslaneckými kluby v Sejmu, při čemž s nimi řešil především hospodářské problémy, zejm. vybírání daní.\n\nVláda byla jmenována 19. září 1921. Nedisponovala většinou v Sejmu a musela se spoléhat na podporu středových a levicových stran, jež se obávaly vlády národních demokratů. Měla podporu i u šéfa státu, který také nechtěl vládu národních demokratů.\n\nOtázka statusu a způsobu připojení Střední Litvy k Polsku vyvolala spory mezi parlamentními kluby. Vláda 21. února 1922 přijala návrh statusu regionu s omezenou samosprávou, vilniuským sejmem a předsedou vilniuské země jako výkonnou mocí. Specifika regionu se měly projevit v titulatuře, polská vláda měla mít vliv na všechny zásadní věci. V březnu 1922 do Varšavy přijela dvacetičlenná delegace sejmu z Vilniusu, která měla jednat o připojení k Polsku. Zpočátku mělo 13 členů delegace v úmyslu podepsat smlouvu o připojení ve vládním znění. Premiér Ponikowski ujistil zástupce národních demokratů, že statut regionu nebude obsahovat slovo \"autonomie\". Ti ale požadovali, aby do textu bylo doplněno, že bude region spravovaný v souladu s Ústavou, což by autonomii zcela vylučovalo. Na poslední chvíli 3 ze 13 původních poslanců odmítli text přijmout a smlouvu podepsala jen levice (10 z 20 poslanců). Vláda kvůli odmítnutí smlouvy podala 5. března 1922 demisi.\n"}
{"id": "1041044", "url": "https://cs.wikipedia.org/wiki?curid=1041044", "title": "Vlnobeat", "text": "Vlnobeat\n\nVlnobeat (2014) je osmé studiové album skupiny Traband. Obsahuje 14 autorských písní Jardy Svobody. Písnička \"Píseň písní\" je parafrází na texty ze stejnojmenné biblické knihy.\n\nPražský křest alba proběhl 9. prosince 2014 v Paláci Akropolis za účasti kapely Znouzectnost a Vladimíra Javorského.\n\n\n"}
{"id": "1041053", "url": "https://cs.wikipedia.org/wiki?curid=1041053", "title": "Hlava Kasandry", "text": "Hlava Kasandry\n\nHlava Kasandry je česká počítačová hra z roku 1993. Byla vytvořena vývojáři vystupujícími pod značkou LetDisk. Vyšla pro Atari ST, ale je kompatibilní i s Atari TT a Atari Falcon. Vznikla na motivy polské novely Głowa Kasandry.\n\nTvůrci na hře pracovali ve volném čase. Vývoj byl ovlivněn nezkušeností vývojářů, kteří se řadu věcí museli naučit během prací na hře. Přitom do ní zahrnuli řadu vlastností, které zpětně hodnotí jako zbytečné. Hru poté testovali přátelé autorů hry.\nV době vydání hry bylo velkým problémem pirátství. Autoři se proto obzvláště zaměřili na ochranu proti kopírování. Sami měli zkušenosti s kopírováním her, a proto se rozhodli vytvořit zvláště účinnou ochranu, která piráta donutí si hru koupit. Tato ochrana bohužel později znemožňovala vytvoření fyzické kopie či obrazů disket pro použití v emulátorech. To samotnou hru téměř „zabilo“.\n\nV roce 2004 se Marek Nepožitek, spoluzakladatel a společník Cinemaxu, rozhodl znovuzprovoznit Hlavu Kasandry, jejíž hraní bylo znemožňováno právě protipirátskou ochranou. Tu musel obejít, což se povedlo až v roce 2014. Free verze pro emulátory byla vydána v prosinci 2014.\nHra se ovládá joystickem a myší. Jedná se o mix adventury, RPG a simulátoru. Hráč prozkoumává ostrov plný bunkrů a hledá jadernou hlavici, Kasandru. Musí přitom dávat pozor na palivo a život. Taktéž se musí vyhýbat radioaktivním oblastem. Pokud se dostane k hangáru, spustí se RPG vložka, kdy musí hráč vyřadit obranu. \n\nHra je zasazena do budoucnosti, kdy hrstka lidí musí přežívat ve světě zničeném rozsáhlým jaderným konfliktem. Nyní jsou ohrožováni jadernými hlavicemi, které nebyly ve válce použity. Ty mohou být kdykoliv aktivovány automatikou, která byla poblázněna zářením.\n\nHra sleduje příběh Teodora Hornice, který se zabývá likvidací nebezpečných hlavic. Ten spolupracuje se Světovou Unií Obětí Války. Ta zjistila, že se někde nachází raketa, která může zničit planetu. Tou je Kasandra. Hornic ji nyní musí najít.\nV době vydání byla hra přijata kladně recenzenty. V Narsilu získala hodnocení 76% a v Excaliburu 71%. \n"}
{"id": "1041054", "url": "https://cs.wikipedia.org/wiki?curid=1041054", "title": "Costanza e Fortezza", "text": "Costanza e Fortezza\n\nCostanza e Fortezza (česky \"Vytrvalost a síla\") je slavnostní barokní opera, respektive \"festa teatrale\", o třech dějstvích složená roku 1723 rakouským skladatelem Johannem Josephem Fuxem na libreto Pietra Pariatiho, jejíž premiéra proběhla 28. srpna téhož roku během korunovačního pobytu císařského páru Karla VI. a Alžběty Kristýny v Praze.\n\nNázev tohoto rozsáhlého hudebně-dramatického díla vychází z osobní devizy císaře Karla VI. \"Constantia et Fortitudine\", což znamená \"Vytrvalostí a silou\".\n\nJelikož byla kapacita stávajícího krytého hradního divadla shledána nedostatečnou, bylo rozhodnuto o stavbě rozlehlého otevřeného (venkovního) divadla na ploše letní jízdárny Pražského hradu. Dřevěné divadlo bylo postaveno podle návrhu dvorního divadelního architekta Giuseppa Galli-Bibieny.\n\nJeště na počátku července 1723 císař Karel VI. na budoucím staveništi projížděl koně. Na stavbě divadla se začalo intenzivně pracovat až v červenci. V srpnu se už v divadle konaly scénické zkoušky.\n\nDominujícím prvkem divadla byly dvě asi 29 metrů vysoké mohutné věže po stranách proscénia. Hlediště mělo na šířku 30,5 metru a mělo podobu půlkruhového amfiteátru. V patře se nacházelo třináct lóží pro nejvýznamnější zahraniční hosty. Přední postavení měly trůny císařského páru, umístěné uprostřed přízemí hlediště poblíž jeviště.\n\nPředstavení bylo určeno k příležitosti oslav narozenin císařovny Alžběty Kristýny, které se uskutečnily 28. srpna 1723 v Praze. Po slavnostní večeři ve Španělském sále oslavy vyvcholily právě provedením opery \"Costanza et Fortezza\". Druhá a poslední repríza se uskutečnila 2. září 1723 za přítomnosti saské princezny Marie Josefy, dcery císaře Josefa I.\n\nAutor hudby, dvorní kapelník Johann Joseph Fux, nemohl ze zdravotních důvodů představení řídit. Zastoupil ho dvorní vicekapelník Antonio Caldara. Představení začalo po osmé hodině a skončilo kolem jedné po půlnoci. Válečné scény prý byly umocňovány skutečnou střelbou z pušek a hmoždířů. Hudbu bylo slyšet až ve Strahovském klášteře.\n\nLibreto opery se opírá o vyprávění Dějin římského historika Tita Livia a sice zpracovává téma obrany mladé římské republiky. Římané vyhnali tyranského krále Tarquinia Superba etruského původu. Tarquiniovci se ale pokoušeli Řím získat zpět s pomocí klusijského krále Porsenny. Ten Řím obléhal, ale Římané se ubránili. V ději opery se zpracovává závěrečná fáze tohoto obléhání a následný římský triumf. Důležitou roli hrají ctnosti Vytvalost a Síla, společné starým Římanům i současnému římskému císaři Karlu VI. Významnou postavou je bohyně Vesta, jejíž narozeniny Římané v opeře oslavují a jíž vděčí za své konečné vítězství. Bohyně Vesta je v závěrečné scéně ztotožněna s císařovnou Alžbětou Kristýnou a Řím je ztotožněn s Prahou (\"\"Vestu velebí ústa, avšak Elisu [tj. císařovnu Alžbětu] uctívá srdce. A Římu je vzdávána chvála, avšak oslavuje se v něm slava a jas Prahy, jejího královského sídla.\"\").\n\nDílo bylo moderními odborníky kritizováno jako nedramatické, že jeho děj je příliš statický. To je ovšem dáno původní funkcí skladby. Nejde o hudební drama, nýbrž o festu teatrale – divadelní slavnost, v níž byla holdovací funkce nadřazena funkci dramatické. Hlavním záměrem díla bylo v alegoriích oslavit císařovnu Alžbětu Kristýnu. Jelikož byla opera zkomponována i k příležitosti pražské korunovace, měl být zároveň spolu s ní oslaven i císař Karel VI., Praha i České království.\n\n\nPrvní housle, druhé housle, viola, violoncello, violon, dvě flétny, dva hoboje, fagot, čtyři lesní rohy, čtyři trubky, dva bubny, theorba, loutna, cembalo.\n\n"}
{"id": "1041064", "url": "https://cs.wikipedia.org/wiki?curid=1041064", "title": "Josef Truhlář", "text": "Josef Truhlář\n\nJosef Truhlář (16. října 1840 Tálín – 14. února 1914 Praha-Vinohrady) byl český knihovník, literární historik, překladatel a vydavatel, který se zabýval hlavně starší českou literaturou.\n\nStudoval na gymnasiu v Písku a v Budějovicích, potom filologii a historii na pražské universitě. Od roku 1865 pracoval v pražské universitní knihovně, od roku 1896 jako kustod. Začal publikovat roku 1867 jako klasický filolog, přeložil a vydal Horatiovy \"Satiry\", později se věnoval studiu starší české literatury a historie. Jeho práce se vyznačují vědeckou akribií a zařazují staročeské spisy do rámce západoevropských vzorů.\n\nRoku 1886 byl zvolen mimořádným a roku 1905 řádným členem Královské české společnosti nauk a řádným členem České akademie. Roku 1897 byl vyznamenán rytířským křížem Řádu Františka Josefa.\n\nVedle množství odborných článků v českých vědeckých časopisech publikoval i řadu knih. Z literární historie se zaměřoval zejména na dobu humanistickou, ovšem publikoval i řadu nálezových zpráv o slovanských památkách starší doby. Důležitost má i jeho příspěvek na poli kodikologie, zde zejména soupis rukopisů univerzitní knihovny.\n\nVýběr:\n\n\n"}
{"id": "1041072", "url": "https://cs.wikipedia.org/wiki?curid=1041072", "title": "Car Engineer of the Century", "text": "Car Engineer of the Century\n\nCar Engineer of the Century (česky \"automobilový konstruktér století\") bylo mezinárodní ocenění udělené nejvlivnějšímu konstruktérovi automobilů dvacátého století. Na proces volby dohlížela Global Automotive Elections Foundation.\n\nVítěz, Ferdinand Porsche, byl vyhlášen na galavečeru 18. prosince 1999 v Las Vegas.\n\nVýběr začal s kandidáty uvedenými v seznamu:\n\nDalším krokem bylo redukování seznamu na pouhých pět kandidátů. To provedla porota složená z 132 profesionálních automobilových novinářů z 33 zemí světa. Prezidentem jury byl Baron Montagu of Beaulieu. Výsledek byl oznámen v listopadu 1999. Z výsledných pěti kandidátů byl porotou na základě hlasování vybrán celkový vítěz.\n"}
{"id": "1041076", "url": "https://cs.wikipedia.org/wiki?curid=1041076", "title": "Elise Andrew", "text": "Elise Andrew\n\nElise Andrew (* 1989) je britská bloggerka, specialistka na sociální média, popularizátorka vědy, autorka webových stránek a televizní show. Je zakladatelkou a správkyní facebookové stránky „I Fucking love science“ (IFLS), stránky k popularizaci vědy, která bude uvedena formou televizní show koncem roku 2014.\n\nElise byla vychována v Long Melford, Suffolk ve Velké Británii (UK). Promovala na University of Sheffield v roce 2012 s titulem Bakalář biologických věd. Její diplomová práce se zabývala ekologií, zoologií a evolucí.\n\nElise pracovala pro LabX Media Group jako manažerka mediálního obsahu, na pozici, kterou zastává dosud. LabX vydává časopis \"The Scientist\", kde se v září roku 2012 objevila řada jejích článků. Do LabX byla přijata, protože jako dobrovolník spravovala facebookové stránky jako \"I Fucking Love Science\", \"Earth Story, Evolution\" a \"The Universe\". O její práci na poli sociálních médií psal Cosmopolitan, ScienceWorld, National Geographic Magazine, Maclean’s, Geeked, The Huffington Post, CBS This Morning, New York Daily News, Mashable a Süddeutsche Zeitung.\n\nElise spustila facebookovou stránku \"I fucking love science\" v březnu roku 2012. Její přátelé jí vyčítali, že zahlcuje jejich facebookové profily příliš mnoha obrázky z vědy a přírody a bizarními fakty z vědy a tak se rozhodla nahrávat je někam jinam. Původně nemělo jít o nic velkého. Po prvním dni na Facebooku měla stránka přes 1000 like a překročila 1 milion like v září roku 2012. V listopadu 2014 měla 18,7 milionů like. Elise v rozhovoru pro časopis Maclean’s v březnu 2013 řekla, že její stránka nemá pouze vysoký počet like, ale že se na ní objevuje mnoho uživatelských diskuzí. Elise je v současnosti jedinou správkyní této stránky. Také provozuje sesterskou stránku \"Science is Awesome\", kde je stejný obsah jako na IFLS, ovšem bez odrazujícího názvu.\n\nV březnu 2013 nahrála Elise na stránku IFLS odkaz na svůj twitterový účet, kde byla také její fotky. Mnoho fanoušků na Facebooku bylo překvapeno, že je Elise žena a reagovali množstvím sexistických, ale i podporujících komentářů. Novináři, jako například Kevin Morris z Daily Dot, Elise podpořili. Nazval jí Neilem deGrasse Tysonem Facebooku. Elise byla šokována překvapením jejích facebookových fanoušků nad jejím pohlavím.\n\nV dubnu roku 2013 si americký blogger Alex Wild, píšící pro Scientific American, všiml, že Elise použila jednu z jeho fotografií hmyzu bez povolení. Zjistil, že 59 ze 100 posledních fotografií na stránce IFLS bylo použito bez uvedení zdroje. Alex Wild obvinil Elise z internetového pirátství fotografií a uměleckých děl na její facebookové stránce, bez žádosti o povolení sdílení od majitelů autorských práv. Podobně se jemenský vědec Hashem Al-Ghaili nechal slyšel, že stránka IFLS byla objektem 6000 stížností na porušení autorských práv v roce 2013.\n\nV srpnu 2013 Elise spolupracovala s Discovery Communications na tvorbě série online videí inspirovaných IFLS. Epizody se objevily na webu Discovery a také na YouTube kanálu IFLS.\n\nTelevizní bavič Craig Ferguson oznámil na festivalu SXSW v Austinu v Texasu, že bude spolupracovat se Science Channel a Elise na televizním programu \"I Fucking Love Science\". Ferguson uvede tuto televizní show na konci roku 2014. Show bude částečně animovaná a hraná a bude trvat vždy jednu hodinu.\n\nElise žije a pracuje v Midlandu v Kanadě. V září 2013 si vzala svého snoubence Jake Rivetta a nechala se slyšet, že bude „dlouho čekat“, než bude mít děti. Její oblíbenou vědkyní je Rita LeviMontalcini a oblíbení autoři jsou Richard Dawkins a Neil DeGrasse Tyson.\n\n"}
{"id": "1041077", "url": "https://cs.wikipedia.org/wiki?curid=1041077", "title": "Quis ut Deus?", "text": "Quis ut Deus?\n\nQuis ut Deus? je latinská věta, která v překladu znamená \"Kdo je (jako) Bůh?\" Jedná se o doslovný překlad jména Michael (heb. מִיכָאֵל, \"Micha'el\" nebo \"Mîkhā'ēl\").\n\n\"Michael\" se objevuje jako jméno několika mužů v Bibli. Ve Starém zákoně v knize Daniel se tak jmenuje princ Izraele. V Novém zákoně je tak pojmenován archanděl v Judově listě – , kterého zmiňuje i biblická apokalypsa – ; jako vůdce andělů, který poráží „draka“ (= ďábla) a padlé anděly.\n\nVěta \"Quis ut Deus?\" je také spojena s archandělem Michaelem, který je zobrazován jako andělský muž v plné zbroji, který poráží Satana. Na štítu mívá zobrazen právě nápis \"Quis ut Deus?\", což je znázornění jeho jména, a zároveň řečnická otázka Satanovi.\n\n"}
{"id": "1041083", "url": "https://cs.wikipedia.org/wiki?curid=1041083", "title": "Jakub Eberle", "text": "Jakub Eberle\n\nJakub Eberle se narodil roku 1718 mašťovskému kováři Mathesu Eberlemu jako jeden z pěti dětí. Měl dva bratry a dvě sestry. První řezbářské zkušenosti získal v truhlárně od svého strýce a později odešel do Prahy do učení k Šimonu Thallerovi. V letech 1744–1745 pobýval v Římě, kde se oženil s Terezií Stegrovou z Vídně.\n\nPodruhé se oženil v roce 1751 s dcerou mašťovského učitele Franciskou Sacherovou. Narodilo se jim první dítě, které však zemřelo během prvního roku života. Následovali tři synové: Severinus Christian, Jan Nepomuk a Josef. Roku 1776 se Jakub Eberle oženil potřetí s dcerou své kmotry Terezií Pfeifferovou, se kterou měli dvě dcery: Marii Claru Victorii a Annu Barbaru. První zemřela brzy po porodu, druhá se narodila roku 1784 jako pohrobek.\n\nZemřel v Mašťově dne 29. srpna 1783. Jiný pramen uvádí s odkazem na matriku jako datum úmrtí až 9. září stejného roku. Hřbitov u kostela svaté Barbory, na kterém byl pohřben, už neexistuje.\n\nPřehled díla:\n\n\n"}
{"id": "1041085", "url": "https://cs.wikipedia.org/wiki?curid=1041085", "title": "Úpská niva", "text": "Úpská niva\n\nÚpská niva je geomorfologický okrsek v severní části Úpsko-metujské tabule, ležící v okrese Náchod v Královéhradeckém kraji.\n\nPás okrsku kolem řeky Úpy se táhne zhruba mezi sídly Jaroměř (na jihozápadě) a Zlíč (na severovýchodě). Uvnitř okrsku leží částečně město Česká Skalice.\n\nOkrsek Úpská niva (dle značení Jaromíra Demka VIC–2A–2) geomorfologicky náleží do celku Orlická tabule a podcelku Úpsko-metujská tabule.\n\nAlternativní členění Balatky a Kalvody okrsek Úpská niva nezná, uvádí pouze dva jiné okrsky Orlické tabule: Českoskalická tabule (jeho podokrsek Rychnovecká kotlina se územně zhruba shoduje s Úpskou nivou) a Novoměstská tabule.\n\nNiva sousedí s dalšími okrsky Orlické tabule (Českoskalická plošina na severozápadě a Rychnovecká tabule na jihovýchodě) a s celky Východolabská tabule na jihozápadě a Krkonošské podhůří na severovýchodě.\n\n"}
{"id": "1041086", "url": "https://cs.wikipedia.org/wiki?curid=1041086", "title": "Carlo Alfredo Piatti", "text": "Carlo Alfredo Piatti\n\nCarlo Alfredo Piatti (8. ledna 1822, Bergamo – 18. července 1901, Mozzo) byl italský violoncellista, hudební skladatel a pedagog.\n\nByl synem houslisty Anatonia Piattiho a také se nejprve začal učit hrát na housle. Na violoncello ho učil jeho prastýc Gaetano Zanetti. Po dvou letech studia se stal členem divadelního orchestru. Po Zanettiho smrti vstoupil na konzervatoř v Miláně a jeho učitelem byl Vincenzo Merighi.\n\nVeřejně poprvé vystoupil v 15 letech a od 16 let koncertoval po celé Evropě. Zpočátku bez většího úspěchu, takže když onemocněl musel prodat i své violoncello. Pomohl mu Franz Liszt, který ho pozval jako hosta na svůj recitál a věnoval mu i nový nástroj. Záhy však koncertoval s úspěchem ve všech významných městech Evropy.\n\nPo založení londýnských Populárních koncertů v roce 1859 se stal jejich trvalým hostem po 39 sezón. Zde vystupoval také ve smyčcovém kvartetu Josepha Joachima.\nHrál na Stradivariho violoncello, které dnes nese jeho jméno a vlastní je mexický violoncellista Carlos Prieto.\n\nByl rovněž oblíbeným pedagogem. Mezi jeho žáky vynikl např. Robert Hausmann. Sepsal učebnici hry na violoncello, která je dodnes vydávána a používána.\n\n\n\n\n\n"}
{"id": "1041088", "url": "https://cs.wikipedia.org/wiki?curid=1041088", "title": "Amalafrida", "text": "Amalafrida\n\nAmalafrida (cca 460 – 523 až 525) byla dcerou ostrogótského krále Theodemira a jeho konkubíny Ereleuvy. Jejím bratrem byl Theodorich Veliký a jejím synem Theodahad, z nichž oba byli také ostrogótskými králi.\n\nV roce 500 chtěl její bratr Theodorich upevnit svou moc nad Vandaly a tak zařídil manželský svazek Amalafridy s králem Vandalů Thrasamundem tím, že mu Amalafridu věnoval i s velkým věnem darem k tomu Vandalům přidal i 5000 ostrótských bojovníků. Poté, co její manžel Thrasamund zemřel se jeho nástupcem se stal Hilderich, který vydal rozkaz k návratu všech katolických biskupů z exilu, což se Amalafridě a ani vandalské šlechtě, která se přikláněla k ariánství nezamlouvalo, proto Amalafrida vyvolala vzpouru a na pomoc zavolala Maury, kteří se poté s přívrženci Hildericha utkali v bitvě u Capsy asi 300 mil na jih od hlavního města, na okraji libyjské pouště. V roce 523 Hilderich Amalafridu zajal a uvěznil ve snaze svrhnout ostrogótskou nadvládu mezi Vandaly. Její gotské vojáky zabil. Zemřela ve vězení, přesné datum jejího úmrtí je neznámé.\n\nAmalafrida měla dvě děti, výše uvedeného Theodahada a dceru Amalabergu, která se provdala za krále Durynků Herminafrieda.\n"}
{"id": "1041093", "url": "https://cs.wikipedia.org/wiki?curid=1041093", "title": "Dobré služby", "text": "Dobré služby\n\nDobré služby (angl. \"good office\") jsou jedním z mírových způsobů řešení mezinárodních sporů. Lze je využít tehdy, selžou-li pokusy o přímá jednání mezi spornými stranami – kterákoli z nich může o požádat libovolný nezúčastněný stát či mezinárodní organizaci o poskytnutí dobrých služeb, stejně tak mohou být třetí stranou předem nabídnuty. Nejde však o zprostředkování (mediaci), protože ten, kdo dobré služby poskytuje, se samotného jednání neúčastní, pouze se snaží dovést strany sporu k jednání, předává jim vzájemná stanoviska a poskytuje jim další potřebnou pomoc, aby jednání bylo úspěšné. Začínají tehdy, když je obě strany přijmou, a končí v okamžiku, kdy je spor zažehnán, případně když se zjistí, že k úspěchu nevedou. Z hlediska mezinárodního práva je poskytování dobrých služeb kodifikováno v haagské \"Úmluvě o smírném vyřizování mezinárodních sporů\" z roku 1907.\n"}
{"id": "1041095", "url": "https://cs.wikipedia.org/wiki?curid=1041095", "title": "Rodinná rekonstrukce", "text": "Rodinná rekonstrukce\n\nRodinná rekonstrukce je terapeutický nástroj vytvořený Virginií Satirovou. Využívá rodinné mapy a psychodrama k uvědomění si nevědomých zátěží, nevyřešených úkolů, které generace rodiny klienta předávají jedna druhé. Cílem rodinné rekonstrukce je odložit v dětství nevědomé přijaté vzorce chování a plněji žít svůj vlastni život. Rodinná rekonstrukce je předchůdce rodinných konstelací Berta Hellingera.\n"}
{"id": "1041096", "url": "https://cs.wikipedia.org/wiki?curid=1041096", "title": "LGBT práva v Jemenu", "text": "LGBT práva v Jemenu\n\nStejnopohlavní sexuální styk je v Jemenu ilegální v souladu s právem šaría. LGBT osoby zde čelí násilí, diskriminaci a vyčleňování ze společnosti. Tresty za stejnopohlavní sexuální aktivitu zahrnují jak bičování , tak i smrt , čímž je zařazen mezi 7 zemí světa, které trestají dobrovolnou stejnopohlavní sexuální aktivitu mezi dospělými osobami smrtí.\n\nVeškeré webové stránky s gay a lesbickou tematikou jsou zablokovány vládou.\n\nPodle průzkumu z roku 2007 zde nebyl zaznamenán žádný veřejný záznam o existenci homosexuální kultury. V souladu s oficiálním stanoviskem vlády zde gayové a lesby neexistují.\n\nÚstava Republiky Jemen přijatá v r. 2001 se nijak konkrétně nezmiňuje o právním postavení LGBT minority. Všem občanům země garantuje jistá práva a povinnost s tím, že veškeré zákonné i podzákonné právní předpisy musí být kompatibilní se zásadami islámského práva šaría.\n\nTrest za homosexualitu může být uložen buď na základě platného trestního zákona nebo z vůle lidu vymáhajícího zásady tradiční islámské morálky. \n\n§ 264 trestního zákona zakazuje dobrovolnou sexuální aktivitu mezi dospělými muži. Je-li shledán vinným z trestného činu podle § 264 svobodný muž, je potrestán 100 ranami bičem a odnětím svobody v maximální délce trvání jednoho roku. Pokud je ženatý muž shledán vinným z homosexuality, je mu uložen trest smrti.\n\n§ 268 trestního zákona zakazuje dobrovolnou sexuální aktivitu mezi dospělými ženami. Ženám podezřelým ze spáchání lesbismu hrozí až tří roky vězení.\n\nDále lze podle platných trestních zákonů přenechat vymáhání zásad tradiční islámské morálky, jejíž nedílnou součástí je i kriminalizace homosexuality, do rukou rodiny, případně i širšího okolí. V takových případech je nejčastějším trestem za homosexualitu smrt .\n\nVláda blokuje přístup na veškeré internetové stránky vyzývající k podpoře práv LGBT. Tato politika je působná i na poli jemenské publicistiky.\n\nV r. 2010 byl magazín Al Thagafiya stažen z oběhu za publikaci recenze k egyptskému filmu s názvem \"Heena Maysara\" (v překladu \"Bude lépe\"). Autor recenze, jemenský režisér Hamid Agbi, tímto vyjádřil určitou podporu právům sexuálních menšin, které byly hlavním tématem filmu[Gay City News, April 29, 2010].\n\nV r. 2004 the Yemen Times. časopis psaný v angličtině, získal povolení k publikaci opozičních názorů k legalizaci stejnopohlavního manželství.\n\nV r. 2003 the Week, časopis psaný v arabštině, zveřejnil článek pojednávající o rozhovorech s jemenskými muži obviněnými z homosexuality. Tři novináři, kteří se na tomto článku podíleli, byli pak následně odsouzeni vládou[Aljazeera, May 18, 2004].\n\n"}
{"id": "1041099", "url": "https://cs.wikipedia.org/wiki?curid=1041099", "title": "Perplexus", "text": "Perplexus\n\nPerplexus (dříve známý jako Superplexus) je 3D hlavolam založený na principu malé ocelové kuličky pohybující se v labyrintu uzavřené plastové koule. Otáčením a natáčením koule se hráči snaží manévrovat kuličku po úzké dráze rafinovaným bludištěm složeným z určitého počtu kroků (počet závisí na typu labyrintu). Některé z kroků vyžadují udržení určité rychlosti kuličky, aby nepřepadla přes okraj dráhy, jiné pak její proklouznutí určitými tvary využívající přirozeného tvaru kuličky. Bludiště obsahuje různé počty a typy překážek různé obtížnosti, které je třeba zdolat, aby hráč dovedl kuličku zdárně do konce.\n\nV roce 2009 se licencovaným výrobcem řady Perplexus stala firma Busy Life, LLC. Exkluzivním distributorem je Spin Master Ltd. V roce 2009 se hlavolam objevil k dispozici online.\n\nV současné době je známo pět typů hlavolamu Perplexus: Rookie (pro nejmenší, obsahující 100 kroků), Original (střední obtížnost, obsahuje rovněž 100 kroků), Epic (náročnější varianta se 125 kroky), Twist (varianta pro náročné s natáčecím vnitřkem labyrintu o 30 krocích) a Warp (varianta s 80 kroky). Hlavolam Perplexus vytvořil učitel a kouzelník Michael McGinnis ve spolupráci s vývojáři hraček Brianem Clemensem a Danem Klitsnerem ze sanfranciské skupiny KID Group známé uvedením her Bop It, HyperDash a dalších. První McGinnisovy skici plánovaného 3D labyrintu se datují již do konce 70. let 20. století. Až po mnoha letech, v roce 1999, ukázal své skici a hrubý prototyp Clemensovi a Klitsnerovi. Po roce spolupráce na mnoha prototypech vytvořili precizní podobu hry, která je velmi jednoduchá na seznámení a hraní pro děti, ale i vybavená dostatečným počtem záludných překážek různé úrovně, takže skýtá výzvu pro hráče jakéhokoli věku.\n\nV roce 2001 byla vytvořena i Verze s elektronickou časomírou nazvaná Superplexus, ale byla dostupná pouze v omezeném počtu kusů.\n\n\n"}
{"id": "1041101", "url": "https://cs.wikipedia.org/wiki?curid=1041101", "title": "Nikolas Salašovič", "text": "Nikolas Salašovič\n\nNikolas Salašovič (* 20. září 1994 v Praze) je český fotbalový záložník a bývalý mládežnický reprezentant České republiky. Jeho fotbalovým vzorem je španělský záložník Xavi.\n\nSvoji fotbalovou kariéru začal ve Slavii Praha, kde prošel všemi mládežnickými kategoriemi. Před sezonou 2014/15 se propracoval do prvního týmu, nastoupil však pouze v jednom zápase ligového poháru a v roce 2016 odešel hostovat v klubu FK Písek. Po návratu přestoupil zpět do svého mateřského lubu FK Motorlet.\n\nSalašovič nastupoval za české mládežnické reprezentace od kategorie U16.\n\n"}
{"id": "1041105", "url": "https://cs.wikipedia.org/wiki?curid=1041105", "title": "SK Lipová", "text": "SK Lipová\n\nSK Lipová je moravský fotbalový klub z Lipové na Prostějovsku. K největším úspěchům klubu patří vítězství v Divizi D v sezoně 2003/04 a následné čtyřleté působení v MSFL (2004/05, 2005/06, 2006/07 a 2007/08), od ročníku 2014/15 působí v I. A třídě Olomouckého kraje - sk. B.\n\nFotbalový klub vznikl v Lipové ve 20. letech 20. století a koncem 60. let zde bylo vybudováno nadstandardní fotbalové hřiště.\n\nV roce 1971 navázal klub družbu se slovenským fotbalovým klubem z obce Miklušovce, která pokračovala do 80. let 20. století.\n\nK 1. lednu 1971 měl klub 83 členů, z čehož 47 byli aktivní sportovci.\n\nPoznámky:\n\n"}
{"id": "1041108", "url": "https://cs.wikipedia.org/wiki?curid=1041108", "title": "Bečovská botanická zahrada", "text": "Bečovská botanická zahrada\n\nBotanická zahrada v Bečově nad Teplou o rozloze 9 hektarů byla před 2. světovou válkou jednou z nejvýznamnějších historických sbírkových zahrad v Čechách. Sbírková zahrada byla založena za posledního majitele panství Jindřicha z Beaufort-Spontin a jeho ženy Marie (otcem Marie Beaufort byl hrabě Arnošt Emanuel Silva-Tarouca, zakladatel Průhonického parku). Původní název byl „Beaufortské alpinum a zahrada u Korunního rybníka“. Od 2. světové války však nebyla udržovaná a prakticky veškeré rostlinstvo zmizelo. V současné době je zahrada oživována díky práci dobrovolníků ZO ČSOP Berkut a v roce 2014 byla přijata do Unie botanických zahrad.\n\nZahradu vybudoval zahradník Beafortů pan Johann Koditek (někdy uváděno též Jan Kodýtek) v letech 1925-1927 na svahu nad řekou Teplou, který byl pro tyto účely zakoupen (po dlouhých tahanicích s městskou radou o cenu pozemku). Původní rozloha zahrady byla 19 ha. Při výstavbě parku byl využit místní horninový materiál jak pro vlastní alpinum, tak i pro další součásti zahrady. Bylo přesunuto více, než 7 000 m zeminy, vybudováno 700 m cest (šířky 1,2, 1,0, 0,7 a 0,5 m) a další prvky drobné zahradní architektury - vyhlídky, altány apod. V roce 1931 bylo v zahradě již 1 005 druhů rostlin z 321 rostlinných rodů z různých světadílů. Na \"alpské louce\", která vznikla ve stejném roce, bylo umístěno dalších 300 druhů. \"\"Botanická zahrada měla vypracovaný a aktualizovaný soupis rostlin včetně číslování a krátkých popisů. Výsadby v alpinu byly rozděleny do 36 oddělení. Zakoupené rostliny byly nejprve rok pěstovány v květináčích, poté byly vysazovány na konečná stanoviště.\"\" \"Každoročně byl aktualizován soupis rostlin s jasným číslováním, plánkem výsadby a krátkým popisem.\" Jednotlivé rostliny byly označovány smaltovanými cedulkami, podobně jako jejich skupiny. Byl veden i seznam odumřelých rostlin včetně příčiny úhynu. Ve 30. letech 20. stol. byla zahrada srovnávána se zahradou v Průhonicích – především pro rozsáhlou kolekci skalniček a trvalek, která byla tehdy vůbec největší v republice. U vstupu do zahrady - kde byl původně tzv Ertlův mlýn - byly vybudovány skleníky - v současné době závod Elektro). V nich byly pěstovány jednotlivé druhy rostlin jak pro výsadbu do alpina, tak i pro prodej (v roce 1932 bylo prodáno 10 000 rostlin). Zahrada ovšem v té době nebyla veřejná, navštěvovat zahradu mohlo pouze několik osobních přátel majitele na zvláštní povolení.\n\nPo druhé světové převzal stát veškerý majetek Beafortů, kteří byli vyhoštěni z republiky. Zahrada přešla pod státní správu, což znamenalo její praktickou likvidaci. Vzácné rostliny byly ponechány svému osudu a byly volně přístupné, takže si je lidé z okolí rozebírali do svých zahrádek. Takto zahrada pustla 60 let. Jediná činnost, která probíhala na území zahrady byl výkon myslivosti, rybník byl vypuštěný a zarostlý, přes lokalitu vedlo elektrické vedení a bylo vykáceno mnoho vzácných dřevin.\nI přes 60 let pustnutí se v zahradě zachovala řada cenných jehličnanů – jedlí, jedlovců, douglasek i smrků. Jsou zde také vzácné listnaté rostliny - např. zmarličník či korkovník amurský - tzv. Korkovník pana Koditka, který byl z důvodu dalšího přežívání i po rozštěpení kmene na dvě části jmenován „Stromem hrdinou“ České republiky pro rok 2006. V současnosti se znovuzrození botanické zahrady stará především Základní organizace Českého svazu ochránců přírody (ČSOP) Berkut, které se zdařilo v roce 2005 získat do vlastnictví, s pomocí Správy Chráněné krajinné oblasti Slavkovský les a Národního památkového ústavu v Plzni část území zahrady. Ve stejném roce proběhly první záchranné práce. Byl proveden dendrologický a floristický průzkum, došlo k vykácení náletových dřevin, bylo provedeno geodetické zaměření. Byl také vyčištěn středověký náhon a od roku 2008 jsou postupně obnovovány původní skalky. Muselo být provedeno oplocení pozemku - skoro 700 m, protože docházelo ke krádežím jak vybavení zahrady, tak i rostlin. Většina prací je realizována dobrovolnickými aktivitami. Každoročně zde probíhá mezinárodní studentský workcamp. Financování obnovy je obtížně zajišťováno z různých projektů - z rozpočtu Karlovarského kraje, Nadace partnerství, Programu pro rozvoj venkova apod.\n\nDne 5. února 2014 byla Bečovská botanická zahrada přijata za řádného člena Unie botanických zahrad České republiky. V soutěži Má vlast získala zahrada ocenění Nejkrásnější proměna roku 2013, zachránci dostali i několik dalších ocenění. Zůstává však jedinou botanickou zahradou v České republice, která je financovaná ze zdrojů neziskové organizace.\n\nZahrada se skládala ze 4 částí:\n\nZahrada je v současné době přístupná pro veřejnost, i když vstup je přes areál podniku Elektro (což na druhou stranu umožňuje vstup 24 hodin denně), je vybíráno vstupné. Pro veřejnost jsou připraveny výukové programy pro mateřské školy a první ročníky základních škol zaměřené na přírodopis a výtvarnou tvorbu. Byla zde také otevřena bioferrata - skalní stezka s variantou jak pro horolezce, tak i pro rekreační sportovce a děti.\n\nV roce 2011 bylo do areálu zahrady instalováno šest dřevěných soch od Václava Gatarika, které symbolizují květy a figuríny, většina z nich je zároveň ptačími hnízdy. Sochy jsou v národních barvách.\n\nDo budoucna se počítá s tím, že bude vybudována lávka přes řeku Teplou a tím se zajistí přímý přístup do zahrady, počítá se také s vybudováním infocentra s pokladnou, WC pro návštěvníky, hospodářského a administrativního zázemí a také prostoru pro vzdělávací a kulturní aktivity.\n\nCelým jménem Jan Ferdinand Koditek (24. 2. 1874 Kopki, Polsko - 19. 10. 1940 Zschadrass, Sasko, Německo). Původní jméno Kodidek. Jeho otec byl panský zahradník v městě Kopki. Do Bečova se přestěhoval někdy před rokem 1911. Byl zaměstnán jako vrchní zahradník a vypracoval detailní plány všech parků a okrasných zahrad v areálu hradu a zámku a také alpina. Po smrti byl převezen ze Saska zpět do Bečova, kde je pohřben.\n\n\n\n"}
{"id": "1041110", "url": "https://cs.wikipedia.org/wiki?curid=1041110", "title": "Kozí potok", "text": "Kozí potok\n\nNázev Kozí potok má více vodních toků:\n\n"}
{"id": "1041111", "url": "https://cs.wikipedia.org/wiki?curid=1041111", "title": "Cabrera", "text": "Cabrera\n\nCabrera je neobydlený ostrůvek o rozloze 15,69 km², součást z Baleárských ostrovů ve Španělsku, který se nachází ve Středozemním moři u jižního pobřeží Mallorky. Cabrera je zároveň součástí národního parku Archipiélago de Cabrera. Nejvyšším bodem je Na Picamosques (172 m n. m.).\n\nCabrera je největším ostrovem malého souostroví, které zahrnuje (od jihu k severu) ostrovy Estells de Fora, L'Imperial, Illa de ses Bledes, Na Redona, Conillera, Esponja, Na Plana, Illot Pla, Na Pobra a Na Foradada.\n\nCabrera byla využívána jako domov pro francouzské zajatce během Napoleonských válek. 9000 jich bylo na Cabreru posláno, ale jenom 3 600 přežilo.\n\nV roce 1944, během druhé světové války, se poblíž Cabrery zřítil do moře německý letoun. Jeden z členů posádky, Johanes Blocher, zemřel.\n\nCabrera, okres Palma de Mallorca, byla vyhlášena národním parkem v dubnu 1991. Národní park Cabrera je nyní administrativně seskupen s městem Palma de Mallorca.\n"}
{"id": "1041112", "url": "https://cs.wikipedia.org/wiki?curid=1041112", "title": "Coulonges-Cohan", "text": "Coulonges-Cohan\n\nCoulonges-Cohan je francouzská obec v departementu Aisne v regionu Hauts-de-France. V roce 2011 zde žilo 429 obyvatel.\n\nArcis-le-Ponsart (Marne), Cierges, Dravegny, Goussancourt, Chéry-Chartreuve, Sergy, Seringes-et-Nesles, Vézilly\n\n\"Počet obyvatel\" \n\n\n"}
{"id": "1041120", "url": "https://cs.wikipedia.org/wiki?curid=1041120", "title": "Cestovní adaptér", "text": "Cestovní adaptér\n\nCestovní adaptér je redukce nebo transformátor, fungující jako forma nástavce, který podle zakončení zastrčíte do různých typů zásuvek. Na jedné jeho straně je zástrčka, do které zapojíte koncovku elektrospotřebiče se známou českou koncovou. Cestovní adaptéry jsou vyrobeny pro zahraniční zásuvky s napětím 230 V. Redukci lze zakoupit pro jednotlivé státy (Velká Británie, Jihoafrická republika, USA) nebo si zvolit univerzální cestovní adaptér, který je využitelný pro více zemí.\nCelý problém vzniká s různorodostí zásuvek, kterých ve světě nalezneme na patnáct odlišných druhů. Jsou označovány písmeny A – O spolu se dvěma různými typy napětí a frekvence Obava, že si nenabijete mobilní přístroj nebo notebook, se vám nevyhne ani v případě cestování po Evropě. Přesto si kromě návštěvy Velké Británie, Kypru a Irska vystačíte s euro zástrčkou. Pravé u třech výše zmíněných budete potřebovat cestovní adaptér typu G, který není kompatibilní s euro zástrčkou.\n\nTento typ redukce můžete použít pouze pro spotřebiče, které nepotřebují zemnící vodič a kolík. To znamená spotřebiče s dvojitou izolací např. holicí strojky, malé transformátory nebo napájecí adaptéry. Tento nejoblíbenější adaptér má středový kroužek, pomocí kterého si nastavíte zemi použití. \nPodobně jako předchozí typ, slouží tato redukce pro připojení elektrospotřebičů s Euro zástrčkami. A použití platí ve stejných zemích, stejně jako se zemnícím kolíkem. \nTato redukce je vhodná při cestování do Velké Británie, Švýcarska, Itálie, Austrálie nebo USA. Jedná se o nejkompaktnější a jeden z nejkvalitnějších cestovních adaptérů na trhu.\n\n"}
{"id": "1041122", "url": "https://cs.wikipedia.org/wiki?curid=1041122", "title": "Pavel Řezníček", "text": "Pavel Řezníček\n\nJméno a příjmení Pavel Řezníček nosí více osob:\n\n"}
{"id": "1041123", "url": "https://cs.wikipedia.org/wiki?curid=1041123", "title": "Druhá vláda Antoniho Ponikowského", "text": "Druhá vláda Antoniho Ponikowského\n\nDruhá vláda Antoniho Ponikowského byla sedmou vládou Druhé Polské republiky pod vedením Antoniho Ponikowského. Kabinet byl jmenován 10. března 1922 šéfem státu Józefem Piłsudským po demisi předchozí první Ponikowského vlády. Vláda odstoupila 6. června 1922.\n\nPo demisi předchozí první Ponikowského vlády se Wincenty Witos a Stanisław Głąbiński odmítli ujmout sestavení nové vlády. Polská lidová strana Piast odmítla vstoupit do vlády bez účasti Národní dělnické strany. V Konventu seniorů, tedy vedoucích představitelů parlamentu, došlo tedy k hlasování o mimoparlamentních kandidátech na premiéra. Ponikowského podpořila většina parlamentních stran a ten se tak ujal vlády.\n\nVláda zrušila Ministerstvo kultury a umění a Ministerstvo pro záležitosti bývalého pruského záboru.\n"}
{"id": "1041124", "url": "https://cs.wikipedia.org/wiki?curid=1041124", "title": "Vůdce malého plavidla", "text": "Vůdce malého plavidla\n\nVůdce malého plavidla - VMP je osoba, která je držitelem průkazu způsobilosti vůdce malého plavidla, což je osvědčení vydávané Státní plavební správou na základě Vyhlášky č. 42/2015 Sb. o způsobilosti osob k vedení a obsluze plavidel.\n\nVůdce malého plavidla je oprávněn vést plavidlo dané velikosti na všech vodních cestách v ČR, zároveň je oprávněn vést rekreační plavidlo na zahraničních vnitrozemských vodních cestách, na kterých je uznáván průkaz způsobilosti vůdce malého plavidla i v pobřežních mořských vodách do 0,75 námořní míle od pevniny nebo pobřežních ostrovů do 4° Beaufortovy stupnice, do výšky vlny 1,2 m a za dne.\n\nMalým plavidlem se rozumí plavidlo s motorem o výkonu nad 4 kW nebo celkovou plochou plachet nad 12 m nebo celkovou hmotností nad 1000 kg.\n\n\nZkouška VMP se skládá z teoretické a praktické části. V teoretické části musí uchazeč prokázat znalosti z oblasti plavebního provozu, základů techniky a zdravovědy. Praktická zkouška zahrnuje předvedení základních manévrů lodi před pověřeným zkušebním komisařem (pověření k ověřování praktických dovedností při vedení malého plavidla ).\n\n\n"}
{"id": "1041126", "url": "https://cs.wikipedia.org/wiki?curid=1041126", "title": "Coulonges", "text": "Coulonges\n\nCoulonges je název nebo součást názvu více obcí ve Francii:\n\n"}
{"id": "1041128", "url": "https://cs.wikipedia.org/wiki?curid=1041128", "title": "Helheim (Sarpsborg)", "text": "Helheim (Sarpsborg)\n\nHelheim byla norská industrial black metalová kapela založená v říjnu 1992 v norském městě Sarpsborg Jonem A. Bjerkem (vokály) a Zornem (kytara, baskytara, programování bicích). Později se k této dvojici přidal hudebník Sebastian R. Komor vulgo Zeb, který se chopil programování bicího automatu, samplů a kláves.\n\nKapela se občas titulovala jako Helheim Society (např. na webu Myspace, již po zániku), aby se odlišila od stejnojmenné norské blackmetalové kapely z Bergenu.\n\nPrvní demo s názvem \"Helheim\" vyšlo v roce 1994, o rok později spatřilo světlo světa druhé demo \"Walpurgisnatt\". Obě vznikly v Zebově domácím 4stopém ministudiu. Kapele se dostalo nabídek od několika nezávislých hudebních vydavatelství, z nichž si později vybrala tu od americké Necropolis Records. Ve spolupráci s nimi vzniká první mini-LP \"Fenris\" (1996), které je však zároveň poslední nahrávkou, poté skupina zanikla.\n\n\n\n"}
{"id": "1041132", "url": "https://cs.wikipedia.org/wiki?curid=1041132", "title": "Kawasaki (Kanagawa)", "text": "Kawasaki (Kanagawa)\n\nKawasaki (: 川崎市, \"Kawasaki-ši\") je město ležící v japonské prefektuře Kanagawa na ostrově Honšú. Nachází se mezi Tokiem a Jokohamou a je součástí oblasti zvané Keihin.\n\nK 1. červnu 2012 mělo město 1 437 266 obyvatel a celkovou rozlohu 142,70 km².\n\nSkládá se ze čtvrtí Asao-ku, Kawasaki-ku, Miyamae-ku, Nakahara-ku, Saiwai-ku, Takatsu-ku a Tama-ku.\n\n\n\n\n"}
{"id": "1041139", "url": "https://cs.wikipedia.org/wiki?curid=1041139", "title": "Uozu", "text": "Uozu\n\nUozu (: 魚津市, \"Uozu-ši\") je město ležící v japonské prefektuře Tojama na ostrově Honšú. Nachází se mezi městy Namerikawa a Kurobe na břehu Tojamského zálivu Japonského moře. Na jihu města se nachází pohoří Hida s nejvyššími vrcholy Sógadake a Kekačisanzan , z něhož přes město stékají do moře (do Tojamského zálivu) řeky Fuse, Katakai, Kado a Hajacuki .\n\nK 1. květnu 2015 mělo město 43 092 obyvatel a celkovou rozlohu 200,61 km² (hustota obyvatelstva 215 na 1 km²).\n\nMěsto bylo založeno 1. dubna 1952. Vzniklo připojením těchto vesnic k městysu Uozu-mači: Kaminakadžima-mura, Šimonakadžima-mura, Macukura-mura, Kaminogata-mura, Šimonogata-mura, Katakaidani-mura, Kazumi-mura, Mičišita-mura, Kjóden-mura, Tendžin-mura a Nišifuse-mura. Původní městys Uozu-mači tvoří velmi malou část plochy dnešního města, a to ve střední-jižní části pobřeží Tojamského zálivu.\n\nV letech 701 - 704 zde vzniká pobočka svatyně Suwa taiša. Jméno té pobočky bylo Odo, zapisováno buď jako 大道 nebo 魚堵.\n\n"}
{"id": "1041152", "url": "https://cs.wikipedia.org/wiki?curid=1041152", "title": "Ricotta", "text": "Ricotta\n\nRicotta je italský sýr vyráběný ze syrovátky (obvykle) kravského, ovčího či kozího mléka.\n\nRicotta (což doslovně znamená „převařený“) vzniká ze syrovátky, což je tekutina, která zůstane při výrobě běžných sýrů. Ricottový tvaroh, vzniklý po převaření a procedění, je bílý, lehce nasládlý a obsahuje zhruba 13 % tuku. V této formě poněkud připomíná sýry typu cottage, ale je lehčí. V této formě se ricotta rychle kazí, nicméně existují i varianty, které vydrží déle díky solení, uzení nebo fermentaci.\n\nUž starověcí Římané vyráběli ricottu, i když spisovatelé jako Cato starší, Marcus Terentius Varro a Columella její výrobu nezmiňují. Důvodem zřejmě bylo, že ricotta nebyla vzhledem ke krátké životnosti zboží, které vedlo k profitu – nedodávala se na městské trhy. Ricottu s největší pravděpodobností zkonzumovali pastýři, kteří ji vyráběli. Přesto existují důkazy z obrazů a literatury, že ricottu znali a jedli i římští aristokraté.\n\nStejně jako mascarpone je ricotta oblíbenou složkou italských dezertů a používá se do mnoha náplní. Existují i varianty sušenek, které obsahují ricottu. Ricotta se dá třít do hladka a smíchat s cukrem, skořicí, jahodami a čokoládou a servírovat jako dezert.\n\nRicotta se používá i v receptech na těstoviny, calzone, stromboli, pizzu, manicotti, lasagne a ravioli.\n"}
{"id": "1041155", "url": "https://cs.wikipedia.org/wiki?curid=1041155", "title": "Život před sebou", "text": "Život před sebou\n\nŽivot před sebou (francouzsky \"La vie devant soi\") je román francouzského spisovatele Romain Gary z roku 1975.\n\n\nTento román je výjimkou a mystifikací v historii Goncourtovy ceny, protože Romain Gary už jednou cenu dostal v roce 1956 za \"Racine du ciel\" a cena může být udělena jen jednou stejnému autorovi. Román byl však publikován pod jménem Emile Ajar s pomocí komplice (Paul Pavlovitch, Garyho příbuzný), který hrál roli autora ve styku s médii. Tajemství bylo prozrazeno až po smrti Romaina Garyho v roce 1980, i když pochyby o pravé identitě autora byly zveřejňované již v době publikace.\n\nGary začal psát pod tímto pseudonymem v době, kdy byl velice kritizován a také z důvodu jisté volnosti projevu.\n\nV obavách z problémů s justicí se Romain Gary rozhodl že Paul Pavlovitch napíše dopis a cenu odmítne. Cena mu byla přesto udělena s odůvodněním, že Gouncourtova cena se nemůže ani odmítnout ani přijmout. A tím se stává Gary jediným autorem který tuto cenu získal dvakrát.\n"}
{"id": "1041156", "url": "https://cs.wikipedia.org/wiki?curid=1041156", "title": "LGBT práva v Severní Koreji", "text": "LGBT práva v Severní Koreji\n\nV Severní Koreji není vesměs žádný patrný náznak o existenci LGBT komunity a ani žádná právní úprava týkající se LGBT. Ačkoli Trestní zákoník výslovně nezakazuje stejnopohlavní sexualitu a crossdressing, je zde možné trestně stíhat kohokoli, jehož chování by se dalo považovat za protisocialistické, což může být použito k diskriminaci, případně i perzekuci LGBT osob. \n\nPolitický systém Korejské lidově demokratické republiky neumožňuje získat žádné přesné informace o postoji vlády v aspektech veřejného života, vč. LGBT práv.\n\nHomosexualita zde není považována za trestný čin, ale lze na ní aplikovat zákony zakazující protisocialistické chování. Jsou známy případy gayů, na které byly takové zákony použity.\n\nPodle Korejské asociace přátel sponzorované vládou KLDR zaujímají zdejší politici tento názor:\n\nVzhledem k tradiční korejské kultuře není běžné, aby jedinec jakékoli sexuální orientace ukazoval veřejně svojí náklonnost k jinému jedinci. Jako země uznávající vědu a racionalismus KLDR uznává, že se mohou narodit jedinci s vrozenou sexuální orientací a zachovává vůči nim ohleduplnost a respekt. Homosexuálové v KLDR nikdy nebyli předmětem represí jako v mnoha kapitalistických státech po celém světě. Nicméně Severní Korea si rovněž velmi zakládá na socialistické harmonii a morálce, a tudíž odmítá homosexuální kulturu v kapitalistickém světě, která je podle ní zobrazována jako konzumní a promiskuitní.\n\nVýše věku způsobilosti pro pohlavní styk pro homosexuální orientaci, pokud nějaký je, není známa. Paragraf 153 Trestního zákona říká, že muž mající pohlavní styk s dívkou mladší 15 let musí být přísně potrestán, ale zákon vztahující se na chlapce není znám. \n\nÚstava Korejské lidově demokratické republiky přiznává občanům rovná práva ve všech aspektech veřejného života. Není však uveden žádný přímý zákaz diskriminace na základě sexuální orientace nebo genderové identity. Rovněž přiznává zvláštní ochranu pro manželství a rodinu, ale neumožňuje stejnopohlavní manželství ani jinou právní úpravu stejnopohlavního soužití.\n\nV 50. letech 20. století byly veškeré zmínky o existenci jakéhokoliv druhu lidské sexuality tabu, pokud zrovna nepodléhaly cenzuře. Sexualita byla ignorována nebo považována za slabost a dekadenci kapitalistického světa. \n\nManželství bylo odnepaměti považováno za instituci složenou z Korejce a Korejky, jehož účelem je rozmnožování. Rozvody byly ojedinělé a od mimomanželského sexu vláda lid odrazovala. \n\nToto se postupně začalo měnit v 80. až 90. letech s liberálnějšími politiky. Dnes samotná sexuální výchova ve školách ještě neexistuje a manželství, rodina, genderové role a lidská sexualita je zobrazována jako tradičně heterosexuální a vláda neoficiálně zaujímá stanovisko, že seznamování, předmanželský sex je svobodnou volbou dospělých osob.\n\nSeverní Korea cenzuruje všechny formy tisku, novin, masmédií a jiných forem komunikace. Vzhledem k tomu, že se sem nedostává dostatek informací o jiných sexuálních orientacích, mnoho LGBT Severních Korejců je nepřímo nuceno k založení rodiny a uzavření manželství s osobou opačného pohlaví. Hlas Ameriky poznamenává, že homosexualita je v rámci veřejné diskuse tabu.\n\nSeverokorejská armáda nařizuje všem brancům během prvních 10 let služby celibát. Mužští vojáci toto pravidlo porušují prostřednictvím tajných schůzek a znásilňování ženských vojáků nebo vzájemnou homosexuální aktivitou. Homosexuální vztahy jsou zde zobrazovány jako situační sexuální chování než jako sexuální orientace.\n\nŽádná ze tří politických stran v KLDR nemá ve volebním programu žádný postoj k LGBT právům. Nejsou známy žádné zákony zakazující diskriminaci na základě sexuální orientace nebo genderové identity.\n\nSeverní Korea nesouhlasí s Deklaraci Spojených národů, která se snaží docílit celosvětové dekriminalizacie homosexuality a nepřipouští jakoukoli ostrakizaci nebo diskriminaci na základě sexuální orientace nebo genderové identity. Přesný důvod tohoto postoje je neznámý.\n\nSeverokorejská propaganda obvykle vykresluje homosexualitu jako morální degeneraci západních národů, zejména Ameriky. Podle krátké povídky Sněhová bouře v Pchjongjangu, kde je zajatá posádka americké lodi, prosí zajatci své věznitele, aby jim umožnili praktikovat stejnopohlavní sex. \n\nOficiální stanovisko vlády je takové, že v KLDR nebyl zaznamenán žádný případ nákazy virem HIV, přesto nic nenamítá proti osvětě zdravotních pracovníků ohledně pandemie viru HIV.\n"}
{"id": "1041166", "url": "https://cs.wikipedia.org/wiki?curid=1041166", "title": "Calzone", "text": "Calzone\n\nCalzone, v překladu „punčochy“ či „kalhoty“, je italský pokrm původem z Neapole a tvarovaný jako v půli přehnutá pizza. Vyrábí se ze slaného chlebového těsta. Typické calzone se peče v troubě, plní se salámem nebo šunkou, mozarellou, ricottou a parmezánem nebo sýrem pecorino a potírá se vejcem. Regionální varianty zahrnují další přísady, které se klasicky používají do náplně na pizzu. Menší calzone se mohou smažit v olivovém oleji.\n\nCalzone se v Itálii prodávají u pultů nebo na ulici, protože se snadno jedí při stání nebo chůzi. Smažená verze plněná rajčaty a mozarellou se prodává v Apulii a říká se jí \"panzerotti\".\n\nPodobná calzone je sicilská pizza \"cuddiruni\" nebo \"cudduruni\". Ta je plněná cibulí (nebo někdy jinou zeleninou, například bramborami nebo brokolicí), ančovičkami, olivami, mortadellou: pizza se před smažením přeloží tak, aby náplň zůstala uvnitř.\n"}
{"id": "1041171", "url": "https://cs.wikipedia.org/wiki?curid=1041171", "title": "Vláda Artura Śliwińského", "text": "Vláda Artura Śliwińského\n\nVláda Artura Śliwińského byla osmou vládou Druhé Polské republiky pod vedením Artura Śliwińského. Kabinet byl jmenován 28. června 1922 šéfem státu Józefem Piłsudským po demisi předchozí druhé Ponikowského vlády. Vláda byla odvolaná Sejmem jen po několika dnech své existence 7. července 1922.\n"}
{"id": "1041172", "url": "https://cs.wikipedia.org/wiki?curid=1041172", "title": "Mora (lingvistika)", "text": "Mora (lingvistika)\n\nMora (plurál \"mory\", přídavné jméno: \"morový\"; symbol μ) je fonologická jednotka určující váhu slabiky. V některých jazycích určuje důraz nebo trvání.\n\nDefinice mory se různí. Americký jazykovědec James D. McCawley ji roku 1968 například definoval jako „to, čeho má dlouhá slabika dvě a krátká slabika jedno“. Slabika tedy může být dlouhá čili \"silná\" s trváním dvou mor nebo krátká čili \"slabá\" s trváním jedné mory.\n\nO morách můžeme mluvit například ve slovenštině, kde se uplatňují při popisu tzv. rytmického zákona. Oproti tomu v češtině popis pomocí mor nemá význam.\n\nTermín mora je z latinského slova, které znamená „prodlení“.\n\nDalším jazykem, v němž je výhodné mluvit o morách, je japonština. Moru v ní tvoří samohláska (které může a nemusí předcházet souhláska), morová nazála (/N/) nebo morová obstruenta (/Q/). Význam mor v japonštině je patrný mimo jiné z uspořádání symbolů v japonských slabičných abecedách, zvaných souhrnně kana. Téměř každý znak kany totiž reprezentuje právě jednu moru.\n\nKoncept mory se uplatní i v japonské poezii. Například tradiční básně haiku jsou tvořeny sedmnácti morami, kterým se v tomto kontextu říká \"on\". Bývají rozepsány na třech řádcích, z nichž druhý má sedm mor a první a třetí mají po pěti morách. Jako příklad haiku lze uvést Bašóovu \"Žábu\":\n"}
{"id": "1041174", "url": "https://cs.wikipedia.org/wiki?curid=1041174", "title": "Johann Leonard Hoffmann", "text": "Johann Leonard Hoffmann\n\nJohann Leonard Hoffmann (1710–1782) byl vojenský lékař německo-holandského původu a amatérský sběratel fosílií. Proslul jako jeden z objevitelů druhé dochované lebky velkého mořského plaza mosasaura, kterou odkryl spolu s najatými dělníky mezi lety 1770 a 1774 v podzemních křídových lomech u města Maastricht. Plnoprávným majitelem fosílie však byl vlastník pozemku, na kterém byl nález učiněn - kanovník Theodorus Joannes Godding (1722 - 1797). Hoffmann předpokládal, že odkryl fosílie obřího krokodýla. Mezitím ale fosílii získal Godding (podle jedné verze ji musel na Hoffmannovi vysoudit) a vystavil ji ve svém domě. V roce 1794 oblehla město francouzská okupační armáda pod velením generála Jean-Charles Pichegru a Godding raději cenný nález schoval. Francouzský geolog Bartholomé Faujas de Saint-Fond (1741-1819) ale o zkamenělině věděl a postaral se o to, aby byla v Goddingově úkrytu vypátrána a odvezena jako válečná kořist do Paříže. Dnes se nachází v tamním přírodovědeckém muzeu.\n\nTři pravěcí plazi - mořský ještěr \"Mosasaurus\", želva \"Allopleuron\" a třetihorní varan (\"Varanus hoffmanni\") nesou na počest Hoffmanna druhový název \"hoffmanni\"\n\n"}
{"id": "1041176", "url": "https://cs.wikipedia.org/wiki?curid=1041176", "title": "Kaple svatého Jiří (Děčín)", "text": "Kaple svatého Jiří (Děčín)\n\nKaple svatého Jiří je sakrální prostor v severním křídle děčínského zámku. Vstup do ní je přímo z hlavního nádvoří. Konají se v ní jak církevní, tak i občanské obřady.\n\nVznikla během poslední přestavby zámku v letech 1791–1792, kdy nahradila půvoní středověkou hradní kapli, jejíž původní zasvěcení sv. Jiří bylo přeneseno do nového prostoru. Od 30. let 20. století, kdy děčínský zámek začal sloužit pro potřeby československé, dále německé a posléze i sovětské armády, sloužila kaple jako posádková kuchyň. K obnově kaple došlo až po roce 1991 v souvislosti s odchodem armády a následnou postupnou opravou zámku. Byl nalezen a na své místo znovu instalován původní oltářní obraz sv. Jiří od prvního ředitele pražské výtvarné akademie Josefa Berglera. V roce 2010 na svátek sv. Jiří kapli znovu vysvětil (benedikoval) litoměřický biskup Jan Baxant.\n\n\n\n"}
{"id": "1041188", "url": "https://cs.wikipedia.org/wiki?curid=1041188", "title": "Sklobeton (konstrukce)", "text": "Sklobeton (konstrukce)\n\nSklobeton je zkrácený výraz pro stavební konstrukci tvořenou betonem, skleněnými tvárnicemi a ocelovou výztuží.\n\nZe sklobetonu se vytváří svislé i vodorovné konstrukce, které díky použitým luxferám umožňují různou míru prostupu světla skrz konstrukci. Vlastnosti sklobetonu jsou rozmanité a závisí na druhu a množství použitých materiálů. Nosnou konstrukci sklobetonových konstrukcí tvoří výhradně železobetonový (u nosných prvků), nebo betonový (u nenosných prvků) rám, případně trámy.\n\nZde se sklobeton používá nejčastěji na zastropení prostor vyžadujících větší přístup denního světla. Příkladem mohou být stropy sklepních světlíků, ateliéry, nebo pasáže (Václavská pasáž na Karlově náměstí v Praze). Geometrický tvar zastropení může být charakteru rovinné desky nebo křivky (kruhový oblouk – klenba, parabolický oblouk, atd. Po stavebně-technické stránce jsou obvyklé dvě varianty těchto stropů. První je varianta s rovným podhledem, kdy nosné trámy lícují na vnějším i vnitřním povrchu stropu se skleněnými tvarovkami. U tohoto druhu se zpravidla používají duté tvarovky. Druhou možností je sklobetonový strop s viditelnými trámy. Tento se z hlediska statického působení neliší od typu prvního. Rozdíl spočívá v tom, že na vnitřní straně stropu nosné trámy přesahují skleněné tvarovky. U této varianty se používají hlavně tvarovky, které nejsou uzavřené, tj. nemají vzduchovou dutinu. Dle statického působení můžeme rozlišit tyto stropy na tzv. jednosměrně nebo obousměrně pnuté. U jednosměrného systému jsou nosná žebra vedena pouze v jednom směru (vždy v tom půdorysně kratším). Žebra vedoucí v druhém směru tedy nejsou nosné a jejich únosnost se při návrhu nezohlednuje. U obousměrného systému se vedou nosná žebra v obou směrech. Tento druhý systém se používá k zastropení půdorysů o poměrech rozměrů cca 1:1,5.\n\nZejména zde našly sklobetonové konstrukce své uplatnění jako příčky a výplně otvorů. Příčky se staví z uzavřených dutých tvárnic, u starších objektů se můžeme setkat i s tvárnicemi plnými. Tvárnice se kladou na sebe a do ložných spár se vkládá betonářská výztuž nebo pásková ocel. Příčka se musí ukotvit do přiléhajícího zdiva. Buď se do zdiva vysekají drážky hluboké min. 25 mm a široké min. 50 mm. Při vyzdívání příčky se pak do drážky provádí betonový rám vyztužený betonářskou ocelí. Rám musí být v drážce uložen do pružné vložky, (vyrobené např. z plsti), která se do drážky vloží před započetím práce. Jestliže drážku nelze vysekat (železobetonové stěny), potom se příčka kotví do ocelového U profilu upevněného k nosným stěnám hmoždinkami, případně nastřelením. \n\nJe-li příčka vyšší než 3 metry, dělí se železobetonovým trámem. Je třeba zdůraznit, že sklobetonové tvárnice nesmějí být přímo zatíženy váhou konstrukcí nad příčkou. Příčky o velké ploše se člení dilatačními spárami na plochy o velikosti asi 12 m čtverečních. Výplně otvorů se provádějí stejně a platí zde stejné zásady. Pro dosažení požadovaného tepelného odporu musí být výplně oddělující vnitřní a vnější prostory vždy provedeny z dutých tvarovek. \n\nVelká staveništní pracnost vedla u nenosných sklobetonových prvků k jejich prefabrikaci. Prefabrikáty se používají většinou jako výplně otvorů (okna). Vyrábějí se v modulových rozměrech a do stavby jsou montovány pomocí zdvihací techniky, např. autojeřábu.\n\n"}
{"id": "1041192", "url": "https://cs.wikipedia.org/wiki?curid=1041192", "title": "Minn Latt", "text": "Minn Latt\n\nMaung Minn Latt Yekháun, alias Htun Kyi (19. července 1925 Rangún – 80. léta 20. století) byl barmský orientalista, zakladatel vědecké české barmanistiky.\n\nJiž záhy bojoval proti japonské okupaci Barmy a vstoupil do komunistické strany. Po vyhlášení samostatnosti Barmy roku 1948 odešel jako komunista do ilegality a v roce 1950 se dostal do Československa, kde nejprve vystudoval angličtinu a historii na Univerzitě Karlově, poté se stal spolupracovníkem Orientálního ústavu a začal vyučovat barmštinu na jazykové škole, poté až do roku 1962 na FF UK (tehdejší filologické fakultě). V letech 1967–1969 pracoval v Pekingu, poté v Šanském státě (zde zřejmě upadl v nemilost komunistů, byl zatčen a zastřelen).\n\nPublikoval zejména řadu prací dotýkajících se barmštiny (Modernization of Burmese, 1966), vypracoval mimo jiné tzv. pražskou metodu romanizace barmštiny (původně roku 1956 jako pedagogickou pomůcku, vychází z ní i dodnes používaná standardní česká transkripce). Po odchodu z Československa se věnoval šanštině a jazyku wa.\n\n\n"}
{"id": "1041193", "url": "https://cs.wikipedia.org/wiki?curid=1041193", "title": "Kategoria e Parë", "text": "Kategoria e Parë\n\nKategoria e Parë je druhá nejvyšší fotbalová ligová soutěž v ligovém systémů pořádaná na území Albánie. Liga byla založena v roce 1930 pod názvem \"Kategoria e Dytë (Druhá divize)\". Později přezdívána též jako \"Kategoria A2\", až pro sezónu 2004/05 přejmenována na současný název \"Kategoria e Parë (První divize)\". V sezóně 2014/15 je soutěž rozdělena na dvě skupiny po deseti klubech (celkově 20). Vítězové jednotlivých skupin postupují do Kategoria Superiore. Kluby na posledním místě v jednotlivých skupinách sestupují přímo do Kategoria e Dytë, kluby na předposledním místě sehrají zápas o udržení.\n"}
{"id": "1041196", "url": "https://cs.wikipedia.org/wiki?curid=1041196", "title": "Krunýřovka krillová", "text": "Krunýřovka krillová\n\nKrunýřovka krillová (\"Euphausia superba\" Dana, 1852) je korýš z řádu krunýřovek.\n\nKrunýřovka krillová je drobný korýš žijící ve velkých hejnech, přičemž v jednom krychlovém metru žije 10 000 až 30 000 jedinců. Živí se droboučkým fytoplanktonem. Dorůstá velikosti až 6 cm, dosahuje hmotnosti 2 gramů a dožívá se 6 let. Vyskytuje se v chladných vodách Jižního oceánu.\n\nJe nejvýznamnější složkou antarktického krilu, jenž představuje zdroj potravy pro různé vodní obratlovce a bezobratlé. Patrně se jedná o jeden z nejpočetnějších druhů na Zemi, hmotnost biomasy se odhaduje přibližně na 500 miliónů tun.\n"}
{"id": "1041209", "url": "https://cs.wikipedia.org/wiki?curid=1041209", "title": "Vláda Juliana Nowaka", "text": "Vláda Juliana Nowaka\n\nVláda Juliana Nowaka byla devátou vládou Druhé Polské republiky pod vedením Juliana Nowaka. Kabinet byl jmenován 31. července 1922 šéfem státu Józefem Piłsudským po demisi předchozí Śliwińského vlády. Vláda podala demisi 14. prosince 1922, kterou přijal nově zvolený prezident Gabriel Narutowicz.\n"}
{"id": "1041210", "url": "https://cs.wikipedia.org/wiki?curid=1041210", "title": "Americký gemologický institut", "text": "Americký gemologický institut\n\nAmerický gemologický institut, označovaný zkratkou GIA (z anglického \"Gemological Institute of America\"), je nezisková organizace a nejuznávanější gemologická laboratoř na světě.\nSídlem organizace je kalifornský Carlsbad. Pobočky má v dalších 14 zemích.\nZákladní kámen této organizace položil klenotník Robert M. Shipley v roce 1920. Tento obchodník si uvědomoval velmi nízkou důvěru veřejnosti k obchodování s diamanty. Vzhledem k tomu, že ve třicátých letech dvacátého století se kvalita diamantů určovala pouze osobním odhadem vždy jednoho konkrétního klenotníka, docházelo k nesrovnalostem a protichůdným hodnocením kamenů. Shipley proto navrhl standardy, které měly ujednotit hodnotící kritéria diamantů a zároveň vrátit důvěru veřejnosti. V roce 1931 vzniká v Los Angeles první gemologická laboratoř GIA, tento rok je také považován za vznik GIA jako takové.\n\nPosláním GIA je neustálé zvětšování důvěry veřejnosti v diamanty a další drahokamy, nebo šperky je obsahující. Zároveň GIA vytváří standardy pro hodnocení diamantů, vzdělává odborníky (gemology) a vydává jim atestace. Poskytuje také laboratorní služby jak odborníkům, tak široké veřejnosti a v neposlední řadě se podílí na výzkumu nových přístrojů a diagnostických metod v oblasti gemologie.\n\nSystém hodnocení diamantů dle GIA je celosvětovým standardem, z něhož vycházejí mnohé další laboratoře (pouze s mírnými odchylkami). GIA stanovila stupnice hodnocení ve třech aspektech, a to čistotě diamantu (11 stupňů, přičemž nejčistší diamanty jsou označovány jako FL, nejméně čisté I3), brusu diamantu (slovem excelent značíme nejlépe vybroušené diamanty, názvem poor zase nekvalitní brusy), a barvy diamantu (stupnice od D až po Z, přičemž D znamená nejlepší barvu, písmeno Z nažloutlé diamanty s nejnižší cenou).\n\n"}
{"id": "1041214", "url": "https://cs.wikipedia.org/wiki?curid=1041214", "title": "Seznam postav seriálu Hra o trůny", "text": "Seznam postav seriálu Hra o trůny\n\nToto je seznam postav, rodů a spolků, které se vyskytují v knihách ságy Písně ledu a ohně a zároveň i v seriálu \"Hra o trůny\". Postavy již zesnulé jsou označeny složenými závorkami - {}.\n\nArrynová jsou rodem vládnoucí v Údolí Arryn. Je to jedna z nejstarších a nejčistších linií andalské šlechty. Arrynové sídlí na nedobytném hradu v Údolí, Orlím hnízdě. Slova Arrynů zní: \"\"Tak vysoko, jako čestně\"\".\n\nHned v prvním díle seriálu se dozvídáme, že Jon Arryn, strážce východu a pobočník krále Roberta I. Baratheona, zesnul. To se stane hybatelem všech dramatických událostí první série, které vyústí smrtí krále Roberta i strážce severu Eddarda Starka. Jon Arryn totiž spolu se Stannisem Baratheonem odhalili velké tajemství královny Cersei: její tři děti nejsou královy, nýbrž byly počaty z incestního vztahu mezi královnou a jejím bratrem Jaimem. Zatímco Stannisovi se podaří uprchnout, Jon Arryn je otráven. jeho žena Lysa i malý nemocný chlapec Robin uprchnou zpět na nedobytné Orlí hnízdo.\n\nZde Lysa odmítá žádosti o pomoc různých frakcí ve Válce pěti králů, díky čemuž zůstává Údolí nedotčené útrapami bojů.\n\nVe čtvrté sérii do Údolí uprchnou Petyr Baeliš a Sansa Stark, na útěku po událostech kolem vraždy krále Joffreyho. Petyr si nejdřív bere již zcela šílenou Lysu, aby ji následně shodil z Měsíčních dveří a zmocnil se vlády nad Údolím jako regent za nezletilého Robina Arryna. Z tohoto titulu uspořádá sňatek mezi Sansou a Ramsayem Boltonem.\n\nV šesté sérii přesvědčí Malíček lordy Údolí, aby vytáhli do boje proti armádě Ramsayho Boltona, který hrozí podmanit si celý Sever. Petyr si od toho hlavně slibuje přízeň Sansy. I když se plán podaří a Ramsay je poražen a zabit, Malíčkův záměr je zmařen. Vládcem Severu se nestává Sansa, nýbrž její bratr, Jon Sníh, Bílý vlk, jemuž následně přísahají věrnost i lordi Údolí v čele s Yohnem Roycem.\n\n\nve službách Arrynů:\n\nRod Baratheonů je nejmladším z velkých rodů. Zakladatel rodu, Orys Baratheon, nevlastní bratr Aegona Dobyvatele, dostal do úschovy Bouřlivé krajiny za vítězství nad Argilakem Arogantním, posledním bouřlivým králem. Baratheonové jsou známí jako divocí a obtížně zvladatelní, opovrhují politikou. Slova Baratheonů jsou: \"\"Naše je zuřivost\"\".\n\nKrál Robert I. Baratheon získal korunu, když ve slavné rebelii svrhl tyranskou vládu Aeryse II. Targaryena. Vládl mnoho let, nejdříve s pobočníkem Jonem Arrynem a později Eddardem Starkem. Byl zabit na lovu divokým kancem. Po jeho smrti se trůn octl v režii Lannisterů. (Jeho děti byly ve skutečnosti potomky královny Cersei a jejího bratra Jaimeho.)\n\nZároveň se o trůn přihlásili i jeho bratři: Stannis a Renly. Renly byl vzápětí zavražděn Stannisem pomocí černé magie, zatímco Stannis sám, lord Dračího kamene, byl poražen v obří bitvě na Černovodě, kde jeho loďstvo padlo do pasti nastražené Tyrionem Lannisterem a bylo zcela zničeno. Stannis poté strávil dlouhou dobu na Dračím kameni, a snažil se opět shromáždit zbytky svých věrných. Na konci čtvrté série vytáhl ke Zdi, kde významnou měrou pomohl porazit Divoké shromážděné pod Mancem Nájezdníkem.\n\nV páté sérii vytáhl Stannis se zbytky své armády na Zimohrad, kde byl však na hlavu poražen. Stannise, posledního Baratheona, popravila žena-válečnice Brienne z Tarthu, členka Královské gardy jeho bratra Renlyho.\n\n\nve službách Roberta:\n\nve službách Renlyho:\n\nve službách Stannise:\n\nPáni Hrůzova, mocného severského hradu; zpočátku vazalové Starků. Drsný rod s nedobrou pověstí, jehož počátky sahají do Věku Hrdinů a jsou plné bojů se Starky. Boltonové se prý řídí heslem: „Nahý člověk může mít pár tajemství, ale z kůže stažený už nemá žádná.“ Lord Roose Bolton vychovával pouze nemanželského syna Ramsayho, když mu ale manželka porodila syna, Ramsay věděl, že pro něj v rodině nezbývá místo a tak otce, macechu i nemluvně zabil. Jejich slova zní: \"„Naše čepele jsou ostré“\".\n\n\nVe službách Boltonů:\n\nCasselové, je malý severský rod. Slouží jako strážci Severu na Zimohradu a jsou vazaly rodu Starků. Jelikož slouží na Zimohradu přizpůsobily tomu i svůj znak, který obsahuje 10 hlav bíblých vlků.\n\n\nFreyové, vazalové Tullyů, přišli ke svému výjimečnému postavení postavením mostu přes řeku Trojzubec. Je to široko daleko jediný přechod, a tak mohou Freyové vybírat mýtné, hlavní zdroj jejich příjmů. Na obou stranách mostu jsou postaveny věže, slavná Dvojčata, Freyské sídlo. Téměř vymřelý rod zachránil lord, Walder Frey, jenž je považován za jediného muže v Západozemí, který je schopen postavit armádu z toho, co vzešlo z jeho kalhot. Dvojčata jsou přeplněná jeho syny, vnuky, pravnuky, bastardy a prabastardy. Devadesátiletý Walder Frey měl osmou manželku, než jej Arya zabila společně se dvěma jeho syny.\n\n\nPotomci bájného Šedého krále, páni Železných ostrovů se sídlem na Štítu. Greyjoyové se nikdy plně nesmířili s rolí „pouhých“ lordů, vždy skrytě toužili po posvátné koruně z naplaveného dříví, symbolu moci dávných ostrovních králů. Současný lord Balon Greyjoy se pokusil o vzpouru proti Železnému trůnu krátce po Robertově rebelii. Železná flotila však byla rychle poražena, dva z Balonových synů zabiti a poslední syn, teprve tříletý Theon, byl poslán na převýchovu na Zimohrad. Balonova touha po koruně však nikdy zcela nevyprchala. Slova Greyjoyů zní: \"„My nesejeme“\"\n\n\nVe službách Greyjoyů:\n\nIntrikánští Lannisterové jsou nejbohatším z velkých rodů. Sídlí na Casterlyově skále na západě země a mají přístup ke zdejším zlatým dolům. Hlava rodu, Tywin Lannister, svého času pobočník krále a velmi nadaný politik rodu zajistil (svou pochybnou rolí v rebelii, kdy lstí dobyl Královo přístaviště) místo opravdu prestižní, jeho dcera Cersei se vdala za samotného Roberta I. Baratheona. Jaime Lannister, osobní strážce minulého krále Aeryse, svého pána zavraždil a usnadnil tak Robertův nástup na trůn. Slova Lannisterů zní: \"\"Slyšte mne řvát!\"\"\n\n\nve službách Lannisterů:\n\nMartellové, páni Slunečního oštěpu, žijí na jihu Západozemí v oblasti zvané Dorne. Po dlouhá léta se konaly sňatky mezi Martelly a Targaryeny. Mezi nimi a Lannistery od dávných dob panuje nepřátelství, které vražda Elii a jejich dětí na rozkaz lorda Tywina proměnila doslova ve studenou válku. Nebýt rozvážného klidu (mnohými v Dorne nazývaného zbabělostí) prince Dorana (vládcové Dorne se raději nazývají \"princové\" než \"králové\"), jeho neteře - nemanželské dcery jeho bratra Oberyna - by dávno válku s Lannistery rozpoutaly.\n\n\nMormontové, páni Medvědího ostrova, jsou starým rodem severu a jedni z hlavních vazalů rodu Starků. Sídlí v Mormontské baště. Jejich ostrov je jedním z nejchudších. Byly majiteli meče z valyrijské oceli který Jeor Mormont, pán Medvědího ostrova daroval Jonu Sněhovi. Ženy z jejich rodu se od dětství učí bojovat, aby mohl bránit svůj domov. \n\nMormontové nebyli původními majiteli ostrova, není ani jisté odkud přesně pochází. Původními majiteli ostrova byl rod Woodfootů. Po dobytí Železných ostrovů tento rod zanikl a ostrov zabral rod Hoareů. Poté co král Severu Theon Stark zabil prince Ravose Hoarea získal ostrov Loron Greyjoy a po jeho smrti byl tehdy předán rodu Mormontů. Slova Mormontů zní: \"\"Zde stojíme\"\".\n\n\nStarkové jsou jeden ze sedmi největších a nejmocnějších rodů v Sedmi královstvích. Jejich sídlo je na Zimohradu odkud vládnou celému Severu od Šíje po Zeď. Stejně jako všechny severské rody věří ve staré bohy. Ve znaku mají šedého zlovlka na bílém poli. Slova Starků jsou: \"\"Zima se blíží!\"\"\n\n\nve službách Starků:\n\nnejvýznamnější vazalové rodu Starků:\n\nTargaryenové po 283 let ovládali Západozemí. Pak ale došlo k Robertově rebelii, při níž byli téměř všichni vyvražděni. Jediní přeživší, tříletý Viserys a právě narozená Daenerys, byli odsouzeni k životu ve vyhnanství pod ochranou Illyria Mopatise, magistra Pentosu.\n\n\nVe službách Targaryenů:\n\nRod Tullyů se sídlem v Řekotočí ovládá území přesně vprostřed Západozemí, zvané Říční krajiny. Vzhledem k jeho obtížně branitelným hranicím a úrodnosti tohoto kraje ho každá válka zasahuje nejvíce. Dlouhou dobu bylo také Řekotočí ovládáno cizinci, např. Železnými muži z ostrovů. Rod Tullyů, dříve prakticky bezvýznamný, získal toto území až během dobyvačného tažení Aegona Draka, kdy byl lord Tully jedním z prvních, kdo se přidali na stranu vítězů. V době popisované \"Hrou o Trůny\" jsou Tullyové dynasticky propojeni se Starky a Arryny, se kterými mají velmi dobré vztahy. Slova rodu Tullyů jsou: \"\"Rodina, povinnost, čest\"\".\n\n\nNejvýznamnějším vazalem Tullyů je Walder Frey (viz výše).\n\nTyrellové vládnou Rovině už od dobytí Targaryenů. Jejich rodové sídlo je Vysoká zahrada, která leží na Růžové cestě z Králova přístaviště.\n\n\nSkupina psanců a partyzánů, jenž operuje v Říčních krajinách. Samozvaní ochránci obyčejných lidí Západozemí před zlovůlí pánů.\n\n\nSvobodný lid, obyvatelstvo nehostinných severních krajin za Zdí. Jsou rozděleni do mnoha kmenů, jsou hrdí a nikomu se neklanějí. Jednou za mnoho let se vždy najde někdo, kdo dokáže Divoké sjednotit, a vytáhne na Zeď. Ještě žádný následující bitvu proti Noční hlídce nevyhrál.\n\n\nStarobylý řád, bránící Západozemí na hradbách Zdi proti všemu, co leží za ní. Bratři Noční hlídky žijí v celibátu, chodí v černém a volí si své vlastní velitele. Kdysi bylo členství v Noční hlídce prestižní, dnes již její řady plní jen zločinci a dobrodruzi, kteří tam byli odvedeni.\n\n\nTabulka obsahuje hlavní postavy, které byly řečeny v úvodních titulcích.\n"}
{"id": "1041217", "url": "https://cs.wikipedia.org/wiki?curid=1041217", "title": "Sansa Stark", "text": "Sansa Stark\n\nSansa Stark je fiktivní postava knižní série \"Píseň ledu a ohně\" a televizního seriálu \"Hra o trůny\", který je knihami z větší části inspirován. Byla vytvořena autorem knižní série Georgem R. R. Martinem, který ji představil již v prvním díle série a v seriálovém zpracování stále žije (dosud nebyly vydány všechny díly knižní série, proto není Sansin „knižní“ osud znám). V seriálu ji ztvární Sophie Turner.\n\nSansa Stark je nejstarší dcerou Eddarda „Neda“ Starka a jeho manželky Catelyn Stark, rozené Tully. Má mladší sestru Aryu a tři vlastní bratry: Robba, Brana a Rickona. Má též nevlastního bratra Jona, kterého ale nesnáší. Byla zasnoubená s Joffreym Baratheonem, avšak svatba se nikdy neuskutečnila. Později byla, jak v knižním, tak v seriálovém provedení, provdána za trpaslíka Tyriona Lannistera. Ten se ji snažil chránit před Joffreyho brutalitou, po jeho vraždě ale Sansa prchá. V seriálovém provedení jí pak Petyr Baeliš domluví sňatek se sadistickým bastardem Ramsayem Boltonem.\n\nSansa je, oproti své mladší sestře Arye, pravá dáma. Ráda vyšívá, zpívá, čte poezii, prochází se a přeje si, aby ji princ na bílém koni odvezl z ponurého prostředí Zimohradu, kde se sice narodila, ale nemá to zde ráda. Je naivní a zpočátku miluje Joffreyho Baratheona, který jí nabídne sňatek. Brzy ale zjistí, jaký je ve skutečnosti tyran. Zkušenosti s Joffreym ji v mnohém změní a stává se z ní bojácná a nedůvěřivá dívka, která v Králově přístavišti nemá žádné přátele ani spojence.\n\nV knize je popisována jako vysoká, štíhlá a krásná dívka. Má modré oči a husté kaštanové vlasy. Často jí lidé připomínají fyzickou podobnost s Catelyn Stark, její matkou. V prvním díle knižní série je jí jedenáct let, v \"Hostině pro vrány\" je jí téměř čtrnáct.\n\nSansa Stark se narodila roku 286 po Aegonově vylodění na Zimohradu, správním středisku celého Severu.\n\nSansa se objevila, společně se všemi ostatními Starky, hned v první knize celé série. Královská rodina v čele s Robertem Baratheonem a jeho manželkou Cersei přijíždí na Zimohrad. S nimi přijíždí i jejich nejstarší syn Joffrey, do kterého se Sansa na první pohled zamilovala. Sansa neví, že Joffrey je známý svojí brutalitou a je do něj bláhově zamilovaná, souhlasí tedy se sňatkem i s tím, že pojede s královskou rodinou do Králova přístaviště. Ještě předtím si ale s Joffreym vyjde na procházku podél řeky, kde potká svoji mladší sestru Aryu při šermu se synem řezníka Mycahem. Přestože jde jen o hru, Joffrey nařkne Mycaha, že napadl šlechtickou dceru a chce ho zabít. V tom mu zabrání Arya, i tu ale odzbrojí a míří na ni mečem, když ho napadne Aryin zlovlk Nymeria. Přestože Joffrey utržil jen malé povrchové zranění, jde si stěžovat své matce a ta řekne, že zlovlk musí být zabit. To Arya věděla dopředu a tak Nymerii vyhnala. Další na ráně se tedy ocitl Sansin zlovlk Lady, která, přestože s tím nemá nic společného, musí zemřít. Sám Eddard Stark ji zabije. Sansa je nešťastná, přesto neprotestuje a odcestuje s Joffreym i královskou rodinou do Králova přístaviště, kde se seznámí i se Sandorem Cleganem, známým spíše pod jménem \"Ohař\". Ten jí odhalí i malá známý příběh o tom, jak přišel ke spálené tváři.\n\nSansin otec Eddard Stark zkoumá dějiny rodu Baratheonů, když přijde na to, že černá barva vlasů je u tohoto rodu dominantní gen. Shodou náhod, všechny současné královské děti mají vlasy blonďaté. Postupně odkrývá tajemství královny Cersei: že oba princové i princezna jsou dětmi Cersei a jejího bratra Jaimeho. Eddard vyhrožuje Cersei a po smrti krále Roberta neuzná Joffreyho jako právoplatného vládce Sedmí království. Je zajat a později mu Joffrey dá ultimátum, že pokud ho uzná jako krále, nechá ho i s dcerami odejít. Eddard podmínku splní, Joffrey ale ne a nechá mu setnout hlavu. Dále pak drží Sansu v Králově přístavišti, i přes její prosby.\n\nSansa je stále rukojmí královské rodiny v Králově přístavišti a navenek se naučila být k Joffreymu loajální, aby předešla bití od Sandora Clegana.\n\nNa oslavě Joffreyho svátku Sansa zachrání život sera Dontose Hollarda. Toho chce původně Joffrey nechat upít k smrti, ale Sansa za něj prosí a on ho nechá žít. Jako vděk Sanse poté Hollard vymyslí plán, jak ji dostat z Králova přístaviště. Útěk se ale může uskutečnit až později a tak Sansa musí trpět bití. Když její bratr Robb vyhraje bitvu s královskou armádou, je Sansa veřejně bita a její šaty roztrhány na ulici. Jediný, kdo se jí zastal byl trpaslík Tyrion Lannister, který pak požádal Ohaře, aby Sansa půjčil svůj plášť. Právě Ohař následně zachrání Sansu před bouřícími se davy ve městě a dostane ji do bezpečí.\n\nBěhem bitvy o Černovodu, kde soupeří královská armáda proti armádě Stannise Baratheona (bratr bývalého krále Roberta), jsou všechny dámy od dvora schované v Rudé baště. Je zde i Cersei a Sansa. Cersei se opije a nadává na mladou Sansu. Bitva se zdá prohraná, ale s pomocí Tywina Lannistera a armády Tyrellů zvítězí královská rodina. Plánovaná svatba Joffreyho a Sansa je zrušena – Joffrey si bude brát Margaery Tyrell.\n\nVe třetí knize je Sansa pozvána na večeři s nastávající královnou Margaery a její babičkou Olennou. Sansa se snaží upozornit Margaery na Joffreyho brutální chování, té to ale nevadí, je připravená se protloukat, jak to půjde. Olenna později Sanse navrhne sňatkem s jejím dalším vnukem; Willasem Tyrellem. Přestože ser Dontos Sansu před Tyrelly varoval, ona se nadšeně stává dobrou přítelkyní obou žen a se sňatkem souhlasí. O tom se ale dozví Tywin Lannister, který s tím nesouhlasí. Proto se rozhodne Sansu provdat za znetvořeného Tyriona, který nejdříve se sňatkem nesouhlasí, ale také ví, že pokud Robb Stark zemře, stane se pánem Zimohradu a to ho láká.\n\nSansa je překvapená, když ji další den dají svatební šaty – o svatbě s Tyrionem nevěděla a nastávajícím manželem navíc opovrhuje kvůli jeho velikosti a nehezkému vzhledu. Na svatbě Sansa tancuje s Joffreym, který ji vyhrožuje. Vše zarazí až sám Tyrion, který se jako jediný nebojí svému synovci postavit. I přesto ale Sansa Tyriona nemá ráda a manželství nikdy není naplněno.\n\nNedlouho potom se koná svatba Margaery a Joffreyho, kde je ale snoubenec otráven. Z toho je obviněn Tyrion. Sansa prchá na člunu se serem Hollardem a zjistí, že dárek, ozdoba do vlasů, který na sobě v době svatby měla na sobě, chybí. Právě v této ozdobě totiž byl ukryt jed. Na člunu doplují k lodi, která čeká nedaleko přístavu. Když k ní doplují, dostane ser Hollard měšec zlaťáků a poté je Petyrem Baelišem zastřelen. Sansa je zděšená, protože si myslela, že se jí Hollard snažil pomoci. Až Baeliš jí odhalí, že vše dělal jen pro peníze – Sansin útěk zosnovoval právě Baeliš.\n\nTen propašuje Sansu do Orlího hnízda, kde vládne lady Arryn (Sansina teta). Sansu zde představuje jako svoji nemanželskou dceru pod jménem Alayne Kámen. V Orlím hnízdě se pak Baeliš ožení s Lysou, která ho dlouhou dobu milovala a také kvůli němu otrávila bývalého pobočníka krále, jejího manžela lorda Arryna. Lysa navíc Sanse nabídne sňatek s jejím synem, slaboduchým Robertem. Pak ale začne žárlit, když uvidí, jak se Sansu pokusí Baeliš políbit. Nechá si k sobě Sansu zavolat a pokusí se ji shodit zvláštními dveřmi do propasti dolů, nakonec tam ale, rukou Petyra Baeliše, sama skončí.\n\nPo Lysině smrti se Sansa stále ukrývá pod tajnou identitou jako Alayne Kámen. Baeliš Sanse odhalí svůj plán: chce ji provdat za Harrolda Hardynga, který je dědicem mnoha sídel na Severu a mohl by jí pomoci Sever znovu ovládnout. Mezitím Sansa pečuje o sirotka Roberta, který je slabý a hloupý.\n\nAž do čtvrté série seriálu se kniha shoduje se seriálem. Později se ale Sansa, na radu Malíčka provdává za Ramsayho Boltona, o čemž v knihách nebyly zmínky.\n\nSansa je stále rozrušená ze smrti své matky Catelyn a bratra Robba.Ser Dontos Hollard věnuje Sanse náhrdelník, který, jak říká, patřil jeho matce. Sanse je přesvědčená, že právě Hollard bude jejím princem na bílém koni, který ji osvobodí. Až po svatbě, kde je otráven Joffrey si uvědomí, že v jednom z drahokamů na náhrdelníku byl ukryt jed, který tam dala Olenna Tyrell. V rozruchu, který způsobila otrava Joffreyho, se Sanse i Dontosovi podaří utéct. Dále děj pokračuje podle knih – Sansa prchá s Baelišem do Orlího hnízda k tetě Lyse. Avšak v televizním seriálu Beališ nenabízí Sanse sňatek s Harroldem Hardyngem.\n\nPetyr Baeliš domluvil sňatek Sansy a Ramsayho Boltona, bastarda Roose Boltona, který je po smrti Robba dědicem celého Severu. Sansa se sňatku bojí, ale Baeliš ji přesvědčuje, že jí to pomůže pomstít rodinu. Při cestě na Zimohrad se Sansa setká s Brienne z Tarthu, která Sansině matce Catelyn přísahala, že se o obě její dcery postará. Snaží se Sansu přesvědčit k tomu, aby s ní odešla, ale ta odmítá. Bez ohledu na to, že se Brienne nesetkala s úspěchem, dále sleduje Sansinu cestu na Zimohrad. Ramsay se zpočátku zdá jako milý muž, ale přesto se ukáže jako sadista, když Sansa přijde na to, že vězní bývalého svěřence Eddarda Starka Theona. Toho fyzicky i psychicky týrá, nechal ho vykastrovat a s oblibou mu stahuje kůži z prstů. O svatební noci Ramsay Sansu znásilní a ona se další den rozhodne, že s Brienne odjede pryč. Snaží se Brienne najít a používá i smluvený signál, ale zachránkyně nikde. Později Sansa přijde na to, že její manžel má milenku Myrandu. Theon se později se Sansou pokusí utéct, přičemž je odhalí Myranda. Tu zabijí a ze strachu před Ramsayho vojáky a jím samým se vrhají z hradeb dolů do hlubokého sněhu.\n\nSansa i Theon přežili skok z hradeb, ale nedojdou daleko a v lese nedaleko Zimohradu je najdou Ramsayho vojáci. V tu chvíli ale dorazí Brienne i se svým panošem Podrickem Paynem a oba zachrání. Theon se rozhodně vrátit na Železné ostrovy a Sansa i s Brienne a panošem Podrickem pokračují na Černý hrad na Zeď, kde se chtějí schovat u Sansina nevlastního bratra Jona. Jon se v tu chvíli chystá opustit noční hlídku, když ale uvidí Sansu, rozhodne se chvíli zůstat. Sansa se snaží nevlastního bratra postrčit k tomu, aby společně s Divokými osvobodil Sever od nadvlády Boltonů. Zpočátku Jon odmítá, ale když mu Ramsay pošle výhružný dopis, nezbývá mu nic jiného, než se Boltonům postavit. Sansa a Jon sestavují armádu, zatímco Sanse se ozve Baeliš. Sejde se s ním a on jí nabídne pomoc, ale ona odmítá se slovy, že už ho nikdy nechce vidět.\n\nJon získá několik mužů od severských pánů, ale jeho armáda je pořád příliš malá. Když už se rozkřikne, že se armáda Boltonů blíží, napíše Sansa Baelišovi prosebný dopis. V něm prosí o vojáky, se kterými by se dokázali ubránit.\n\nBitva se již zpočátku jeví prohraná kvůli početní převaze Boltonů. V poslední chvíli vše zachrání Baeliš alias Malíček s armádou Roberta Arryna, který se rozhodl nabídnout své síly, aby pomohl sestřenici v nouzi.\n\nRamsay Bolton je zajat. Sansa viní Ramsayho ze všeho špatného, co se jí kdy stalo a rozhodne se mu odvděčit – nechá ho sežrat vlastními loveckými psy. Záhy Baeliš nabídne Sanse, že si ji vezme a budou společně vládnout Severu. Ona ale již Baelišovi nevěří a odmítá ho.\n\nJon musí odjet na Dračí kámen za Daenerys a nechává Zimohrad pod správou Sansy. Krátce po jeho odjezdu přijíždějí Arya a Bran. Právě mezi Aryou a Sansou se Baeliš snaží vyvolat spory, například tak, že nechá Aryu najít zprávu, kterou v minulosti poslala Sansa Robbovi, ve které ho žádá, aby se vzdal králi Joffreymu. Sansa zase objeví Aryinu sbírku obličejů a zjistí, jaké má její sestra schopnosti.\n\nPozději dostane od Jona zprávu o tom, že poklekl před Daenerys Targaryen a Malíček se rozhodne situace využít: snaží se Sansu přesvědčit, že Jon zradil Sever a měla by se sama stát paní Zimohradu, a že se ji pokusí Arya zabít. Sansa proto svolá shromáždění do hodovní síně, kde ale ze spiknutí neobviní Aryu, ale Petyra Baeliše. S pomocí Brana jej obviní z několika činů a je popraven.\n\nNa Zimohrad přijede Daenerys Targaryen v doprovodu Jona. Toho sice Sansa přivítá radostně, ale novou královnu nevidí ráda. Když jí Jon prozradí, že jeho pravé jméno je Aegon Targaryen a má tedy na trůn větší nárok než Dany, využije toho a předá informaci Tyrionovi, který ji dále rozšíří. \n\nPo zvolení Brana králem Sedmi království navrhne oddělené a osamostatnění Severu. Brandon její návrh přijme a Sansa je korunována královnou.\n"}
{"id": "1041218", "url": "https://cs.wikipedia.org/wiki?curid=1041218", "title": "Arya Stark", "text": "Arya Stark\n\nJméno Arya Stark označuje více osob:\n"}
{"id": "1041219", "url": "https://cs.wikipedia.org/wiki?curid=1041219", "title": "Brandon Stark", "text": "Brandon Stark\n\nJméno Brandon Stark označuje více osob:\n\n"}
{"id": "1041222", "url": "https://cs.wikipedia.org/wiki?curid=1041222", "title": "Benjen Stark", "text": "Benjen Stark\n\nJméno Benjen Stark označuje více osob:\n"}
{"id": "1041223", "url": "https://cs.wikipedia.org/wiki?curid=1041223", "title": "Rickon Stark", "text": "Rickon Stark\n\nJméno Rickon Stark označuje více osob:\n"}
{"id": "1041224", "url": "https://cs.wikipedia.org/wiki?curid=1041224", "title": "Blokování reklamy", "text": "Blokování reklamy\n\nBlokování reklamy je označení pro činnost vykonávanou různými rozšířeními webových prohlížečů, které umožňují blokování částí obsahu webové stránky, zejména reklam. \n\nBlokováním se může výrazně snížit velikost přenášených dat, což v důsledku zrychlí načítání a může vést k úspoře mobilních dat, výhodné při tarifech s omezeným množstvím dat na měsíc. Některé reklamy jsou adblockem pouze skrývány, takže k přenosu a načtení do prohlížeče dojde. Webová stránka se bez reklam může stát přehlednější, protože neobsahuje potenciálně rušící prvky. Dalším argumentem pro blokování reklamy je zvýšení bezpečnosti, protože reklamní sítě někdy vybírají peníze za zavádějící nebo podvodnou inzerci.\n\nV prosinci 2016 používalo technologii blokování reklam 11 % uživatelů globálního Internetu, z toho 62 % uživatelů mobilních zařízení. Zajímavostí je zvýšené rozšíření blokování reklam mezi vzdělanějšími uživateli internetu. Zatímco běžným způsobem je blokování na koncovém zařízení, britský mobilní operátor testoval blokování reklam na úrovni poskytovatele Internetu. Dle operátora důvodem byli uživatelé frustrovaní reklamou, která \"\"... využívá jejich datové balíčky a může narušit jejich soukromí ...\"\".\n\nObchodní model mnoha webů je založen na zobrazování reklam uživatelům. Nejsou-li reklamy zobrazovány, provozovatel webu přichází o potenciální příjmy. V reakci na rozšíření nástrojů na blokování reklamy se rozšiřují řešení, která, například pomocí randomizace řetězců v CSS deskriptorech, ztěžují fungování blokování reklamy. Dalším přístupem je detekce blokování reklamy, a následné nezobrazení obsahu uživatelům blokujícím reklamy, případně nabídnutí prémiové verze webu bez reklam za pravidelný příspěvek.\n\nV současnosti (únor 2017) existuje řada nástrojů pro blokování reklamy, distribuovaných jako rozšíření webových prohlížečů, nebo jako aplikace do mobilních telefonů. \n\nAdBlock je rozšíření pro prohlížeče Google Chrome, Apple Safari, Mozilla Firefox a Opera. Ačkoli je rozšíření AdBlock bezplatné, uživatelé mohou vývojářům přispět libovolnou částkou. AdBlock uvádí, že jeho rozšíření používá více než 40 miliónů uživatelů .\n\nAdblock Plus vyvíjí společnost Eyeo GmbH. Kromě desktopových prohlížečů nabízí rozšíření i pro operační systém Android. Adblock Plus nabízí některým velkým společnostem, že jejich reklamy zařadí na výchozí whitelist, aby se jejich reklamy uživatelům nadále zobrazovaly \n\nAdAway je opensource (GPLv3+) nástroj pro OS Android, který pomocí souboru hosts přesměrovává komunikaci s reklamními servery na lokální IP adresu mobilního telefonu.\n\nRozšíření uBlock Origin je dostupné pro několik webových prohlížečů.\n\n"}
{"id": "1041233", "url": "https://cs.wikipedia.org/wiki?curid=1041233", "title": "Laurin &amp; Klement Typ 1", "text": "Laurin &amp; Klement Typ 1\n\nLaurin & Klement Typ 1 byl první motocykl vyrobený na území bývalého Rakouska-Uherska. Tento stroj vyšel z dílny mladoboleslavského výrobce jízdních kol, motocyklů a automobilů firmy Laurin & Klement. První hotové motocykly této série, Typ 1 ¼ a Typ 1 ¾, byly novinářům představeny 11. listopadu 1899 v Praze Bubnech. \n\nOd roku 1897 ovládaly motocyklové pole především francouzské stroje De Dion-Bouton a bratří Wernerů. Proto se Václav Klement vydal do Paříže, aby si tam mohl motocykly bedlivě prostudovat. Získal tam k testování jeden stroj vyrobený bratry Wernerovými. Vylepšení, jež na něm Laurin s Klementem provedli – přemístění náhonu z předního kola na zadní pomocí koženého řemenu a uložení motoru do rámu místo na přední vidlici – převzali bratři Wernerové hned u svého příštího modelu.\n\nTyp 1 ¼ byl vybaven vzduchem chlazeným jednoválcovým motorem o obsahu 184 cm (vrtání 60 mm, zdvih 65 mm). Typové označení udávalo současně výkon 1,25 hp. Typ 1 ¾ měl motor s objemem 211 cm (vrtání 62 mm, zdvih 70 mm) a výkon 1,75 hp. Následně montované motory Werner s řízeným výfukovým ventilem a automatickým sacím ventilem byly vybaveny elektrickým kontaktním zapalováním a dosahovaly 1200 otáček za minutu.\n\nPokračující vývoj přinesl na přelomu století i rostoucí odbyt, k němuž přispěly zejména úspěchy strojů Laurin & Klement v motocyklových závodech. Do roku 1914 vyrobila továrna Laurin & Klement asi 3000 motocyklů.\n\n"}
{"id": "1041235", "url": "https://cs.wikipedia.org/wiki?curid=1041235", "title": "Olga Medlíková", "text": "Olga Medlíková\n\nOlga Medlíková (* 21. listopadu 1959 Frýdlant v Čechách) je česká lektorka, konzultantka, facilitátorka a moderátorka. Je autorkou odborných knih. Svou profesní kariéru spojila zejména s neziskovým sektorem. V roce 2012 obdržela cenu Osobnost vzdělávání dospělých.\n\nOlga Medlíková vystudovala Pedagogickou fakultu v Ústí nad Labem. Absolvovala mnoho kurzů a stáží v Čechách i v Německu. Získala i manažerské zkušenosti, když na několik let opustila školství a věnovala se businessu.\n\nSpolupracuje dlouhodobě s neziskovým sektorem. S organizací Neziskovky.cz, o.p.s. od roku 1996. Zástupci ji původně oslovili sami, později se stala jejich lektorem. Je členkou správní rady, pomáhá jako interní poradce, při fundraisingu. Je také členkou Aliance lektorů a konzultantů ICN a mentorkou organizace \"Business and Professional Women\" a členkou \"Cosmopolitan Helas Ladies Club\". Spolupracuje s Teologickou fakultou Univerzity Karlovy, přispívá do řady periodik a podílí se na tvorbě různých programů pro školy a nezávislé instituce. Od roku 1997 je na volné noze jako lektorka pro business, neziskové organizace a státní správu, konzultantka a moderátorka. Píše populárně naučné knihy o tématech, které učí (prezentace, řešení konfliktů, založení a provoz neziskových organizací, lobbing, lektorské dovednosti), a občas i básně. Je vdaná a má dvě dcery.\n\nJe autorkou a spoluautorkou knih z oblasti managementu a sociálních dovedností, pravidelně přispívá do řady odborných periodik. Dlouhodobě spolupracuje s vydavatelstvím Grada. \n\nSeznam publikací:\n\nPaedDr. Olga Medlíková dnes úspěšně vede praxi v tréninku dovedností a podpoře osobního rozvoje po celé České republice i v zahraničí.\n\nV únoru 2013 obdržela cenu Osobnost vzdělávání dospělých 2012 v oblasti praktické aplikace vzdělávání dospělých a andragogiky vyhlašovanou Asociací institucí manažerského vzdělávání, Českou andragogickou společností a vzdělávacím institutem London International Graduate School.\n\n"}
{"id": "1041240", "url": "https://cs.wikipedia.org/wiki?curid=1041240", "title": "Slovakia Steel Mills", "text": "Slovakia Steel Mills\n\nSLOVAKIA STEEL MILLS, A.S. (SSM) je ocelárna u města Strážske. Její výstavbu financovala Česká exportní banka (ČEB), úvěr pojistila Exportní garanční a pojišťovací společnost. ČEB se snaží úvěr ve výši 168 milionů eur (4,5 miliardy korun) prodat, nabídku skupiny Arca ve výši 52 milionů eur (1,4 miliardy korun) však představenstvo ČEB na svém jednání 28. listopadu 2014 odmítlo. Mezi další věřitele SSM patří J&T Banka a Poštová banka.\n\nJedním z dodavatelů SSM je i česká skupina Energochemica. Podle deníku E15 má ČEB část úvěru zajištěnou garancí od J&T Banky.\n"}
{"id": "1041241", "url": "https://cs.wikipedia.org/wiki?curid=1041241", "title": "Ukolejnění", "text": "Ukolejnění\n\nUkolejnění je základní ochrana před nebezpečným dotykem neživých částí u trakčních zařízení nad AC 1 000 V a DC 1 500 V. Vodivé spojení všech neživých částí přívodního vedení a ostatních zařízení v POTV (Prostor ohrožení trakčním vedením), která musejí být chráněna, se zpětným vedením při současném zajištění rychlého vypnutí poškozeného úseku trakčního zařízení. Ve většině případů se provádí k ukolejnění přes průrazné jiskřiště tzv. průrazka.\n"}
{"id": "1041243", "url": "https://cs.wikipedia.org/wiki?curid=1041243", "title": "Kostel svatého Michaela archanděla (Blatno u Chomutova)", "text": "Kostel svatého Michaela archanděla (Blatno u Chomutova)\n\nKostel svatého Michaela archanděla je římskokatolický kostel v Blatně v okrese Chomutov. Je zasvěcený svatému Michaelovi archandělovi. Od roku 1963 je chráněn jako kulturní památka.\n\nStavba kostela začala roku 1782 pod vedením kadaňského stavitele Jana Václava Kosche. Již za dva roky byl kostel vysvěcen. Současná podoba je výsledkem rekonstrukce z roku 1892. Hlavní oltář byl postaven v roce 1775.\n\nKostel má obdélnou loď s plochým stropem, ukončenou uvnitř půlkruhovým presbytářem. Na vnější straně je presbytář trojboký. Čtvercová sakristie stojí na jižní straně a v jejím patře je oratoř. K západnímu průčelí je připojena hranolová věž.\n\nPo mnoha letech chátrání se od roku 2013 provádí rekonstrukce, jejíž předpokládaná cena bude 15 miliónů korun.\n\nPřed devastací kostela se uvnitř nacházel oltář z roku 1775 s mladším obrazem svatého Michaela a za ním byl na zdi namalovaný iluzívní oltář z doby výstavby kostela. Z stejné doby pocházela také ornamentální malba na půlkruhovém vítězném oblouku. Zařízení doplňovaly dva novodobé boční oltáře, kazatelna, rokokové varhany ze druhé poloviny osmnáctého století a křtitelnice od mosteckého V. Pedrasche ze druhé poloviny devatenáctého století.\n\n"}
{"id": "1041244", "url": "https://cs.wikipedia.org/wiki?curid=1041244", "title": "Sü Jou-čen", "text": "Sü Jou-čen\n\nSü Jou-čen (, 1407–1472), byl politik, kaligraf a spisovatel mingské Číny. Začátkem roku 1457 se podílel na organizaci převratu, který svrhl císaře Ťing-tchaje a znovu nastolil Jing-cunga. Poté stál v čela vlády jako první z velkých sekretářů, po několika měsících byl však odvolán a poslán do vyhnanství, dožil v rodném Su-čou.\n\nSü Jou-čen se do roku 1453 jmenoval Sü Čcheng (). Používal zdvořilostní jméno Jüan-jü ().\n\nSü Jou-čen (původně pojmenovaný Sü Čcheng) pocházel ze Su-čou, studoval konfucianismus ve snaze stát se úředníkem. S úspěchem prošel úřednickými zkouškami, roku 1433 složil poslední z nich, palácové zkoušky, a získal hodnost \"ťin-š’\". Poté sloužil ve státní správě v nižších pozicích.\n\nZískal respekt svými znalostmi vojenství a strategie. Roku 1449 v bitvě u Tchu-mu upadl císař Jing-cung do mongolského zajetí (na rok, poté ho Mongolové vrátili, v Pekingu byl však uvržen do domácího vězení a s rodinou žil v izolaci), v nastalé krizi Sü Jou-čen navrhoval přesun hlavního města na jih do Nankingu. Jeho postoj byl náměstkem ministra vojenství Jü Čchienem odsouzen jako poraženectví a po nastolení nového císaře Ťing-tchaje, v jehož vládě získal Jü Čchien, nyní ministr vojenství, největší vliv, se Sü Jou-čen ocitl v nemilosti a nebyl povyšován. Roku 1453 si proto i změnil jméno z Sü Čcheng na Sü Jou-čen.\n\nPo velkých povodních a změnách toku Žluté řeky roku 1448 byla její regulace velkým problémem. Řeka v tomto období tekla jak severně, tak jižně od poloostrova Šan-tung a změny jejího toku způsobovaly problémy v zásobování Velkého kanálu vodou. Pokusy o nápravu situace a opravy v letech 1449–1452 nepřinesly výsledek. Roku 1453 Sü Jou-čen předložil plán na novou výstavbu hrází a kanálů. Vláda plán přijala, Sü Jou-čena císař jmenoval pomocníkem náčelníka kontrolního úřadu a pověřil jeho uskutečněním. Během dvou let, pod vedením Sü Jou-čena, provedli dělníci komplexní opravy hrází a vyhloubili více než 150 km dlouhý kanál, který odvedl vody Žluté řeky do řeky Ta-čching a pak do moře. Dohromady jich na stavbách pracovalo 58 tisíc. Jejich dílo úspěšně odolalo velké povodni roku 1456 a sloužilo desítky let. Za odměnu byl povýšen na náměstka náčelníka kontrolního úřadu.\n\nZačátkem roku 1457 patřil mezi skupinu úředníků a vojáků, kteří osvobodili bývalého císaře Jing-cunga z domácího vězení a vrátili na trůn. Poté byl jmenován členem velkého sekretariátu a zaujal dokonce místo prvního velkého sekretáře, současně obdržel titul ministra vojenství a hraběte z Wu-kung. Podílel se na odstraňování soupenců Ťing-tchaje, mimo jiné i na popravě sesazeného Jü Čchiena, ale už v srpnu 1457 byl odvolán ze všech funkcí, zatčen a vypovězen do Jün-nanu. Roku 1460 mu bylo dovoleno vrátit se do Su-čou, kde dožil.\n\nByl plodným spisovatelem, ale i schopným kaligrafem, zejména v konceptním písmu. Sü Jou-čenův styl si za vzor vzal jeho vnuk Ču Jün-ming.\n"}
{"id": "1041246", "url": "https://cs.wikipedia.org/wiki?curid=1041246", "title": "Sü Čcheng", "text": "Sü Čcheng\n\nSü Čcheng je čínské jméno více osob:\n\n"}
{"id": "1041250", "url": "https://cs.wikipedia.org/wiki?curid=1041250", "title": "Sia Kuej", "text": "Sia Kuej\n\nSia Kuej (, činný 1200–1240) byl čínský malíř sungské doby, maloval převším krajiny, zpravidla tuší jen lehce doplněnou barvami. Jeho práce, společně s dílem Ma Jüana, tvořila základ školy Ma-Sia () a je řazena mezi nejlepší své doby.\n\nSia Kuej používal zdvořilostní jméno Jü-jü ().\n\nSia Kuejova životní data nejsou známa, pocházel z Chang-čou, hlavního města čínské říše Jižní Sung. Podle většiny jeho čínských životopisců sloužil v císařské malířské akademii za panování císaře Ning-cunga (vládl 1194–1224), avšak jeho nejstarší biografie v Čuang Suově sbírce životopisů malířů \"Chua-ťi pu-i\" z roku 1298 ho řadí do období vlády Li-cunga (1224–1264). Zřejmě proto působil zhruba v letech 1200–1240.\n\nV malbě následoval, stejně jako ostatní akademičtí malíři 12. století, styl severosungského krajináře Li Tchanga. Jeha díla měla racionálnější vyznění než soudobé práce Ma Jüana, vyzařovala z nich starodávná elegance. Velkou pozornost věnoval kompozici; byla pro něj charakteristická jednoduchost v níž několik čar vystihlo strom nebo člun, skvrna tuše vodní plochu…\n\nZachovalo se jen málo jeho prací, vesměs listy z tehdy oblíbených alb a několik závěsných svitků, příkladem takového horizonálního svitku je obraz \"Průzračné a daleké hory a řeky\" v Národním palácovém muzeu v Tchaj-peji.\n\nS Ma Jüanem byl nejvlivnějším jihosungským malířem, kritici je spojili do školy Ma-Sia. Jeho styl, náročný na napodobení, následovali někteří malíři až do konce mingské doby, a počínaje Sesšúem se v 15. století rozšířil i do Japonska. Poměrně vysoce, jako předního zástupce „severní školy“ čínského malířství, ho hodnotil i Tung Čchi-čchang. Od 17. století však Sia Kuej ztratil vliv.\n\n"}
{"id": "1041255", "url": "https://cs.wikipedia.org/wiki?curid=1041255", "title": "Joffrey Baratheon", "text": "Joffrey Baratheon\n\nJoffrey Baratheon, celým jménem Joffrey první svého jména, král Andalů a Prvních lidí, je fiktivní charakter z knižní série \"Píseň ledu a ohně\" a televizního seriálu Hra o trůny. V seriálu jej, až do jeho smrti v epizodě \"Zbaveni okovů\", ztvárnil Jack Gleeson. Joffrey byl známý svojí krutostí a brutalitou. Jeho matkou byla Cersei Lannister a domnělým otcem Robert Baratheon, avšak jeho biologickým otcem byl Cersein bratr Jaime. Má dva sourozence: sestru Myrcellu a mladšího bratra Tommena, který po něm převzal vládu nad Sedmi královstvími.\n\nJoffrey věří, že je synem Roberta Baratheona a jeho manželky Cersei, o tom, že je synem Jaimeho neví. Jeho prarodiči byli Tywin Lannister a jeho manželka Joanna, kteří byli pravděpodobně bratranec a sestřenice. V první knize \"Hra o trůny\" je Joffrey dvanáctiletý chlapec, který se již teď projevuje brutálně. Chce si vzít Sansu Stark, která zpočátku souhlasí, když ale prohlédne a zjistí, jaký skutečně je, již si ho vzít nechce. Joffrey se ale nakonec se Sansou neožení – zasnoubí se s Margaery Tyrell. Na svatební hostině je ovšem otráven. Joffrey je rozmazlený, sebestředný a má zálibu ve škodění lidem nižšího postavení. Nenávidí svého strýce, trpaslíka Tyriona, který se, jako jediný, vůči jeho krutovládě dokáže ohradit a dovolí si na něj více, než všichni ostatní.\n\nV seriálu postavu Joffreyho ztvární irský herec Jack Gleeson, který od kritiků získal pozitivní ohlasy.\n\nJoffrey Baratheon se narodil roku 286 po Aegonově vylodění v Rudé baště (Královo přístaviště) jako nejstarší přeživší syn Cersei a Roberta. Před ním měl královský pár ještě jednoho syna, který byl skutečným synem Roberta, avšak ten v dětství zemřel na horečku. V seriálu se život Joffreyho odvíjí téměř stejně jako v knize, s tím rozdílem, že v seriálu se jako jeho vražedkyně později ukáže Olenna Tyrell.\n\nPrinc Joffrey, společně s celou královskou rodinou, přijíždí na Zimohrad, kam mířil jeho otec především proto, aby Eddardu Starkovi nabídl pozici králova pobočníka (bývalý pobočník John Arryn zemřel). Sám Joffrey se setkává s Eddardovou nejstarší dcerou, Sansou, se kterou se chce oženit. Sansa je do něj bláznivě zamilovaná a přeje si ze Zimohradu co nejrychleji odjet, proto souhlasí. Joffrey se se Sansou prochází podél řeky, když narazí na Sansinu mladší sestru, Aryu, jak bojuje se synem řezníka, prostým chlapcem Mycahem. Přestože jde jen o hru, Joffrey obviní Mycaha z útoku na šlechtice. Arya přítele brání a Joffreyho napadne, ten se cítí dotčen a hrozí ji, ale Aryu zachrání její zlovlk Nymeria, která ji hlídá. Joffrey hrozí, že nechá Nymerii zabít a jde si stěžovat matce. Přestože ztrpěl jen lehké povrchové zranění a král Robert nechce žádný trest pro vlka ani Aryu, Cersei ho donutí, aby zlovlka potrestal. Arya to předstírala, proto Nymerii vyhnala a proto se první na ráně vyskytne Lady, Sansin zlovlk, který s tím nemá nic společného. Cersei, i přes Sansinu nelibost, nechá zlovlka zabít.\n\nCelá výprava se vrací do Králova přístaviště, tentokrát i s novým pobočníkem Eddardem a jeho dvěma dcerami, Sansou i Aryou. Po krátké době v Králově přístaviště ale Eddard přijde na to, že černá barva vlasů je dominantní gen u Baratheonů a vždy se dědil, jen Cerseiny děti jsou zlatovlasé. Tak zjistí, že je Joffrey i jeho sourozenci vznikli z incestního spojení a když král Robert umírá, odmítne Eddard uznat Joffreyho jako právoplatného krále. Eddard je vzat do vazby a celý jeho doprovod povražděn (vyjma dcer Aryi a Sansy). Na popravišti řekne Joffrey Eddardovi, že pokud jej uzná právoplatným králem, ušetří Sansu i jeho samotného. Eddard ten svolí a prohlásí jej králem. Joffrey ale slovo nedodrží a nechá Eddardovi setnout hlavu. S tím nesouhlasí dokonce ani jeho matka Cersei, přestože jinak za svým synem stojí ve všem.\n\nV knize \"Střet králů\" se Joffrey objevuje spíše na pozadí příběhu. Vládne krutě a v rozmaru, dělá náhlá (chybná) rozhodnutí a pod kontrolou už ho nemá ani milující matka Cersei, která ale postupně začne procitat a uvědomovat si, jaký její syn je. Joffrey drží Sansu v Králově přístavišti a nedovoluje jí odjet domů na Zimohrad. Její sestra Arya dokázala uniknout a i přes rozsáhlé pátrání není možné ji nalézt. Sedm království se dostává do války a Stannis Baratheon (bratr Roberta Baratheona), který by měl být právoplatným králem, napadá Královo přístaviště. Joffrey není dobrý voják a z bojiště uteče, čímž značně poškodí morálku. Tu vojákům navrátí jeho skřetí strýc Tyrion, který, ač je tak malý, se rozhodne vydat se na bojiště. Bitvu o Královo přístaviště téměř vyhraje Stannis, dokud nepřijede Tywin Lannister (Joffreyho dědeček) a s pomocí armády Tyrellů Stanisse zažene.\n\nJoffrey zruší své zasnoubení se Sansou Stark, avšak stále jí nedovoluje odjet na Zimohrad, protože s ní má jiné plány – provdá ji za nenáviděného strýce Tyriona. Sám Joffrey je zasnouben s Margaery Tyrell, kterou v seriálu ztvární Natalie Dormer. Svazek má spojit dva mocné rody, tedy Baratheony/Lannistery a Tyrelly, kteří vládnou Vysoké zahradě. Margaery je milá dívka, která s radostí pomáhá chudým, avšak také ví, že se nesmí svému nastávajícímu znelíbit a tak toleruje všechny jeho krutosti. Odehraje se svatební obřad, po kterém přichází hostina. Joffrey dostane několik darů, mimo jiné i vzácnou knihu od Tyriona, kterou na místě zničí mečem. Na krátkou chvíli udělá z Tyriona služebníka a donutí ho, aby vlezl pod stůl a přinesl mu číši, která Joffreymu spadla. Tyrion udělá, jak jeho synovec poručil a nalije mu do číše víno. Z číše se pak Joffrey napije a téměř okamžitě padá na zem. Matka se ho snaží zachránit, ale Joffrey umírá ve velkých bolestech během chvíle.\n\nPo Joffreym na trůn nastupuje jeho mladší bratr Tommen, který je přesným opakem svého bratra; je milý, věřící, příliš jemný. Joffreyho vdova Margaery se s Tommenem později vezme. Z vraždy Joffreyho je obviněn Tyrion, kterému se ale nakonec podaří utéct. V knize není řečeno, kdo za vraždou stál, avšak v seriálu se jako skutečná vražedkyně ukáže Olenna Tyrell, babička mladé Margaery.\n"}
{"id": "1041257", "url": "https://cs.wikipedia.org/wiki?curid=1041257", "title": "Robb Stark", "text": "Robb Stark\n\nRobb Stark je fiktivní postava knižní série Píseň ledu a ohně a HBO seriálu Hra o trůny. V tomto seriálu jej ztvární skotský herec Richard Madden. Robb je nejstarší potomek Catelyn Stark (rozené \"Tully\") a jejího manžela Eddarda „Neda“ Starka, tedy i dědic Zimohradu a budoucí strážce Severu. Má čtyři sourozence, Sansu, Aryu, Brandona a Rickona, a nevlastního bratra Jona (který je ale dle seriálu ve skutečnosti synem Eddardovy sestry Lyanny). V knižním díle \"Bouře mečů\" je zabit při takzvané \"Rudé svatbě\", kdy jsou na svatební hostině masově povražděni všichni hosté, včetně jeho matky.\n\nRobb se narodil roku 283 po Aegonově vylodění v Řekotočí, kde jeho matka Catelyn pobývala během Robertovy rebelie, které se účastnil i Robbův otec Eddard. V prvním díle knižní série je mu čtrnáct let. Je neustále doprovázen svým zlovlkem Šedým větrem. Když se Eddard přestěhuje do Králova přístaviště, aby zde vykonával funkci králova pobočníka, zůstane Robb na Severu a spravuje Nedovi země. Když ser Ilyn Payne na rozkaz mladičkého krále Joffreyho popraví Eddarda, korunuje se Robb králem Severu a místo přísahání věrnosti táhne do boje proti Lannisterům.\n\nSamotnému Robbovi není věnována žádná z kapitol v knize, všechna jeho rozhodnutí i rozhovory jsou popisovány z pohledu jiných postav, například jeho matky Catelyn, která ho následovala i do bojů proti královským. Když byl Robb zabit, autor knižní série George R. R. Martin řekl, že Robba zabil, aby tak znovu udělal příběh nepředvídatelným, stejně, jako tomu bylo v případě popravy Eddarda Starka.\n\nRudá svatba byla inspirována masakrem v Glencoe.\n\nKdyž Eddard odejde do hlavního města Sedmi království, Králova přístaviště, stává se Robb vládcem Severu a pánem Zimohradu. Zakrátko se ale dozví, že byl jeho otec zajat. Považuje to jako zradu Roberta Baratheona a vydává se proto s armádou na jih; osvobodit otce. Když s armádou prochází Dvojčaty, musí slíbit, že si vezme jednu z dcer Waldera Freye a ten mu proto dovolí projít. Když projde přes Dvojčata, utká se s armádou Lannisterů, která obléhá Řekotočí a snadno ji porazí. Při boji se jeho vojákům podaří zajmout i Jaimeho Lannistera. Krátce nato je Eddard Stark popraven a Robb se nechává korunovat králem (nikoliv jen strážcem jako jeho otec) Severu.\n\nRobb pokračuje v sérii vítězství nad královskou armádou a získá přezdívku „Mladý vlk“. Pošle matku Catelyn sjednat dohodu s Renlym Baratheonem, se kterým se chtějí spojit pod podmínkou, že až si podmaní království, přenechá Sever Robbovi. Nicméně, Renly je zavražděn přízrakem, který vyvolala Rudá kněžka Melisandra z Ašaje a jeho armáda se rozprchla. Další možné spojenectví se Robb rozhodne hledat na Železných ostrovech, kam pošle Theona Greyjoye, chlapce, který vyrůstal jako svěřenec na Zimohradě. Theon má domluvit spojenectví s králem Železných ostrovů a jeho otcem, Balonem Greyjoyem. Theon ale Robba zradí a společně s otcem napadne Sever. Zabere Zimohrad a chce se zbavit i mrzáka Brana a mladšího Rickona, ti ale utečou a místo nich tak nechá zabít dva stejně staré chlapce. Nicméně, Robb si myslí, že jeho dva mladší bratři jsou mrtví.\nBěhem jednoho z útoků na západě je Robb zraněn. Ošetřuje ho půvabná Jeyne Westerling a on se do ní zamiluje. Aby nepošpinil její čest, poruší dohodu s Walderem Freyem a ožení se s ní. Mezitím Stannis prohrál rozhodující bitvu u Černovody a pomocí pokrevní magie, kterou zabil i Renlyho, proklíná soupeřící krále Joffreyho, Robba a Balona. Robb se s armádou stáhne a vrací se do Řekotočí, kde se účastní pohřbu hlavy rodu Tullyů, Hostera. Při návratu se dozví, že matka Catelyn propustila cenného vězně Jaimeho Lannistera, protože ho chtěla vyměnit za Sansu, která je od popravy Eddarda Starka držena v Králově přístavišti. Když se to dozví i Robbovi vazalové, jsou tím nepříjemně překvapení a Rickard Karstark se dokonce pokusí započít vzpouru. Vše se Robb pokouší napravit tím, že obnoví smlouvu s Freyi a slíbí, že si jeho strýc Edmure vezme jednu z Freyových dcer: Roslin. Walder Frey s Robbem souhlasí, ale požaduje, aby se osobně účastnil svatby i hostiny.\n\nPři cestě do sídla Freyů, Dvojčat, se Robb dozvídá že Balon Greyjoy zemřel a všichni lidé z Železných ostrovů se sjíždí do své domoviny, aby se účastnili královolby. Rozhodne se tedy, že hned po svatbě odtáhne se svojí armádou zpět na Sever a dobude Zimohrad. I přes nesouhlas matky Catelyn ale sepíše dekret, v němž ustanovuje jako svého nástupce, v případě že by neměl dědice, nevlastního bratra Jona. Glejt pak svěří Galbartu Gloverovi a Lady Maege Mormont.\n\nNicméně, Walder Frey Robba i jeho rodinu zradil a na svatbě nechá pobít veškeré hosty, včetně Robbovy těhotné manželky. Samotného Robba zabil jeden z jeho vazalů: Roose Bolton. Je zabit i Robbův zlovlk Šedý vítr (později následuje i Brandonův zlovlk Léto a Rickonův Chundeláč). Později se této události říká „Rudá svatba“.\n\nŽivot postavy Robba Starka je téměř stejný jak v knižní sérii, tak v seriálu. Nicméně, v seriálu je Jeyne Westerling nahrazena léčitelkou z Volantisu Talisou Maegyr. I Talisa, v době Rudé svatby těhotná, je ale zabita.\n"}
{"id": "1041259", "url": "https://cs.wikipedia.org/wiki?curid=1041259", "title": "Marek Čepelák", "text": "Marek Čepelák\n\nMarek Čepelák (* 4. února 1993, Hořovice) je český fotbalový obránce, od roku 2015 působící v SK Viktorie Jirny.\n\nSvoji fotbalovou kariéru začal v SK Hořovice, odkud v průběhu mládeže přestoupil do SK Slavia Praha. V roce 2012 se propracoval do prvního týmu. V létě 2014 odešel na hostování do FC Graffin Vlašim. Po roce se vrátil do Slavie, odkud odešel hostovat do SK Viktorie Jirny, kam po skončení sezony 2015/16 přestoupil.\n\n"}
{"id": "1041260", "url": "https://cs.wikipedia.org/wiki?curid=1041260", "title": "Okres Sopron", "text": "Okres Sopron\n\nOkres Sopron (maďarsky Soproni járás) se nachází v župě Győr-Moson-Sopron v Maďarsku. Od roku 2013 je sídlo okresu ve městě Sopron.\n\nOkres se rozkládá v západní části župy v Malé dunajská kotlině, v nadmořské výšce zhruba 115–180 m. Samotné město je ve výšce zhruba 220 m n. m. Okresem ve směru západ–východ protéká říčka Ikva. Na západě a na severu hraničí s Rakouskem. Rozloha okresu je 867,75 km².\n\nOkres tvoří tři města (Sopron, Fertőd a Fertőszentmiklós) a 36 obci. Přehled je uveden v tabulce, kde počet obyvatel je k 1. lednu 2012:\nV okrese v lednu 2012 žilo celkem 100 155 obyvatel, pracujících především v zemědělství (ovoce, vinná réva, pšenice, kukuřice) a v živočišné výrobě. Někteří dojíždějí za prací do Rakouska.\n\nOkresem prochází hlavní silnice č. 84 od hranice s Rakouskem směrem k Balatonu a z ní odbočuje silnice č. 85 směrem na Győr a Budapešť. Také je tu i železniční spojení na trati ze Soproně do Győru a nebo do Szombathely.\n"}
{"id": "1041261", "url": "https://cs.wikipedia.org/wiki?curid=1041261", "title": "Pierre-Georges Latécoère", "text": "Pierre-Georges Latécoère\n\nPierre-Georges Latécoère (25. srpna 1883 Bagnères-de-Bigorre – 10. srpna 1943 Paříž) byl francouzský podnikatel a průkopník letectví.\n\nLatécoère se narodil jako syn majitele pily. V roce 1903 začal studovat na \"École Centrale des Arts et Manufactures\". Poté převzal vedení podniku svého otce. Společnost zmodernizoval a specializoval se na výrobu železničních vozů. Během první světové války byl povolán k dělostřelectvu, kvůli své slabozrakosti však byl brzy demobilizován.\n\nStátní zakázky během války přinesly společnosti velké zisky, které umožnily Latécoèrovi v roce 1917 založení dvou továren na předměstí Toulouse Montaudran. V jedné byly vyráběny dělostřelecké granáty, v druhé trupy letadel. Etablovaný výrobce letadel Salmson přenechal firmě zhotovení 600 dvouplošníků Salmson 2 pro válečné účely. Touto produkcí byl položen základ dodnes existující Groupe Latécoère a také leteckého průmyslu v dnešním Toulouse.\n\nV roce 1918 založil nadšenec do letectví Latécoère společnost \"Société des lignes Latécoère\" (\"Compagnie Générale d'Entreprises Aéronautiques\") která provozovala pravidelné letecké linky, které dopravovaly poštovní zásilky. Nejprve z Toulouse do Barcelony, poté i Maroka (Casablanca), Senegalu (Dakar) a později až do Jižní Ameriky (Rio de Janeiro, Paraguay a Santiago). Jedněmi z prvních zaměstnanců společnosti byli i Antoine de Saint-Exupéry, Jean Mermoz a Henri Guillaumet. \n\nPierre-Georges Latécoère také začal vyrábět vlastní letadla, mezi jinými hydroplány jako například Latécoère 631.\n\n"}
{"id": "1041263", "url": "https://cs.wikipedia.org/wiki?curid=1041263", "title": "Vavřinec Josef Dušek", "text": "Vavřinec Josef Dušek\n\nVavřinec Josef Dušek (5. listopadu 1858 Praha – 17. března 1911 Praha) byl český středoškolský profesor, historik, dialektolog, etnograf a překladatel.\n\nAbsolvoval studium dějepisu, zeměpisu a češtiny na FF v Praze roku 1879. V letech 1885-1889 pořádal městský archiv Loun. Od roku 1893 do 1909 působil jako středoškolský učitel (1893-1895 na reálce v Karlíně, 1895-1896 gymnasiích v Truhlářské ulici v Praze, 1895-1896 Příbrami a 1896-1909 Královských Vinohradech).\n\nPsal odborné studie o českých a ruských dějinách, studoval česká nářečí a lidové písně, překládal z ruštiny. Byl rovněž veřejně činný jako první jednatel Národopisné výstavy 1895 a angažoval se v podpůrných spolcích.\n\n\n"}
{"id": "1041265", "url": "https://cs.wikipedia.org/wiki?curid=1041265", "title": "První vláda Władysława Sikorského", "text": "První vláda Władysława Sikorského\n\nPrvní vláda Władysława Sikorského byla desátou vládou Druhé Polské republiky pod vedením Władysława Sikorského. Kabinet byl jmenován 16. prosince 1922 zastupujícím prezidentem Maciejem Ratajem a podal demisi 26. května 1923.\n\nHlavním úkolem vlády bylo uklidnit situaci po atentátu na prezidenta Gabriela Narutowicze. Již 17. prosince kabinet vyhlásil výjimečný stav a následně byli zatčení hlavní představitelé nacionalistů. Sikorski byl nucen ke kompromisu s příznivci maršála Józefa Piłsudského. Ministrem vojenství v jeho vládě se stal Kazimierz Sosnkowski, jenž z Piłsudského udělal náčelníka Generálního štábu.\n\nVláda nedisponovala trvalou podporou žádné z relevantních parlamentních politických sil. Většina politických stran považovala kabinet za dočasný. Přesto jí byla 23. ledna 1923 v Sejmu vyslovena důvěra (část poslanců se neúčastnila hlasování).\n\nVláda řešila ekonomicko-finanční problémy, zejména se snažila snížit inflaci. Władysław Grabski vypracoval plán reforem, které ale neměly většinovou podporu v Sejmu. Kabinet dosáhl uznání východních hranic státu západními mocnostmi. V souladu s tím se polská armáda podílela dle mandátu Společnosti národů intervence v oblasti Klaipėdy, původně mezinárodně spravované oblasti, kterou v lednu 1923 obsadila Litva.\n\nPo celé období Sikorského vlády se odehrávala jednání mezi pravicí a Polskou lidovou stranou Piast, kterých se mj. zúčastnili Wincenty Witos, Stanisław Głąbiński nebo senátor PSL Piast Ludwik Hammerling. Jednání se účastnili také zástupci křesťanských demokratů a křesťanských národovců, kteří byli proti zemědělské reformě navrhované PSL Piast. V parlamentním klubu PSL Piast se zase skupina okolo Jana Dąbského bránila spolupráci s pravicí. V březnu 1923 Ústřední výbor PSL Piast odmítl koalici strany s levicí a slovanskými národnostními menšinami. Jedinou možností tak bylo spojení s pravicí, jež v dubnu schválil i parlamentní klub strany.\n\nDne 17. května 1923 byl v bytě senátora Juliana Zdanowského podepsán lanckoronský pakt, nazvaný podle místa dřívějších častých jednání. Po podpisu dohody zástupci PSL Piast, Lidově-národního svazu a křesťanských demokratů (křesťanští-národovci odmítli kompromis zemědělské reformy, ale přislíbili vládě podporu) zůstávala ještě možnost zapojení Národní strany dělnické. Její sjezd 20.-21. května 1923 o zapojení do nové středopravicové parlamentní většiny nerozhodl.\n\nZa takové situace se PSL Piast a Křesťanský svaz národní jednoty rozhodly svrhnout Sikorského kabinet. Premiér Sikorski předložil Sejmu návrh rozpočtového provizoria a hlasování o něm mělo posloužit jako hlasování o důvěře vládě. K hlasování došlo 26. května. Na stranu vlády se postavily Polská socialistická strana a Polská lidová strana Wyzwolenie, protože nechtěly dopustit vládu pravice. Proti vládě se vyslovilo 279 poslanců, pro hlasovalo 117 poslanců. V návaznosti na hlasování vystoupila Dąbského skupina, jež hlasovala pro Sikorského vládu, z PSL Piast a založila parlamentní klub PSL Lidová jednota.\n"}
{"id": "1041266", "url": "https://cs.wikipedia.org/wiki?curid=1041266", "title": "Marek Červenka", "text": "Marek Červenka\n\nMarek Červenka (* 17. prosince 1992, Praha) je český fotbalový útočník, od roku 2016 působící v FK Teplice. Jeho fotbalovým vzorem je španělský útočník Fernando Torres. Jeho starší bratr Roman je hokejovým útočníkem.\n\nSvoji fotbalovou kariéru začal v SK Slavia Praha. V průběhu mládeže odešel nejprve na hostování do Bohemians 1905 a později do Meteoru Praha. V roce 2012 se propracoval do prvního mužstva Sešívaných. Na jaře 2012 hostoval v FC Graffin Vlašim, podzimní část ročníku 2013/14 strávil na hostování v FK Viktoria Žižkov. V létě 2014 odešel hostovat do FK Baník Sokolov. Po půl roce se vrátil do Slavie. 15. září 2015 byl uvolněn na půlroční hostování do týmu FC Baník Ostrava.\n\n"}
{"id": "1041268", "url": "https://cs.wikipedia.org/wiki?curid=1041268", "title": "Josef Bazal", "text": "Josef Bazal\n\nJosef Bazal (* 6. listopadu 1993, Znojmo) je český fotbalový záložník, od sezony 2017/2018 působící v FK Viktoria Žižkov.\n\nSvoji fotbalovou kariéru začal v SK Slavia Praha, kam přišel v 16 letech ze Znojma a prošel mládežnickým systémem. V létě 2013 se propracoval do prvního mužstva. Před jarní částí ročníku 2013/14 zamířil na hostování do FK Viktoria Žižkov, odkud se v létě 2015 vrátil do Slavie. V zimní pauze ročníku 2015/2016 se nevešel do posíleného kádru Slavie a byl poslán na hostování do konce sezony do FC Vysočina Jihlava. Zde působil půl roku a poté nasledovalo hostování v FK Jablonec. V únoru 2017 odešel hostovat do 1. FK Příbram. Na začátku následujícího ročníku přestoupil ze Slavie na Žižkov.\n\nBazal má s přítelkyní Marií syna Josefa (2018).\n\n"}
{"id": "1041269", "url": "https://cs.wikipedia.org/wiki?curid=1041269", "title": "Hammámet", "text": "Hammámet\n\nHammámet je město a turistické letovisko v severním Tunisku, asi 60 km jihovýchodně od Tunisu a 60 km severně od Súsy, u stejnojmenného zálivu a na poloostrově Cap Bon. V roce 2004 zde žilo přes 63 000 obyvatel. Se svými dlouhými písčitými plážemi je jedním z prvních a dnes nejnavštěvovanějším turistickým místem v zemi. Díky turistům vzroste každé léto počet obyvatel na čtyřnásobek.\n\nNa předměstí dnešního Hammámetu stála v 1. století př. n. l. osada s názvem \"Pupput\". Nyní je zde archeologická lokalita. Ve 2. století se stala součástí Římské říše. Historické prameny hovoří o místním divadle a amfiteátru, ze kterých se dodnes nic nedochovalo. Jsou zde zbytky akvaduktu, nádrže na vodu, zbytky budov s mozaikami a lázně, které daly blízkému Hammámetu název (arabsky \"hammam\" – lázně). Je zde také největší římské pohřebiště v Africe.\n\nVe 13. století zde byla založena pevnost a vystavěny hradby. Samotné město (medína) vzniklo nejspíše v 15. století. V roce 1601 město dobyli Španělé a nazvali ho \"La Mahometa\". Další pokus o dobytí města proběhl 14. srpna 1605 a pro útočníky znamenal drtivou porážku, při které zahynuly stovky španělských a dalších vojáků. Po dobytí města v roce 1574 se stalo součástí Osmanské říše. V roce 1881 město bez velkého odporu obsadila francouzská armáda. Francouzi začali postupně budovat nové město mimo medínu, v roce 1884 postavili katolický kostel, 1899 zde vybudovali železnici, zavedli elektřinu, telefon a zřídili francouzskou školu.\n\nNa přelomu 19. a 20. století začali Hammámet navštěvovat někteří evropští intelektuálové, jako Paul Klee, August Macke, Gustave Flaubert, Guy de Maupassant, André Gide nebo Oscar Wilde. Po té si místa začali všímat bohatí evropští turisté a v 60. letech 20. století se z místo začalo proměňovat v největší turistické letovisko v Tunisku. V roce 2004 bylo při archeologickém výzkumu na předměstí nalezeny pozůstatky římské osady \"Pupput\".\n\nStaré město (medína) o rozloze asi 200×200 m je na malém poloostrově a dosud je celá obehnána hradbami. Pevnost (kasba) se nachází v jejím západní rohu. Uvnitř starého města je \"Velká mešita\" z 15. století. Mezi hlavní branou a pevností je mešita \"Sidi-Gailani\" z roku 1798. Ve městě je velký muslimský a také malý křesťanský hřbitov. Je zde pohřben i italský politik Bettino Craxi, který byl v letech 1983–1987 premiérem a po korupčních skandálech utekl v roce 1994 do Tuniska pod ochranu prezidenta Ben Alího.\n\nCentrem nového města severně od medíny je Náměstí Mučedníků a s pomníkem ve tvaru Eiffelovy věže. Z náměstí vybíhají dvě hlavní ulice – \"Avenue Habib Bourguiba\" a \"Avenue de la République\". Turistické zóny jsou dvě. Menší a starší je severně od města, jižně podél pobřeží se pak 20 km táhne letovisko \"Yasmine Hammamet\". Severozápadně od města je několik kopců s výhledem na město, nejvyšší má téměř 250 m. Ve vile rumunského milionáře George Sebastiana, asi 3 km od centra města, je kulturní centrum, kde se od roku 1964 vždy v červenci a srpnu pořádá Mezinárodní Hammámetský festival hudby a umění (\"Festival international d'Hammamet\"). Hlavní část festivalu probíhá v amfiteátru pro 1000 lidí s výhledem na město a Hammámetský záliv. (George Sebastian se sem uchýlil v roce 1929 po krachu na newyorské burze. V Sebastianově vile si v roce 1943 zřídil své sídlo německý maršál Erwin Rommel. Roku 1962 Sebastian vilu prodal tuniskému státu.)\n"}
{"id": "1041270", "url": "https://cs.wikipedia.org/wiki?curid=1041270", "title": "Súrat", "text": "Súrat\n\nSúrat ( , ) je město v indickém svazovém státě Gudžarát. Leží na řece Táptí zhruba dvacet kilometrů od jejího ústí do Kambajského zálivu. V roce 2011 měl Súrat zhruba 4,5 milionu obyvatel. Je druhým největším městem Gudžarátu po Ahmadábádu. Je důležitým střediskem textilního a diamantového průmyslu a také důležitým námořním přístavem a střediskem obchodu.\n"}
{"id": "1041275", "url": "https://cs.wikipedia.org/wiki?curid=1041275", "title": "Norman A. Crowder", "text": "Norman A. Crowder\n\nNorman Allison Crowder (6. dubna 1921 – 11. května 1998) byl americký profesor psychologie, vědec, vynálezce, učitel, hudebník i vypravěč. Vyrůstal v Oregonu a absolvoval Reed College, Stanford University, St. Louis University Medical School a the University of Chicago.\n\nJako profesor na Vysoké škole technické v Illinois, založil Crowder vědeckou společnost a vytvořil ITC radu pro zlepšení výuky výpočetní techniky, kterou vedl až do svého odchodu do důchodu. Zemřel 11. května 1998 ve věku 77 let na rakovinu plic.\n\nJe autorem a editorem série instruktážních naučných knih TutorText vydaných nakladatelstvím Doubleday v New Yorku, zahrnující \"The Arithmetic of Computers\" publikované v roce 1958. Je hlavním autorem myšlenky teorie větvení programových instrukcí, kterou TutorText zahrnuje.\n\nProsadil se též jako zkušený elektro-mechanický konstruktér a přispěl k bohatství národa s vynálezem stolního stroje AutoTutor, který byl využíván jako výuková pomůcka. Je založen na teorii větvení, pomocí něhož je studentovi přizpůsobena obtížnost látky na základě úrovně znalostí studenta, zjištěných podle správnosti odpovědí na strojem kladené otázky. První AutoTutor byl vyroben již v roce 1960, dlouho předtím, než byl vyroben univerzální stolní počítač. Dodnes se v oblasti e-learningu zachovalo označení tutor pro autory, vzdělavatele a nejbližší spolupracovníky studujícího.\n\nNorman A. Crowder byl jedním z představitelů koncepce programovaného vyučování. Za zakladatele této koncepce jsou považováni Burrhus F. Skinner a Sidney L. Pressey. Všichni tři pánové se zaměřili na problematiku programovaného učení. Každý z nich vytvořil program pro podporu výuky a došel k odlišnému výsledku, jelikož k řešení přistupoval jiným způsobem a stanovil si jiné výukové metody a cíle programu.\n\nSkinner vytvořil lineární program s tvořenou odpovědí, který obsahuje krátké dávky učiva a otázky, které jsou poměrně často kladené. To zaručuje, že žák postupuje krok po kroku stále dopředu, jelikož je program postaven tak, aby se studenti nedopustili chyb. Nerozvíjí schopnost pracovat s chybou.\n\nPressey sestavil program tak, že student odpovídá na otázku tak dlouho, dokud nevybere z nabídnutých možností správnou odpověď. Program reaguje na správnou odpověď a chybu jiným způsobem.\n\nCrowderův větvený program se naopak zaměřuje právě na práci s chybou. Koriguje postup žáka rozmanitým způsobem na základě kvality jeho odpovědí. Klade důraz zejména na vysvětlování vzniklých chyb, než na to, aby ke vzniku chyby vůbec nedošlo. Nechápe chybu jako faktor, který ruší učení. Jeho názorem je, že chyba je příležitost, kdy můžeme studentovi učivo znovu vysvětlit a upevnit tak probíranou látku tím, že studentovi předložíme více úloh k procvičení. Pokud student odpoví na otázku chybně, může program podle charakteru chyby přesunout studenta znovu k této otázce po podání doplňujících informací nebo na některou z bočních větví s dalšími souvisejícími otázkami nebo v nejhorším případě na výklad látky.\n\nPokud student testované látce rozumí a odpovídá správně na otázky, neprochází všemi testovými otázkami, ale jen těmi stěžejními a postupuje programem rychleji, jelikož se pohybuje po tzv. hlavní větvi. Chyby jsou různého charakteru a proto je potřeba umět chyby identifikovat, interpretovat a korigovat.\n\nNa tomto obrázku je zobrazeno schéma Crowderova větveného programu, tvořeného 17 otázkami. Jednotlivé otázky zde symbolizují číslice v kolečku. Šipky určují, jakým směrem má student postupovat. Hlavní větev je umístěna vodorovně a je tvořena 6 otázkami. Když bude mít student dobré znalosti o testované látce a odpoví na všechny otázky správně, projde pouze hlavní větví. Pokud na některou z otázek nacházející se v hlavní větvi odpoví nesprávně, je přesměrován na větev vedlejší, která je tvořena buď informačním uzlem s podrobnějším vysvětlením tématu (např. otázka č. 7) a nebo na další otázku, která se špatně zodpovězenou otázkou úzce souvisí.\n\nČerveně je názorně vyznačena cesta, kterou se vydal jeden ze studentů. Ze schématu je patrné, že si nevěděl rady s otázkou č. 4 a znovu pak s otázkami 6 a 14. Zpravidla se při tomto testu sbírají body a úkolem je sebrat co nejméně bodů, tzn. projít co nejmenším počtem otázek.\n\n"}
{"id": "1041277", "url": "https://cs.wikipedia.org/wiki?curid=1041277", "title": "Monika Čuhelová", "text": "Monika Čuhelová\n\nMonika Čuhelová (* 24. července 1987, Brno, Československo) je česká rozhlasová moderátorka a televizní reportérka specializující se na fotbal. Jejím otcem je fotbalový trenér Petr Čuhel. Působila v soukromé Brněnské televizi, odkud přešla do Prahy, do privátního rádia Kiss 98. Od roku 2012 pracuje v České televizi. \n\nJejím partnerem byl fotbalista Petr Švancara, se kterým napsali jeho biografickou knihu s názvem Mercedes: Projížďka životem fotbalového baviče. Tato kniha na festivalu Svět knihy získala Cenu čtenářů Český bestseller 2015. \n\nČuhelová vystudovala bakalářský obor Ekonomika a management. Následně ale přešla na magisterský obor Sociální a mediální komunikace, který úspěšně absolvovala.\n\n"}
{"id": "1041297", "url": "https://cs.wikipedia.org/wiki?curid=1041297", "title": "Robert Hausmann", "text": "Robert Hausmann\n\nRobert Hausmann (13. srpna 1852, Rottleberode, Sasko-Anhaltsko, Německo – 18. ledna 1909, Vídeň, Rakousko) byl vynikající německý violoncellista, hudební skladatel, editor a pedagog.\n\nStudoval na gymnáziu v Braunschweigu, kde ho začal učit na violoncello Theodor Müller. V roce 1869 se stal jedním z prvních žáků Univerzity umění v Berlíně. Zde studoval u Müllerova synovce Wilhelma Müllera a pod dohledem houslisty Josepha Joachima. Joachim ho uvedl ke slavnému violoncellistovi té doby Carlu Alfredu Piattimu u kterého pak pokračoval ve studiu v Londýně a na jeho statku Cadenabbia u jezera Como v Itálii.\n\nV letech 1872–1876 byl členem kvarteta hraběte Hochberga ve Slezsku. Poté byl jmenován profesorem hry na violoncello na berlínské vysoké škole. Od roku 1878 až do Joachimovy smrti byl členem Joachimova kvarteta spolu s českým houslistou Karlem Halířem (druhé housle) a Emanuelem Wirthem (viola).\n\nV roce 1894 se Hausmann oženil s Helene von Maybach, dcerou pruského ministra obchodu Alberta von Maybach.\n\nHrál na Stradivariho nástroj z roku 1724, který dnes nese název Hausmann. Od roku 1944 jej vlastnil ruský violoncellista Edmund Kurtz, první violoncellista Chicagského symfonického orchestru. Nedávno bylo prodáno v aukci za 4,5 mil. USD.\n\nJako vynikající violoncellista spolupracoval s tehdejšími předními skladateli, kteří mu často svěřovali svá díla k premiéře, či mu je dokonce věnovali. V roce 1881 uvedl v premiéře \"Kol Nidrei\" op. 47 Maxe Brucha. Bruch mu dále věnoval svou \"Canzonu in B-flat\", op. 55 a \"Vier Stücke\", op. 70. Velké přátelství jej spojovalo s Johannesem Brahmsem. Se skladatelem u klavíru poprvé uvedl jeho \"Sonátu č. 1 e-moll\" op. 38 a \"Klarinetové trio a-moll\" op. 114. Společně s Josephem Joachimem pak 18. října 1887 hráli v premiéře i jeho \"Dvojkoncert pro housle a violoncello\", který jim oběma také Brahms věnoval.\n\nJako skladatel zkomponoval nejméně 41 skladeb, ty však upadly zcela v zapomenutí. Živé zůstaly snad pouze:\n\nEditoval mimo jiné vydání Bachových \"Suit pro violoncello, BWV 1007-1012\" a \"Sonát\" Felixe Mendelssohna. Pro violoncello a klavír upravil \"Märchenbilder op. 113\" Roberta Schumanna.\n\n"}
{"id": "1041299", "url": "https://cs.wikipedia.org/wiki?curid=1041299", "title": "Panettone", "text": "Panettone\n\nPanettone je italský sladký chléb původem z Milána (v milánském dialektu se mu říká \"paneton\"), který se obvykle v Itálii jí o Vánocích. O vánočních svátcích je dnes panettone tradiční i v mnoha zemích Jižní Ameriky.\nPanettone má tvar kopule a je obvykle 12–15 cm vysoké (pokud váží 1 kg). Do těsta se běžně přidává kandovaný pomeranč, citronová kůra a (suché) rozinky. Panettone se ale může být i bez přísad nebo třeba s čokoládou. Podává se krájené na vertikální kousky společně s teplými nápoji nebo sladkým vínem či likéry jako amaretto. V některých italských regionech se podává s \"crema di mascarpone\", někdy se zabaione.\n\nNa počátku 20. století dva milánští pekaři začali s výrobou panettone ve velkém. V roce 1919 začal Angelo Motta s výrobou své typické značky pečiva. Byl to také Motta, kdo zrevolucionalizoval tradiční panettone a dal mu kopulovitý tvar díky trojímu kynutí těsta (asi 20 hodin), čímž docílil i typické lehké struktury těsta. Recept okolo roku 1925 převzal další pekař, Gioacchino Alemagna, který rovněž začal s výrobou vlastní značky panettone, která existuje dodnes. Konkurence obou pekařů pomohla průmyslové výrobě panettone. Výsledkem ostré konkurence bylo to, že na konci II. světové války bylo panettone tak levné, že se stalo nejoblíbenější vánoční sladkostí v zemi. Italští imigranti do Argentiny, Brazílie a Peru s sebou přinesli svou lásku k panettone do Jižní Ameriky.\n\nFirma Nestlé koupila na konci devadesátých let obě značky, ale Bauli,italská pekařská společnost z Verony, od Nestlé značky Motta a Alemagna odkoupila.\n"}
{"id": "1041306", "url": "https://cs.wikipedia.org/wiki?curid=1041306", "title": "Helheim (Bergen)", "text": "Helheim (Bergen)\n\nHelheim je norská viking/black metalová kapela založená v roce 1992 v norském městě Bergen.\n\nPrvní demo s názvem \"Helheim\" vyšlo v roce 1993, v roce 1995 spatřilo světlo světa debutní studiové album \"Jormundgand\". \n\nKapela používá na obalech svých nahrávek několik verzí loga. Jedna z nich obsahuje nápis HELHEIM, nad nímž je plot s bránou a písmeno M je stylizováno jako netopýr. Další verze má graficky jednodušší písmo a úvodní písmeno H a poslední M obsahují motiv šibenice. \n\n\n\n\n"}
{"id": "1041308", "url": "https://cs.wikipedia.org/wiki?curid=1041308", "title": "Druhá vláda Wincentyho Witose", "text": "Druhá vláda Wincentyho Witose\n\nDruhá vláda Wincentyho Witose byla jedenáctou vládou Druhé Polské republiky pod vedením Wincentyho Witose. Kabinet byl jmenován 28. května 1923 prezidentem Stanisławem Wojciechowským poté, co strany, jež se dohodly na jeho vytvoření svrhly předchozí Sikorského vládu. Kabinet podal demisi 14. prosince 1923 po rozporech uvnitř premiérovy Polské lidové strany Piast.\n\nVláda zrušila Ministerstvo pošt a telegrafů a Ministerstvo veřejného zdraví a zřídila Ministerstvo zemědělských reforem.\n\nPo celou dobu působení předchozí Sikorského vlády se odehrávala jednání mezi pravicí a Polskou lidovou stranou Piast, kterých se mj. zúčastnili Wincenty Witos, Stanisław Głąbiński nebo senátor PSL Piast Ludwik Hammerling. Jednání se účastnili také zástupci křesťanských demokratů a křesťanských národovců, kteří byli proti zemědělské reformě navrhované PSL Piast. V parlamentním klubu PSL Piast se zase skupina okolo Jana Dąbského bránila spolupráci s pravicí. V březnu 1923 Ústřední výbor PSL Piast odmítl koalici strany s levicí a slovanskými národnostními menšinami. Jedinou možností tak bylo spojení s pravicí, jež v dubnu schválil i parlamentní klub strany.\n\nDne 17. května 1923 byl v bytě senátora Juliana Zdanowského podepsán lanckoronský pakt, nazvaný podle místa dřívějších častých jednání. Po podpisu dohody zástupci PSL Piast, Lidově-národního svazu a křesťanských demokratů (křesťanští-národovci odmítli kompromis zemědělské reformy, ale přislíbili vládě podporu) zůstávala ještě možnost zapojení Národní strany dělnické. Její sjezd 20.-21. května 1923 o zapojení do nové středopravicové parlamentní většiny nerozhodl.\n\nZa takové situace se PSL Piast a Křesťanský svaz národní jednoty rozhodly svrhnout Sikorského kabinet. Premiér Sikorski předložil Sejmu návrh rozpočtového provizoria a hlasování o něm mělo posloužit jako hlasování o důvěře vládě. K hlasování došlo 26. května. Na stranu vlády se postavily Polská socialistická strana a Polská lidová strana Wyzwolenie, protože nechtěly dopustit vládu pravice. Proti vládě se vyslovilo 279 poslanců, pro hlasovalo 117 poslanců. V návaznosti na hlasování vystoupila Dąbského skupina, jež hlasovala pro Sikorského vládu, z PSL Piast a založila parlamentní klub PSL Lidová jednota.\n"}
{"id": "1041311", "url": "https://cs.wikipedia.org/wiki?curid=1041311", "title": "Kyjevská duchovní akademie", "text": "Kyjevská duchovní akademie\n\nKyjevská duchovní akademie, ( \"Ки́ївська дух́овна акаде́мія\", \"Киевская духовная академия\"), pozdější Kyjevsko-mohyljanská akademie, je nejstarší vysoká škola Ukrajinské pravoslavné církve Moskevského patriarchátu, sídlící v Kyjevě. Její dějiny sahají do začátku 17. století, kdy Kyjevská metropolie spadala pod jurisdikci Konstantinopolského patriarchátu. Vyučující zdejší školy sehráli klíčovou roli při utváření vysokoškolského vzdělání v ruské říši v polovině 17. století. \n\n\n"}
{"id": "1041313", "url": "https://cs.wikipedia.org/wiki?curid=1041313", "title": "Hearthstone", "text": "Hearthstone\n\nHearthstone (dříve Hearthstone: Heroes of Warcraft) je online virtuální karetní hra vyvinutá společností Blizzard Entertainment. Je zdarma dostupná (tzv. free-to-play), s možností koupě karet pro rychlejší postup hrou.\n\nHra byla oznámena v dubnu 2013 a spuštěna 11. dubna 2014. \"Hearthstone\" je dostupný na Microsoft Windows a OS X systémech iOS a Androidových zařízení.\n\nV listopadu 2018 překročil počet registrovaných hráčů 100 milionů.\n\nHráč si sestaví balíček 30 karet, se kterými hraje online proti protihráči podobné úrovně. Hráč si může vybrat jednoho z 9 hrdinů (Druid, Shaman, Mage, Warrior, Paladin, Rogue, Hunter, Priest, Warlock), z nichž má každý své speciální karty a schopnosti. Na začátku hry je určen náhodným losem začínající hráč. Druhý hráč dostane jako kompenzaci kartu navíc. V prvním kole hry je možné vykládat pouze karty s cenou 1 many. V každém dalším kole je maximální hodnota \"hratelné\" many navýšena vždy o 1 (druhé kolo má tedy hráč 2 many, třetí kolo 3, a tak dále, až do maxima 10 many, kdy se růst zastaví). Hráči se střídají ve svých tazích a vykládají vždy karty s cenou many nepřevyšující maximální možnou hodnotu v daném kole. Tímto způsobem je umožněno hrát v každém postupujícím kole silnější karty, nebo více karet s nižší cenou many. Na začátku nového kola obdrží každý hráč po jedné kartě ze svého balíku. Hraním karet si hráči staví linii bojovníků a monster, kterými mohou v dalších kolech útočit na soupeře. Dále je možné hrát karty s kouzly - těmi se přímo útočí (nevykládají se). Útok je možný buď na jinou soupeřovu vyloženou kartu (bojovníka), nebo přímo na hlavního hrdinu soupeře. Vyhrává ten hráč, který dříve zničí nepřátelského hrdinu, tedy udělí poškození 30 životů.\n\nHra má 4 herní módy:\n\nHra už byla několikrát vylepšena. Mezi obsahová rozšíření patří Curse of Naxramas, Blackrock Moutain, League of Explorers, One night in Karazhan, Goblins vs Gnomes, The Grand Tournament, Whispers of the Old Gods, Mean Streets of Gadzetan, Journey to Un’Goro, Knights of the Frozen Throne, Kobolds and Catacombs, The Witchwood, \n\nMezi nejnovější rozšíření patří The Boomsday Project, Rastakhan’s Rumble, Rise of Shadows a Saviors of Uldum\n"}
{"id": "1041326", "url": "https://cs.wikipedia.org/wiki?curid=1041326", "title": "Old Man's Child", "text": "Old Man's Child\n\nOld Man's Child (v překladu \"Dítě starce\") je norská melodic black metalová kapela založená v roce 1993 ve městě Oslo zpěvákem a kytaristou Thomasem Rune Andersenem alias Galderem a kytaristou Jonem Øyvindem Andersenem alias Jardarem.\n\nPrvní demo s názvem \"In the Shades of Life\" vyšlo v roce 1994, v roce 1996 spatřilo světlo světa debutní studiové album \"Born of the Flickering\".\n\n\n\n\n\n\n"}
{"id": "1041329", "url": "https://cs.wikipedia.org/wiki?curid=1041329", "title": "Druhá vláda Władysława Grabského", "text": "Druhá vláda Władysława Grabského\n\nDruhá vláda Władysława Grabského byla dvanáctou vládou Druhé Polské republiky pod vedením Władysława Grabského. Kabinet byl jmenován 19. prosince 1923 prezidentem Stanisławem Wojciechowským po demisi předchozí Witosovy vlády. Kabinet podal demisi 13. listopadu 1925.\n\nV kabinetu na počátku nezasedal žádný z ministrů předchozí vlády a skládal se z osob, které nepůsobily v čele jednotlivých politických stran.\n"}
{"id": "1041368", "url": "https://cs.wikipedia.org/wiki?curid=1041368", "title": "Segona Divisió", "text": "Segona Divisió\n\nSegona Divisió je druhá nejvyšší fotbalová ligová soutěž a zároveň poslední soutěž v ligovém systémů pořádaná na území Andorry. Liga byla založena v roce 1999. Soutěže se většinou účastní jenom rezervní týmy prvoligových celků (v sezóně 2014/15 sedm rezervních týmů). Zápasů o postup se nemůžou zúčastnit rezervní týmy.\n\nVšechny týmy v lize využívají dvou stadionů: Estadi Comunal d'Andorra la Vella a Estadi Comunal d'Aixovall.\n"}
{"id": "1041376", "url": "https://cs.wikipedia.org/wiki?curid=1041376", "title": "Azərbaycan Birinci Divizionu", "text": "Azərbaycan Birinci Divizionu\n\nAzərbaycan Birinci Divizionu je druhá nejvyšší a zároveň poslední fotbalová ligová soutěž v ligovém systémů pořádaná na území Ázerbájdžánu. Liga byla oficiálně založena v roce 1992 po rozpadu Sovětského svazu.\n\nZdroj: \n"}
{"id": "1041388", "url": "https://cs.wikipedia.org/wiki?curid=1041388", "title": "Radošovský most", "text": "Radošovský most\n\nRadošovský most je krytá mostní stavba vedoucí přes řeku Ohři v Radošově, části Kyselky v Karlovarském kraji. Nad korytem vodního toku jej nesou kamenné podstavce. Most vyhořel a následně byl v roce 2003 opětovně vybudován. Poté do něj vrazilo auto, které ho poničilo. Když se opravila i tato poškození, přišla v roce 2011 povodeň. Té ale most odolal. Stavba je zařazena mezi kulturní památky České republiky. Zájemci mohou získat turistickou známku číslo 1330 pojmenovanou „Kyselka – Radošovský Most“ nebo turistickou medaili číslo 420 nazvanou „Radošovský Most, Kyselka“.\n"}
{"id": "1041391", "url": "https://cs.wikipedia.org/wiki?curid=1041391", "title": "Kirill Grigorijevič Razumovský", "text": "Kirill Grigorijevič Razumovský\n\nKyrill Grigorjevič hrabě Razumovskij (někdy v jiných jazycích též \"Razumowski\", či \"Razoumoffsky\" apod., \"Кири́лл Григо́рьевич Разумо́вский\", narozen jako Ро́зум / Rosum, 29. (resp. 18.) března 1728, v obci Lemeši kozeleckého oddílu kyjevského pluku (dnes Kozelecký rajon Černihivské oblasti, Ukrajina) — 21. (9.) ledna 1803 v Baturinu, na Ukrajině) byl posledním hejtmanem záporožského vojska (1750—1764), generální polní maršál (1764), předseda Ruské akademie věd po více než padesát let (v letech 1746 až 1798).\n\nJeho bratr Alexej Grigorjevič byl morganatickým manželem carevny Alžběty I., což Kyrillovi umožnilo stát se ve věku 18 let předsedou Ruské akademie věd. Do hraběcího stavu byl povýšen roku 1744 za panování carevny Kateřiny II. \n\nByl též zakladatelem hraběcího a knížecího rodu Razumovských.\n"}
{"id": "1041394", "url": "https://cs.wikipedia.org/wiki?curid=1041394", "title": "Vláda Aleksandera Skrzyńského", "text": "Vláda Aleksandera Skrzyńského\n\nVláda Aleksandera Skrzyńského byla vládou Druhé Polské republiky pod vedením premiéra Aleksandera Skrzyńského. Kabinet byl jmenován 20. listopadu 1925 prezidentem Stanisławem Wojciechowským po demisi předchozí druhé Grabského vlády. Kabinet podal demisi 5. května 1926 kvůli odchodu Polské socialistické strany z vlády. PPS nebyla ochotna přistoupit na plán ministra pokladu Jerzyho Zdziechowského na řešení rozpočtového schodku na úkor pracujících mas.\n"}
{"id": "1041398", "url": "https://cs.wikipedia.org/wiki?curid=1041398", "title": "Třetí vláda Wincentyho Witose", "text": "Třetí vláda Wincentyho Witose\n\nTřetí vláda Wincentyho Witose byla vládou Druhé Polské republiky pod vedením premiéra Wincentyho Witose. Kabinet byl jmenován 10. května 1926 prezidentem Stanisławem Wojciechowským po demisi předchozí Skrzyńského vlády. Kabinet podal demisi již čtyři dny po svém jmenování 14. května 1926 v důsledku květnového převratu, který zahájil dva dny po jmenování vlády maršál Józef Piłsudski.\n\nUtvoření vlády se setkalo s kritikou od levicové opozice. Polská socialistická strana mluvila o \"krvavé vládě Chjeno-Piastu\" (Chjena bylo posměšné označení volební koalice Křesťanského svazu národní jednoty, jež se vedle PSL Piast podílela na vládě) a \"fašismu před branami\". Právě vznik třetí Witosovy vlády se stal bezprostřední příčinou květnového převratu.\n"}
{"id": "1041403", "url": "https://cs.wikipedia.org/wiki?curid=1041403", "title": "Protesty v Bahrajnu 2011", "text": "Protesty v Bahrajnu 2011\n\nProtesty v Bahrajnu jsou sérii demonstrací, občanského a násilného odporu v ostrovním státě Bahrajn v Perském zálivu. Inspirováni vlnou revolucí a povstání v Arabském světě známou jako Arabské jaro, požadovali protestující větší politické svobody a rovné postavení pro většinovou ší'itskou populaci. Po krvavém zákroku proti protestujícím na Perlovém náměstí v hlavním městě Manáma 17. února 2011 začali požadovat abdikaci krále Hamada ibn Isy Al Chalífy a ukončení monarchie.\n\nDemonstranti se shromažďovali na Perlovém náměstí, které se stalo centrem protestů. Po měsíci demonstrací vláda požádala o vstup spřátelených armád a policejních sil členských zemí Rady pro spolupráci arabských států v Zálivu. 14. března vstoupilo do země 1 000 vojáků Saúdské Arábie a 500 vojáků ze Spojených arabských emirátů s cílem protesty potlačit. O den později vyhlásil král Hamad ibn Isa Al Chalífa stanné právo a tříměsíční stav ohrožení státu. Perlové náměstí bylo vyklizeno a ikonický monument v jeho středu zbourán. Po ukončení výjimečného stavu propukly v zemi opět demonstrace pořádané Sdružením národní muslimské dohody. Demonstrací, které probíhaly každý týden, se účastnily desetitisíce lidí. \n\nReakce silových složek byla popisována jako „brutální“ úder proti poklidným neozbrojeným demonstrantům. Terčem policie se stali také lékaři a opoziční blogeři. Silové složky prováděly také noční razie v ší'itských čtvrtích. Zaznamenáno bylo také bití na kontrolních stanovištích a odpírání lékařského ošetření členům opozice. Téměř 3 000 lidí bylo zatčeno a nejméně pět osob zemřelo v důsledku mučení ve vazbě. \n\nV červnu 2011 ustanovil král Hamad vyšetřovací komisi složenou z mezinárodních nezávislých expertů. Její zprava publikovaná v listopadu téhož roku konstatovala, že se bahrajnská vláda dopuštěla systematického mučení zadržených stejně jako dalšího porušování lidských práv. Komise rovněž odmítla tvrzení vlády, že protesty vyprovokoval Írán. \n\nNeklid v zemi pokračoval i v roce 2014.\n"}
{"id": "1041405", "url": "https://cs.wikipedia.org/wiki?curid=1041405", "title": "První vláda Kazimierze Bartela", "text": "První vláda Kazimierze Bartela\n\nPrvní vláda Kazimierze Bartela byla vládou Druhé Polské republiky pod vedením premiéra Kazimierze Bartela. Kabinet byl jmenován zastupujícím prezidentem Maciejem Ratajem 15. května 1926 po demisi předchozí třetí Witosovy vlády, která odstoupila v důsledku květnového převratu maršála Józefa Piłsudského. Kabinet podal demisi již tři týdny po svém jmenování 4. června 1926 v důsledku zvolení Ignacyho Moścického prezidentem. Ten ale Bartela pověřil sestavením nové vlády.\n\nVládu tvořily převážně osoby nespojené s žádnou politickou stranou (čtyři ze členů ale již dříve zastávali ministerské posty). Ideově se hlásil ke středu – premiér během vytváření vlády odmítl jak vůdce pravice, tak levice. Takové uspořádání pobouřilo zejména Polskou socialistickou stranu, která podpořila převrat. Piłsudski jí ale vzkázal, že se necítí být zavázán.\n\nDen po jmenování premiér vyhlásil základní zásady své politiky. Tvrdil, že vláda se ujala moci v souladu s právem, aniž by narušila ústavní pořádek. Zároveň vyzval k zachování klidu, těžké práce a oddanosti vlasti. Slíbil odchod nekompetentních a zkorumpovaných lidí ze státních úřadů a z politického života. Za svůj morální vzor označil Piłsudského, který mu měl zároveň i radit v politických otázkách.\n"}
{"id": "1041410", "url": "https://cs.wikipedia.org/wiki?curid=1041410", "title": "Jan Valchář", "text": "Jan Valchář\n\nJan Valchář (1867–1926) byl učitel v Kožlí a později řídící učitel v Bojišti u Ledče nad Sázavou, historik, konservátor památkové péče v okresu Ledeč nad Sázavou. Byl spoluzakladatelem městského muzea v Ledči.\n\n"}
{"id": "1041414", "url": "https://cs.wikipedia.org/wiki?curid=1041414", "title": "Henriette Confurius", "text": "Henriette Confurius\n\nHenriette Confurius (* 5. února 1991, Berlín, Německo) je německá herečka.\n\n\n"}
{"id": "1041415", "url": "https://cs.wikipedia.org/wiki?curid=1041415", "title": "Klášter bosých augustiniánů (Vratěnín)", "text": "Klášter bosých augustiniánů (Vratěnín)\n\nBývalý klášter bosých augustiniánů ve Vratěníně je od roku 1988 kulturní památkou. Konvent augustiniánských bosáků, později spadající pod německo-českou provincii řádu, byl založen 26. listopadu 1696 z popudu majitele uherčického panství Františka Benedicta Berchtolda. Řádoví bratři zde postupně vybudovali klášter s kostelem sv. Mikuláše Tolentinského a loretánskou kaplí. 30. června 1814 Josef II. svým dekretem klášter zrušil. V době napoleonských válek sloužila budova kláštera vojenskému lazaretu. Po požáru v roce 1821 čekalo opuštěný klášter nejprve rozparcelování nemovitého majetku k odprodeji privátním zájemcům a po odsunu německého obyvatelstva postupná devastace objektů. Poslední ránu mu uštědřil nástup vlády KSČ a zřízení železné opony. O záchranu budovy se počal pokoušet památkový úřad asi od roku 1963. Dne 19. února 1973 byl zapsán do státního seznamu nemovitých kulturních památek Jihomoravského kraje. V roce 1980 doporučilo Krajské středisko památkové péče a ochrany přírody v Brně využít objekt jako pobočku Okresního archivu ve Znojmě, popřípadě zde zřídit domov důchodců nebo hotel. Ani k jednomu za komunistického režimu nedošlo. Po sametové revoluci přešly jednotlivé domy do soukromého vlastnictví nových majitelů.\n\nAugustiniánský klášter bosáků ve Vratěníně byl jediným klášterem v zemích Koruny české, který spadal do německé části německo-české (rakouské) provincie. Proto také příprava noviců probíhala ve vídeňském klášteře Maria Brunn, zatímco do ostatních českých klášterů přicházeli nováčci z kláštera s kostelem Narození Panny Marie v Táboře.\n\nZámeček majitele uherčického panství Františka Benedicta svobodného pána Berchtolda ve Vratěníně poskytoval velmi často nocleh cestujícím na císařské cestě mezi Vídní a Prahou. V roce 1677 tudy cestoval při příležitosti přeložení generálního studia z Prahy do Vídně jeden z lektorů tohoto studia císařský teolog, vynikající řečník a kazatel řádu bosáků P. Bernardus a S. Theresa a získal si náklonnost barona i jeho ženy. V roce 1678 pobyl teolog Bernard na zámku několik týdnů a František Benedikt s manželkou Marií Elisabeth se rozhodli pro bosé augustiniány zřídit ve Vratěníně klášter. Záměr hraběcí rodiny zkomplikovaly nejen protesty františkánů, kapucínů a olomoucké konzistoře, ale také epidemie moru v roce 1679 a 1680, před kterou hraběcí rodina opustila panství.\n\nDne 20. ledna 1687 postoupil František Benedikt Berchtold darovací listinou mnichům zámeček ve Vratěníně, zavázal se zřídit ke klášteru loretánskou kapli, udržovat ji a starat se v ní o věčné světlo nebo místo posledních dvou bodů darovat klášteru ročně 12 sudů piva a 200 zlatých plynoucích z důchodu panství. V roce 1668 nechal vystavět ve Vratěníně kapli Božího hrobu a nařídil v ní 12 mší ročně, o rok později 9. dubna 1669 věnoval kapli farnímu kostelu, který spravovali premonstráti z kláštera v Jeruši (Geras). V roce 1690 však majitel uherčického panství František Benedikt zemřel a podle závěti z 13. dubna 1679 zdědily panství jeho dcery – Marie Anna Schrattenbachová, Marie Isabella Braidová, Marie Eleonora Wittenová, Marie Maxmiliána a Marie Josefa Wilczeková. Za dva roky od nich panství odkoupil Donát Heissler z Heitersheimu a povinnosti plynoucí z darovací listiny přešly na něho.\n\nV období 1693–1696 žádali několikrát představení z vídeňské kongregace pána z Heitersheimu o urychlenou opravu dezolátního stavu zámečku. Celá situace nabrala urychlený spád teprve po smrti Donáta Heisslera. Císař Leopold I. potvrdil 26. listopadu 1696 založení kláštera 1. ledna 1697 obdržel provinciál bosých augustiniánů Anselm a Sancto Christophoro od vdovy Marie Barbory Heisslerové 5 000 zlatých, kterými vyplatila fundaci hraběte Berchtolda a také zajistila celé vybavení kláštera. Vdova Maria Barbara (rozená Berchtold) zámeček 20. února 1697 uvolnila a tak se konečně mohli dva řádoví mniši a jeden laický bratr z Vídně nastěhovat. 25. května 1699 se celebrovala v kapli sv. Mikuláše mše za položení základního kamene k loretánské kapli a byl vybrán patron budoucího kostela sv. Mikuláš z Tolentina. \n\nLoretánská kaple byla první impozantní budovou postavenou podle vzoru vídeňské kaple. Jednalo se o obezděnou cihlovou stavbu s kanelovanými sloupy uprostřed ambitu. Základní kámen položil a posvětil 20. října 1699 probošt z Nové Říše Bernard Leipold. Už v roce 1699 byl příval poutníků obrovský. Nová \"Casa Santa\" se nacházela v levé věži kostela, která byla pravděpodobně pozůstatkem původního hradu. Mši za položení základního kamene kláštera celebrovali bosáci v roce 1719. Bohoslužby se prozatím konaly v refektáři. V roce 1726 udělil papež Benedikt XIII. farnímu kostelu, kostelu sv. Mikuláše z Tolentina a loretánské kapli celou řadu odpustků, čímž poutní místo získalo na významu. Rancířovský farář H. Candid Nazer, premonstrát z Jeruše (Geras), vedl v tomto roce ve středu po letnicích slavnostní procesí k loretánské kapli. Vratěnínský farář se tohoto nápadu ujal a v letech 1726–1729 putovali farníci s růžencovými modlitbami k augustiniánské \"Santa Casa\". Kaple musela v roce 1729 ustoupit stavbě kostela. \n\nStavební plány kláštera vyhotovil stavitel Sebastian Blümel (1677–1728), zednický mistr města Vídně, po jeho smrti převzal stavební práce jeho polír Johann Pauli (1694–1761). Samotnou stavbu provedli zedničtí mistři z blízkého okolí (Dominicus Susmann, Johann Michael Koppner z Drosendorf). Základní kámen klášterního kostela mniši slavnostně posvětili 29. července 1726. 1. ledna 1728 potvrdil uherčický hrabě Franz Heissler z Heitersheimu (syn hraběnky Heislerové) bosákům donaci, která sestávala z kusu pole pro zřízení zahrady, 20 sudů piva, 12 měřic pšenice, 4 měřice hrachu, 24 měřic zrna, 8 osminek másla, 40 klaftrů měkkého palivového dřeva. Ke stavbě kostela daroval hrabě 1 000 měřic vápna, zavázal se vybudovat v něm hlavní oltář, pro věčné světlo zaslat 108 pfundů ovčího tuku a na údržbu budov 20 měřic vápna a 1 000 pálených tašek a poskytoval klášteru roční naturálie z uherčického panství. Mniši na oplátku každý měsíc odsloužili bohoslužbu (\"Totenamt\") na počest zemřelé hraběcí rodiny a udělili manželce donátora, ale i po její smrti druhé manželce a všem dalším ženám majitelů panství, výjimku z klášterní klauzury \"honestae conversationis gratia\" – vstup do kláštera.\n\nProvinciál řádu musel kvůli finančním problémů, které stavbu doprovázely, intervenovat u císaře Karla VI., protože konvent ve Vídni stavbu financoval. Nový klášter i s kostelem byl dokončen v letech 1726 až 1740. Nejprve kůr s podélnou lodí a v roce 1729 po rozebrání první loretánské kaple také čelní strana („Frontispiz“) s druhou věží. První věž s novou loretánskou kaplí vznikla na základech původní tvrze a pravděpodobně zde již stála. Předlohou pro dokončený a slavnostně 18. června 1739 vysvěcený kostel se měl stát vídeňský kostel (Servitenkirche), na kterém Blümel a Pauli prováděli dokončovací práce. Kostel a loretánská kaple se staly oblíbeným poutním místem. Putovala sem procesí z jižní Moravy, z jižních a východních Čech a Dolních Rakous. Výhodná poloha na cestě z Vídně do Čech tomu jistě nemalou měrou přispěla. Věhlasu kostela s klášterem a loretánskou kaplí také pomohlo po roce 1726 nadání lorety plnomocnými odpustky.\n\nUměleckou výzdobu kláštera a kostela prováděli řádoví umělci a řemeslníci. Ze sestaveného inventáře na počest založení je patrné původní vybavení kostela - vedle hlavního velkého oltáře se nacházely v postranních kaplích dva velké oltáře s tabernákly, čtyři menší oltáře stály v apsidách. V jedné věži byla umístěna \"loretánská kaple\" a v druhé kaple \"sv. Jana Nepomuckého\".\n\nHlavní oltář zdobil obraz patrona sv. Mikuláše Tolentinského, který doplňovaly čtyři pomocné postavy s mariánským zaměřením: zakladatele řádu sv. Augustina, jeho matky \"Moniky\", sv. Josefa a Anny, matky Marie. Také se zde nacházel jako ve všech kostelech bosáků obraz augustiniánského bratrstva černého koženého opasku \"Gürtelbruderschaft\". Ve Vratěníně zodpovídal za oltář vlastní strážce (Domkustos) \"Cincturatsbruderschaft\". Oltář bratrstva stál na prominentním místě v pravé postranní kapli a podle inventáře nesl obraz název \"Panny Marie Těšitelky\". Po stranách ho doprovázely sochy \"svatého Mikuláše z Tolentina\" a \"Kristiny\". Oltář má být věrnou kopií obrazu v kostele obutých augustiniánů sv. Tomáše v Brně. Druhý boční velký oltář byl zasvěcený Nejsvětější Trojici. Podle toho také řádový malíř Fr. Augustinus a S. Luca ztracený oltář doplnil postavami teologů Prospera a Fulgentia. Nicméně ústřední postavou zde byla opět \"Panna Marie\". Velmi pěkná kopie \"moravského paladia\" ze Starého Brna z kostela sv. Tomáše je uschována v Havraníkách (německy Kaidling). Obě boční kaple doplňovaly na každé straně dvě polokruhové apsidy, ve kterých byly umístěny malé oltáře.\n\nDva z těchto oltářů byly zasvěceny sv. Antonínu Paduánskému a Čtrnácti svatým pomocníkům, kteří platili za lidové svaté. Oltář s pomocníky byl věnován především okolnímu obyvatelstvu, proto ho doprovázeli ochránce dobytka svatý Leopold a patron pastevců a poutníků svatý Vendelín. Hlavní místo na obraze je věnováno opět řádovému svatému Tomášovi z Villanovy, arcibiskupovi z Valencie. Další malý oltář stávající v apsidě s obrazem \"sv. Antonína Paduánského\" se nachází také v kostele v Havraníkách. I na tomto obraze hraje ústřední roli Panna Marie - svatý Antonín klečí před Marií a v náručí svírá jezulátko. Doprovodnými figurami jsou zakladatelé řádu \"Eligius\" s \"Franzem de Paula\" a řádový jezuita Franz Xaver. Další dva postranní oltáře se dají označit za zcela mariánské. Desková malba mezi oltářem \"Panny Marie Těšitelky\" a hlavním oltářem znázorňovala Útěk do Egypta. Obraz nalézající se v Havraníkách ukazuje na tlumeném modrém pozadí andílka, který vede osla přes úzký most, na něm sedící Pannu Marii s Ježíškem v klíně. V popředí nabízí Josef Marii z mísy jablko, kterou mu podává anděl. Obraz není datovaný ani signovaný. Asistují zde patroni požáru a vodního nebezpečí \"Judas Thaddäus\" a Florián.\n\nVelmi často je také bosými augustiniány uctíván sv. Josef jako manžel Marie. Ve Vratěníně byl poslední oltář v apsidě nazván \"Smrt svatého Josefa\" . Obraz se nachází v kostele v dolnorakouské obci Thaya. Doprovázely ho archanděl Michael, anděl strážný a \"psychopomp\" (převaděč mrtvých). Obrovská úcta k Janu Nepomuckému se projevila také v místním klášteře. Zasvěcena mu byla kaple v pravé z obou věží lemujících vchod kostela. Od vnitřku kostela ji oddělovaly dvojkřídlé železné mřížové dveře. Inventář kaple sestával ze sochy svatého Jana Nepomuckého, dřevěného reliéfu \"Zpověď královny\" a sochy Madony s hlavami andělů. Oltář na počest Jana Nepomuckého zde stával ještě před kanonizací - od roku 1727. Stržení staré loretánské kaple a stavba nové v levé věži klášterního kostela již takto oblíbená procesí poutníků ještě umocnily. Loretánský kult přetrvával u katolického obyvatelstva v blízkém i vzdáleném okolí i po zrušení kláštera a ustal teprve po vyklizení kláštera v roce 1814. Ale i tak si farníci vyprosili kapli novou.\n\nV klášterním životě hrály významnou roli také návštěvy císařské rodiny. V roce 1712 zde nocoval na své zpáteční cestě z korunovace ve Frankfurtu císař Karel VI. Jeho návštěva je doložena i z roku 1719. V roce 1720 poctila klášter svou návštěvou císařovna Alžběta Kristýna a její dcera Marie Terezie a v roce 1723 zde přenocoval císařský pár na korunovační cestě do Prahy. Na náklonnost císařské rodiny ke klášteru lze usuzovat také z výzdoby kopule kostela, kterou zdobila štuková císařské orlice s iniciálami císaře, ze samotného potvrzení císařským dvorním klášterem „Hofkloster“ a z čilé komunikace mezi konventem ve Vratěníně a císařským dvorem. Přesto nebyl klášter ušetřen josefínské církevní reformě.\n\nVzhledem k tomu, že řádoví bratři neplnili na farnosti, o kterou se starali premonstráti z kláštera v Jeruši (Geras), žádné praktické poslání, dorazil do kláštera 27. června 1784 císařský dekret Josefa II., který sice nenařizoval okamžitou exekuci konventu, ale požadoval redukci místních řádových bratrů. Po francouzské devastaci kláštera ve vídeňském Mariabrunnu v roce 1809 požádal sám řádový provinciál o zrušení vratěnínského konventu, aby tak mohl z jeho prodaného majetku financovat sanační práce na zničeném klášteře a v roce 1810 skutečně majetek kláštera vídeňskému klášteru připadl. V tuto dobu konvent, sestávající původně z dvaceti řádových bratrů, tvořili jeden starý kněz a dva laičtí bratři. Za napoleonských válek, kdy klášter sloužil jako vojenský lazaret, pobývali mniši na zámku v Uherčicích. Nakonec císař František I. Rakouský svým dekretem z 30. června 1814 zrušení kláštera potvrdil a mezi 30. srpnem a 15. zářím proběhla inventarizace jeho majetku. \n\nČást barokního inventáře kostela koupili Liebenberkové, majitelé panství Louka u Znojma, pro tehdy nově stavěný kostel sv. Linharta v Havraníkách. Vratěnínský klášter a kostel pokrytý pálenými taškami se nacházel ve velmi dobrém stavu, proto konvent navrhoval přeložení farnosti k mnohem honosnějšímu a většímu kostelu klášternímu a v klášteře zřízení školy. Proti tomu samozřejmě protestoval patron farnosti klášter v Gerasu. V úvahu připadalo i zřízení piaristické základní a reálné školy. Těmto plánům učinil konec 27. září 1817 katastrofální požár, kterému padly za oběť nejprve klášterní budovy, roku 1821 vyhořel i klášterní kostel se Svatou chýší.\n\nRuiny kláštera byly následně rozparcelovány a prodány s cihlami soukromým zájemcům. Za tímto účelem došlo také ke stržení křížové cesty, která obklopovala vnitřní stranu budov na nádvoří. Vybavení kostela získaly okolní farnosti a klenby s mezistěnami jednoduše rozbourány. Vybavení, farníky tak milované loretánské kaple, bylo nejprve uschováno v soukromí jednoho z vratěnínských domů a 8. října 1820 převezeno za obrovské účasti místního obyvatelstva do Slavonic, kde byla během léta téhož roku dokončena kaple při chrámu Božího Těla a po instalaci převezeného loretánského oltáře slavnostně vysvěcena. V současné době jsou zbytky kláštera a kostela v osobním vlastnictví. Zámeček se zachoval téměř v nezměněné podobě a tvoří v obci zachovalý architektonický komplex. Rozparcelovaný klášter v osobním vlastnictví je postupně z privátních i státních prostředků rekonstruován.\n\n\n\n"}
{"id": "1041416", "url": "https://cs.wikipedia.org/wiki?curid=1041416", "title": "Průliv Devátého stupně", "text": "Průliv Devátého stupně\n\nPrůliv Devátého stupně ( Nine Degree Channel) je asi 200 km široký průliv v Arabském moři v indickém ostrovním svazovém teritoriu Lakshadweep. Teritorium, vzdálené asi 350 km od indické pevniny, je tvořeno souostrovími Amindivy, Lakadivy a ostrovem Minicoy. Průliv, orientovaný od západu k východu, odděluje nejjižnější ostrov Minicoy od ostatních ostrovů. Své neobvyklé jméno získal podle devátého stupně severní zeměpisné šířky na kterém leží.\nIndie dováží asi 70 % ropy po moři z Perského zálivu a námořní trasy vedou právě tímto průlivem. Přepravuje se přes něj také mnoho zboží do východní a jihovýchodní Asie. V Arabském moři navazujícím na průliv se navíc rozmáhá pirátství. Indická vláda se rozhodla pro ochranu tamních lodních tras vybudovat v Lakshadweepu na ostrově Kavaratti velkou námořní základnu.\n"}
{"id": "1041418", "url": "https://cs.wikipedia.org/wiki?curid=1041418", "title": "Červené pleso", "text": "Červené pleso\n\nČervené pleso je jezero v dolní části Červené dolině v horní části Doliny Zeleného plesa ve Vysokých Tatrách na Slovensku. Leží na horní hranici pásma kosodřeviny a má silně proměnlivou břehovou linii, díky čemuž se často mění jeho rozměry. Má rozlohu 0,1820 ha a je 66 m dlouhé a 35 m široké. Dosahuje hloubky maximálně 1,7 m a objemu 1261 m³. Leží v nadmořské výšce 1811 m.\n\nSeverně se zvedá jižní stěna Kozího štítu. Na severozápadě se zvedá Červená dolina směrem k výše ležícímu Belasému plesu a na jihozápadě severní stěna Jastrabí veže. Na jihovýchod je krajina otevřená a klesá do Doliny Zeleného plesa.\n\nZ plesa odtéká Červený potok. Rozměry jezera v průběhu času zachycuje tabulka:\nPřístup pěšky je možný po žluté turistické značce od chaty pri Zelenom plese na Jahňací štít, která vede okolo jižního břehu plesa.\n\n\n"}
{"id": "1041421", "url": "https://cs.wikipedia.org/wiki?curid=1041421", "title": "Sarah Gadonová", "text": "Sarah Gadonová\n\nSarah Gadonová (* 4. dubna 1987 Toronto, Ontario) je kanadská herečka, která na filmovém plátně debutovala roku 2003 v romantické komedii \"Fast Food High\". Již od roku 1998 se objevovala v televizních filmech a seriálech, jakými byly \"Brutální Nikita\", \"Bojíte se tmy?\", \"Doc\", \"Mezi náma holkama\" nebo \"Mutant X\". Opakovaně se podílela na hlasových rolích, když namluvila postavy v animovaných seriálech \"My Dad the Rock Star\", \"Total Drama Island\" či \"Ruby Gloom\".\n\nKanadský režisér David Cronenberg ji vícekrát angažoval ve svých projektech, v dramatu \"Nebezpečná metoda\", thrilleru \"Cosmopolis\" i mysteriozním filmu \"Mapy ke hvězdám\". V roce 2017 si zahrál v úspěšném mini-seriálu \"Alias Grace\". V roce 2019 byla obsazena do třetí řady seriálu stanice HBO \"Temný případ\".\n\nNarodila se roku 1987 v metropoli ontarijské provincie Torontu do rodiny psychologa a pedagožky. Má staršího bratra Jamese Gadona. Během dětství navštěvovala kurzy tance a působila jako tanečnice. Spolupracovala s Kanadskou národní baletní školou. Studovala na škole Clauda Watsona užitého umění. V roce 2011 absolvovala filmovou vědu na Innisově koleji Torontské univerzity.\n\nV deseti letech byla obsazena do role Julie v díle seriálu \"\"Brutální Nikita\"\" (1998). Následující roky hrála epizodní postavy v televizních seriálech, včetně Moniky v \"Bojíte se tmy?\" (1999), mladé Laury Burnhamové v \"Twice in a Lifetime\" (2000), Catherine Hartmanové v \"Mutantu X\" (2002), Vicki v \"Life with Derek\" (2005) a Tashy Redfordové ve \"Flashpointu\" (2008).\n\nOpakovaně se objevila v televizních filmech. Za ztvárnění Heather v prvním z nich – \"The Other Me\" (2000), byla nominovaná na cenu Young Artist Award za nejlepší výkon. Poté se objevila jako Samantha v dramatu \"Mezi náma holkama\" (2001), Amanda v \"Kadetce Kelly\" (2002), Julia Nortonová v \"Code Breakers\" (2005) a Celeste Mercierová v \"\" (2008).\n\nObsazována byla také do vracejících se postav, jakými se staly Zoe Kesslerová v seriálu \"Hranice\" (2008–2009), Katie Atkinsová v \"Být Erikou\" (2009), Georgia Bravinová v \"Happy Town\" (2010) a Ruby Odgenová v \"Případech detektiva Murdocha\" (2009–2011). Hlasové role namluvila pro animované projekty, a to eponymní titulní charakter seriálu \"Ruby Gloom\" (2006–2007), postavu Beth v \"Total Drama Island\" (2007) a Portie pro \"Friends and Heroes\" (2007–2009). Nominaci na cenu Gemini za nejlepší výkon v animovaném projektu či seriálu jí přinesla účast v \"Ruby Gloom\".\n\nVedle celovečerních filmů natáčela krátkometrážní projekce. Debutovou filmovou roli se pro ni stala Zoe ve \"Fast Food High\" (2003). Postavu Margarety vyobrazila v černé komedii \"Siblings\". Mezi další patřily Priscilla v \"Charlie Bartlettu\" (2007) a Laura v \"Leslie, My Name is Evil\" (2009). Ke krátkometrážním snímkům se řadí charakter Haley v \"Burgeon and Fade\" (2007), Julie v \"Grange Avenue\" (2008) a Gabrielle ve \"Spoliation\" (2008).\n\nJako Madison si zahrála v krátkém indie filmu \"The Origin of Teddy Bears\". Manželku Carla Gustava Junga Emmu pak zobrazila v Cronenbergově dramatu \"Nebezpečná metoda\". Coby Elise Shifirinová ztvárnila ženu, s níž si chce užít Robert Pattinson v dalším snímku Cronenberga nazvaném \"Cosmopolis\". Roli získala také v osmihodinové minisérii \"World Without End\".\n\nPostavou hvězdné Hannah Geistové se účastnila debutu Brandona Cronenberga ve sci-fi hororu \"Antiviral\" (2011). Poté účinkovala po boku J. Adama Browna v krátkometrážním kanadském projektu \"Yellow Fish\". Ve Villeneuveově komorním psychologickém thrilleru \"Nepřítel \" (2013), podle knižní předlohy Josého Saramaga, nastudovala úlohu těhotné Helen, manželky Jakea Gyllenhaala, hrajícího dvojroli. V Cronenbergově temně komickém pohledu na hollywoodský nadbytek – \"Mapy ke hvězdám\" (2014), získala part Clarice Taggartové.\n\n"}
{"id": "1041426", "url": "https://cs.wikipedia.org/wiki?curid=1041426", "title": "LGBT práva v Rakousku", "text": "LGBT práva v Rakousku\n\nPráva leseb, gayů, bisexuálů a translidí (LGBT) se v Rakousku v poslední době značně rozvinula.\n\nMužská i ženská stejnopohlavní sexuální aktivita je v Rakousku legální. Od roku 2010 smějí homosexuální páry uzavírat registrované partnerství, od roku 2013 je jim umožněná adopce dítěte partnera a po lednu 2016 z rozhodnutí Ústavního soudu společná adopce dětí. 5. prosince 2017 legalizoval rakouský Ústavní soud stejnopohlavní manželství s tím, že nejpozdější datum účinnosti této nové legislativy je od 1. ledna 2019.\n\nKvůli vysokému vlivu římskokatolické církve má Rakousko tendenci být k liberalizaci zákonů a sociálních postojů vůči sexuálním menšinám pomalejší.\n\nStejnopohlavní sexuální styk zde byl legalizován v r. 1971, legální věk způsobilosti byl pro obě orientace vyrovnán až v r. 2002 z rozhodnutí soudu. LGBT osoby můžou sloužit v armádě.\n\nPo rozhodnutí Evropského soudu pro lidská práva v kauze Karner vs. Rakousko z roku 2003 mají homosexuální páry žijící ve společné domácnosti stejná práva a povinnosti jako nesezdané heterosexuální páry.\n\nZákon o registrovaném partnerství byl původně plánován na rok 2007, ale nakonec začal v Rakousku platit od 1. ledna 2010.\n\nPřed nálezem Ústavního soudu legalizujícím stejnopohlavní manželství odmítala rakouská vláda legalizovat sňatky párů stejného pohlaví kvůli odmítavému postoji Rakouské lidové strany (ÖVP). Zelení nicméně předložili parlamentu vlastní návrh příslušného zákona a v roce 2015 předložila občanská iniciativa „Ehe Gleich!“ parlamentu petici s požadavkem na legalizaci stejnopohlavního manželství. Kromě toho také podala žalobu proti stávající právní úpravě manželství. Žalobě soud však nevyhověl. Druhé žaloba se k soudu dostala 21. března 2016 v Linci, nicméně 15. dubna 2016 byla též zamítnuta.\n\n5. prosince 2017 prohlásil Ústavní soud, že zákaz uzavírání sňatků stejnopohlavními páry je neústavní. Bylo zlegalizováno k 1. lednu 2019.\n\n19. února 2013 rozhodl Evropský soud pro lidská práva v kauze \"X a ostatní vs. Rakousko\" tak, že registrovaný partner/ka má právo přisvojit si biologické dítě svého stejnopohlavního protějšku. V reakci na to přijal 4. července 2013 rakouský parlament novelu zákona o registrovaném partnerství, která umožňuje adopci dítěte registrovaného partnera. Zákon se stal účinným 1. srpna 2013.\n\nV lednu 2015 shledal Ústavní soud Rakouské republiky zdejší zákon o rodině za neústavní, neboť odpíral stejnopohlavním párům možnost společně si osvojit dítě, a vydal nařízení tuto chybu napravit do 31. prosince 2015 tak, aby byla společná adopce dětí umožněná jak heterosexuálním, tak i homosexuálním párům. 30. října 2015 oznámil ministr vnitra, že neústavní dodatek zákona o rodině by neměl být do svého úplného odstranění nadále uplatňován, tedy že by samotný rozsudek Ústavního soudu měl znamenat jeho zrušení, ačkoli nový zákon nabývá účinnosti až k 1. lednu 2016.\n\nSpolu s přijetím nového zákona o rodině byl lesbickým párům umožněn přístup k asistované reprodukci.\n\nZákoník práce přijal anti-diskriminační novelu v r. 2004 s následnou realizací legislativy EU zakazující diskriminaci. 6 z 9 spolkových republik přijalo anti-diskriminační zákony zakazující rovněž diskriminaci na základě sexuální orientace. V roce 1993 Policejní správa vydala nařízení, podle něhož by se příslušníci měli zdržet jakéhokoliv chování, které by vzbuzovalo dojem předsudků nebo by mohlo vypadat jako diskriminace na základě sexuální orientace.\n\nSpolková země Vídeň vydala zákony proti diskriminaci už v r. 2002 a jedno z rakouských měst Bludenz přijalo anti-diskriminační deklaraci zahrnující i sexuální orientaci už v r. 1998. Federální zákony tudíž teoreticky chrání všechny občany, ale realita je taková, že nezahrnují sexuální orientaci a několik ústavních soudců to prohlásilo za nerovný přístup.\n\nV roce 2015 přijal rakouský parlament novelu trestního zákoníku kriminalizující homofobní trestné činy a nenávistné projevy. Nová právní úprava se stala účinnou od 1. ledna 2016.\n\nTranslidem je v Rakousku umožněná úřední změně pohlaví, včetně výměny veškerých osobních dokladů, aniž by byli nuceni podstoupit chirurgický zákrok. \n\n14. března 2018 rozhodl rakouský ústavní soud, že intersexuální osoby, tedy bez jednoznačných primárních pohlavních znaků, u nichž nelze spolehlivě určit, zda se jedná o muže nebo o ženu, si mohou vybrat, zda budou mít ve svém rodném listě uvedeno „inter“, „jiný“, nebo „X“. Soud dále shledal veškeré invazivní zákroky snažící se jasně stanovit pohlaví intersexuální osoby neústavní s tím, že by se k nim měli lékaři schylovat pouze v ojedinělých případech, kdy je například ohrožen život pacienta. Finální verze nálezu byla publikována 29. června 2018. Účinnou se stala okamžitě.\n\nRakousko umožňuje LGBT lidem sloužit otevřeně v jeho armádě.\n\nOd roku 2014 začalo Rakousko umožňovat otevřenou službu v ozbrojených složkách i translidem. Inkluzivní politika se podle pozorovatelů stala účinnou od roku 2017.\n\nV roce 1995 se Mezinárodní tribunál pro lidská práva usnesl na tom, že v Rakousku přetrvávají negativní politické diskuze, jakož i společenské postoje ve vztahu k LGBT. Z tohoto důvodu odstartovaly první debaty na tomto poli ihned krátce po zveřejnění tohoto závěru. Iniciátorem bylo Liberální fórum (LiF), které se už angažovalo v kampani proti diskriminaci homosexuálů podle staré sekce 209 rakouského trestního zákoníku. Jeho novým cílem se stalo zrovnoprávnění v podobě manželství a adopcí. Podle sekce 209 byl legální věk způsobilosti k pohlavnímu styku stanovený pro gaye na 18 let, zatímco heterosexuálové a lesby mohli mít pohlavní styk už od 14. Sociální demokracie (SPÖ) a Zelení – Zelená alternativa v reakci na to vyjádřily svou podporu zrovnoprávnění homosexuálních párů. \n\nPoté, co se Liberálnímu fóru nepodařilo překonat v parlamentních volbách 1999 uzavírací kvórum 4 %, začaly se Zelení a SPÖ věnovat tomuto tématu ještě více. SPÖ se dokonce na svém ročním sjezdu rozhodla udělat průlomové rozhodnutí o zahrnutí rovnoprávnosti pro homosexuální páry do svého programu. Prozatím navrhovala registrované partnerství („Eingetragene Partnerschaft“), včetně možnosti přiosvojení dítěte druhého partnera.) Zelená alternativa navrhovala model občanského paktu („Zivilpakt“), který byl velmi podobný tomu, o co se pokoušeli sociální demokraté v roce 2004.\n\nNicméně samotný pokrok byl velmi zpomalený. V roce 1998 přiznalo Rakousko homosexuálním párům v rámci novely trestního zákoníku právo nevypovídat proti svému partnerovi. V červnu 2002 zrušil ústavní soud sekci 209 trestního zákoníku, jejíž cílem bylo zavedení podsekce 207b ze strany koalice konzervativní ÖVP a krajně pravicové FPÖ. Cílem podsekce 207b sice snížilo legální věk způsobilosti k pohlavnímu styku pro všechny orientace na 14 let, ale s určitou věkovou výjimkou 3 let. I nadále mělo být zakázáno mít pohlavní styk s mladistvým 16 let za úplatu, jíž mohl být třeba pouhý dárek. Po rozhodnutí Evropského soudu pro lidská práva v kauze \"Karner proti Rakousku\" získaly homosexuální páry stejné právní postavení, jako mají nesezdaní heterosexuálové, tedy druh a družka. V roce 2005 zahájili Zelení nátlakovou kampaň za registrované partnerství během vídeňských komunálních voleb. 26. července 2006 bylo v Rakousku zaznamenáno první fakticky stejnopohlavní manželství mezi Angelikou Fraslovou a transženou, které ústavní soud umožnil navzdory procházející změně pohlaví z muže na ženu zůstat ve stávajícím manželství, v němž už vychovávaly dvě děti.\n\nV prosinci 2005 shledala Karin Gastingerová, rakouská ministryně spravedlnosti a bývalá členka středopravicové Aliance pro budoucnost Rakouska, že by homosexuální páry měly mít právo na poskytování informací o zdravotním stavu svého partnera. Její snaha se však minula s účinkem.\n\nPoté, co v roce 2007 vytvořili vládní koalici konzervativci a sociální demokraté, vypadalo by to, že dojde k několika hlavním změnám na poli práv sexuálních menšin. Opak se stal pravdou. Ačkoliv se ministryně spravedlnosti Maria Bergerová (SPÖ) snažila udělat maximum, narážela na odpor ze strany koaličního partnera reprezentovaného ÖVP, čímž byla v podstatě zahnána do kouta stejně, jako její předchůdkyně v úřadu Gastingerová.\n\nKromě toho Maria Fakterová, bývalá předsedkyně parlamentního výboru pro spravedlnost a bývalá ministryně vnitra, opakovaně zdůrazňovala své odmítavé stanovisko k registrovanému partnerství, které v konzervativních kruzích přetrvávalo. Nicméně nakonec i navzdory opozici byl nakonec návrh zákona o registrovaném partnerství v prosinci 2009 přijat.\n\nTak jako tak existuje v Rakousku pořád silná opozice LGBT práv, jejímiž hlavními politickými představiteli jsou lidovci (ÖVP) a svobodní (FPÖ).\n\nMezi otevřeně LGBT rakouské politiky patří například Ulrike Lunaceková, bývalá předsedkyně Zelených a viceprezidentka Evropského parlamentu. Lunaceková byla zvolená do Národní rady v r. 1999, v níž sloužila deset let. V r. 2009 se stala první otevřeně lesbickou europoslankyní. Z politiky odešla v r. 2017. Ten samý rok se Mario Lidner (SPÖ) stal první otevřeným gay politikem zvoleným do Národní rady. Dalším rakouským politikem otevřeně se hlásícím k LGBT komunitě je Gerlad Grosz, poslanec Národní rady v letech 2008-2013 a předseda Aliance budoucnosti rakouska v letech 2013-2015. K homosexuální orientaci se přihlásil v r. 2015 před svým odchodem z politiky. Členka Spolkové rady Ewa Dziedzicová (Zelení) a vídeňská radní Faika El-Nagashi (Zelení) jsou otevřenými lesbami. V dubnu 2019 se Georg Djundja (SPÖ) stal prvním otevřeně homosexuálním starostou Oberndorfu bei Salzburg.\n\nV červnu 2019 se rakouská ministryně školství Iris Eliisa Rauskalová oficiálně přiznala, že žije v manželství se ženou, čímž se stala první otevřeně lesbickou členkou rakouské vlády.\n\nPředmětem mnohých spekulací spekulací ohledně jiné sexuální orientace se stal Jörg Haider, který vedení krajně pravicové Svobodné strany Rakouska (FPÖ) v roce 1986 a poté později vytvořil ještě více tradiční stranu sociálně konzervativní Alianci pro budoucnost Rakouska. Ty pokračovaly i nadále po jeho smrti při autonehodě v říjnu 2008. V r. 2009 byly zakázány některé výtisky v zájmu „ochrany osoby a soukromí Jörga Haidera“ a s nimi spojená tvrzení, že byl údajně homosexuál.\n\nLGBT je nejvíc soustředěná ve velkých rakouských městech, jako jsou Vídeň, Linec, Innsbruck, Salzburg a Štýrský Hradec. Každý rok pořádá Vídeň pochod gay pride, který nese název \"Regenbogenparade\" (duhový festival).\n\nMezi nejznámější rakouské organizace za LGBT práva patří HOSI Wien, nejstarší rakouská asociace gayů, leseb a bisexuálů založená v r. 1979, Österreichisches Lesben- und Schwulen (Rakouské gay a lesbické fórum), jejíž kořeny sahají do 90. let, a Afro Rainbow Austria, první organizace sdružující africké LGBT migranty.\n\n\n"}
{"id": "1041427", "url": "https://cs.wikipedia.org/wiki?curid=1041427", "title": "Hopman Cup 2015", "text": "Hopman Cup 2015\n\nHopman Cup 2015 představoval 27. ročník Hopmanova poháru, turnaje smíšených družstev v tenisu, kterého se tradičně účastnilo osm týmů. Událost s rozpočtem 1 000 000 australských dolarů se konala v perthské aréně na dvorci se zatahovací střechou, na němž byl položen tvrdý povrch Plexicushion. Kapacita stadionu činila 12 489 diváků.\n\nTurnaj probíhal v termínu od 4. do 10. ledna 2015, jakožto první událost nové sezóny. Mezinárodní tenisová federace soutěž označuje jako Oficiální mistrovství ITF smíšených družstev (Official Mixed Teams Championships of the ITF). Ve dvou čtyřčlenných skupinách každé družstvo nastoupilo ke třem zápasům systémem „každý s každým“. Vítězové obou skupin se střetli ve finále.\n\nObhájcem titulu z roku 2014 byla Francie, která v předešlém ročníku získala první titul. Dvojice Alizé Cornetová a Jo-Wilfried Tsonga ve finále zdolala polské družstvo 2:1 na zápasy, když o vítězích rozhodla až závěrečná smíšená čtyřhra.\n\nPři své druhé účasti v soutěži se Polsko opět probojovalo do finále. Agnieszka Radwańská s Jerzym Janowiczem v něm dokázali zdolat Serenu Williamsovou a Johna Isnera ze Spojených států 2–1 na zápasy, když o vítězích rozhodla až závěrečná smíšená čtyřhra.\n\nÚplné původní složení týmů bylo zveřejněno 1. října 2014.\n"}
{"id": "1041431", "url": "https://cs.wikipedia.org/wiki?curid=1041431", "title": "Gottschalk z Nepomuku", "text": "Gottschalk z Nepomuku\n\nGottschalk z Nepomuku († 1369) byl český cisterciácký mnich v klášteře v Nepomuku a filosof.\n\nGottschalk se narodil neznámo kdy, v mládí vstoupil do cisterciáckého kláštera v Nepomuku v západních Čechách (klášter existoval 1144-1420). Z jeho života není známo příliš mnoho informací. Nabyl však poměrně značného vzdělání. Je autorem komentářů k některým spisům Petra Lombardského. Jediný dodnes zachovaný exemplář jeho \"Questiones\" je uložen v knihovně Jagellonské univerzity v Krakově. Gottschalk zemřel v roce 1369.\n\n\n"}
{"id": "1041438", "url": "https://cs.wikipedia.org/wiki?curid=1041438", "title": "Zkamenělý zámek (rozcestník)", "text": "Zkamenělý zámek (rozcestník)\n\nJméno Zkamenělý zámek nese v České republice více objektů.\n\n\n"}
{"id": "1041456", "url": "https://cs.wikipedia.org/wiki?curid=1041456", "title": "Róbert Ovad", "text": "Róbert Ovad\n\nRóbert Ovad (* 28. února 1971, Ružomberok) je bývalý slovenský fotbalista, obránce. Po skončení aktivní kariéry působí jako trenér, mj. u týmu ŠK Blava Jaslovské Bohunice.\n\nV československé lize hrál za Spartak Trnava, nastoupil v 59 ligových utkáních a dal 2 góly. Ve slovenské lize hrál i za FK Dukla Banská Bystrica, FK Inter Bratislava, MFK Ružomberok a Matador Púchov, nastoupil ve 257 ligových utkáních a dal 11 gólů. Za slovenskou reprezentaci nastoupil ve 3 utkáních.\n\n"}
{"id": "1041460", "url": "https://cs.wikipedia.org/wiki?curid=1041460", "title": "Focaccia", "text": "Focaccia\n\nFocaccia je italský pečený chlebový výrobek s těstem podobným pizze. Focaccia se ochucuje olivovým olejem, solí, někdy bylinkami a cibulí, sýrem a masem. Může se použít jako příloha k mnoha jídlům, základ na pizzu nebo jako sendvičový chléb.\n\nTěsto na focacciu se podobá těstu na pizzu a je vyrobeno z mouky, oleje, vody, soli a droždí. Oproti pizze je ale v těstu na focacciu více kypřidel, takže focaccia více nakyne. Co se týče tvaru, foccaccia má čtvercový tvar mnohem častěji než pizza.\n\nPekaři často těsto propichují nožem, aby zamezili tvoření bublin na povrchu těsta. Obvyklou praxí je i vytváření důlků prstem do ještě nepečeného těsta. Na těsto se pak pro zachování vlhkosti nanese olivový olej, ještě před kynutím a pečením.\n\nExistují různé regionální varianty, na severozápadě Itálie je například oblíbená sladká verze, \"focaccia dolce\", která se skládá ze základního těsta lehce posypaného cukrem, nebo se přidají rozinky, med či jiné sladké přísady. Existují \"focaccia alla genovese\" (z Janova) nebo \"focaccia alla messinese\", z Messiny. Další rozšířenou variantou je \"focaccia barese\" (nebo \"focaccia alla barese\") z provincií Bari, Brindisi, Lecce a Taranto. Ta se obvykle připravuje ve třech variantách: klasická focaccia s čerstvými rajčaty a často také olivami, bramborová focaccia s 5 mm silnými bramborovými plátky a bílá focaccia se solí a rozmarýnem. \n"}
{"id": "1041464", "url": "https://cs.wikipedia.org/wiki?curid=1041464", "title": "Jan Svoboda (kněz)", "text": "Jan Svoboda (kněz)\n\nJan Svoboda (* 1. června 1964, Frýdek-Místek) je český římskokatolický kněz, dlouholetý duchovní správce v Hati a papežský kaplan.\n\nDětství prožil v Havířově. Absolvoval gymnázium v Karviné a nástavbové studium geodézie na Střední průmyslové škole stavební v Opavě, poté rok pracoval jako zeměměřičský technik na ostravském Středisku geodézie a absolvoval dvouletou základní vojenskou službu. Od roku 1987 studoval teologii nejprve na Cyrilometodějské bohoslovecké fakultě v Litoměřicích a po obnovení Cyrilometodějské teologické fakulty Univerzity Palackého roku 1990 pak v Olomouci, kde také 5. září 1992 přijal kněžské svěcení. Následně působil jako farní vikář v Luhačovicích, v červenci 1994 se stal administrátorem farnosti Hať a později tamním farářem, v letech 1996 až 1999 navíc spravoval excurrendo farnost Šilheřovice. V roce 1999 se stal také místoděkanem hlučínského děkanátu a roku 2000 jeho děkanem, jímž je dosud. Dne 12. ledna 2012 jej papež Benedikt XVI. jmenoval kaplanem Jeho Svatosti.\n\n\n"}
{"id": "1041467", "url": "https://cs.wikipedia.org/wiki?curid=1041467", "title": "Kostel svatého Václava (Dlažkovice)", "text": "Kostel svatého Václava (Dlažkovice)\n\nKostel svatého Václava v Dlažkovicích je raně barokní stavba postavená podle návrhu Giulia Broggia. Je chráněn jako kulturní památka České republiky.\n\nKostel byl postaven v letech 1672-1675 stavitelem G. Broggiem na místě původního gotického kostela.\n\nJe to raně barokní jednolodní obdélná stavbu s obdélným presbytářem. Má dva postranní přístavky: sakristii a oratoř. Na severní straně je čtvercová předsíň. Boční fasády a presbytář jsou opatřeny pilastry a segmentovaně zakončenými okny. Sakristie a kaple jsou s lizénovými rámci a polokruhově zakončeným oknem. Předsíň je otevřená, má valenou klenbu s lunetami. Do lodi kostela má obdélný portál. V západním průčelí jsou dvě dvojice pilastrů, lizénové rámce s obdélným portálem opatřeným letopočtem 1675. Nad ním je rozeklaný nástavec se znakem. Nad průčelím je obdélný štít s bočními volutami a segmentovaným nástavcem. V nice průčelí je osazena terakotová socha Madony. Presbytář i loď mají valenou klenbu se stýkajícími se lunetami na pilastrech na mělkých přízedních pilířích. Zděná kruchta je postavena na dvou pilířích z roku 1751. Je podklenuta valeně. Ve východní části lodi, mezi pilíři, se nacházejí dvě mělké edikuly. Sakristie má valenou klenbu. Oratoř na jižní straně má plochý strop. Je otevřená do presbytáře polokruhovým oknem. V tarasové kostelní zdi je umístěn velmi starý smírčí kámen neznámého data.\n\nHlavní oltář pochází z konce 17. století. Je raně barokní s původním obrazem sv. Václava s Radslavem. Dva boční oltáře \"Klanění tří králů\" a \"Immaculaty\" jsou pseudobarokní, pocházející z 19. století. Jsou na nich přemalované obazy od J. Štětiny z roku 1783. Obrazy sv. Barbory, Vincence Ferrerského a Norberta jsou rokokové. V kostele je také raně barokní obraz Nejsvětější Trojice s donátory z roku 1679 s uvedeným chronogramem. Barokní sochy sv. Václava, Jana Nepomuckého, Josefa a Ludmily pocházejí z 2. čtvrtiny 18. století. Křtitelnice je kamenná, opatřená dřevěným víkem se soškou \"Křtu Páně,\" je z 18. století. Kostel je vybaven barokními svícny.\n\nPřed průčelím kostela stojí terakotová socha sv. Jana Nepomuckého, u presbytáře pak socha sv. Barbory patronky horníků, pozůstatek po zdejší těžbě českých granátů, které se v okolí těžily od 17. století.\n\nSoučástí areálu je i mohutná barokní hranolová zvonice. Má obdélný vstup, rustikované přízemí a velká, polokruhem zakončená okna. Na čtyřboké střeše je dřevěná zvonička. Ve zvoničce se nacházejí dva zvony. Jeden ze zvonů je z roku 1498 a patří k nejstarším zvonům v kraji, druhý z roku 1618 byl přelit v roce 1755 a opatřen latinskou legendou.\n\nPozdně barokní budova fary je z roku 1793. Je obdélná, jednopatrová s obdélnými okny. Její chodba je sklenuta plackami a pásy. Schodiště má valenou klenbu.\n\n\n\n"}
{"id": "1041478", "url": "https://cs.wikipedia.org/wiki?curid=1041478", "title": "Operační program Podnikání a inovace pro konkurenceschopnost", "text": "Operační program Podnikání a inovace pro konkurenceschopnost\n\nOperační program Podnikání a inovace pro konkurenceschopnost (OPPIK) je jedním z operačních programů, díky kterým může Česká republika v období 2014 - 2020 čerpat peníze ze strukturálních fondů EU. OPPIK je určen zejména pro podporu investičních projektů českých podnikatelů, dotaci ovšem mohou získat i subjekty státní správy, případně i města a obce. Důraz je kladen především na projekty malých a středních podnikatelů, preferovány jsou oblasti výzkumu a vývoje, úspory energie a ICT. Celkový rozpočet programu dosahuje výše 4,3 mld. EUR (117 mld. Kč). OPPIK spadá pod působnost Ministerstva průmyslu a obchodu, administrativu ovšem vykonává jemu podřízená Agentura pro podnikání a inovace.\n\nOPPIK tematicky navazuje na Operační program Podnikání a inovace (OPPI), jenž sloužil k podpoře investic podnikatelských subjektů v období 2007 - 2013. Odborníky na dotace byl OPPI v kontextu problémů ostatních programů označen za jeden z mála skutečně fungujících operačních programů. Jednotlivé podprogramy OPPI zvládly mezi české subjekty rozdělit přibližně 92 mld. Kč.\n\nOPPIK vznikl z velké části v letech 2013 a 2014, přičemž k definitivnímu schválení programu ze strany Evropské komise došlo v dubnu 2015. Oproti ostatním operačním programům celková alokace programu pro podporu podnikání narostla. Česká republika se ovšem při vyjednávání podoby OPPIK musela smířit s požadavkem Evropské komise na snížení maximální možné veřejné podpory většiny projektů o 15 procent.\nVnitřní architekturu programu tvoří čtyři prioritní osy, které jsou dále rozděleny do 25 programů podpory.\n\nV rámci OPPIK je možné žádat o podporu v následujících programech podpory:\n\nPO1: Inovace, Potenciál, Pre-Commercial public procurement, Proof-of-concept, Aplikovaný výzkum (TIP2), Partnerství znalostního transferu, Spolupráce, Služby infrastruktury, Inovační vouchery\n\nPO2: Technologie, Progres, Poradenství 1, Poradenství 2, Rizikový kapitál, Marketing, Nemovitosti, Školící střediska\n\nPO3: Obnovitelné zdroje energie, Úspory energie, Smart Grids I, Nízkouhlíkové technologie, Úspory energie v SZT, Smart Grids II\n\nPO4: Vysokorychlostní internet, ICT a sdílené služby\n\nPodmínky k získání dotace jsou definovány v jednotlivých programech podpory a upravuje je i textace konkrétní výzvy k podání žádostí.\n\nObecný postup lze přiblížit následovně:\n\nNa počátku je vhodné vytvořit kvalitní podnikatelský záměr. Žadatel o dotaci se musí zorientovat v možnostech podpory svého projektu a nalézt vhodný dotační titul. Po vybrání dotačního programu je nutné založit účet v elektronickém systému MS 2014+, jenž slouží k administraci celého dotačního projektu. Po vypsání výzvy musí uchazeč vyplnit registrační žádost, kterou posléze následuje podání plné žádosti, jejíž součástí je mimo jiné podnikatelský záměr. Agentura pro podnikání a inovace (API) po uplynutí lhůty k podání žádosti všechny doručené dokumenty vyhodnotí. Pokud je projekt schválen, předá všechny materiály Ministerstvu průmyslu a obchodu k úřednímu udělení dotace. Příjemce dotace může v té době již pracovat na svém projektu. Během jeho realizace dochází ze strany správních orgánů k monitorování prací. Dotace je ve většině případů proplacena až zpětně.\n\nMinisterstvo průmyslu a obchodu\n\nAgentura pro podnikání a inovace\n\n￼10. https://www.mpo-uspory.cz\n"}
{"id": "1041479", "url": "https://cs.wikipedia.org/wiki?curid=1041479", "title": "Kostel Navštívení Panny Marie (Lobendava)", "text": "Kostel Navštívení Panny Marie (Lobendava)\n\nKostel Navštívení Panny Marie () v Lobendavě je římskokatolický farní kostel postavený v letech 1709–1712 lipovským stavitelem Zachariasem Hoffmannem (1678–1754). V roce 1790 sakrální stavbu poničil požár, po kterém zůstaly stát pouze obvodové zdi. Kostel s areálem hřbitova je od roku 1966 zapsaný jako kulturní památka, současně byla jako samostatná památka zapsána i fara. Po demolici fukovského kostela v roce 1960 se stal nejsevernějším kostelem v Česku. Ve věži sídlí kolonie netopýra velkého čítající kolem 900 jedinců.\n\nJednolodní barokní orientovaná stavba stojí na obdélném půdorysu a zakončuje ji odsazený půlkruhový presbytář. Loď je dlouhá 38 metrů, široká 17 metrů a vysoká 13 metrů, věž měří 35 metrů. Okna se segmentovým záklenkem zdobí suprafenestry, fasádu člení lizény přecházející v později přistavěné opěráky. Valenou klenbu s lunetami zdobí fresky od Claudia Schraudolpha staršího (1813–1891) a Josefa Führicha (1800–1876) znázorňující příběhy ze života Panny Marie a ze Starého zákona, ve kterých jsou patrné stopy po střelbě z konce druhé světové války, kdy Lobendavu osvobozovala 2. polská armáda. Rokokový hlavní oltář zdobí titulární obraz od Johanna Endlera. Rovněž rokokové boční oltáře jsou zasvěcené Jezulátku a svaté Anně. Dvoupatrová dřevěná empora může pojmout až sto hudebníků. Devatenáctirejstříkové varhany s 919 píšťalami z roku 1893 zhotovila krnovská firma Rieger. Ve věži je zavěšen jeden zvon z roku 1922 a od roku 1960 také malý zvon ze zbořené kaple v Severní.\n\nKostel obklopuje bývalý hřbitov zrušený roku 1874, na kterém se dochovalo několik klasicistních náhrobků a jeden rokokový. Dvoupatrová pozdně barokní fara z roku 1767 je dílem Antonína Schmidta (1723–1783). Jižně od kostela stojí pískovcová socha svatého Jana Nepomuckého z roku 1746.\n\nStarší vlastivěda klade první písemnou zmínku o lobendavském kostele do poloviny 14. století, z dochovaných záznamů jej však prvně zmiňují až urbáře z let 1445 a 1446, které dali vypracovat Berkové z Dubé po vzniku samostatného panství Tolštejn. Podle Matriky míšeňského biskupství z roku 1495 patřil lobendavský kostel k arcikněžskému stolci Hohnstein a Sebnitz, kterému odváděl roční poplatek dvě marky. Podoba ani zasvěcení nejstaršího, pravděpodobně dřevěného kostela, nejsou známé. V 15. století ještě neexistovala samostatná lobendavská farnost, a tak vsi Lobendava, Severní, Nová Víska, Horní a Dolní Poustevna byly farně příslušné k Sebnitz. Roku 1539 dali postavit majitelé panství, bratři Ernst (kolem 1470–1548) a Georg († 1565) ze Schleinitz nový dřevěný kostel zasvěcený svatému Jiří. Vysvětil jej míšeňský biskup Johann VIII. z Maltitz († 1549). V této době se zároveň ze sousedního Saska rozšířila reformace, kvůli které tak po vzniku samostatného panství Lipová v roce 1566 patrně v Lobendavě převažovalo luteránství. Během třicetileté války nebyla farnost povětšinou obsazená. Již v jejím průběhu začala rekatolizace, kterou podpořil v roce 1635 příchod jezuitských misionářů, snahy o návrat ke katolické víře se však naplno rozeběhly až po skončení války. Od roku 1659 sídlil v Lobendavě katolický kněz, v průběhu 60. let 17. století byla rekatolizace dokončena a zároveň se vyčlenila samostatná lobendavská farnost.\n\nChátrající dřevěný kostel přestal na přelomu 17. a 18. století postupně stačit, protože v Lobendavě i v dalších vesnicích farnosti přibylo obyvatel. Samotná stavba navíc v roce 1709 podlehla prudké bouři. Téhož roku nechala hraběnka Marie Anežka Salm-Reifferscheidtová (1674–1718) položit základy nového, již kamenného, kostela. Barokní svatostánek, zasvěcený Navštívení Panny Marie, dokončil roku 1712 lobendavský rodák, stavitel Zacharias Hoffmann (1678–1754), který současně stavěl kostel svatého Martina v nedalekých Brtníkách. Hlavní věž stála více než půl století nedokončená, její dostavba a zastřešení proběhly až v létě roku 1765. Pro výstavbu kostela nebyl pravděpodobně zvolen vhodný pozemek, protože se brzy projevily problémy se statikou – vychylování bočních stěn a praskání klenby. Roku 1769 proto nechal hrabě Jan František Václav Salm-Reifferscheidt (1747–1802) nově postavit presbytář, jelikož původnímu hrozilo zřícení. Vnější stěny kostelní lodi podepřely opěráky, severní a jižní stěnu spojily kovové tyče. I přesto se nadále stěny kostela oddalovaly, až se 12. prosince 1783 jedna z tyčí uvolnila a spadla na lavice.\nKostel těžce poškodil požár, který vypukl v noci 13. května 1790. Mezi 1. a 2. hodinou vzplála kvůli neopatrnosti kouřícího poštmistra rychta, z které se oheň rychle přenesl na kostel, školu, faru a dalších sedm domů. Kostel i fara přišly o střechu a veškeré vnitřní vybavení, stát zůstaly pouze obvodové zdi. Než byl kostel opraven, konaly se bohoslužby v kapli svaté Anny na Anenském vrchu a v kapli v Dolní Poustevně. Kostel byl ještě v říjnu téhož roku zastřešen, celková oprava však postupně probíhala až do roku 1796. Střecha věže byla dokončena roku 1809 a v roce 1836 dal bělič Anton Hentschel přistavět sanktusovou vížku. V roce 1833 došlo k rozšíření kostelního dvora a k výstavbě nové zdi.\n\nV průběhu druhé poloviny 19. století procházel kostel průběžnými opravami a úpravami. Roku 1872 musela být znovu vystavěna vlhkostí poničená sakristie na severní straně. Když kostel přebíral roku 1909 budoucí děkan Augustin Jakob (ve službě 1909–1936), potřeboval již svatostánek důkladnou rekonstrukci. Byl silně poškozen vlhkostí, klenbou se táhla dlouhá prasklina, okna byla ztrouchnivělá a chyběly jim některé skleněné tabulky. V letech 1909–1910 proto nechal postupně vyměnit okna, obnovit omítky interiéru, opravit empory a lavice, nově zhotovit podlahu pod lavicemi a provést novou výmalbu s obrazy ze života Panny Marie. Protože i po těcho úpravách trápil návštěvníky kostela silný průvan, v letech 1911–1912 zhotovil truhlářský mistr Haase prosklené zádveří. Roku 1912 byl kostel elektrifikován. V dalších letech prošly obnovou oltáře, vyrostla nová sakristie a ve věži vznikly tři nové okenní otvory, díky kterým bylo lépe slyšet vyzvánění.\n\nDalší udržovací práce zastavila první světová válka. Během ní musela farnost odevzdat všechny tři zvony z hlavní věže včetně umíráčku ze sanktusové vížky, dále 33 varhanních píšťal a další cenné předměty. V roce 1922 sice pořídil Augustin Jakob nové zvony, ty však byly zrekvírovány během druhé světové války. V meziválečném období byl již kostel v dobrém stavu, a tak nepotřeboval výraznějších úprav. Osvobozování Lobendavy 2. polskou armádou dne 9. května 1945 se neobešlo bez obětí. Uvnitř kostela jej připomínají průstřely zdiva, zejména stropu. Poválečné období poznamenal odsun původních obyvatel obce a postupný úpadek kostela. Přestože byl dle možností doby udržován a navštěvován mimo jiné i místními řádovými sestrami vincentkami, postupně chátral. Rekonstrukce přišla na přelomu 80. a 90. let 20. století za administrátorů Františka Opletala a Václava Horniaka. Opravou tehdy prošla fasáda a střecha, která však přišla o sanktusovou vížku.\n\nKostel je ve vlastnictví Římskokatolické farnosti Lobendava, kterou excurrendo spravuje P. Jacek Kotisz, administrátor farnosti Dolní Poustevna. Bohoslužbu slouží v sobotu v 8.30. Poutní mše svatá se koná 31. května na svátek Navštívení Panny Marie. Spolu s farou je stavba chráněná jako kulturní památka České republiky. Po likvidaci fukovského kostela svatého Václava v roce 1960 se stal nejsevernějším kostelem Česka.\n\nJednolodní orientovaný barokní kostel stojí na obdélníkovém půdorysu. Z výrazného rizalitu západního průčelí vystupuje hranolová věž vysoká 35 metrů, ve které hnízdí netopýr velký (\"Myotis myotis\"), jehož místní kolonie čítá kolem 900 jedinců. Odsazený presbytář je zakončen půlkruhově. Ze severu na něj navazuje sakristie, z jihu druhá sakristie s oratoří v patře. Loď je dlouhá 38 metrů, široká 17 metrů a vysoká 13 metrů. Zdi jsou převážně kamenné, klenba je však cihlová. Fasády člení omítkové lizény přecházející v mladší opěrné přizdívky. Segmentově zakončená okna zdobí suprafenestry. Původní střechu pokrýval šindel, který postupně nahradila břidlice – v roce 1880 byla pokryta jižní část střechy, roku 1883 následovala severní část. Sanktusová vížka zanikla v období po druhé světové válce.\n\nLoď je sklenuta třemi poli valené klenby s lunetami, která skrze oddělené pásy dosedají na pilastry. Presbytář je opatřen konchou s lunetami, sakristie s oratoří jsou plochostropé. Protože stavba kostela byla pro lipovskou vrchnost nákladnou záležitostí a protože v téže době financovala stavbu kostela svatého Martina v Brtníkách, pořizovalo se vybavení lobendavského kostela postupně. Kromě hlavního oltáře stály v kostele čtyři další zasvěcené Jezulátku, Panně Marii, svatému Janu Křtiteli a Nejsvětější Trojici. K mobiliáři dále patřila kazatelna, křtitelnice, řada menších obrazů a lavice pro 800 osob.\n\nVzhledem k tomu, že po požáru v roce 1790 nezbylo z vybavení chrámu nic, pochází dochovaný mobiliář povětšinou z období konce 18. století až po začátek první světové války. Pro rokokový hlavní oltář jsou určené tři obrazy. Titulární obraz Navštívení Panny Marie z roku 1848 namaloval Johann Endler, syn mikulášovického rychtáře. Obraz Ukřižování Ježíše Krista pro postní dobu z roku 1883 pochází od akademického malíře Thomase, vánoční obraz z roku 1891 namaloval mnichovský malíř Franz Krombach (1853–1908). Během června pravidelně stává před oltářním obrazem dvoumetrová socha Nejsvětějšího srdce Ježíšova z roku 1917. Oltář zdobí andělé a dvě menší sochy světců. Po obou stranách oltáře stojí dřevěné postavy svatého Josefa a svatého Antonína z počátku 20. století od Johanna Heindla z Vídně. Dva rokokové boční oltáře pocházejí z konce 18. století. Oltář Jezulátka (Božího dítěte) zdobil původně obraz Jezulátka od jiřetínského malíře Johanna Birnbauma (1793–1872). Protože jej však zničila vlhkost a plíseň, nahradila jej v roce 1883 dřevěná soška pořízená v Mnichově. Oltář svaté Anny prošel také několika proměnami, oltářní obraz pochází z roku 1918.\n\nK výrazným kusům mobiliáře patří Boží hrob, dřevěný krucifix v životní velikosti z roku 1798, dřevěná Pieta z roku 1800, rokoková kazatelna z roku 1812, křtitelnice z roku 1834 či dva skleněné lustry z roku 1910. Socha Panny Marie Fátimské, vytvořená v roce 2017 Tomášem Bodorem, byla požehnána 13. května téhož roku u příležitosti 100. výročí zjevení Panny Marie ve Fátimě. Zastavení křížové cesty z terakoty s polychromovaným povrchem vyrobená v Mayerově uměleckém ústavu v Mnichově pořídil děkan Josef Schierz (ve službě 1857–1900) v roce 1896. Figurky kostelního betlému vyřezal roku 1938 mikulášovický učitel Franz Schütz. Prostorná dvoupatrová empora s varhanami pojme až stovku hudebníků.\n\nKlenbu zdobí fresky zobrazující výjevy ze života Panny Marie a ze Starého zákona. Umístěny jsou ve třech řadách, přičemž obrazy v prostřední řadě jsou největší. Autorem čtyř fresek je německý malíř Claudius Schraudolph starší (1813–1891), zbylých pět namaloval česko-rakouský malíř Josef Führich (1800–1876). Autorství jednotlivých maleb je v následujícím přehledu označeno iniciálami v závorkách.\n\n\n\n\nNově postavený kostel v roce 1712 ještě varhany neměl, ke hraní se proto používal malý pozitiv umístěný na kůru. Ten nahradily osmirejstříkové varhany neznámého původu, které byly již roku 1754 označovány jako špatné. Stejně jako ostatní inventář kostela shořely při požáru v roce 1790. Roku 1799 obdržel kostel starší nástroj ze svatopetrské katedrály v Budyšíně, který měl 21 rejstříků, dva manuály a stál 200 rýnských tolarů. Roku 1654 jej vyrobili šluknovští varhanáři bratři Jacob a Georg Weindtové. Postaven a naladěn byl v roce 1800. Roku 1841 měli libouchečtí bratři Fellerové vyrobit nástroj nový, nakonec však opravili stávající, který ale hodnotili jako jednoduchý a pro lobendavský kostel nevhodný. V roce 1859 jej opravili a přestavěli na osmnáctirejstříkový bratři Reissové ze saského Neugersdorfu za částku 800 rýnských tolarů. Varhany sloužily až do roku 1893, kdy děkan Josef Schierz zakoupil za částku 3 450 zlatých nové od firmy Rieger z Krnova. Tyto kombinované varhany s novorenesanční skříní a se zásobními měchy disponují 19 rejstříky a 919 píšťalami.\n\nPrvní zmiňované zvony pocházely z roku 1684 a sloužily ještě v dřevěném kostele svatého Jiří. V kostele Navštívení Panny Marie vyzváněly až do roku 1790, kdy zanikly při požáru. Brzy poté pořídila farnost dva nové malé zvony o váze necelých 100 a 150 kilogramů, které visely na provizorním lešení na hřbitově. Novému faráři Clemenzi Scholzovi (ve službě 1807–1819) však přišly příliš malé, proto zorganizoval ve farnosti sbírku, z jejíhož výtěžku pořídil dva podstatně větší. Na místě je roku 1808 ulil zvonařský mistr Josef Kittel z Kopce. Větší zvon vážil 1 232 kilogramů, ladil do tónu G a nesl nápis: \"„Vzdor těžkým časům, které lidstvo postihly, usilovali všichni farníci, ať chudí či bohatí, každý podle svých sil, aby mě k poctě Boží odlili.“\" Menší vážil 728 kilogramů, ladil do tónu E a nesl nápis: \"„K poctě Boží vděčím také já svému bytí dobře smýšlejícím lidem, kteří se v těžkých dobách nenechali odradit a dosáhli mého vzniku“\". Do nově postavené zvonice byly zvony zavěšeny na Velikonoční pondělí roku 1809. Velký zvon však již v březnu 1829 praskl při vyzvánění během obřadu za zemřelého papeže Lva XII. (1760–1829), o rok později proto odlil chomutovský zvonař Josef Pietschmann namísto něj dva nové. Přelitý velký zvon vážil 1 200 kilogramů a nesl původní nápis. Nový třetí zvon vážil 350 kilogramů a zdobil jej nápis: \"„Když se v hlasitém smutečním nářku za smrt Lva XII. největší ze sester těžce zranila, v těžkých časech pospíchali zbožní, aby ji uzdravili a z lásky zplodili i mě.“\" Brzy poté obdržel kostel darem malý mešní zvonek, který byl roku 1836 usazen do nově vystavěné sanktusové vížky.\n\nVšechny zvony z hlavní věže podlehly rekvizicím v průběhu první světové války. Tři nové pořídil farář Augustin Jakob (ve službě 1908–1936) v roce 1922 u chomutovské zvonařské rodiny Heroldů, požehnal je lipovský děkan Heinrich Fleck (ve službě 1898–1926). Dva z nich však musela farnost po dvaceti letech odevzdat pro válečné účely během druhé světové války, ve věži tak zůstal pouze jediný, odbíjející celou hodinu. Tento zvon pojmenovaný svatý Josef nese z jedné strany podobiznu světce s malým Ježíšem v náručí a signaturu, z druhé strany nápis, dataci a věnování. Text nápisu tvoří odpustková modlitba určená svatému Josefu, jejímž autorem je papež Lev XIII. (1810–1903). V originále zní , česká verze pak \"„Vypros nám, svatý Josefe, ať žijeme život čistý a jsme si jím vždy jisti“\". Věnování sděluje , tedy \"„Věnováno neznámými dobrodinci“\". Pravděpodobně v roce 1960 byl do věže zavěšen zvon ze zbourané kaple Anděla Strážce v Severní, sloužící k odbíjení čtvrthodinových intervalů. Malý zvon ze sanktusové vížky přežil rekvizice obou válek a od zániku vížky je uložen v kostele.\n\nStará zchátralá fara spadla roku 1679. Novou dala postavit hraběnka Marie Margaretha Slavatová (1643–1698) v roce 1693. Již roku 1767 ji však nechal hrabě Leopold Antonín Salm-Reifferscheidt (1699–1769) zbořit a na jejím místě postavil pražský architekt Antonín Schmidt (1723–1783) zcela novou, pozdně barokní budovu. Požár z roku 1790 faru těžce poškodil, roku 1796 však prošla rekonstrukcí. Jako sídlo duchovních sloužila nepřetržitě až do počátku 80. let 20. století. Budovu na obdélníkovém půdorysu zastřešuje vysoká mansardová střecha, průčelí člení trojosý rizalit, okna jsou obdélníková, doplněná klenákem, hlavní vchod s kamenným ostěním ukončuje půlkruhová archivolta.\n\nKostel obklopuje bývalý hřbitov zrušený po založení nového obecního hřbitova roku 1874. V severozápadním rohu areálu stojí torzo původní barokní márnice, jejíž střecha se propadla na počátku 21. století. Dochovalo se několik klasicistních náhrobků z doby kolem roku 1800 a z první poloviny 19. století, jeden rokokový náhrobek s rokajovou výzdobou z druhé poloviny 18. století a také památník obětem první světové války. Vlevo od hlavního vchodu jižní stěny kostela se nachází pískovcový náhrobek představující rakev a kříž vytvořený drážďanským dvorním sochařem Franzem Pettrichem (1770–1844). U hlavní silnice naproti kostelu stojí pískovcová socha svatého Jana Nepomuckého z roku 1746. Nedaleko od kostela u silnice do Severní se rozkládá obecní hřbitov s novorománskou hřbitovní kaplí z roku 1874. Jihozápadním směrem od kostela se zvedá Anenský vrch (418 m n. m.), na jehož vrcholu stojí barokní poutní kaple svaté Anny z let 1775–1777, doplněná mladší křížovou cestou a Getsemanskou zahradou.\n\nLobendavský kostel původně náležel k farnosti v saském městě Sebnitz. Rok osamostatnění není známý, avšak po rekatolizaci je roku 1674 zmiňována již jako existující. V roce 1852 se z lobendavské farnosti vyčlenila samostatná farnost Dolní Poustevna. Farnost měla téměř nepřetržitě vlastní faráře či administrátory, od počátku 80. let 20. století ji však spravuje administrátor excurrendo z Dolní Poustevny. Kromě samotné Lobendavy náleží k farnosti vesnice Severní a čtyři z pěti částí města Dolní Poustevna: Horní Poustevna, Marketa, Karlín a Nová Víska. Kostel Navštívení Panny Marie je jediným kostelem farnosti, k bohoslužbám jsou však příležitostně využívané také lobendavské kaple svaté Anny, svatého Jáchyma a kaple Panny Marie de Mercede na Marketě.\n\n\n\n"}
{"id": "1041480", "url": "https://cs.wikipedia.org/wiki?curid=1041480", "title": "Druhá vláda Kazimierze Bartela", "text": "Druhá vláda Kazimierze Bartela\n\nDruhá vláda Kazimierze Bartela byla vládou Druhé Polské republiky pod vedením premiéra Kazimierze Bartela. Kabinet byl jmenován prezidentem Ignacym Mościckým 8. června 1926 po demisi předchozí Bartelovy vlády, která odstoupila po zvolení Moścického prezidentem. Kabinet podal demisi již necelé čtyři měsíce po svém jmenování 24. září 1926, když Sejm dvěma jeho ministrům vyslovil nedůvěru.\n\nV den jmenování vlády Józef Piłsudski předal premiérovi dopis, v němž uvedl podmínky, za nichž je ochoten stát se znovu ministrem vojenství. Požadoval zejména novou účinnost dekretu o organizaci nejvyšších vojenských úřadů ze 7. ledna 1921 (ten umožňoval mj. řízení Ministerstva vojenství bez kontroly vlády a Sejmu. Hned následujícího dne vláda dekret schválila. Zároveň zvýšila kompetence prezidenta.\n\nBartel se setkal s představiteli parlamentních klubů a deklaroval svou náklonnost parlamentarismu. Podle premiéra byl ale důležitější hospodářský rozvoj státu. Na setkání se senátory vyhlásil nutnost války s byrokracií, zavedení apolitické armády a zrušení Ministerstva veřejných prací. Prohlásil rovněž, že před květnovým převratem v Polsku nebyla demokracie, protože vládla oligarchie a vedoucí představitelů vlivných klubů.\n\nKřesťanští demokraté 20. září 1926 podali návrh na vyslovení nedůvěry ministrům Antonimu Sujkowskému a Kazimierzi Młodzianowskému. Obviňovali je z provádění čistek ve státní správě. Premiér se radil s Piłsudským, co má dělat. Sejm ale ministrům vyslovil nedůvěru a Bartel podal demisi vlády. Piłsudski ale poradil prezidentovi, aby znovu jmenoval vládu se stejným složením. Takový krok sice neporušoval ústavu, ale byl zjevně antiparlamentní. Další Bartelova vláda ale vydržela jen 4 dny.\n"}
{"id": "1041481", "url": "https://cs.wikipedia.org/wiki?curid=1041481", "title": "Třetí vláda Kazimierze Bartela", "text": "Třetí vláda Kazimierze Bartela\n\nTřetí vláda Kazimierze Bartela byla vládou Druhé Polské republiky pod vedením premiéra Kazimierze Bartela. Kabinet byl jmenován prezidentem Ignacym Mościckým 27. září 1926 po demisi druhé Bartelovy vlády, jejímž dvěma ministrům vyslovil Sejm nedůvěru. Vláda měla totožné složení jako předchozí v době demise. Kabinet ale podal demisi již tři dny po svém jmenování 30. září 1926.\n\nVláda na svém zasedání 30. září 1926 rozhodla o rozpuštění Sejmu, k čemuž ale potřebovala ještě souhlas prezidenta. V té době Senát požadoval po Sejmu, aby schválil rozpočtové škrty, které navrhl. Premiér informoval maršálka Sejmu Macieje Rataje, že v případě schválení škrtů předá usnesení o rozpuštění Sejmu prezidentovi. Sejm škrty schválil. Prezident ale po dohodě s Piłsudským odmítl usnesení podepsat, Bartel tedy podal demisi a na jeho místo nastoupil samotný Piłsudski. Ten po svém jmenování oznámil, že na rozdíl od svého předchůdce se \"s pány ze Sejmu bavit nebude\" a \"nedovolí žádné fígle\".\n"}
{"id": "1041490", "url": "https://cs.wikipedia.org/wiki?curid=1041490", "title": "Kaple Panny Marie (Dobruška)", "text": "Kaple Panny Marie (Dobruška)\n\nKaple Panny Marie je římskokatolická kaple v Dobrušce na Opočenské ulici. Patří pod děkanství Dobruška. Vlastníkem kaple není církev, má stejného majitele jako sousední Penzion Adriana. Soukromým vlastníkem byla opravena.\n\nK pravidelným bohoslužbám není kaple využívána.\n\n"}
{"id": "1041495", "url": "https://cs.wikipedia.org/wiki?curid=1041495", "title": "První vláda Józefa Piłsudského", "text": "První vláda Józefa Piłsudského\n\nPrvní vláda Józefa Piłsudského byla vládou Druhé Polské republiky pod vedením premiéra Józefa Piłsudského. Kabinet byl jmenován prezidentem Ignacym Mościckým 2. října 1926 po demisi třetí Bartelovy vlády. Kabinet podal demisi 27. června 1928 kvůli špatnému zdravotnímu stavu premiéra.\n\nPiłsudski po svém jmenování oznámil, že na rozdíl od svého předchůdce se \"s pány ze Sejmu bavit nebude\" a \"nedovolí žádné fígle\". K překvapení řady politiků, včetně parlamentní levice se členy vlády stali i někteří konzervativci - ministrem spravedlnosti byl Aleksander Meysztowicz a ministrem zemědělství Karol Niezabytowski. Piłsudski tak chtěl levici ukázat, že nebude rukojmím žádné politické strany, ani takové, která jej podporovala během květnového převratu.\n\nPiłsudski se chtěl soustředit zejména na armádu a zahraniční politiku a ne se příliš věnovat každodenní práci vlády. Často ho tedy zastupoval předchozí premiér Kazimierz Bartel, který plnil zároveň roli prostředníka mezi premiérem a maršálkem Sejmu.\n"}
{"id": "1041496", "url": "https://cs.wikipedia.org/wiki?curid=1041496", "title": "Štefan Sadloň", "text": "Štefan Sadloň\n\nŠtefan Sadloň (* 8. července 1965) je bývalý slovenský fotbalista, útočník.\n\nV československé lize hrál za Spartak Trnava, nastoupil ve 31 ligových utkáních a dal 3 góly. Ve 1. slovenské národní fotbalové lize hrál i za SH Senica.\n\n"}
{"id": "1041497", "url": "https://cs.wikipedia.org/wiki?curid=1041497", "title": "Světový pohár v biatlonu 2014/2015 – Östersund", "text": "Světový pohár v biatlonu 2014/2015 – Östersund\n\n1. podnik Světového poháru v biatlonu v sezóně 2014/15 probíhal od 29. listopadu do 7. prosince 2014 ve švédském Östersundu. Na programu podniku byly závody ve sprintech, stíhací závody, vytrvalostní závody a jeden závod smíšených štafet.\n\nProgram podle oficiálních stránek.\n\nVstupem do nové sezony byl už tradičně závod smíšených štafet, kterého se zúčastnilo celkem 92 závodníků z 23 zemí. Mnoha štafetám chyběly v závodě dřívější opory, například Norsku stálice Tora Bergerová, která po minulé sezóně ukončila aktivní kariéru, a mužská čtveřice Svendsen, Bjørndalen, Johannes Bø a Tarjei Bøe. Česku, které zde obhajovalo vítězství z předešlého ročníku, naopak chyběla Gabriela Soukalová, která byla po nemoci a neměla optimální formu. Nahradit ji tak musela Eva Puskarčíková.\n\nZávod byl už od začátku velice vyrovnaný. Vítkovou na prvním úseku sice při střelbě vstoje potrápil vítr, ale předávala druhá, jen dvě sekundy za Finkou Mäkäräinenovou. Puskarčíková po ní zvládla životní premiéru ve smíšené štafetě se ctí, když ztratila jen necelou půlminutu a předávala na 6. místě. Michala Šlesingra při střelbě vstoje sice také potrápil vítr, když mu zbýval k dobití už jen jeden náboj. Tuto položku však zvládl spolu se Slovincem Bauerem nejlépe a na poslední předávce, kde se 11 týmu vměstnalo do jedné minuty, byl první a měl k dobru dvousekundový náskok na druhé Slovinsko. Avšak Ondřeje Moravce při úvodní střelbě vleže zradilo dobíjení, kdy mu vypadl náboj na podložku a dlouho mu trvalo, než jej sebral a vložil jej zpět do nabíjecí komory. Tímto zaváháním ztratil po první střelbě na čelo závodu přes půl minuty. Po poslední střelbě odjíždělo na vedoucích pozicích trio Norsko, za které jel poslední úsek Lars Helge Birkeland, Německo, za které finišoval Simon Schempp a Francie, za kterou závod končil Martin Fourcade. Vše se rozhodovalo až v závěrečném spurtu, ve kterém byl podle předpokladů nejrychlejší Martin Fourcade, který tak vybojoval vítězství pro svoji štafetu. Až cílová fotografie rozhodla o druhém místě ve prospěch Norska, které se i v oslabené sestavě dokázalo umístit na stupních vítězů. Německo skončilo na třetím místě a dalo tak zapomenout na nezdary z této disciplíny v minulé sezoně, kdy dojelo nejlépe sedmé. Ondřej Moravec musel na poslední zastávce ještě jednou dobíjet a ze střelnice odjížděl na osmé pozici, blízko dosahu páté příčky. Jenže síly (patrně i ty psychické) mu rychle docházely. V cíli ho ještě dokázala přejet štafeta Rakouska a s 53sekundovou ztrátou dojel nakonec devátý.\n\nPrvním individuálním závodem byl vytrvalostní závod mužů. Suverénním způsobem ho ovládl uřadující držitel malého glóbu z této disciplíny Emil Hegle Svendsen, který neminul ani jeden z dvaceti terčů a před druhým Serhijem Semenovem z Ukrajiny měl v cíli náskok více jak minutu. O třetí místo se strhla napínavá bitva mezi několika závodníky. Michal Šlesingr, který se po dlouhých zdravotních problémech vrátil zpět do světového biatlonu, minul na střelnici pouze jeden terč a do cíle dojel na třetím místě před domácím Fredrikem Lindströmem. Nestárnoucí legenda tohoto sportu Ole Einar Bjørndalen bojoval o bronzovou příčku i se třemi chybami na střelnici a i když odjížděl z poslední zastávky se 17sekundovou ztrátou na českého závodníka, dokázal ztrátu postupně stahovat. V cíli však už své tempo nestačil udržet a nakonec za Šlesingrem zaostal o necelých 8 sekund. Němec Erik Lesser dokonce odjížděl z poslední střelecké zastávky před Čechem, avšak běžecky v posledním kole zaostával a v cíli ztratil na Šlesingra 4 sekundy. Posledním vážným kandidátem na stupně vítězů byl francouzský závodník Quentin Fillon Maillet, který ovšem nedokázal své vysoké tempo udržet po celý závod a v druhé polovině závodu běžecky odpadal. Na poslední střelecké položce pak udělal jednu chybu a definitivně se tak připravil o možnost být na stupních vítězů. Ondřej Moravec měl závod dobře rozjetý, při poslední střelbě však chyboval a navíc ho v závěrečném kole potkal pád. Dojel tak až dvanáctý.\n\n\n"}
{"id": "1041503", "url": "https://cs.wikipedia.org/wiki?curid=1041503", "title": "Ana Botella", "text": "Ana Botella\n\nAna Botella Serrano (* 23. července 1953, Madrid) je španělská politička Lidové strany, zastávající od konce prosince 2011 úřad starostky Madridu.\n\nBotella působila v madridské městské radě od roku 2003, kde jako zástupkyně starosty vedla úseky sociálních služeb (2003–2007) a životního prostředí (2007–2011). Zde byla kritizována za neschopnost vypořádat se s znečištěným ovzduším v Madridu, kde byly často překračovány limity znečištění.\n\nPřísahu starosty složila v 27. září 2011 poté co Alberto Ruiz-Gallardón, madridský starosta od roku 2003, rezignoval na funkci v souvislosti se jmenováním ministrem spravedlnosti ve vládě Mariano Rajoy.\n\nNa tiskové konferenci 9. září 2014 Ana Botella oznámila, že v městských volbách v květnu 2015 se nebude ucházet o funkci starosty. \n\nJe manželkou bývalého španělského premiéra José María Aznara.\n\nAna Botella a José María Aznar jsou manželé od roku 1977 a mají tři děti: José María Aznar Botella, Ana Aznar Botella a Alonso Aznar Botella. Jejich dcera se vdala za Alejandro Agaga; 5. září 2002 měli přepychovou svatbu v královské rezidenci v El Escorialu. Ana Botella má čtyři vnoučata: Alejandro (narozen 4. června 2004 v Madridu), Rodrigo (13. prosince 2005 v Madridu), Pelayo (20. ledna 2008 v Madridu) a Alonso (22. prosince 2010 v Madridu) Agag Aznar.\n"}
{"id": "1041511", "url": "https://cs.wikipedia.org/wiki?curid=1041511", "title": "Davídek (hroch)", "text": "Davídek (hroch)\n\nDavídek (31. července 1986 - 10. února 2017) byl samec hrocha obojživelného, který se narodil v ZOO Dvůr Králové. V pěti měsících se ho ujala rodina Ringellových a odvezla si ho ze ZOO. V té době vážil 50 kg. Paní Olga Ringelová se tak stala jeho náhradní matkou a pan Ivan Ringel náhradním otcem. Jejich dva synové s hrochem vyrůstali a ten je tak považoval za své sourozence a kvůli hroší rivalitě mezi sourozenci je nesnese ve své blízkosti. Jako malý se Davídek živil výhradně vanilkovým pudinkem, kterého spořádal 30 až 40 l denně.\n\nV letech 1986 až 1989 vystupoval v cirkuse společně s tygry, přičemž jednoho z nich vozil na zádech. Toto číslo bylo zcela unikátní z celosvětového pohledu. V roce 1990 si zahrál ve filmu Dva lidi v ZOO, kde proháněl ředitele ZOO. V roce 2015 se objevil ve filmu \"The zookeeper’s wife\", který měl v Česku premiéru v březnu 2017 pod názvem Úkryt v zoo.\n\nOd roku 2008 Davídek žil v Zooparku Ringelland v Habrkovicích. Vážil 3 t, byl 4,5 m dlouhý a v kohoutku měřil 1,30 m. Jeho špičáky byly dlouhé 20 cm. Chodil po zooparku pod dozorem Ivana Ringela.\n\n"}
{"id": "1041514", "url": "https://cs.wikipedia.org/wiki?curid=1041514", "title": "Listolet", "text": "Listolet\n\nListolet je česká folková hudební skupina z Brna, hlásící se k původu ze západních Karpat. Ve své tvorbě mísí prvky folku a elektronické hudby, sama sebe označuje za trance-folkovou kapelu.\n\nSkupinu založili na podkladě dřívější skupiny Krutý omyl Tomáš Háček, Jakub Navrátil, Marek Vráblík, Martin Susedík, Vojtěch Pajer a Lukáš Čech jako studiový projekt na jaře 2010. Poprvé na sebe skupina více upozornila na jaře 2012 coververzí písně Chceš mě? Chci tě! od Mňágy a Žďorpa na jejich albu Dáreček; v témže roce vydali své debutové album \"Listolet\". V roce 2013 vydali své druhé album \"Malý kluk\" a do rádií pronikl jejich singl Lullaby \"(Ukolébavka)\" nahraný spolu s Beatou Bocek.\n\n\nListolet často spolupracuje s dalšími umělci, např. Jakubem Čermákem, Jardou Svobodou nebo Lucií Páchovou.\n\nSkupina ve své tvorbě čerpá z mnoha směrů a díky multiinstrumentalismu svých členů je její zvuk velmi pestrý. Texty se pohybují od všedních příběhů po surrealismus, časté jsou slovní a jazykové hříčky.\n\n\nJakub Navrátil utvořil s Věrou Kafkovou city-folkové duo \"Láska\", které v roce 2015 vydalo u Indies Scope album \"Teplé místo\". \n\n"}
{"id": "1041516", "url": "https://cs.wikipedia.org/wiki?curid=1041516", "title": "Bitva u Dvora Králové", "text": "Bitva u Dvora Králové\n\nBitva u Dvora Králové nad Labem (německy \"Gefecht bei Königinhof\") z 29. června 1866 byla předposlední před velkou bitvou mezi Prusy a Rakušany, ke které došlo o čtyři dny později u Hradce Králové.\n\n27. června v bitvě u Trutnova porazil rakouský X. armádní sbor, pod velením poručíka polního maršála Ludwiga von Gablenze, pruský I. armádní sbor. Pruské jednotky generála von Bonina tím přišly o roli vedoucí úderné formace a následujícího dne byly nahrazeny gardou prince Augusta von Württemberg. Gablenz se se svými vyčerpanými jednotkami stáhl z Trutnova (\"Trautenau\") do Hajnice (\"Haindorf\") a požádal svého nadřízeného polního zbrojmistra Benedeka o posily. Gablenz se pokusil postup jednotek a udržení pozic řídit koncentrovanou dělostřeleckou palbou. Chtěl tím poskytnou blížící se jednotce IV. sboru poručíka polního maršála hraběte Tassilo Festeticse možnost napadnout gardu z jejího jižního boku. Následkem je 28. června bitva u Ždáru (\"Soor\") a Stříteže (\"Burkersdorf\") poblíž Hajnice. Pruská I. gardová divize pod velením generálporučíka Wilhelma Hillera von Gärtringen donutila rakouské obránce u Studence (\"Staudenz\") k ústupu. Současně s tím mohla dále na sever II. gardová divize pod velením generála Heinricha von Plonski odstřihnout rakouskou Grivicicovu brigádu od zbývajícího X. sboru a tím téměř prakticky úplně bitvu u Stříteže potřít.\n\nDle rozkazů šéfa generálního štábu von Moltkeho se měly gardové jednotky po bitvách u Stříteže a Starého Rokytníku (\"Alt Rognitz\") spojit s prvním a pátým armádním sborem na Labi u Dvora Králové nad Labem. Generál von Moltke očekával v následujících dnech, mezi Choustníkovým Hradištěm (\"Gradlitz\") a Dvorem Králové nad Labem, sjednocení celé II. armády. Poražení a ustupující Rakušané stavěli stále menší odpor dále pronikavším pruským gardovým jednotkám na Labi.\n\nVětšina rakouské IV. armády byla nadále usazena jihovýchodním směrem od Dvora Králové n. L.. Od plukovníka von Stocklina očekával rozkazy 6. dělostřelecký pluk Coronini (Maďaři), před kterým stála v severovýchodním předpolí Fleischhackerova brigáda a Prusové ve městě. Jihozápadně od města, před Labem, jako přirozenou překážkou stála baterie dělostřelectva patřící k ustupujícímu rakouskému X. armádnímu sboru.\n\nPrusové se ke Dvoru Králové n. L. blížili ze severního směru, kde měli dva důležité přechody přes Labe, skrz Královský les a královédvorskou cestu. Již ze samotného lesa se z obou stran královédvorské cesty nabízel pruským gardovým jednotkám obrázek na zdecimované jednotky nepřítele a opuštěné zařízení všeho druhu.\n\nKolem 15 hodiny se k silám v lese připojil předvoj pod plukovníkem von Kesselem. Na ustupující nepřátelské kolony , po obou stranách Labe, nechal von Kessel povolat dvě baterie a zahájil na nepřítele palbu. Než předvoj zahájil další pochod kupředu, zůstala dělostřelba díky velké vzdálenosti neúčinná. Nicméně již docházelo k prvním přestřelkám s von Stocklinovými jednotkami v předpolí města, které měly krytí v kukuřičném poli a střílely na první Prusy. Podplukovník hrabě Waldersee na špici postupující 2 lovecké roty pluku gardy střelců bezodkladně nařídil svým mužům, aby se roztáhli a pokusil se Rakušany obejít. Když sem hrabě Waldersee přesunul 10., 11. a 12. rotu, vzdali se Rakušané svých pozic v předpolí města. Spořádaně avšak s významnými ztrátami se stáhli zpět do města.\n\nMuži plukovníka von Stocklina se dobře opevnili při severním vchodu do města, avšak již při prvním útoku do něj pronikli. 10. a 11. rota gardy střelců zde vzala první zajatce a dosáhla dokonce na náměstí. Když obě pruské 12. roty, 1. gardy pluku a gardy střelců, dosáhly dalších cest ve městě, vznikaly živelné šarvátky s tím důsledkem, že Rakušané byli stále více na ústupu. V nepřehledné situaci ztratil Coroniniho dělostřelecký pluk prapor svého 3. bataliónu. Velká část pluku se v překvapení tohoto incidentu vzdala. Méně z nich se přes ještě volné labské mosty dostalo ke svým jednotkám. K mostům poté Prusové postupovali. Západní most získala bez boje 12. rota gardy střelců. K jižnímu mostu byla povolána 9. rota 2. gardy pluku s úkolem most zabrat, což se stalo. K rotě byli připojeni gardoví pionýři kapitána von Adlera, kteří měli v případě potřeby, či v případě obnovení vlády nad městem Rakušany, vyhodit most do povětří. 9. rota 2. gardy pluku vydržela ostřelování nepřátelské rakouské baterie až do nahrazení udatného bataliónu granátníků 2. gardy pluku. Pokus Prusů, donutit obsluhu nepřátelského dělostřelectva k pohybu ztroskotal, díky jednotkám gardy Husarů a gardy Střelců. Tím pádem kanonáda Rakušanů neustávala. Obavy Prusů, ze znovuzískání Dvora králové n. L. Rakušany, se nenaplnily.\n\nCoroniniho pěší pluky se nacházely od začátku na ztracených pozicích. Zvládaly své úkoly, držet pruské gardové jednotky dále od Labe, se ctí a za cenu četných obětí. Avšak pruské gardové sbory postupně navýšily své stavy až na 5000 mužů, a tak se stal boj již velmi nerovný, neboť Rakušanů se ve Dvoře Králové n.L. a jeho okolí nacházelo jen asi 800.\n\nCoroniniho pěší pluk byl bezmála zcela rozprášen, ztratil svého velitele plukovníka von Stocklina, který se s většinou pluku vzdal, 3. batalion přišel o svůj prapor. Rakušané u Dvora Králové ztratili asi 600 můžu, z toho 100 padlých. Naopak Prusové získali město za nepoměrně menších ztrát a obětí.\n"}
{"id": "1041519", "url": "https://cs.wikipedia.org/wiki?curid=1041519", "title": "Colour of the Trap", "text": "Colour of the Trap\n\nColour of the Trap je debutové sólové album anglického hudebníka Milese Kanea vydané 6. května 2011. Album se umístilo na osmé příčce hitparády UK Albums Chart. Vedle jiných se na něm podílel například velšský hudebník Gruff Rhys.\n"}
{"id": "1041521", "url": "https://cs.wikipedia.org/wiki?curid=1041521", "title": "Lan Jing", "text": "Lan Jing\n\nLan Jing (, 1585–1664) byl čínský malíř mingského období, představitel školy Če.\n\nLan Jing používal zdvořilostní jméno Tchien-šu () a pseudonymy Tie-sou (), Š’-tchou-tchuo (), Si-chu waj-min (), Si-chu waj-š’ (, volně „Neoficiální historik Západního jezera“), Tung-kuo lao-nung () a další.\n\nLan Jing pocházel z Chang-čou v provincii Če-ťiang. Byl profesionálním malířem, posledním a druhým nejvýznamnějším (po jejím zakladateli Taj Ťinovi) reprezentantem školy Če mingského malířství. Ve svém díle se inspiroval i jinými proudy čínské malířské tradice, a sice dílem jüanského Chuang Kung-wanga a mistry školy Wu, jako byl Šen Čou.\n\nMalířství se věnovali i jeho syn Lan Jü a vnuk Lan Šen.\n\n"}
{"id": "1041522", "url": "https://cs.wikipedia.org/wiki?curid=1041522", "title": "Čchen Čchun", "text": "Čchen Čchun\n\nČchen Čchun (, 1483–1544) byl čínský malíř a kaligraf mingského období, představitel školy Wu.\n\nČchen Čchun používal zdvořilostní jméno Tao-fu (), později Fu-fu () a pseudonymy Paj-jang() a Paj-jang šan-žen (.\n\nČchen Čchun pocházel ze Su-čou (dnes v provincii Ťiang-su), z majetné rodiny vzdělané džentry. Od dětství studoval konfuciánské klasiky, literaturu, kaligrafii a malířství, přičemž projevil výjimečný talent. Byl žákem Wen Čeng-minga, za vzor si bral i Šen Čoua. Je představitelem školy Wu (v jejímž rámci ustupoval ve významu pouze dvěma jmenovaným učitelům) a literátského malířství sučouského regionu. Maloval krajiny, významný je svým přínosem v žánru květin a ptáků, v němž si s přihlédnutím k jüanským a sungským mistrům vyvinul vlastní originální styl.\n\nByl i nadaným kaligrafem, zvláště v kurzivním a konceptním písmu; i tomuto umění se učil u Wen Čeng-minga.\n\n"}
{"id": "1041524", "url": "https://cs.wikipedia.org/wiki?curid=1041524", "title": "Chichinautzin", "text": "Chichinautzin\n\nChichinautzin je vulkanický masiv v Mexiku, táhnoucí se v celkové délce asi 90 km východo-západním směrem a ležící jižně od Mexiko City. Masiv se rozkládá na východ od úpatí stratovulkánu Nevado de Toluca až k západnímu okraji stratovulkánu Iztaccíhuatl a je tvořen přibližně dvěstědvaceti překrývajícími se štítovými sopkami, sypanými kužely a lávovými proudy. Nejmladší člen komplexu je sypaný kužel \"Xitle\" , který se nachází severovýchodně od nejvyššího člen – \"Volcán Ajusco\" (3930 m). Produkty poslední erupce Xitle z roku 1670 pokrývají pole, pyramidy i obydlí předkolumbovského centra \"Cuicuilco\". Jižní část Mexiko City stejně jako univerzitní kampus Mexické národní autonomní univerzity leží na okraji 13 km lávového proudu, pocházejícího z Xitle.\n\n\n"}
{"id": "1041531", "url": "https://cs.wikipedia.org/wiki?curid=1041531", "title": "Quadrophenia (soundtrack)", "text": "Quadrophenia (soundtrack)\n\nQuadrophenia je soundtrack k filmu \"Quadrophenia\" (1979), který je inspirován rockovou operou \"Quadrophenia\" (1973) od The Who.\n\n\n\n\n"}
{"id": "1041535", "url": "https://cs.wikipedia.org/wiki?curid=1041535", "title": "Don't Forget Who You Are", "text": "Don't Forget Who You Are\n\nDon't Forget Who You Are je druhé studiové album indie rockového hudebníka Milese Kanea. Bylo vydáno v červnu 2013 společností Columbia Records.\n\n"}
{"id": "1041538", "url": "https://cs.wikipedia.org/wiki?curid=1041538", "title": "Mahdia", "text": "Mahdia\n\nMahdia je tuniské město na pobřeží Středozemního moře, 90 km severovýchodně od Sfaxu a 50 km jihovýchodně od Súsy. Město je vystavěno na poloostrově dlouhém 1 400 m a širokém 500 m. Nejvýchodnější bod poloostrova se nazývá \"Mys Africa\". Mahdia je sídlem stejnojmenného guvernorátu.\n\nStará část města leží na místě, kde bylo kdysi římské město Aphrodisium, později nazvaného \"Africa\". Město mělo kontakty s antickým Řeckem, jak dokládá nález řecké lodi s uměleckými předměty v červnu 1907, který byl datován přibližně do roku 80 př. n. l. Na tomto strategickém místě udržovali Féničané vojenskou posádku.\n\nZakladatel Fátimovského chalífátu Abdulláh al-Mahdí Billáh (873–934) postupně ovládl celé severní pobřeží Afriky a Blízký východ. Roku 921 si v Mahdii vybudoval své sídlo, jež však bylo v roce 969 přesunuto do Káhiry. V roce 1087 město dobyli Janované a Pisané. Útok byl klíčový pro křesťanské ovládnutí západního Středomoří a umožnil plavby křižáků během první křížové výpravy Středozemním mořem. V roce 1160 se Mahdia dostala pod nadvládu Almohadů. Za jejich éry zde byla vybudována pevnost. V roce 1390 město 61 dnů obléhali Francouzi, ale dobýt se jim ho nezdařilo. V letech 1550–1554 patřilo Španělům. Před svým odchodem zničili pevnost a hradby. Do 19. století pak bylo součástí Osmanské říše.\n\nBěhem nacistické okupace zde Tunisan Chálid Abdul-Wahab, přezdívaný „arabský Schindler“, zachránil několik místních židovských rodin.\n\nDo starého města se vstupuje velkou mohutnou branou \"Skifa Kahla\" z 10. století. Španělé ji v 16. století pobořili, hned po jejich odchodu v roce 1554 byla Osmany obnovena. Podobně nechal Abú Abdalláh Mohamed Paša v roce 1595 obnovit pevnost \"Bordž El Kébir\", která střežila mys a přilehlé pobřeží. \"Velká mešita\" pochází z roku 916, přestavěna byla v letech 1961–65. Mešita \"Hadž Mustafa Hamza\" z roku 1772 byla obnovena ve 20. století je ukázkou osmanské architektury. Mezi pevností a mysem Africa je velký námořní hřbitov. V roce 1997 bylo v Mahdii otevřeno muzeum.\n\nTuristická oblast s hotely a plážemi se nachází severně od centra města. Jižně od města je rybářský přístav.\n\nObyvatelé se živí především turistickým ruchem, rybolovem a zpracováním olivového oleje. Turisté zde nakupují řemeslné výrobky z kůže, dřeva a bižuterii. Železnice Mahdii spojuje se Sousse a Sfaxem. Mezinárodní letiště je ve 40 km vzdáleném Monastiru.\n\n"}
{"id": "1041540", "url": "https://cs.wikipedia.org/wiki?curid=1041540", "title": "Tomáš Fryšták", "text": "Tomáš Fryšták\n\nTomáš Fryšták (* 18. srpna 1987, Uherské Hradiště) je český fotbalový brankář od července 2015 působící v týmu Bohemians Praha 1905.\n\nSvoji fotbalovou kariéru začal v TJ Vážany, odkud v průběhu mládeže zamířil do 1. FC Slovácko. V roce 2006 se propracoval do prvního mužstva. V sezoně 2009/10 hostoval v FK Čáslav. V letech 2011-2013 hostoval v FC MAS Táborsko. V létě 2014 odešel na roční hostování s opcí do SK Dynamo Č. Budějovice. Po konci hostování v Dynamu Č.B. v červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.<br>\nV červenci 2015 odešel na roční hostování s opcí do Bohemians Praha 1905. V létě 2016 klub uplatnil předkupní právo a podepsal s hráčem kontrakt na dva roky.\n\nFryšták nastupoval za české mládežnické reprezentace U18 a U20.\n\n"}
{"id": "1041541", "url": "https://cs.wikipedia.org/wiki?curid=1041541", "title": "Moskva-Petušky", "text": "Moskva-Petušky\n\nMoskva-Petušky ( ) je postmoderní surrealisticky laděná a částečně autobiografická novela ruského sovětského spisovatele Venědikta Vasiljeviče Jerofejeva. Jedná se o nejznámější Jerofejevovo dílo, které jej díky mnohovrstevnému pohledu na sovětskou realitu a ruský alkoholismus proslavilo po celém světe (novela byla přeložena do více než třiceti jazyků). Protože alkohol nabývá v ruském prostředí existenciálního rozměru, bývá novela často nazývána „biblí ruských alkoholiků“. Ve skutečnosti však jde o filozofické podobenství marnosti lidského života. Samotný spisovatel ji označil za poemu v próze a další text se bude tohoto žánrového zařazení držet, ačkoliv je poněkud zavádějící, neboť slovem poema je obvykle označována delší lyricko-epická báseň.\n\nPoema byla dokončena již roku 1970, ale pro svůj obsah bylo její vydání v Sovětském svazu zakázáno. Byla proto rozšiřována v samizdatových opisech a brzy se stala „kultovní“ knihou ruského undergroundu. Prvně vyšla v izraelském almanachu \"Ami\" v roce 1973 a pak roku 1977 v Paříži. V Sovětském svazu mohla poema vyjít až v době perestrojky. Nejprve vycházela ve zkrácené podobě a s mnoha odstraněnými vulgarismy od prosince 1988 do března 1989 v časopise \"Trezvosť i kultura\" (Трезвость и культура), necenzurovaná vyšla poprvé v almanachu \"Věsť\" (Весть) v roce 1989.\n\nPoema vypráví příběh alkoholu propadlého Veni (zdrobněle Veničky), který je však zároveň člověkem s citlivou duší, kterému vadí společenská bezohlednost. Jednoho dne se probudí brzy ráno po propité noci na schodech neznámého moskevského činžáku a rozhodne se, že navštíví svou milenku a synka v asi 125 kilometrů vzdáleném výletním městečku Petušky, kam se dá za pár hodin dojet osobním vlakem. Jednotlivé kapitoly poemy nesou názvy podle etap cesty mezi dvěma železničními stanicemi (například Moskva–Srp a Kladivo, Srp a Kladivo–Karačarovo, Karačarovo–Čuchlinka atd.)\n\nVenička vyčká do otevření obchodů, za poslední peníze nakoupí dárek pro synka a také dostatečné množství alkoholu nutného k přežití cesty a na Kurském nádraží nastoupí do vlaku. Během jízdy se dozvídáme že byl před týdnem vyhozen z místa vedoucího dělnické brigády složené z podobných opilců, jako je on. Celou pracovní dobu vždycky propili a na ústředí odesílali socialistické závazky. Venička byl konkrétně odvolán za „\"zavádění pochybného systému individuálních grafů\"“, které měly na vodorovné ose naneseny jednotlivé pracovní dny daného měsíce a na svislé kolik toho ten který dělník v konkrétní den v pracovní době vypil v přepočtu na čistý líh. Tyto grafy ukázaly překvapivou korelaci s osobními vlastnostmi příslušné osoby (mladý člen komsomolu měl graf jako Himálaj, zatímco člen KSSS od roku 1936, a tudíž starý páprda, ho měl jako „\"předjitřní brízu na řece Kamě\"“).\n\nVe vlaku vede Venička dlouhé vnitřní monology o alkoholu, historii, filosofii, kultuře i politice, vrší na sebe řadu příběhů, rozpráví a pije se spolucestujícími a především má přízračné vize, ve kterých hovoří s anděly, Bohem, Satanem nebo Sfingou. Cesta tak probíhá v děsivě groteskním tónu a Venička se stává jakýmsi zosobněním tradic ruských svatých bláznů a jurodivých. Během cesty vypijí všichni obrovské množství alkoholu, a protože nikdo z nich nemá lístek, platí revizorovi pokutu také alkoholem (za každý kilometr jeden mililitr). Jenom Venička se z revizorovy moci vykoupí vyprávěním příběhů světových dějin na způsob \"Pohádek tisíce a jedné noci\".\n\nNakonec Venička upadne do podivného alkoholického snu plného podivných představ (stane se v něm například vůdcem jakéhosi povstání), zaspí stanici Petušky a probudí se ve vlaku, který jede zpět do Moskvy, čímž se kruh marnosti lidského života uzavírá. V naprostém deliriu, napůl v bezvědomí a trýzněn fantastickými vizemi bloudí Venička bezcílně ulicemi noční Moskvy, až se stane obětí čtyřčlenného gangu kriminálníků (možná aluze na čtyři jezdce z Apokalypsy), kteří jej zabijí (je ale možné, že i to jsou jen jeho představy).\n\nPoema ve svém celkovém vyznění představuje vzpouru proti absurditě, chaosu a falešnosti života v Sovětském svazu. Je montáží parodicko-ironických citátů a velkého množství biblických i literárních aluzí na texty desítek autorů. Vysoký styl klasické ruské literatury se v ní spojuje s vulgaritou sociální spodiny. Objevuje se i humor, mnohdy černý, a kvazi-populárně-naučný styl projevující se zejména v odborném návodu na přípravu levných alkoholických koktejlů, jako je například Slza komsomolky, Čubčí pajšl nebo Kanaánský balzám, které se míchají z nejneuvěřitelnějších přísad (denaturovaný líh, leštěnka, brzdová kapalina, lak na nehty, ústní voda, vodička k odstraňování lupů, prostředek proti pocení nohou, nejrůznější parfémy, laky, lepidla či repelenty na hubení drobného hmyzu a k tomu pivo nebo limonáda). Petušky s milovanou ženou a synkem jsou vylíčeny tak idylicky („\"tam ptačí zpěv neumlká ani v noci, ani v zimě, ani v létě tam jasmín neodkvétá\"“), že se Veničkova výprava stává blouznivým podobenstvím cesty z pekla do nedostupného ráje. V důsledku toho poema připouští velké množství výkladů a stala se jakýmsi „\"pratextem\"“ ruského postmodernismu.\n\nNa moskevském náměstí Borby byl sochaři Valerijem Kuzněcovem a Sergejem Mancerev vytvořen památník poemy skládající se ze dvou soch. Na první je muž (Venedikt) držící se nádražní tabule s názvem Moskva, na druhém mladá žena pod tabulí s názvem Petušky.\n\n"}
{"id": "1041543", "url": "https://cs.wikipedia.org/wiki?curid=1041543", "title": "Nevado de Toluca", "text": "Nevado de Toluca\n\nNevado de Toluca je velký stratovulkán v centrálním Mexiku, který se nachází asi 80 kilometrů západně od Ciudad de México, v blízkosti města Toluca. Je uváděn jako čtvrtá nejvyšší mexická hora, po vrcholech Pico de Orizaba (5636 m n. m.), Popocatépetl (5452 m) a Iztaccíhuatl (5286 m), ačkoli některá měření uvádějí, že o něco vyšší je Sierra Negra (4640 m).\n\nJe často nazýván v jazyku Nahuatl Xinantecatl, což se obvykle překládá jako \"Nahý pán\", španělsky \"Señor Desnudo\", ačkoli jiný etymologický návrh je \"Pán kukuřičných stonků\". V poslední době byly předloženy jiné důkazy, pokud jde o etymologii tohoto pohoří, které se objevily po mnoha archeologických objevech v okolí. Dle nich správná etymologie názvu Chicnauhtecatl znamená „devět jezer“, neboť na vrcholu jsou hluboká jezera.\n\nSopka má přibližně 1,5 km širokou kalderu, otevřenou směrem na východ. Nejvyšší vrchol \"Pico del Fraile\" (4680 m) leží na jihozápadní straně kráteru a druhý vrchol \"Pico del Aguila\" (4640 m) je na severozápadě. V kráteru jsou dvě jezera. Větší \"Lago del Sol\" (Sluneční jezero) a menší, ale hlubší, \"Lago de la Luna\" (Měsíční jezero). Dříve až k jezerům vedla silnice, což ze sopky činilo nejpřístupnější hlavní mexický vrchol. V současnosti silnice končí 2 km před jezery.\n\nPoslední velká sopečná erupce z Nevado de Toluca nastala asi před 10500 roky, kdy sopka vychrlila materiál celkem odhadovaný na 14 km. Síla výbuchu je srovnatelná s výbuchem sopky Pinatubo v roce 1991. Při erupci byly vyvrženy bloky pemzy o velikosti až 1,5 m do města Toluca a jemný písek s valounky o velikosti do 50 cm až do Mexico City. V laharech svrchních toluckých vrstev se nacházejí kosti mamutů a jiných savců z mexické pánve. Další erupce tohoto rozsahu by mohla ohrozit životy 30 milionů lidí, kteří nyní žijí v těchto městech a v jejich okolí. Dnes je vulkán a jeho okolí součástí národního parku \"Área de protección de flora y fauna Nevado de Toluca\".\nV blízkosti vrcholu panuje studené polární podnebí (Köppenova klasifikace podnebí \"ET\") s nízkými teplotami po celý rok. Teploty jsou vyrovnané a mráz a sníh se mohou objevit kdykoli. Období sucha trvá od listopadu do března, nejnižší srážky, v průměru 12,4 mm jsou v březnu. Teploty během této doby jsou nízké, v lednu v průměru 2,3 °C. Období dešťů je od května do října a srážky jsou velmi vysoké, v červenci v průměru 243,5 mm. Časté jsou mlhy, v průměru ročně je 110 dnů s mlhou, většina z nich v období dešťů. Nejvíce srážek spadlo v červenci 2008, celkem 513,5 mm srážek a nejdeštivějším dnem byl 16. červenec 1999 s 90,5 mm srážek. Nejvyšší teplota 23 °C byla zaznamenána 16. srpna 1993, nejnižší teplota -10 °C 2. února 2004.\n\nV parku je 18 registrovaných archeologických lokalit, svědčících o rituálním centru během pre-hispánského období. Bernardino de Sahagún psal o jezerech jako místu konání domorodých obřadů a obětí. Jezera sama jsou považována za dvě místa s četnými nálezy kopálu. Tyto naleziště se nacházejí po celé ploše jezer, neboť hořící pryskyřice byla unášena vodou v jezerech, dokud se nepotopila. Mezi další nálezy patří keramika a kamenné skulptury. Mnoho kusů si odnesli potápěči, ale nyní úřady pečlivě sledují osoby, které se v jezerech potápějí.\nVětšina z dalších nalezišť se nachází na stěnách a vrcholu kráteru. Jedním z míst je Xicotepec, které se nachází v horní části \"Cerro de Ombligo\". Hlavně zde byly nalezeny zelené obsidiánové nože a vícebarevná keramika. Na severní straně kráteru je naleziště úlomků keramiky \"Pico Sahagun\", další nálezy pocházejí z \"Picos Heilprin\" a \"El Mirador\", kde nalezené stély mohou být označením slunečního zenitu. Lokalita v nejvyšší nadmořské výšce je \"Pico Noreste\", ležící v 4130 m nad mořem. Jedná se o malou plošina s odvodňovacími kanály, ve kterých bylo nalezeno velké množství poškozených keramických úlomků. Na západní straně je jeskyně \"Cerro Prieto\", skalní přístřešek více jak 60 metrů vysoký. Obsahuje důkazy o pre-hispánských návštěvnících, ale také byla svatyní archanděla Michaela v koloniálním období. Probíhají tam občasné archeologické vykopávky, poslední v roce 2010, které sponzoruje INAH (\"Instituto Nacional de Antropología e Historia\", mexický státní institut), při kterých byly nalezeny artefakty pocházející z epi-Classického (650-900 n. l.) a post-Classického (900-1200 n. l.) období (mesoamerická chronologie). Tyto nálezy ukazují, že kráter byl místem setkání kněží, kteří předpovídali vegetační období.\n"}
{"id": "1041544", "url": "https://cs.wikipedia.org/wiki?curid=1041544", "title": "The Art of McCartney", "text": "The Art of McCartney\n\nThe Art of McCartney je tribute album hudebníkovi Paulu McCartneymu, které bylo vydáno 18. listopadu 2014. Jedná se o kompilaci 42 písní z McCartneyovy sólové tvorby a tvorby pro The Beatles, které hrají umělci jako Barry Gibb, Brian Wilson, Billy Joel, Bob Dylan, Willie Nelson, Alice Cooper, Smokey Robinson, Kiss a další.\n\n"}
{"id": "1041549", "url": "https://cs.wikipedia.org/wiki?curid=1041549", "title": "Čestmír Loukotka", "text": "Čestmír Loukotka\n\nČestmír Loukotka (12. listopadu 1895 Chrášťany – 13. dubna 1966 Praha) byl český lingvista a etnolog.\n\nAbsolvoval obchodní akademii. Před první válkou studoval na Sorbonně americkou etnologii u Paula Riveta. Pracoval jako úředník, teprve od roku 1950 pracoval vědecky v Náprstkově muzeu a poté v Ústavu pro etnografii a folkloristiku ČSAV, účastnil se i expedice v Brazílii.\n\nJeho největší přínos spočívá v dodnes užívané klasifikaci jazyků Jižní Ameriky (indiánské).\n\nJeho dcera byla prozaička a překladatelka Jarmila Loukotková (1923–2007).\n\n\n"}
{"id": "1041551", "url": "https://cs.wikipedia.org/wiki?curid=1041551", "title": "Alberto Fernández de Rosa", "text": "Alberto Fernández de Rosa\n\nAlberto Fernández de Rosa (31. října 1944, Buenos Aires, Argentina) je argentinský herec.\n\nHrál v několika argentinských filmech a televizních seriálech po dobu pěti let. V televizi \"Argentina\" se podílel na úspěchu hry \"La Familia Falcon\". Byla to jedna z prvních argentinských telenovel, která se stala velmi populární a byla vysílána na kanálu 13 v průběhu let 1962–1969. V roce 1966 odcestoval do Španělska. Zde hrál ve španělském programu pro děti \"\"The Piripichifláuticos\"\". V roce 1969 se do Madridu vrátil a účinkoval v některých španělských televizních programech. Vrátil se do Argentiny v roce 1971 a hrál v televizních seriálech. V roce 1973 hrál ve Španělsku ve filmu \"Don Quijote Rides Again\".\n\nDosud jeho poslední herecká role byla v seriálu Violetta (2012), který má již 3 série. Hrál Antonia, majitele studia 21, později studia On beat. Tento seriál se vysílá na Disney channel.\n"}
{"id": "1041556", "url": "https://cs.wikipedia.org/wiki?curid=1041556", "title": "Wu Pin", "text": "Wu Pin\n\nWu Pin je čínské jméno vícera osob:\n\n"}
{"id": "1041557", "url": "https://cs.wikipedia.org/wiki?curid=1041557", "title": "Stanislas Merhar", "text": "Stanislas Merhar\n\nStanislas Merhar (* 23. ledna 1971) je francouzský herec. Narodil se do rodiny slovinských emigrantů. Předtím, než se začal věnovat herectví, studoval hru na klavír. Svou první filmovou roli dostal v roce 1997 ve filmu \"Nettoyage à sec\"; právě za ní dostal cenu César pro nejslibnějšího herce. Mimo hraní ve filmech hrál také v několika seriálových a divadelních rolích.\n\n\n"}
{"id": "1041558", "url": "https://cs.wikipedia.org/wiki?curid=1041558", "title": "Nabíl bin Tálib", "text": "Nabíl bin Tálib\n\nNabíl bin Tálib (arabsky نبيل بن طالب, Nabil Bentaleb; narozen 24. listopadu 1994, Lille, Francie) je francouzsko-alžírský fotbalový záložník a reprezentant, který působí v klubu Tottenham Hotspur. V mládežnické kategorii U19 reprezentoval Francii, na seniorské úrovni hraje za Alžírsko. Účastník Mistrovství světa 2014 v Brazílii.\n\nRodák z Lille Nabíl bin Tálib hrál v mládežnickém věku ve Francii za J.S Lille Wazemmes a Lille OSC. V patnácti letech mu nebyla nabídnuta nová smlouva, a tak se stěhoval do belgického RE Mouscron. Ani tam se nedokázal prosadit, následoval přesun do USL Dunkerque. 1. ledna 2012 ho získal zadarmo anglický klub Tottenham Hotspur, do A-týmu se dostal v létě 2013, premiéru v soutěžním zápase absolvoval 22. prosince 2013 v zápase proti Southamptonu.\n\nNabíl bin Tálib hrál v roce 2012 za francouzský mládežnický výběr U19, šlo o přátelský zápas 14. 11. 2012 proti Německu (porážka 0:3).\n\nOd roku 2014 reprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval 5. března 2014 proti Slovinsku.\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Alžírsko postoupilo poprvé v historii do osmifinále MS, kde vypadlo s Německem po výsledku 1:2 po prodloužení. Bin Tálib odehrál všechny čtyři zápasy na šampionátu (tři v základní skupině H a jeden v osmifinále).\n\n"}
{"id": "1041561", "url": "https://cs.wikipedia.org/wiki?curid=1041561", "title": "Farský potok", "text": "Farský potok\n\nNázev Farský potok má více vodních toků:\n\n\n…nebo také jen část vodního toku:\n"}
{"id": "1041563", "url": "https://cs.wikipedia.org/wiki?curid=1041563", "title": "Tomáš Mozga", "text": "Tomáš Mozga\n\nMgr. Tomáš Mozga (* 22. listopadu 1980 Pardubice) je český chemik, biolog a aktivista. Angažuje se v uskupení DIALOG centrum, které se snaží rozvíjet kulturu, vědu a společenský život ve středoevropském regionu, činný je též ve Spolku absolventů a přátel Masarykovy univerzity a v organizaci Husa klub – Žijeme Brnem. Na Masarykově univerzitě působil od roku 2006 v akademickém senátu jako studentský senátor.\n\nSvými články přispívá do Kulturních novin. Společně s Janem Hanákem se 30. května 2015 zapojil do organizace Pouti smíření, jejíž tradiční směr z Pohořelic do Brna při příležitosti 70 let od vyhnání Němců z Brna jako gesto obrátili.\n\n"}
{"id": "1041566", "url": "https://cs.wikipedia.org/wiki?curid=1041566", "title": "Guillaume Hoarau", "text": "Guillaume Hoarau\n\nGuillaume Hoarau [gijom oró] (* 5. března 1984, Saint-Louis, Réunion, Francie) je francouzský fotbalový útočník a reprezentant, který hraje od léta 2014 ve švýcarském klubu BSC Young Boys. Mimo Francii (a Réunion) hrál v Číně a ve Švýcarsku.\nV A-mužstvu Francie debutoval 11. srpna 2010 v přátelském zápase v Oslu proti domácí reprezentaci Norska (prohra 1:2).\n\n"}
{"id": "1041574", "url": "https://cs.wikipedia.org/wiki?curid=1041574", "title": "Tomáš Kurfürst", "text": "Tomáš Kurfürst\n\nTomáš Kurfürst je český hudebník hrající na trumpetu a baskytaru. Na trubku hrával vážnou hudbu, ale patřil též mezi členy skupiny Garage a spolupracoval s Pražským výběrem. Na basovou kytaru hrával ve skupinách Dolmen a v minulosti (cca 1991) hrával i v kapele Modrá hvězda, jejímž členem byl také Tomáš Polák. Když pak Polák v roce 1998 zakládal s dalšími hudebníky skupinu Mig 21 a sháněli do ní baskytaristu, přivedl v srpnu 1999 do kapely právě Kurfürsta. Ten v ní vydržel až do roku 2013 a v této sestavě vydali pět kompaktních disků a dvě DVD. Následně Kurfürst kapelu opustil a věnuje se hře v uskupení Omar Guitar Band a práci ve vlastním nahrávacím studiu. V kapele Mig 21 jej vystřídal Adam Stivín.\n"}
{"id": "1041577", "url": "https://cs.wikipedia.org/wiki?curid=1041577", "title": "Komunita Sant'Egidio", "text": "Komunita Sant'Egidio\n\nKomunita Sant'Egidio (Italsky: \"Comunità di Sant'Egidio\") je mezinárodní laické křesťanské hnutí zaměřené na modlitbu s Písmem a pomoc chudým. V současné době má Komunita přes 50 tisíc členů, kteří pracují ve více než 70 zemích světa.\n\nČinnost Komunity se skládá z následujících aktivit:\n\n\nKomunita sama označuje svůj vztah k chudým jako službu žitou jako přátelství. Termín „chudý“ je vnímán v širším slova smyslu a je založen na 25. kapitole evangelia podle Matouše. Služba chudým zahrnuje v celosvětovém měřítku množství rozmanitých charitativních činností - od rozdávání jídla na ulicích a jídelny přes výuku dětí až po program DREAM na boj proti AIDS v Africe.\n\nKomunita se rovněž aktivně zapojuje do mírových snah, z nichž vyčnívá především úspěch mírových jednání vedoucích ke konci občanské války v Mosambiku v roce 1992. První mezináboženské setkání v Assisi, které roku 1986 svolal papež Jan Pavel II., inspirovalo Komunitu k sérii mezinárodních modliteb za mír a setkání „v duchu Assisi“, která dosud pokračuje.\n\nKomunita byla založena v Římě v roce 1968 jako skupina studentů, vedená Andreou Ricardim, kteří toužili po naslouchání Písmu a jeho uvádění do praxe. Vzory jim byly především prvotní křesťanské církve a život svatého Františka z Assisi. První příležitostí ke službě se staly slumy na periferii Říma.\n\nJméno je odvozeno od kostela Sant'Egidio (svatý Jiljí), který Komunita dostala a začala využívat pro každodenní modlitbu nad Písmem v roce 1973. Souvislost s patronátem tohoto světce nad žebráky je tedy původně náhodná.\n\nV průběhu 70. let se Komunita postupně rozšířila po italských městech a v další dekádě i do dalších evropských, afrických, amerických a asijských zemí.\n\nPrvní Komunita Česku byla založena v roce 1993 v Praze, následovalo Brno a v nedávné době Olomouc. Služba je zaměřena na chudé bez domova, romské děti a seniory.\n\nZ pravidelných akcí určených pro širokou veřejnost v ČR je možno jmenovat:\n\n"}
{"id": "1041583", "url": "https://cs.wikipedia.org/wiki?curid=1041583", "title": "Plan Zachód", "text": "Plan Zachód\n\nPlan Zachód (česky 'Plán Západ') byl plán vojenské obrany Polska proti útoku nacistického Německa. Byl vytvořen na konci 30. let 20. století.\n\nV období diktátorského režimu Józefa Piłsudského se plánování vojenských operací soustředilo na možný útok z východu. Teprve po Piłsudského smrti v roce 1935 nová polská vláda a vojenské kruhy zvážily situaci a a rozhodly, že polský plán pro případ německo-polské války z poloviny dvacátých let (Plan \"S\") již neodpovídá potřebám a vyžaduje revizi. Avšak až do roku 1938 byla důležitější válka na východě, kde na sovětsko-polské hranici byla vybudována většina pohraničních opevnění.\n\nPrvní verze plánu předpokládala německý útok z Pomořanska směrem na Varšavu s podpůrnými útoky ze Slezska a z Pruska s cílem přetnout Polský koridor a dosáhnout brzkého spojení mezi německým Pomořanskem a Východním Pruskem. Polští plánovači po připojení Sudet k Německu a změně hranic plán revidovali, neboť očekávali hlavní směr útoku ze Slezska přes Piotrków Trybunalski a Łódź směrem na Varšavu a Krakov. Polští stratégové správně posoudili většinu německých hrozeb, avšak s jednou zásadní výjimkou: nízkou pozornost věnovali možnému hlubokému průlomu po křídlech z Pruska a ze Slovenska. Takový úder měl naopak vysokou důležitost v německých plánech (\"Fall Weiss\").\n\nRozpory se týkaly také otázky, zdali polské síly mají bránit dlouhou hranici nebo zdali mají ustoupit na jih a východ a bránit kratší linie za vodními toky. Ačkoli druhý plán byl z vojenského hlediska přijatelnější, převážila hlediska politická. Polští politikové se obávali, že by se Německo mohlo spokojit s obsazením Gdaňsku, Koridoru a Slezska a po okupaci sporných území usilovat o rychlé ukončení války. Západní oblasti byly také hustěji osídleny a ležela v nich průmyslová centra důležitá pro mobilizaci a pro válečnou výrobu a dodávky Polské armádě.\n\nPlán správně předpokládal velikost a rozmístění sil a většinu směrů nepřátelských útoků. Avšak v době německého útoku nebylo zcela vyjasněno umístění druhé a a dalších linií obrany a žádná část plánu nebyla procvičena. Zůstaly i ne zcela dokončené části týkající se komunikací a zásobování.\n\nNa počátku německé invaze utrpěly polské jednotky těžké porážky v pohraničních srážkách přesně tak, jak kritikové plánu předpokládali. Ke konečné porážce, která nastala 6. října 1939, přispěly i další faktory: podcenění mobility německých sil, strategie bleskové války, přecenění pohyblivosti polských sil, sovětská invaze a chybějící pomoc spojenců Polska.\n\n"}
{"id": "1041585", "url": "https://cs.wikipedia.org/wiki?curid=1041585", "title": "Theodahad", "text": "Theodahad\n\nTheodahad (480, Tauresium, Panonie – prosinec 536, Via Flaminia nedaleko Říma, Ostrogótská říše) byl v letech 534-536 ostrogótský král z amalské dynastie a syn Theodorichovy sestry Amalafridy.\n\nPři osídlování a dobývání nových území dorazil s Theodorichem na území dnešní Itálie. V roce 526 Theodorich zemřel a jeho následníkem se stal jeho vnuk Athalarich. Ten však byl nezletilý a proto se jeho regentem stala jeho matka, Theodorichova dcera Amalaswintha. Athalarich časem propadl alkoholu a zemřel 2. října 534. Jeho matka poté zcela převzala vládu a aby upevnila svou pozici, jmenovala svého synovce Theodahada svým spoluvládcem a králem Ostrogótské říše. Brzy došlo ve spoluvládě k neshodám. Amalaswintha se stavěla proti nacionalistické frakci Ostrogótů a snažila se udržovat přátelské vztahy s byzantským císařem Justiniánem I. Proto ji Theodahad nechal uvěznit na ostrově Martana na Bolsenském jezeře v dnešním Toskánsku. Zde byla při koupeli 30. dubna 534 nebo 535 s Theodahadovým přičiněním uškrcena nájemnými vrahy.\n\nJustinián I. pod rouškou potrestání vraždy královny vyslal svého generála Belisara proti znepřátelené frakci Ostrogótů. Ten s vojském převzal moc na Sicílii, v Neapoli a koncem roku 536 pochodoval na Řím. Theodahad byl sesazen ostrogótskou armádou, která se shromáždila v Pontinských močálech. Odtud Theodahad utekl směrem na Ravennu, ale byl Ostrogóty dostižen na Via Flaminia nedaleko Říma, kde byl na počátku prosince roku 536 zabit. Na jeho místo byl dosazen Witiges.\n\nTheodahad měl alespoň dvě děti s ženou jménem Gudeliva, Theodegiscluse a Theodenantha.\n\n"}
{"id": "1041586", "url": "https://cs.wikipedia.org/wiki?curid=1041586", "title": "Silnice III/33773", "text": "Silnice III/33773\n\nSilnice III/33773 je silnice III. třídy v okrese Chrudim v Pardubickém kraji, dlouhá asi 3,3 km. Vychází ze silnice II/337 v obci Miřetice směrem k východu, prochází místní část Dachov, v níž do ní od západu ústí krátká spojovací silnice III/33774, jižně od kopce Zárubka (455 m n. m.) prochází pietním údolím památníku osady Ležáky, jižně od osady Vrbětice do ní ústí silnice III/33777 od této osady, a končí v Dřeveši vyústěním do příčné silnice II/355, přičemž za křižovatkou na ni navazuje silnice II/306 směrem na Prosetín. Vlastníkem silnice je Pardubický kraj, správu vykonává příspěvková organizace Správa a údržba silnic Pardubického kraje prostřednictvím svého cestmistrovství z Hlinska.\n\nV trase západní části silnice byla komunikace vedena již v 19. století při druhém vojenském mapování (1806–1869). \n\n8. června 1973 proběhlo jednání o výstavbě nového mostu silnice přes potok Ležák v Ležákách, současně s tím měla být opravena a zvětšena točka autobusů při výjezdu na Dřeveš a měla proběhnout úprava silnice do Dřeveše, Dachova a Miřetic. 26. července 1973 odbor výstavby a územního plánování KNV udělil souhlas se stavbou, 4. září 1974 byla stavba předána.\n\nMost v Ležákách (33773-1) je jediným evidovaným mostem na této silnici, krom toho podchází silnici několik propustků pro drobnější vodní toky. Most v Ležákách z roku 1973 je k vodnímu toku kolmý, má délku 7,9 metru, volnou šířku 10,6 metru (z toho 7,3 m mezi obrubami a po obou stranách chodníky o šířce 1,65 m), výška mostu nad terénem je 3,2 m a hloubka vody pod mostem je 0,2 metru. Normální zatížitelnost mostu je 48 tun, výhradní zatížitelnost 107 tun a výjimečná zatížitelnost 381 tun. Krajní masivní opěry jsou betonové, nosnou konstrukci mostu tvoří prostá prefabrikovaná deska typu KA-67 z předpjatého betonu o konstrukční výšce 0,45 m.\n\nZ Miřetic do Ležáků je po této silnici vedena modře značená pěší turistická trasa. Po celé délce silnice vede cyklistická trasa č. 4114 Seč – Žďárec u Skutče.\n\nVeřejná hromadná doprava není po této silnici vedena, autobusové linky spojující Miřetice a Dřeveš jsou vedeny buď po silnicích II. třídy severním směrem přes Louku (linka 620771) nebo jižní stranou přes Včelákov a Tisovec (620702 a vybraný spoj 620781). \n\n"}
{"id": "1041590", "url": "https://cs.wikipedia.org/wiki?curid=1041590", "title": "FC Kyjov 1919", "text": "FC Kyjov 1919\n\nFC Kyjov 1919 (celým názvem: Football Club Kyjov 1919) je český fotbalový klub, který sídlí v Kyjově v Jihomoravském kraji. Založen byl roku 1919. Největším úspěchem je působení ve 3. nejvyšší soutěži (prve 1940/41, naposled 2002/03), v roce 1953 byl klub nejblíže druholigové účasti. Klubovými barvami jsou modrá a bílá. Od sezony 2019/20 hraje I. B třídu Jihomoravského kraje – sk. C (7. nejvyšší soutěž), které se účastní poprvé od sezony 1964/65.\n\n\n\nZdroj: \n\n\n\nZdroj: \n\nPoznámky:\n\n1. FC VMG Kyjov „B“ byl rezervním týmem Kyjova, který hrál naposled v Hodonínském okresním přeboru (8. nejvyšší soutěž) v ročníku 2006/07. Největším úspěchem kyjovského B-mužstva je účast v Jihomoravském krajském přeboru v ročníku 1985/86.\n\n\nZdroj: \n\n\n\nZdroj: \n\nPoznámky:\n\n\n"}
{"id": "1041591", "url": "https://cs.wikipedia.org/wiki?curid=1041591", "title": "LTE", "text": "LTE\n\nZkratka LTE může znamenat:\n\n"}
{"id": "1041593", "url": "https://cs.wikipedia.org/wiki?curid=1041593", "title": "Velká Střelná", "text": "Velká Střelná\n\nVelká Střelná () byla obec, zaniklá po vzniku vojenského újezdu Libavá. Rozloha katastru obce činila 1842,69 hektarů.\n\nObec se nacházela na Střelenském potoce přibližně 6 km jihozápadně od Města Libavá, v Oderských vrších. Před 1. lednem 1949 patřila do politického okresu Moravský Beroun a soudního okresu Město Libavá. První písemná zmínka o obci je z roku 1203. Jihovýchodně od bývalého intravilánu někdejší Velké Střelné se mezi Střelenským potokem a silnicí, kdysi spojující Velkou Střelnou a Olejovice, nachází na souřadnicích 49°40'06.68\" s. š., 17°30'45.83\" v. d., dosud dobře patrné valy středověké tvrze Velká Střelná (\"Altes Haus\"), vzniklé ve 13. století na ochranu vesnice a kláštera. Před rokem 1552 zanikla a byla nahrazena druhou tvrzí, zvanou Novou, jež se nacházela přímo v obci. Později byla tato tvrz přestavěna na zámek, který však po roce 1800 natolik zchátral až byl nakonec zbořen. Od 16. století probíhala v okolí Velké Střelné těžba břidlice, zdejší ložisko bylo největší v Jeseníkách. Velká Střelná byla jednou z prvních obcí, kde se břidlice začaly dobývat v hlubinách země – zdejší doly dosahovaly hloubky okolo 150 metrů. Od roku 1707 se v obci nacházela škola. V roce 1921 měla obec 273 domů, v nichž žilo 1842 obyvatel, z nichž 1820 tvořili Němci, 15 patřilo k tehdy prosazované československé národnosti a 7 cizinců. V roce 1930 při posledním sčítání žilo v obci ve 293 domech 1927 obyvatel, z toho 1890 Němců, 32 obyvatel tehdy prosazované československé národnosti a 5 cizinců. V roce 1944 zde žilo 2001 obyvatel. Po podpisu Mnichovské dohody z konce září 1938 muselo Českoslovenko nacistickému Německu odstoupit celé pohraničí osídlené převážně Němci, včetně obce Velká Střelná. Obec se svým okolím byla v rámci Německa začleněna nejprve do Sudetoněmeckých území a k 15. dubnu 1939 se stala v rámci nově zřízené říšské župy Sudety součástí vládního obvodu Opava. Tato změna státní a správní příslušnosti se nikterak nedotkla příslušnosti k okresu, jímž nadále zůstával politický okres Moravský Beroun, přeměněný ve Venkovský okres Moravský Beroun (Landkreis Bärn). Takto tomu bylo až do konce druhé světové války. \n\nPo osvobození Československa v květnu 1945 zde byla ustavena místní správní komise, mající za úkol přebírat obecní správu. Do obce začali přicházet noví obyvatelé neněmecké národnostní příslušnosti. Původní německé obyvatelstvo začalo být ze strany Československa, v rámci odvety za příkoří z doby druhé světové války, všemožně diskriminováno a během roku 1946 byl z Velké Střelné proveden jeho odsun do Německa. Téhož roku bylo rozhodnuto o začlenění obce do plánovaného vojenského výcvikového tábora Město Libavá a bylo naplánováno vysídlení obce. Roku 1950 byla obec začleněna do nově vzniklého vojenského újezdu Libavá. V extravilánu obce vznikl tankodrom a vojenská střelnice. Likvidace zástavby obce proběhla nakonec v letech 1967–1970. Jihozápadně od bývalého intravilánu Velké Střelné se, u silnice do někdejší obce Jestřabí, nachází veřejnosti běžně nepřístupný lovecký zámeček Bores, postavený ve druhé polovině 19. století, který se díky zájmu armády dochoval jako jediná budova z celé bývalé obce Velká Střelná. Ke 20. prosinci 2002 byla při reorganizaci katastrálního členění vojenského újezdu severovýchodní část katastru původní obce začleněna do rozšířeného katastrálního území Město Libavá. Zbytek katastru obce (včetně jejího intravilánu) se ocitl na okraji sice stejnojmenného, ale podstatně rozsáhlejšího katastrálního území Velká Střelná o rozloze 77,769695 km², jehož součástí se stala celá rozlehlá západní část území vojenského újezdu, zahrnující vedle někdejšího intravilánu Velké Střelné celé někdejší intravilány zlikvidovaných obcí Nepřívazi, Varhoště, Jestřabího a jižní polovinu intravilánu Smilova, jakož i okrajové části původních katastrů dalších obcí. K 2. červnu 2014 pak byla, v rámci připravované optimalizace (zmenšení) vojenského újezdu Libavá, severovýchodní část původního katastru obce začleněna do nově vytvořeného katastrálního území Dřemovice u Města Libavá. Dnes na území obce stojí pomník, postavený v roce 2003. Ze zástavby vlastní vesnice zbylo několik skromných zbytků kamenných zdí.\n\n"}
{"id": "1041594", "url": "https://cs.wikipedia.org/wiki?curid=1041594", "title": "SK Dětmarovice", "text": "SK Dětmarovice\n\nSK Dětmarovice (celým názvem: Sportovní klub Dětmarovice) je český fotbalový klub, který sídlí v Dětmarovicích v Moravskoslezském kraji. Založen byl 22. září 1935. K největším úspěchům oddílu patří jednoroční účast ve třetí nejvyšší soutěži, Moravsko-Slezské fotbalové lize 2002/03. Od sezony 2010/11 působil dětmarovický oddíl v Přeboru Moravskoslezského kraje, který v sezoně 2017/18 vyhrál a postoupil do Divize E (4. nejvyšší soutěž). Klubové barvy jsou tmavě modrá a bílá.\n\nSvé domácí zápasy odehrává na stadionu Dětmarovice.\n\nZdroj: \n\nKlub se pohyboval převážně v okresních soutěžích Karvinska, vítězem Okresního přeboru Karvinska se stal v sezoně 1976/77. Poté hrál I. B třídu (1977/78–1983/84), v důsledku reorganizace však sestoupil zpět do Okresního přeboru. V sezoně 1990/91 se vítězstvím v Okresním přeboru Karvinska vrátil do krajských soutěží a v sezoně 1992/93 pak dokázal vyhrát I. B třídu. Vítězstvím v I. A třídě v sezoně 1994/95 se poprvé v historii kvalifikoval do Slezského župního přeboru. V sezoně 1998/99 se stal vítězem Slezského župního přeboru a postoupil do Divize E. Po mimořádném postupu z 2. místa v Divizi E se kvalifikoval do MSFL, kde však skončil poslední a sestoupil. Dále hrál 4 sezony Divizi E, aby byl na konci sezony 2006/07 nucen se z finančních důvodů přihlásit do I. A třídy Moravskoslezského kraje. V sezoně 2009/10 mimořádně postoupil z 2. místa I. A třídy Moravskoslezského kraje, sk. B do Moravskoslezského krajského přeboru, který v sezoně 2017/18 vyhrál a postoupil do Divize E (4. nejvyšší soutěž).\n\n\nZdroj: \n\n\n\nZdroj: \n\n\n"}
{"id": "1041597", "url": "https://cs.wikipedia.org/wiki?curid=1041597", "title": "Alexej Fjodorovič Lvov", "text": "Alexej Fjodorovič Lvov\n\nAlexej Fjodorovič Ľvov, \"Алексе́й Фёдорович Львов\", podle starého ruského přepisu \"Алексѣй Ѳеодоровичъ Львовъ\", (5. června 1798, v Reveli — 28. prosince 1870, Romaň) byl ruský houslový virtuos, skladatel, dirigent, hudební literát a veřejný činitel. Byl také ředitelem Petrohradská dvorní pěvecké kapely v letech 1837 až 1861. Je autorem hudby k carské ruské hymně „Боже, Царя храни!“ / „\"Bože, carja chrani!\"“ (1833) a dalších.\n\nNarodil se 25. května 1798 v Reveli (dnešní Tallinn) v rodině známého ruského hudebního činitele Fjodorа Petroviče Ľvova. Jeho bratranec Nikolaj Alexandrovič Ľvov byl architekt. Již doma se mu dostalo vynikajícího hudebního vzdělání. Ve věku sedmi let hrál na housle při domácích koncertech, učil se u mnohých pedagogů, včetně F. Böhmeho, hodiny skladby dostával od I. G. Millera.\n\nĽvov byl významným představitelem ruského houslového umění 1. poloviny 19. století. Kvůli svému služebnímu poměru neměl možnost vystupovat na veřejných koncertech, a tak koncertoval na setkáních hudebních spolků, v salonech, na dobročinných večerech, kde se proslavil jako vynikající virtuos. Pouze v době zahraničního cestování Ľvov vystupoval před širokým publikem. Při těchto příležitostech se také spřátelil s Felixem Mendelssohn-Bartholdym, Giacomo Meyerbeerem, Gaspare Spontinim, Robertem Schumannem, kteří Ľvovo mistrovství vysoce oceňovali, a to jak jako sólisty, tak i orchestrálního hráče. Jako stoupenec klasické školy, Ľvov shrnul základy hry na housle v brožurce, k níž přiložil vlastních „24 capriccií“, jež dodnes nepozbyly svých uměleckých kvalit a významu.\n\nSkladatelská tvorba Ľvovа je eklektická. Tradice ruské hudební kultury v jeho tvrobě se v různé míře mísily se silným italským a zejména německým vlivem.\n\n"}
{"id": "1041598", "url": "https://cs.wikipedia.org/wiki?curid=1041598", "title": "FC Vratimov", "text": "FC Vratimov\n\nFC Vratimov je fotbalový klub z moravsko-slezského pomezí, který byl založen 12. prosince 1929. Od sezony 2018/19 hraje I. A třídě Moravskoslezského kraje (6. nejvyšší soutěž).\n\nNejvětšího novodobého úspěchu klub dosáhl v sezoně 1996/97, když vyhrál Moravsko-Slezskou Divizi E a postoupil poprvé od konce 40. let 20. století do třetí nejvyšší soutěže, Moravsko-Slezské fotbalové ligy, v níž působil 5 ročníků (1997/98 – 2001/02).\n\nZdroj: \n\n\nZdroj: \n\nFC Vratimov „B“ je rezervním týmem Vratimova, který se pohybuje v ostravských městských soutěžích.\n\n"}
{"id": "1041607", "url": "https://cs.wikipedia.org/wiki?curid=1041607", "title": "Kostel svatého Vavřince (Dlouhý Most)", "text": "Kostel svatého Vavřince (Dlouhý Most)\n\nKostel svatého Vavřince v Dlouhém Mostě je barokní sakrální stavbou pocházející z období protireformace. Kostel stojí na vyvýšeném okraji obce u hřbitova, na místě bývalého protestantského dřevěného kostela. Je chráněn jako kulturní památka České republiky.\n\nSe stavbou kostela se začalo v roce 1696. O tři roky později byl kostel dokončen a 23. dubna 1699 slavnostně vysvěcen. V roce 1711 byla ke kostelu přistavěna mohutná a z dálky viditelná věž, která má téměř 2 metry silné zdi s poměrně úzkými okny.\n\nJe to podélný kostel s jižní předsíní a pravoúhlým presbytářem, které je členěno lizénami a mohutnou západní věží. Věž byla ke kostelu přistavěna roku 1711 a upravována v letech 1792 a 1862. Vnitřek lodi je ploše krytý. Kněžiště má křížovou klenbu. Lomená kruchta kostela je zděná a dvoupatrová.\n\nZařízení pochází z 19. století a je ve stylu pozdního baroka. Hlavní oltář pocházející z roku 1818 je sloupový a portálový. Jeho autorem je liberecký řezbář Ginzel. Oltářní obraz sv. Vavřince namaloval Jakob Ginzel. Také boční oltář sv. Jana Nepomuckého je téhož původu. Oltář Panny Marie je pseudobarokní z roku 1882. Je doplněn obrazem od A. Löfflera z Rychnova. Gotická kamenná vázovitá křtitelnice pochází z období kolem roku 1500. Autorem obrazů křížové cesty z let 1833-1834, která jsou kopiemi obrazů starých mistrů, je také J. Ginzel.\n\nNaproti kostelu stojí jednopatrová pozdně barokní fara z roku 1787 a při kněžišti kostela je na kamenném podstavci litinová socha sv. Jana Nepomuckého z 2. poloviny 19. století.\n\n\n\n"}
{"id": "1041609", "url": "https://cs.wikipedia.org/wiki?curid=1041609", "title": "Joseph Böhm", "text": "Joseph Böhm\n\nJoseph Böhm (maďarsky: \"Böhm József\"; 4. dubna 1795 Pešť – 28. března 1876 Vídeň) byl houslista maďarského židovského původu, ředitel Univerzity múzických umění ve Vídni, proslulý houslový pedagog, zakladatel Vídeňské houslové školy.\n\nNarodil se v Pešti v židovské rodině. Jeho prvními učiteli byli otec, který byl koncertním mistrem pešťtské opery, a občas i houslový virtuóz Pierre Rode. Josephův bratr (dědeček slavného matematika George Cantora) byl rovněž houslistou; působil v Rusku.\n\nOd osmi let podnikal koncertní cesty do Polska. Ve Vídni vystoupil poprvé v roce 1816 a brzy si vydobyl uznání obecenstva i kritiky. Přispělo k tomu i to, že jako jeden z prvních houslistů hrál své koncerty bez not, zpaměti, což tehdy ještě nebylo zvykem. Podnikl s velkým úspěchem koncertní turné do Itálie, Německa i Francie.\n\nBöhm se rovněž věnoval komorní hudbě. V době, kdy primárius Schuppanzighova kvarteta Ignaz Schuppanzigh (1776-1830) pobýval v Petrohradu převzal roku 1819 zbývající členy kvarteta (Karl Holz (1798-1858, 2. housle), Franz Weiss (1778-1830, viola) a Joseph Linke (1783-1837, violoncello). Kvartet proslul zejména těsnou spoluprací s Ludwigem van Beethovenem při uvádění jeho kvartet. Po návratu Schuppanzigha z Ruska se kvartet rozpadl. Böhm se však komorní hudbě věnoval i nadále. 26. března 1828 uvedl v premiéře Schubertovo \"Trio op. 100\".\n\n1. června 1819 byl jmenován profesorem Univerzity múzických umění ve Vídni. Jeho učební metody a síla jeho osobnosti vedly k označení generace houslistú vzešlých v té době z vídeňské univerzity jako \"Vídeňská houslová škola\". Mezi jeho žáky byli např. Jenő Hubay, Joseph Joachim, Edouard Reményi, Heinrich Wilhelm Ernst, Jakob Dont, Georg Hellmesberger, Jakob Grün a Sigismund Bachrich.\n\nV letech 1921–1868 byl členem \"Císařského dvorního orchestru\". Podílel se tak na mnoha historicky významných koncertech, včetně uvedení Beethovenovy 9. symfonie za osobního řízení autora.\n\nJako skladatel se příliš neuplatnil Zkomponoval pouze několik drobných skladeb odpovídajících vkusu tehdejší doby.\n\nZemřel ve Vídni v pokročilém věku 81 let.\n\n\n"}
{"id": "1041612", "url": "https://cs.wikipedia.org/wiki?curid=1041612", "title": "Jiří Bernát", "text": "Jiří Bernát\n\nJiří Bernát (2. května 1933 Držkov – 20. listopadu 2014 Tábor) byl český soudce specializovaný na trestní právo. Nejdéle působil v Táboře, nejdříve jako soudce zdejšího vyššího vojenského soudu, později u místní pobočky českobudějovického krajského soudu. Ovlivnil řadu českých soudců.\n\nPocházel z chudé dělnické rodiny v Podkrkonoší, v roce jeho narození matka ovdověla a vychovávala jej spolu s dvěma jeho bratry sama. Vyučil se jako tkadlec, ale poté vystudoval střední školu pro důstojnický dorost a vojenské učiliště a v roce 1953 se stal vojákem z povolání. Mezi lety 1958 až 1963 vystudoval pražskou právnickou fakultu a začal působit ve vojenské justici. Od předsedy senátu a později náčelníka (předsedy) vojenského obvodového soudu se vypracoval až k předsedovi senátu vyššího vojenského soudu v Táboře, kam byl přeložen roku 1966. Byl členem KSČ, v roce 1970 byl ale za politické názory projevené během pražského jara degradován a do této funkce se vrátil až za deset let. Od roku 1986 pak působil i jako zástupce náčelníka vyššího vojenského soudu v Táboře. V tomto městě byl také poslancem MěNV a předsedou jeho školské a kulturní komise. Po zrušení vojenských soudů k roku 1994 začal soudit jako trestní soudce krajského soudu.\n\nSvé souzení dokázal zlidštit, často např. odsouzeným udílel rady do dalšího života. Za svou kariéru vynesl dva rozsudky smrti. Mediálně známým se stal např. odsouzením vraha Miloslava Širůčka na doživotí (2004), bývalého federálního ministra vnitra Františka Kincla, jeho prvního náměstka Alojze Lorence a bývalého náčelníka hlavní správy kontrarozvědky Karla Vykypěla (1993) nebo agenta StB Ludvíka Zifčáka (1994) za zneužití pravomocí veřejného činitele. Odsoudil také (1998) tři pachatele za vraždu Roma Tibora Danihela, který se utopil v řece Otavě. Naposledy se věnoval kauze, ve které byl mj. ze zmanipulování konkurzních řízení obviněn ústecký soudce Jiří Berka, kterou však již nestihl dokončit, když v roce 2007 odešel do penze. Pro mnoho svých kolegů byl vzorem soudce.\n\n"}
{"id": "1041614", "url": "https://cs.wikipedia.org/wiki?curid=1041614", "title": "Clotilde Courau", "text": "Clotilde Courau\n\nClotilde Courau (* 3. dubna 1969) je francouzská herečka. Narodila se do římsko-katolické rodiny a svou kariéru filmové herečky zahájila počátkem devadesátých let. V roce 2003 se provdala za prince Emanuela Filiberta Savojského, s nímž má dvě dcery. Roku 2000 získala cenu Romy Schneider. Několikrát byla neúspěšně nominována na Césara. Ve většině filmů hrála menší role, v hlavní roli se představila například ve snímku \"Hluboko v lesích\".\n\n\n"}
{"id": "1041617", "url": "https://cs.wikipedia.org/wiki?curid=1041617", "title": "Mährisches Tagblatt", "text": "Mährisches Tagblatt\n\nMährisches Tagblatt byl německy psaný deník, vycházející v Olomouci v letech 1880–1945. Jeho vydavatelem byl německy mluvící židovský podnikatel Josef Groák. Po něm později převzal vydávání Hugo Groák, který Mährisches Tagblatt vydával až do roku 1939. Hugo Groák byl zatčen 1. září 1939 a zemřel 18. listopadu 1942 v Terezíně.\n\n\n"}
{"id": "1041623", "url": "https://cs.wikipedia.org/wiki?curid=1041623", "title": "Milan Dvořák (překladatel)", "text": "Milan Dvořák (překladatel)\n\nMilan Dvořák (* 29. září 1949, Praha) je český tlumočník a překladatel z angličtiny a ruštiny. Je bratrem novináře Libora Dvořáka.\n\nMilan Dvořák se narodil v Praze, kde také navštěvoval základní školu. V letech 1959–1963 ale žil s rodiči v Moskvě, kde jeho otec působil jako diplomat, a chodil zde do ruské školy. Roku 1968 maturoval na Střední ekonomické škole v pražské Resslově ulici (dnes opět Českoslovanská akademie obchodní doktora Edvarda Beneše) a pak strávil půl roku s rodiči v Indii. \n\nPo návratu roku 1969 nastoupil na Obchodní fakultu Vysoké školy ekonomické v Praze, ale když se mu zhoršila neléčitelná oční vada, přešel na obor tlumočnictví-překladatelství na Filozofické fakultě Univerzity Karlovy, který absolvoval roku 1976. Od té doby pracuje jako konferenční tlumočník a literární překladatel ve svobodném povolání. V 80. letech byl tlumočníkem Michaila Gorbačova a dostal přezdívku „Hlas Moskvy“. \n\nZnámým se ale stal především jako překladatel ruských zpívajících básníků, jejichž díla také sám interpretuje (Aleksandr Galič, Novella Matvějevová, Bulat Okudžava, Vladimir Vysockij). Roku 2012 obdržel se svým bratrem Liborem Cenu Rudolfa Medka, udělující se významným kulturním osobnostem, které se zabývají česko-ruskými vztahy. Jeho žena Daria (* 1951) je rovněž překladatelka.\n\nVystupuje spolu s Věrou Slunéčkovou.\n\n\n\n"}
{"id": "1041630", "url": "https://cs.wikipedia.org/wiki?curid=1041630", "title": "Tramvajové dilema", "text": "Tramvajové dilema\n\nTramvajové dilema je myšlenkový experiment zaměřený na lidskou etiku. \n\nPo kolejích jede nezastavitelná tramvaj. Ve směru jízdy tramvaje je na trati pět pracujících, ti nemohou uhnout. Na vedlejší trati, kam je možné tramvaj odklonit, se nachází jeden člověk.\n\nVedle trati sleduje dění jedna osoba, která má možnost pohnout výhybkou a ovlivnit tak vývoj celé situace. Má dvě možnosti:\n\nTento problém nemá žádný správný výsledek, pouze zkoumá reakce lidí na základě etiky. Na jednu stranu možnost „zatáhnout za páku“ znamená nižší náklady na životech, na druhou stranu v takovémto případě pozorující osoba svým činem způsobí smrt jedné osoby, zatímco v opačném případě smrt zabitých aktivně nezpůsobí.\n\nProblém je možné modifikovat tak, že pozorující osoba nemá možnost přehodit výhybku, ale může zastavit tramvaj tím, že jí do cesty strčí tlustého člověka.\n\nDalší alternativou tohoto problému je např. situace, kdy lékař zabije zdravého člověka, aby za pomoci jeho orgánů zachránil život pěti pacientům (možnost nezdaru operací je zanedbána).\n\nTento problém představila filozofka Philippa Foot roku 1967.\n\nS rozvojem výzkumu i používání autonomních vozidel se stalo tramvajové dilema součástí diskusí o tom, jaký „etický software“ by tato vozidla měla mít.\n\nV roce 2017 bylo v seriálu \"Mind Field\" provedeno tramvajové dilema ne jako myšlenkový experiment, ale jako reálný experiment. Ze sedmi lidí, kteří se experimentu zúčastnili (aniž by dopředu věděli, že nešlo o reálnou situaci, ale jen simulaci), dva pohnuli výhybkou, aby odklonili vlak na kolej s jedním člověkem a zachránili tak pětici na první koleji. Pět lidí výhybku nechalo ve výchozí poloze.\n"}
{"id": "1041638", "url": "https://cs.wikipedia.org/wiki?curid=1041638", "title": "Rychlík vyšší kvality", "text": "Rychlík vyšší kvality\n\nRychlík vyšší kvality (zkratkou Rx) byl komerční druh vlaků, který mezi lety 2014 a 2018 využívaly České dráhy. Jednalo se o rychlíky, které poskytovaly kvalitu osobních vozů kategorie expres a to alespoň z 80 % soupravy. Standardem vlakových souprav řazených v kategorii Rx byly modernizované osobní vozy s možností využití zásuvek 230 V, popřípadě vozy vybavené klimatizací. Ve vlacích Rx bylo však nadále možno cestovat vozy řady B s koženkovými sedadly, které však bývaly použity pouze jako posila kmenové soupravy vlaku. Provoz vlaků s označením Rx byl k 8. 12. 2018 ukončen. Vlaky jsou vedeny jako rychlíky. Dopravce České dráhy se vyjádřil, že již není potřeba dělat rozdíly.\n\nCílem značky vlaků Rx bylo odlišit standardní rychlíky se starými vozy od vlaků stejné přepravní rychlosti, ale s vyšší kvalitou vozového parku.\n\nMožnost vzniku vlaků druhu Rx vznikla uvolněním vozů vyšší kvality zejména z trasy Praha – Vídeň, kterou České dráhy spolu s rakouským partnerem ÖBB od GVD 2014–2015 provozují soupravami Railjet.\n\nSoupravy, které později přešly pod značku Rx, začaly být postupně nasazovány na rychlíky mezi Prahou a Chebem již v polovině roku 2014.\n\nPrvní vlaky pod značkou Rx začaly jezdit 14. prosince 2014 na tratích Praha – Plzeň – Cheb a Praha – Plzeň – Klatovy – Železná Ruda. Od prosince 2015 jezdily pod značkou Rx vlaky na trase Brno – Břeclav – Olomouc řazené v podobě nových elektrických jednotek InterPanter.\n\nDalší linkou pro zavedení rychlíků vyšší kvality se stala trať Praha – Česká Třebová – Brno, rovněž na základě využití jednotek InterPanter.\n\nPrvní linkou, kde došlo k degradaci vlaků Rx zpět na běžné rychlíky, je linka R16 Praha – Plzeň – Klatovy. Kvalita nasazovaných souprav se snížila již od počátku jízdního řádu 2017/2018 vinou zprovoznění nové expresní vrstvy vlaků (Ex6) a nedostatku vozidel partnerského dopravce Alex. Proto bylo na konci ledna 2018 přistoupeno ke změně kategorie těchto vlaků zpět na běžné rychlíky.\n\nDne 8. 12. 2018 vyjely vlaky s označením Rx naposledy. Vlaky jsou v současném jízdím řádu vedeny jako rychlíky. Dopravce České dráhy se vyjádřil, že již není potřeba dělat rozdíly.\n\nV zahraničí (Německo, Rakousko, Slovensko) je značka RE, REX, REx obvykle používána s výkladem „regional express“, tedy rychlý vlak regionální kategorie (spěšný vlak). Česká zkratka Rx, která je specifikována jako rychlík vyšší kvality, si již od počátku mezi fanoušky železnice a některými zaměstnanci drah vysloužila přezdívku „Ryxlík“.\n\n"}
{"id": "1041642", "url": "https://cs.wikipedia.org/wiki?curid=1041642", "title": "TJ Podlužan Prušánky", "text": "TJ Podlužan Prušánky\n\nTJ Podlužan Prušánky (celým názvem: Tělovýchovná jednota Podlužan Prušánky) je český fotbalový klub, který sídlí v Prušánkách v Jihomoravském kraji. Založen byl roku 1934. V sezoně 1994/95 klub zvítězil v Moravsko-Slezské Divizi D, čímž postoupil do třetí nejvyšší soutěže, Moravsko-Slezské fotbalové ligy 1995/96. Nedlouho po začátku soutěže byl klub ze soutěže vyloučen a po dalším odhlášení soutěže v sezoně 1996/97 činnost obnovil až v roce 2000 přihlášením do nejnižší, IV. (základní) třídy Hodonínska. Od sezóny 2004/05 do sezóny 2017/18 působil v Okresní soutěži Hodonínska – sk. A (9. nejvyšší soutěž). Od roku 2018 je A-mužstvo opět neaktivní.\n\nZdroj: \n\n\nZdroj: \n\n\n\nZdroj: \n\nPoznámky:\n\n"}
{"id": "1041643", "url": "https://cs.wikipedia.org/wiki?curid=1041643", "title": "Arcidiecéze lillská", "text": "Arcidiecéze lillská\n\nArcidiecéze lillská (lat. \"Archidioecesis Insulensis\", franc. \"Archidiocèse de Lille\") je francouzská římskokatolická arcidiecéze. Leží na území arrondissementů Lille a Dunkerk v departementu Nord v regionu Nord-Pas-de-Calais se sídlem v Lille, kde se nachází i katedrála Notre-Dame-de-la-Treille. Arcidiecéze je hlavou církevní provincie Lille.\n\nSoučasným arcibiskupem-metropolitou je od roku 2008 Mons. Laurent Ulrich, pomocným biskupem je Mons. Gérard Coliche.\n\nDiecéze byla zřízena 25. října 1913 bulou \"Consistoriali decreto\" papeže Pia X., z části území arcidiecéze Cambrai. Toto území až do roku 1801 patřilo diecézím: Tournai, Arras, Saint-Omer a Ypry. Původně byla sufragánní diecézí arcidiecéze Cambrai.\n\nDne 29. března 2008 byla bulou \"In Gallia\" papeže Benedikta XVI. povýšena na metropolitní arcidiecézi.\n\n\n"}
{"id": "1041646", "url": "https://cs.wikipedia.org/wiki?curid=1041646", "title": "Traktor (hudební skupina)", "text": "Traktor (hudební skupina)\n\nTraktor je hranická hardrocková skupina, která hraje ve složení Stanislav Balko, který hraje na kytaru, Martin Kapek je zpěvákem skupiny, Karel Ferda hraje na basovou kytaru, Pavel Balko na bicí a Petr Bartošek na klávesy.\n\nSkupina byla založená na jaře v roce 2001, kdy se spojili Standa Balko, Martin Kapek a Karel Ferda, kteří původně hráli ve skupinách Tarantula a Wizard. Po roce se k nim přidal Pavel Balko a Petr Bartošek. Své první CD vydali v roce 2004 ve studiu Popron Music s názvem \"S vlečkou se to lépe táhne\". Po pětileté přestávce nahráli další album \"69\", ve kterém natočili klip k songu \"Cosmosen\" ve spolupráci se Zdeňkem Izerem. Další deska \"Tmel\" vyšla v únoru 2011. V pořadí čtvrtý klip na song \"Láskožrouti\" byl sestříhán ze záběrů z Benátské noci 2012, kde vystupovali. Začátkem roku 2013 skupina koncertovala na Slovensku. Do 4. listopadu téhož roku nahráli svou čtvrtou desku \"Alcatra’n’z\" a pět dní později se vydali na turné. Na jaře 2014 se jeden z jejich koncertu odehrál na parníku na Vltavě. Nahráli také klip k songu \"Katakomby\" z CD \"Alcatra’n’z\". 5. května 2016 vydali desku s názvem Artefuckt a natočili klip k písním Letokruhy a Děvka č.5 (Závist). Součástí alba je také cover na píseň No Voices In The Sky od skupiny Motörhead. V roce 2017 natočili DVD z koncertu v Ostravě v Bonver aréně a poté v únoru 2018 ho vydali.\n\n\n"}
{"id": "1041650", "url": "https://cs.wikipedia.org/wiki?curid=1041650", "title": "Světový pohár ve skocích na lyžích 2014/2015", "text": "Světový pohár ve skocích na lyžích 2014/2015\n\nSvětový pohár ve skocích na lyžích 2014/2015 byl 36. ročníkem pro muže a 4. ročníkem pro ženy. Muži zahájili světový pohár prvním závodem 23. listopadu 2014 v německém Klingenthalu, ženy 5. prosince 2014 na můstcích Lysgårdsbakken v norském Lillehammeru.\n"}
{"id": "1041653", "url": "https://cs.wikipedia.org/wiki?curid=1041653", "title": "Josef Mader", "text": "Josef Mader\n\nJosef Mader (8. září 1754 Vídeň – 25. prosince 1815 Praha) byl český právník a numismatik.\n\nNarodil se ve Vídni v rodině sochaře Johanna Christopha Madera († 1761), který pocházel z Čech (jeho otec byl šafář v Oldříši). Josef absolvoval právo v roce 1777 na vídeňské univerzitě, načež od roku 1779 působil jako profesor státovědy a zakladatel samostatného oboru statistiky na právnické fakultě Karlo-Ferdinandově univerzitě v Praze. Údajně pracoval velmi tvrdě a i v noci, ovšem z tohoto tempa musel slevit po propuknutí nemoci a začal se věnovat numismatice (která ho tolik nevysilovala jako statistika), ať už své sbírce, tak teoretickým vědeckým spisům (byl přímým pokračovatelem díla Mikuláše Adaukta Voigta).\n\nOd roku 1796 byl členem Královské české společnosti nauk, od roku 1802 do své smrti zde působil jako pokladník a v letech 1804–1805 byl ředitelem společnosti. V roce 1803 s Josephem Löhnerem koupil panství Roztoky, ovšem záhy se své poloviny vzdal. Trpěl oční vadou a patřil k iniciátorům ústavu pro nevidomé na Hradčanech.\n\n\n\n"}
{"id": "1041663", "url": "https://cs.wikipedia.org/wiki?curid=1041663", "title": "Chesterton (příjmení)", "text": "Chesterton (příjmení)\n\nChesterton je příjmení, které nosí více encyklopedicky významných osob: \n\n"}
{"id": "1041665", "url": "https://cs.wikipedia.org/wiki?curid=1041665", "title": "Folk punk", "text": "Folk punk\n\nFolk punk (v počátcích známý jako rogue folk) je žánr, který v sobě spojuje folk a punk rock. Popularizován byl počátkem 80. let ve Velké Británii skupinou The Pogues a v USA skupinou Violent Femmes. V současnosti dosáhly odvozené styly Keltský punk a Gypsy punk většího komerčního úspěchu.\n\nNa rozdíl od Keltského punku a elektrického folku, obsahuje folk punk ve svém repertoáru relativně málo tradiční hudby. Většina folkpunkových interpretů hraje své vlastní kompozice v punkrockovém stylu, ale s použitím dalších folkových nástrojů jako mandolíny, akordeonu, banja a houslí.\n"}
{"id": "1041668", "url": "https://cs.wikipedia.org/wiki?curid=1041668", "title": "Tweede klasse (Belgie)", "text": "Tweede klasse (Belgie)\n\nTweede klasse (oficiálním názvem dle sponzora Proximus League) je druhá nejvyšší fotbalová ligová soutěž v ligovém systémů pořádaná na území Belgie. Liga byla založena oficiálně v roce 1909 pod názvem \"Promotion\", neoficiálně se pořádala v letech 1896 až 1909. V letech 2008 až 2010 se liga nazývala EXQI League podle vlastníka hlavního sponzora celé soutěže Euro1080. Od roku 2012 se liga nazývala Belgacom League podle telekomunikační společnosti Belgacom. Pro sezónu 2014/15 byl změněn název na Proximus League.\n"}
{"id": "1041675", "url": "https://cs.wikipedia.org/wiki?curid=1041675", "title": "Vlákno SCS", "text": "Vlákno SCS\n\nSCS je obchodní označení pro keramické textilní vlákno firmy \"Speciality Materials\".\n\nNa vývoji tohoto typu \"neoxidového\" vlákna se pracuje od začátku 70. let 20. století. Na začátku 21. století se vyrábí průmyslově ve variantách \"SCS-6\", \"SCS 9\" a \"SCS-Ultra\". V roce 2010 byla instalovaná roční kapacita 9 tun využita na cca 60 %.\nSCS vlákno se vyrábí kontinuálním tzv. studenostěnným procesem CVD (\"chemical vapor deposition\") (viz \"lit\".). \n\nPrincip: Na uhlíkový monofilament (ø 33 µm) se nanáší vrstva (\"plášť\") z β-SiC (beta-karbonu křemíku).\n\nSCS vlákna snášejí trvale teploty do 1100°C. Jejich použití není vhodné tam, kde se vyžaduje vysoký stupeň flexibility. \nMonofilamenty z SCS vláken se používají jako výztuž vláknových kompozitů např. na\n\nbrzdová obložení podvozků letadel, součásti plynových turbin, rámy jízdních kol aj. .\n\n"}
{"id": "1041680", "url": "https://cs.wikipedia.org/wiki?curid=1041680", "title": "Na Příčnici (Orlická tabule)", "text": "Na Příčnici (Orlická tabule)\n\nNa Příčnici (332 m n. m.) je vrch v okrese Náchod Královéhradeckého kraje. Leží asi 1 km severně od vsi Zlíč na jejím katastrálním území.\n\nGeomorfologicky vrch náleží do celku Orlická tabule, podcelku Úpsko-metujská tabule a okrsku Rychnovecká tabule, jehož je to nejvyšší bod.\n\nPodle alternativního členění Balatky a Kalvody náleží vrch do okrsku Českoskalická tabule a podokrsku Ratibořická plošina.\n"}
{"id": "1041684", "url": "https://cs.wikipedia.org/wiki?curid=1041684", "title": "Křížová cesta (Šarovy)", "text": "Křížová cesta (Šarovy)\n\nKřížová cesta u obce Šarovy v okrese Zlín je dílem sochařky a výtvarnice Pavly Kačírkové, absolventky ateliéru Socha II, prof. ak. soch. Jana Ambrůze na Fakultě výtvarných umění VUT v Brně. Ve spolupráci s ním vzniklo a bylo osazeno do volné krajiny 14 stejných betonových křížů a 2 kaple v podobě vysokých plechových tabulí.\n\nKřížová cesta vznikla jako součást projektu \"Kříže, cesty, sochy, krajiny, lidé\" občanského sdružení Jinákrajina, který je od roku 2007 postupně realizován na katastrálních územích obcí Šarovy, Lhota, Salaš a Bohuslavice u Zlína. V roce 2008 bylo osazeno podél staré cesty s třešňovou alejí, vedoucí z obce Šarovy do polí a na kopec nad vesnicí, 14 stejných siluet křížů na vysokém soklu. Liší se pouze římskou číslicí na základové desce, označující jednotlivá zastavení křížové cesty. V roce 2010, po souhlasu majitelky pozemku, byla instalována socha Kaple I (volně stojící plát válcovaného plechu), jako první z navržených 2 kaplí, rozmístěných v okolí na dohled od sebe.\n\nVšech 14 křížů stejného tvaru je vytvořeno z betonové skořepiny v pohledové úpravě. Siluety křížů jsou navrženy tak, že pojmou stojící postavu dospělého člověka. Pro člověka, stojícího vně, mají podobu přesně ohraničného rámce, kterým lze pozorovat okolní krajinu měnící se v různých ročních obdobích. Zároveň také člověka vyzývají, aby do nich vstoupil, rozpřáhl ruce a pod jejich ochranou se na chvíli oprostil od starostí každodenního života. Plní tak v krajině funkci výtvarnou i duchovní.\n\nKřížovou cestu postupně doplňují dvě sochy, Kaple I a II. Ty jsou tvořeny vztyčenými válcovanými pláty o rozměru 600x200x1,8cm, které svým tvarem symbolizují spojnici mezi zemí a nebem a zároveň se ve větru pohybují. Kaple II je navržena ze dvou takovýchto plátů, vzdálených od sebe tak, aby se mezi ně dalo vstoupit a pozorovat krajinu před sebou i nebe nad sebou.\n\n\n"}
{"id": "1041685", "url": "https://cs.wikipedia.org/wiki?curid=1041685", "title": "Okres Kisvárda", "text": "Okres Kisvárda\n\nOkres Kisvárda je součástí župy Szabolcs-Szatmár-Bereg a leží v severovýchodním Maďarsku. Okresním městem je od roku 2013 město Kisvárda.\n\nÚzemí okresu leží v nížině při řece Tisa, která protéká při severní hranici okresu. Nadmořská výška okresu je zhruba 94 - 115 m. Okresem prochází od JZ na SV hlavní silnice č. 4, vedoucí z města Nyíregyháza na hranice s Ukrajinou do města Čop. Ve stejném směru také prochází železniční trať. Rozloha okresu je 523,09 km².\n\nOkres je tvořen třemi městy (Kisvárda, Ajak a Dombrád) a dalšími dvaceti vesnicemi. \n\nV okrese v lednu 2012 žilo celkem 57 050 lidí. Obyvatelé se zabývají především zemědělstvím (ovoce, kukuřice) a živočišnou výrobou.\n"}
{"id": "1041693", "url": "https://cs.wikipedia.org/wiki?curid=1041693", "title": "Rychnovecká tabule", "text": "Rychnovecká tabule\n\nRychnovecká tabule (též \"Rychnovská tabule\") je geomorfologický okrsek v severní části Úpsko-metujské tabule, ležící v okrese Náchod v Královéhradeckém kraji.\n\nÚzemí okrsku se nachází zhruba mezi sídly Jaroměř (na jihozápadě), Žernov (na severovýchodě), Kleny (na východě) a Velká Jesenice (na jihovýchodě). Uvnitř okrsku leží titulní obec Rychnovek a čátečně město Česká Skalice.\n\nOkrsek Rychnovecká tabule (dle značení Jaromíra Demka VIC–2A–3) geomorfologicky náleží do celku Orlická tabule a podcelku Úpsko-metujská tabule.\n\nAlternativní členění Balatky a Kalvody, které člení až na úroveň podokrsků, Rychnoveckou tabuli nezná. Uvádí sice Rychnoveckou kotlinu, ale pouze jako podokrsek okrsku Českoskalická tabule. V tomto členění Rychnovecká kotlina územně zhruba odpovídá Demkovu okrsku Úpská niva, zatímco sousední podokrsek Velkojesenická tabule odpovídá právě Demkově Rychnovecké tabuli.\n\nTabule sousedí s dalšími okrsky Orlické tabule: Úpská niva na severozápadě, Novoměstská tabule na jihu a východě, Metujská niva na jihozápadě. Dále sousedí s celky Východolabská tabule na jihozápadě a Krkonošské podhůří na severu.\n\nNejvyšším bodem Rychnovecké tabule je \"Na Příčnici\" (332 m n. m.).\n\n"}
{"id": "1041694", "url": "https://cs.wikipedia.org/wiki?curid=1041694", "title": "Drusila", "text": "Drusila\n\nDrusila je ženské křestní jméno latinského původu. Je odvozeno z římského jména \"Drusus\", což je nejspíš obrat řeckého \"Drosos\" \"rosa\". Může znamenat i \"plodná\", \"důvěřivá\", \"naivní\", \"nevinná\". Toto jméno zřejmě převzal jeden římský bojovník, který zabil galský náčelníka jménem Drausus. S toho vyplývá, že je možná odvozeno z keltského slova pro \"sílu\".\n\nDru, Drusilka, Drusily, Silla, Drus, Drusus\n\n\n"}
{"id": "1041696", "url": "https://cs.wikipedia.org/wiki?curid=1041696", "title": "Benešovské roráty", "text": "Benešovské roráty\n\nBenešovské roráty jsou barokní skladba obvykle zpívaná lidmi během adventní mše za doprovodu varhan a orchestru. Původ této skladby je patrně na přelomu 17. a 18. století ve Španělsku. Misionáři ji přinesli na Svatou Horu, kde se zalíbila benešovským poutníkům. Ti ji opatřili českým textem. \n\nPůvodně tyto roráty zpíval pouze sbor za doprovodu varhan, ke konci 19. století se přidaly smyčce, pak orchestr a nakonec i lid v kostele. Poslední změny textu provedl v roce 1923 Vladimír Hornof. Hudbu v 60. letech 20. století upravil Alfons Šoun. \n\n\n"}
{"id": "1041703", "url": "https://cs.wikipedia.org/wiki?curid=1041703", "title": "Wu Pin (malíř)", "text": "Wu Pin (malíř)\n\nWu Pin () byl čínský malíř a básník mingského období, činný v éře Wan-li (1573–1620).\n\nWu Pin používal zdvořilostní jméno Wen-čung () a pseudonymy Č’-jin tchou-tchuo () a Č’-jin seng ().\n\nWu Pin pocházel z Pchu-tchienu v provincii Fu-ťien, jeho životní data nejsou známa, byl aktivní v éře Wan-li (1573–1620). Už v mládí získal uznání za své malířské umění. Po dosažení dospělosti přesídlil do Nankingu, zde se začlenil do společnosti vzdělanců a literátů, vydal knihu poezie, psal i prózu. Byl oddaným buddhistou, což se projevilo i při volbě námětů jeho prací, například kolem roku 1601 pro nankingský klášter Čchi-sia namaloval pět set luo-chanů (buddhistických světců). Koncem éry Wan-li byl zaměstnán jako malíř u císařského dvora v Pekingu.\n\nV malbě obrazů se projevil jako originální extrentrik. Vycházel z místní fuťienské tradice ovlivněné prvky školy Wu, které dodaly jeho malbám eleganci a krásu, převzal však i expresivní výraz školy Če. Jeho krajiny mají štíhlé, ale monumentální, vrcholy táhnoucí se za obvyklé meze; jeho postavy mají groteskně deformované proporce, přitom však vystihuje jejich vnitřní podstatu; i v žánru květin a ptáků projevil svou originalitu.\n\nJe možné, že byl ovlivněn evropskou malbou, která se v jeho době objevila v Číně. Po své smrti byl rychle zapomenut a k oživení zájmu o jeho dílo došlo až ve 20. století.\n\n"}
{"id": "1041709", "url": "https://cs.wikipedia.org/wiki?curid=1041709", "title": "Māris Verpakovskis", "text": "Māris Verpakovskis\n\nMāris Verpakovskis (* 15. října 1979, Liepāja, Lotyšská SSR, SSSR) je bývalý lotyšský fotbalový záložník či útočník, kariéru ukončil v roce 2015 v klubu FK Liepāja.\nV letech 1999–2014 nastupoval za lotyšskou fotbalovou reprezentaci, s 29 góly je to historicky její nejlepší střelec.\nMimo Lotyšsko působil ve Španělsku, Chorvatsku, Řecku, Ázerbájdžánu a na Ukrajině.\nV A-mužstvu reprezentace Lotyšska debutoval 9. 6. 1999 v kvalifikačním utkání proti domácímu týmu Řecka (výhra 2:1). V utkání vsítil jednu branku a otevřel si tak střelecký účet v národním týmu.\n\nZúčastnil se Mistrovství Evropy 2004 v Portugalsku (premiérová účast), kde Lotyšsko obsadilo díky zisku jednoho bodu poslední čtvrtou příčku v základní skupině D (za Českou republikou, Nizozemskem a Německem). Verpakovskis vstřelil úvodní gól prvního střetnutí proti týmu České republiky, soupeř ale stačil otočit na konečných 1:2. Byl to jediný gól Lotyšska na tomto turnaji.\n\nV letech 1999–2014 odehrál celkem 104 reprezentačních zápasů a nastřílel 29 gólů.\n\n\n"}
{"id": "1041713", "url": "https://cs.wikipedia.org/wiki?curid=1041713", "title": "100 nejlepších detektivních románů všech dob", "text": "100 nejlepších detektivních románů všech dob\n\n100 nejlepších detektivních románů všech dob je seznam publikovaný v knižní formě v roce 1990 britskou asociací autorů detektivních románů (\"Crime Writers' Association\"). O pět let později obdobná asociace v Americe (\"the Mystery Writers of America\") publikovala podobný seznam knih. Seznamy se z velké části překrývají.\n\n\n\n"}
{"id": "1041723", "url": "https://cs.wikipedia.org/wiki?curid=1041723", "title": "Hrazení bystřin v Česku", "text": "Hrazení bystřin v Česku\n\nHrazení bystřin je snaha člověka ochránit půdu, jako jednu ze základních složek zdrojů živobytí, proti škodám způsobovaným vodou, tedy zásahy do uspořádání odtokových poměrů v jednotlivých povodích.\n\nPůvodně byl způsob ochrany půdy proti škodám způsobovaným vodou prováděn bezděčně jako úprava a stavební opevňování koryt potoků a řek pro rychlý a plynulý odchod přívalů. Během doby člověk poznal, že původ velkých vod a jimi unášených nežádoucích a škodlivých plavenin je v horních částech obvodu povodí, tedy v horách, kde srážky na neporostlých pláních jednak splavují zvětralé části zemin, jednak se pak soustřeďují do rýh a úžlabin. Nadto navíc vyhlodávají a odnášejí jemnou suť až balvany do dolních částí povodí, která jsou zanášena nánosem a kde jsou zaplavována lidská obydlí, pozemky a komunikace. Tehdy se pozornost začala věnovat také lesním porostům a vůbec rostlinným krytům na plochách v horních částech povodí, které zmírňovaly náhlý odtok srážkových vod a zabraňovaly tak přímému vzniku a příčinám způsobovaných škod.\n\nOchranné práce konané z tohoto hlediska a vztahující se na horní část povodí, tj. na sběrnou oblast, kde se tvoří plaveniny, nebo na střední část povodí, kde jsou plaveniny vodou unášeny, vykonávala státně organizovaná služba hrazení bystřin. Prostředky k dosažení ochrany půdy, jichž se zde používá, jsou stavebně technické při vlastním zajišťování bystřinných toků směrově i spádově, a biologické, prováděné buď mimo koryto jako plošné zalesňování ohrožených ploch, nebo prováděné v korytě jako vegetační zpevňování břehů.\n\nSoustavné plánování a provádění zahrazovacích prací na území bývalého Rakouska-Uherska započalo v 19. století, kdy bylo podloženo zákonnými ustanoveními. Zákon o opatření k neškodnému svádění horských vod (hrazení bystřin) byl vydán 30. června 1884 pod č. 117 říšského zákoníku a zahrazovací práce se podle něho původně začaly provádět v alpských zemích. Současně byl pod č. 116 ř. z. dne 30. června 1884 vydán meliorační zákon, který byl později doplněn zákonem č. 4 ř. z. z 4. ledna 1909 a byl základem pro finanční úhrady zahrazovacích prací na bystřinných tocích, kdy stát přispíval na jednotlivé akce 70 % a příslušné země 30 %. Rakouské ministerstvo orby vydalo nařízení o úpravě a vybavení příloh projektů na hrazení bystřin dne 18. prosince 1885, č. 2/1886 ř. z., čímž byl sjednocen způsob vypracovávání projektů. Dalším zákonem č. 17. ř. z. ze dne 7. února 1888 bylo stanoveno, že k projektování a ke správě staveb hrazení bystřin se přidělují státní orgány, tj. zaměstnanci lesního oddělení technického pro hrazení bystřin.\n\nOrganizace služby hrazení bystřin byla řízena centrálně lesnickotechnickým oddělením hrazení bystřin při ministerstvu orby ve Vídni a jemu byly podřízeny expozitury v jednotlivých zemích. Tak byla zřízena mimo jiné také sekce pro země české a karpatské v Těšíně v roce 1884. Na Moravě byla zřízena expozitura c. k. lesnickotechnického oddělení pro hrazení bystřin v Brně vyhláškou c. k. místodržitele č. 99 z. z. ze dne 21. prosince 1909 na základě výnosu ministerstva orby ze dne 23. února 1909, č. 1665. Pro Čechy byla zřízena expozitura v Praze roku 1890 a pro Slezsko expozitura v Opavě roku 1906.\n\nPo první světové válce bylo zřízeno oddělení hrazení bystřin na ministerstvu zemědělství v Praze a jemu byly podřízeny jinak samostatné expozitury v Praze, v Brně a v Opavě. Od roku 1928 byly expozitury přičleněny k zemským úřadům v Praze a v Brně a výkonnou službu hrazení bystřin obstarávaly státní stavební správy hrazení bystřin u okresních úřadů při zemědělských odděleních.\n\nZákon o státním fondu pro vodohospodářské meliorace č. 49/1931 Sb. stanovil podporu na provádění prací vodohospodářských meliorací, jejichž účelem byla ochrana nemovitostí před vodními škodami, zvýšení výnosu půdy, hospodářské využití vodstva, zásobení obcí vodou, a jejichž provedení bylo ve veřejném prospěchu. V § 3., stati I., odst. 2. bylo stanoveno, že z prostředků fondu mohly být prováděny (mimo jiné) stavby: Neškodné svádění horských vod, zajištění sváživých území a strží, dále hrazení bystřin (vyjímajíce úpravy místních štěrkonosných toků a bystřin, které vtékají do Labe a Vltavy). Z fondu části A se podle § 11., odst. 2b přispívalo na úpravu větších štěrkonosných toků a na hrazení bystřin i s příslušnými hlavními melioračními zařízeními, jakož i na stavby větších vodních nádrží nejvýše 70 %, převzala-li země aspoň 25 % a zájemníci zbytek nákladu (5 %).\n\nPro každý podnik (akci) byl zřízen udržovací fond u Zemské banky v Praze, do něhož přispíval stát, země a zájemníci stejným procentem jako na vlastní zahrazovací práce. Pro provoz vydalo ministerstvo zemědělství výnosem č. 120.687/30-5 „Všeobecné podmínky pro práce a dodávky při provádění vodohospodářských meliorací (tudíž i pro hrazení bystřin) podnikaných za účasti státu a zemí“, a výnosem č. 32.327/35 z 29. 1. 1936 „Služební instrukce pro správce staveb prováděných za finanční účasti státního fondu pro vodohospodářské meliorace“. V letech 1939 až 1945 byla činnost hrazení bystřin omezena pouze na biologické práce (zalesňování) a na záchranu sváživých území v Nikolčicích a v Židlochovicích. \n\nPo druhé světové válce byla služba hrazení bystřin řízena odborem XIX. – lesnickotechnická ochrana půdy – hrazení bystřin – na zemském národním výboru v Brně a výkonnou složkou byly opět stavební správy hrazení bystřin, jimž byla náplň činnosti rozšířena o zřizování ochranných lesních pásů (větrolamů) a o péči o břehové porosty na tocích. Po zřízení krajů 1. února 1949 byla úhrada nákladů na hrazení bystřin zajištěna zcela ze státního rozpočtu. Ministerstvo zemědělství vydalo na základě vládního nařízení č. 116/Sb. ze dne 22. 4. 1949 o dalších přesunech působnosti ve veřejné správě s vyšších orgánů na nižší ve sbírce oběžníků pro KNV, ročník I. (1949), č. 33 ze dne 23. 8. 1949, čj. P 1913-90-1949: „Pokyny k přesunům působnosti pro obor lesní služby dohlédací, lesnickotechnické ochrany půdy a myslivosti“.\n\nVypracování projektů na hrazení bystřin a na půdoochranné zalesňování a na zřizování ochranných lesních pásů se dělo v rozsahu potřeb stanovených státním vodohospodářským plánem (vypracovaným v letech 1949–1953 a schváleným vládou 8. 1. 1954) podle úkolů daných státním plánem rozvoje národního hospodářství. Státní vodohospodářský plán republiky Československé (SVP 1953) se stal prvním soustavným přehledem možností využití vodního bohatství československého státu a podle § 3 zákona č. 11/1955 Sb., o vodním hospodářství (který byl vydán na základě podkladů státního vodohospodářského plánu), se stal směrným plánem pro vodohospodářská opatření všech odvětví národního hospodářství, jakož i pro územní plánování.\n\nOd 1. října 1950 byla služba hrazení bystřin přičleněna k oddělení IX/4c KNV v Brně jako „Zařízení lesnickotechnických meliorací – hrazení bystřin“ a výkonná služba byla na oblastních správách lesnickotechnických meliorací – hrazení bystřin v Brně a v Jevíčku. S rostoucími úkoly v provozu bylo nutno zřídit projekční složku pro projektování všech druhů prací obsažených v náplni služby. Vládním nařízením č. 124/1951 Sb. z 17. 12. 1951 o organizaci státních lesů podle § 42., odst. 1., zákona č. 241/1948 Sb. o prvním pětiletém hospodářském plánu rozvoje čsl. republiky, přešlo dnem 1. ledna 1952 provádění lesnickotechnických meliorací – hrazení bystřin na Správu státních lesů. Vedení služby lesnickotechnických meliorací – hrazení bystřin mělo u Krajské správy lesů Krajské středisko LTM – HB v Brně a pracovní výkon prováděla oblastní střediska v Brně, v Jevíčku a ve Znojmě. Od roku 1953 do roku 1955 se služba LTM-HB nazývala Správa LTM-HB a její výkonné složky Střediska LTM-HB v Brně, v Jevíčku a ve Znojmě. V letech 1956 a 1957 bylo ústředí služby LTM-HB jako jeden z lesních závodů zváno „Závod lesnickotechnických meliorací v Brně“, při čemž název výkonných složek „středisek“ se nezměnil.\n\nV rámci návrhu na decentralizaci a reorganizaci na úseku ministerstva zemědělství a lesního hospodářství, který vláda vzala na vědomí usnesením č. 2646 ze dne 23. 11. 1956 a dále ve smyslu usnesení komise politického byra ÚV KSČ o zvýšení efektivnosti u vodohospodářských investic, bylo třeba provést i na úseku vodního hospodářství některá opatření. Ministerstvo zemědělství vydalo dne 29. 6. 1957 oběžník č. 157.176/1957-233, jímž sdělilo, že při správách zemědělství a lesního hospodářství KNV se vytvoří organizace „zemědělských a lesnickotechnických meliorací“, jež vznikne z dosavadních „Závodů lesnickotechnických meliorací“ (začleněných dosud do Krajských správ a lesů) a z dosavadních „Krajských středisek státních traktorových stanic pro těžké půdní úpravy“ (podléhajících dosud ministerstvu zemědělství a lesního hospodářství). Kolegium ministra zemědělství a lesního hospodářství schválilo oběžníkem č. 212.713/57-233 ze dne 14. 11. 1957 „Směrnice ministerstva zemědělství o zřízení Krajských podniků zemědělských a lesnickotechnických meliorací“.\n\nProtože státní vodohospodářský plán v některých ohledech zastaral, bylo v roce 1967 rozhodnuto o jeho přepracování a zákonem o vodách č. 138/1973 Sb. (vodní zákon) zaveden institut „směrného vodohospodářského plánu“. Směrný vodohospodářský plán ČSR (SVP 1975) byl vydán v letech 1975–1976. Nový vodní zákon č. 254/2001 Sb. byl vydán v roce 2001. Ze Směrného vodohospodářského plánu ČSR vycházely vodoprávní úřady při rozhodování, při vydávání vyjádření a při provádění ostatních opatření podle nového vodního zákona z roku 2001 až do schválení nových plánů v příslušném povodí.\n\n\n"}
{"id": "1041727", "url": "https://cs.wikipedia.org/wiki?curid=1041727", "title": "Mihails Zemļinskis", "text": "Mihails Zemļinskis\n\nMihails Zemļinskis (* 21. prosince 1969, Riga, Lotyšská SSR, SSSR) je bývalý lotyšský fotbalový obránce a pozdější trenér. Většinu své hráčské kariéry strávil v lotyšském klubu Skonto FC.\nV letech 1992–2005 nastupoval za lotyšskou fotbalovou reprezentaci.\nV A-mužstvu reprezentace Lotyšska debutoval 8. 4. 1992 v přátelském utkání v Bukurešti proti domácímu týmu Rumunska (porážka 0:2).\n\nZúčastnil se Mistrovství Evropy 2004 v Portugalsku, kde Lotyšsko obsadilo poslední čtvrtou příčku v základní skupině D (za Českou republikou, Nizozemskem a Německem).\n\nV letech 1999–2014 odehrál celkem 105 reprezentačních zápasů a nastřílel 12 gólů. Několikrát vedl tým jako kapitán.\n\n\n"}
{"id": "1041732", "url": "https://cs.wikipedia.org/wiki?curid=1041732", "title": "Barbaloin", "text": "Barbaloin\n\nBarbaloin, známý též pod názvem aloin, je antrachinonový glykosid, obsažený v latexu v listech některých druhů aloe, zejména aloe pravé (\"Aloe vera\") a \"Aloe ferox\". Po chemické stránce se jedná o C-glykosid hydroxyanthronu. Barbaloin má při vnitřním podání silně projímavé účinky. \n\nBarbaloin byl z aloe pravé poprvé získán jako krystalická látka v roce 1851 v Edinburghu. Následně byl izolován i z druhu \"Aloe succotrina\", pocházejícího z východní Afriky a z ostrova Sokotra, a z \"Aloe ferox\" z Jižní Afriky. Tato látka byla dále zjištěna i v dužnině plodů kasie \"Cassia fistula\".\n\nBarbaloin má při vnitřním podání ve větší dávce silně projímavý účinek, při menší dávce povzbuzuje zažívání. Sám o sobě však projímavý není a tenkým střevem prochází beze změny. V tlustém střevě je působením střevní mikroflóry rozkládán na aloe-emodin-9-anthron, který mimo jiné dráždí střevní sliznici k sekreci vody. Mimo těchto projevů byly u barbaloinu zjištěny protizánětlivé účinky a působí též jako antioxidant.\n"}
{"id": "1041737", "url": "https://cs.wikipedia.org/wiki?curid=1041737", "title": "Jurijs Ševļakovs", "text": "Jurijs Ševļakovs\n\nJurijs Ševļakovs (rusky Ю́рий Влади́мирович Шевляко́в; * 24. ledna 1959, Moskva, RSFSR, SSSR) je býalý lotyšský fotbalový obránce ruského původu a pozdější trenér.\nV letech 1992–1997 nastupoval za lotyšskou fotbalovou reprezentaci.\nV A-mužstvu reprezentace Lotyšska debutoval 12. srpna 1992 v kvalifikačním utkání v Rize proti týmu Litvy (porážka 1:2).\n\nV letech 1992–1997 odehrál celkem 44 reprezentačních zápasů a nastřílel 2 góly. Od roku 1993 vedl tým jako kapitán.\n\n\n"}
{"id": "1041741", "url": "https://cs.wikipedia.org/wiki?curid=1041741", "title": "Sinokvět chrpovitý", "text": "Sinokvět chrpovitý\n\nSinokvět chrpovitý (\"Jurinea cyanoides\") je vytrvalá rostlina, jeden ze dvou druhů rodu sinokvět, které v České republice rostou. Tato rostlina svým vzhledem vzdáleně připomínající bodlák nebo chrpu, je v české přírodě velice vzácná a je chráněna.\n\nDruh pochází z kontinentální oblasti rozkládající se od Běloruska přes Ukrajinu, okolí Kavkazu a západní Sibiř až do Turkmenistánu a po okraj Altaje. Druhotně se sinokvět chrpovitý rozšířil do Střední Evropy kde se v současnosti ostrůvkovitě vyskytuje jako refugium na lokalitách reliktního charakterů výhradně v Česku a v Německu (okolo Rýna a Mohanu a v předhůří Harzu).\n\nV minulosti se na území ČR nacházel asi na 30 stanovištích v oblastech vátých písků ve středním Polabí. V současnosti tento velice vzácný druh vyrůstá jen na dvou lokalitách v okrese Mělník. První z nich je železniční násep v přírodní památce Písčina u Tišic. Druhá, obnovená lokalita je v přírodní památce Písčina u Tuhaně. Tam byl původní výskyt obnoven výsevem na konci roku 2009 a výsadbou na začátku roku 2010. Třetí, dříve uváděná lokalita u obce Oleško (též u obce Travčice) v okrese Litoměřice, je od roku 2006 považována za zaniklou.\n\nJeho středoevropské lokality bývají nejčastěji na velmi jemnozrnných a minerálně bohatých půdách v písečných přesypech. Tento vytrvalý druh roste roztroušeně v nížinách až pahorkatinách na suchých osluněných místech, v řídkých borových lesích a vřesovištích, v pískovnách, na okrajích cest i náspech železničních tratí, ve vinohradech aj. Je vázán na mírně kyselé až mírně zásadité půdy s často rozrušovaným povrchem na kterém se vyskytuje jen chudý a nezapojený rostlinný porost. Nevadí mu extrémní sucho ani nevýživné půdy, naopak nesnáší konkurenční rostliny.\n\nV oblastech hlavního rozšíření však rostlina není vázaná jen na písčité duny jako ve středu Evropě, ale roste také na hlubokých černozemích.\nVytrvalá bylina dorůstající do výše 25 až 70 cm. Vyrůstá z málo větveného, až do 2 až 2,5 m hluboko sahajícího kůlovitého kořene. Z něj vodorovně vyrůstají mělce uložené výběžkaté kořeny ze kterých pučí listové růžice. Přímé jednoduché nebo jen řídce větvené lodyhy jsou podélně rýhované a řídce porůstají chloupky. Mladé rostliny mají listy kopinaté až čárkovité, celistvé a na okrajích podvinuté. U starších rostlin jsou dlouze řapíkaté listy s okrouhlou peřenosečnou čepelí, která mívá pět až šest párů úzce kopinatých úkrojků až 40 mm dlouhých a 4 mm širokých. Listy jsou na svrchní straně řídce pavučinatě chlupaté a na spodní hustě stříbřitě plstnaté.\n\nNa vrcholu lodyh nebo větví vyrůstají jednotlivě kulovité květní úbory o průměru 2 až 3 cm. Rostlina jich mívá jeden až dvanáct. Jsou tvořeny oboupohlavnými pětičetnými kvítky s červenofialovou trubkovitou korunou s asi 5 mm dlouhými čárkovitými cípy. Střechovitý zákrov úboru je kulovitý, víceřadý a jeho listeny dlouhé 16 až 18 mm jsou kopinaté až čárkovité, na konci špičaté a mívají červenofialový nádech. Květy rozkvétají od července do září, nažky dozrávají do konce října. Tyto cizosprašné rostliny jsou opylovány běžnými druhy hmyzu z řádů blanokřídlých, dvoukřídlých a motýlů. Dozrávající nažky vyžírají larvy motýlů zavíječů rodu \"Dioryctria\".\n\nSinokvět chrpovitý se běžně rozmnožuje vegetativně (postranními růžicemi rostoucími z podzemních výběžků) a generativně (semeny s hladkými nebo zbrázděnými čtyřhrannými nažkami s chmýrem). Na českých lokalitách však po mnoho let nebyla zjištěná nová rostlina vyrostlá ze semene, druh se na těchto stanovištích pravděpodobně množí jen vegetativně. Rozšiřuje se pomalu a na krátké vzdálenosti rozrůstáním kořenových výběžků, vytváří klony.\n\nZ jednoho úborů může být 50 až 100 nažek, avšak většinou jsou neplodné, bez embrya. Hranaté semeno bývá dlouhé i široké okolo 2 mm, váží průměrně 4,3 mg a chmýr nažky nejčastěji dosahuje délky 12 mm. Tato poměrně těžká semena bývají větrem zavátá jen do vzdálenosti nejvíce 10 m, neudrží se ani v srsti zvířat. Mají jen krátkou dobu životnosti a proto jich v půdě nebývá zásoba.\n\nPlodná semena nejsou dormantní a někdy klíčí již na podzim, častěji však až v březnu a dubnu příštího roku. Prvým rokem vytvoří rostliny listovou růžici a ve druhém roce se vytvoří kořenové odnože s dceřinými růžicemi, které zůstanou dlouhodobě propojeny s mateřskou rostlinou. Zimní období přežívá pouze podzemní část a na jaře rostlina obrůstá z obnovovacích pupenů umístěných těsně nad povrchem půdy.\n\nOhrožení tohoto druhu spočívá převážně v ubývání vhodných lokalit a v nevhodném hospodařením na stávajících. Jeho růst a rozšiřování může být úspěšné jen na pravidelně narušovaných suchých stanovištích s minerálně dobře zásobenou, ale na dusíkaté živiny chudou písčitou půdou. Klesající počet jedinců v České republice úzce souvisí s omezenou možností generativního rozmnožování, při současném kvetení jen malého počtu rostlin nedochází při opylování k tvorbě životaschopných semen. Předpokládá se, že u malých a izolovaných populací dochází k inbreedingu.\n\nPro záchranu vzácného druhu je zpracován záchranný program, který spočívá hlavně ve starostlivosti o pozemek, ať již pastvou nebo sečením, odstraňováním konkurenčních rostlin a případným rozdrolováním travního drnu a hrabání opadu. Nadále se počítá s výsadbou nových rostlin vypěstovaných ze životaschopných semen nebo naklonováním stávajících jedinců.\n\nSinokvět chrpovitý je zařazen mezi zvláště chráněné druhy rostlin v kategorii kriticky ohrožené podle „Vyhlášky MŽP ČR č. 395/1992 Sb. ve znění vyhl. č. 175/2006 Sb.“ (§1) a taktéž podle „Červeného seznamu cévnatých rostlin České republiky“ (C1t).\n\n"}
{"id": "1041746", "url": "https://cs.wikipedia.org/wiki?curid=1041746", "title": "961", "text": "961\n\n\n\n\n"}
{"id": "1041747", "url": "https://cs.wikipedia.org/wiki?curid=1041747", "title": "Střední škola F. D. Roosevelta Brno", "text": "Střední škola F. D. Roosevelta Brno\n\nStřední škola F. D. Roosevelta Brno, příspěvková organizace byla založena v roce 1954 v areálu tehdejšího Ústavu sociální péče pro tělesně postiženou mládež, Brno, Kociánka 2, jako dvouletá škola pro mládež s tělesným postižením. V prvních dvou letech existovala jako škola filiální, spadající pod brněnskou textilní průmyslovku. Od roku 1956 se škola osamostatnila a nabízela vzdělávání ve tříletých učebních oborech brašnář, zahradník, zámečník a krejčí. V letech 1954 - 2007 škola sídlila v areálu Ústavu sociální péče pro tělesně postiženou mládež v Brně, Kociánka 2 (dnešní Centrum Kociánka) a v červenci 2007 se škola přestěhovala do nové budovy na Křižíkově ulici 1694/11, kde se začalo vyučovat 3. září 2007. V září 2014 měla škola 235 žáků. Škola je zřízena Jihomoravských krajem a je určena pro vzdělávání žáků se zdravotním postižením. Současnou ředitelkou školy je Ing. Miroslava Zahradníková.\n\n\nBudovu Střední školy F. D. Roosevelta pro tělesně postižené, Brno, Křižíkova 11 navrhl brněnský architekt Jan Melichar.\n\nFasáda budovy získala ocenění Fasáda roku 2007, 1. místo.\n\n\n"}
{"id": "1041751", "url": "https://cs.wikipedia.org/wiki?curid=1041751", "title": "Šmoula Koumák", "text": "Šmoula Koumák\n\nŠmoula Koumák je jedna z hlavních postav v komiksu, televizním seriálu a filmu \"Šmoulové\". Od ostatních Šmoulů se odlišuje tím, že nosí brýle. Pořád si hraje na intelektuála a považuje se za nejchytřejšího Šmoulu. Velmi rád sepisuje knihy plné nesmyslů a chvály na sebe samotného.\n\nPovaha Koumáka je sobecká, narcistická a bezohledná. Snaží se vypadat jako intelektuál, ale zároveň se chová jako úplný hlupák, lstí však dokázal dočasně ovládnout celou Šmoulí vesnici a právě on dávno, v dobách kdy všichni Šmoulové byli ještě malí výrazně pomohl při záchraně ostatních Šmoulů před Hotapem, takže není zas tak hloupý, jak vypadá. Svoje chyby obvykle nerad uznává a nemá smysl pro humor. Jeho vzor, z kterého si ale nebere žádný příklad, je Taťka Šmoula a vždy, když Taťka Šmoula odejde, tak by chtěl vést vesnici místo něj a nejradši by šéfoval úplně všemu, i tomu čemu vůbec nerozumí. Píše spousty knih, ve kterých hlavně vychvaluje sám sebe a tyto knihy ostatním neustále vnucuje a nebo jim z nich čte. Ze všech Šmoulů je nejnamyšlenější a dokázal být i velmi podlý a manipulovat s ostatními, natolik, že dokázal ovládnout celou Šmoulí vesnici a stát se jejím králem. Velmi rád se vytahuje a rozdává svoje nepoužitelné rady a rád mluví i do toho, čemu vůbec nerozumí. Snaží se přitom navíc vypadat jako odborník na danou věc, ale pokud něco dělá, tak to často zkazí. Rád chodí žalovat Taťkovi Šmoulovi. Také si často hraje na hrdinu, přestože je velmi bojácný a vytahuje se cizími zásluhami.\n\nS ostatními většinou nevychází moc dobře. Velmi často ho za jeho sebechválu nebo hloupé rady házejí za vesnici, často se jim to povede tak, že spadne rovnou na hlavu. V komiksech ho často přímo zbijí. Koumák je nejméně oblíbený Šmoula. Pokud však ostatní neštve, dokáží ho respektovat. Jeho jediný vyložený kamarád, který ho vždy respektuje a považuje za chytrého, je Šmoula Nešika.\n\nKoumák se jednou lstí dopracoval až na krále Šmoulí vesnice. Povedlo se mu to tak, že Šmoulům, které potřeboval, uměl velmi dobře podlézat a slibovat. Oni mu pak vyhověli a poslouchali jeho příkazy. Začal tak, že jmenoval jednoho hlasatele, který sděloval Šmoulům Koumákova nařízení a rozkazy. Koumák si pozval Siláka a toho dokázal přemluvit aby mu dělal stráž a Silák, jako nejsilnější Šmoula, dokázal několik dalších Šmoulů přinutit k tomu aby se přidali a dělali strážce pod jeho vedením. Potom už to šlo snadno a násilím mohl Koumák ovládnout zbytek vesnice. Jednoho Šmoulu (Šprýmaře) zavřel do vězení a nezastavil se, ani když se proti němu a Šmoulům na jeho straně postavila Šmoulinka s několika dalšími Šmouly.\n\nKoumák chystal i jednu operaci, Nešiky a Šprýmaře. Chtěl provádět transplantaci smyslu pro humor, Taťka Šmoula tuhle šílenost naštěstí na poslední chvíli zastavil.\n\nJednou ho proměnila v prase mladá čarodějka, která se učila černé magii, udělala to, protože ji urazil.\n\n\n"}
{"id": "1041752", "url": "https://cs.wikipedia.org/wiki?curid=1041752", "title": "Noomi Rapace", "text": "Noomi Rapace\n\nNoomi Rapace (* 28. prosince 1979 Hudiksvall, Švédsko) je švédská herečka s irskými kořeny.\n\n\n"}
{"id": "1041754", "url": "https://cs.wikipedia.org/wiki?curid=1041754", "title": "Ilteber", "text": "Ilteber\n\nIlteber anebo Elteber (staroturecky: , ilteber) byl následníkem krále autonomního ale poplatného kmene, nebo politického zřízení v hierarchii Turkuckých kaganátů a Chazarské říše.\n\nV písemných pramenech (Orchonské runové texty v Mongolsku) ze 7. století, se uvádí že vládcové národů jako Jenisejští Kyrgyzové, Karlukové, Oghuzové (Uzové), Ujgurové, Türgešové, Karachánové, Kimakové, Kypčaci a ďalší, jakožto vazalové Turkuckých říší, používali titul \"ilteber\" anebo \"elteber\". U Jenisejských Kyrgyzů byl \"elteber\" nejčasnější známý titul. Kljaštornij a Bartold píšou že vládce Š'poku-a-čan (643 — 680) používal variantu \"si-li-fa → si-fu\". Podle Suprunenka také Kyrgyzové měli titul \"elteber\", ve variantě – \"išbara\". Tuto variantu titulu používali též Sejentaové.\n\nNejstarší existující zmínka o tomto titulu, z roku 680, je uvedena v křesťanských zdrojích Kavkazské Albánie. Tento výraz je určen pro vládce Severokavkazských Hunů ve variantě – \"alp ilutuer\", pro knížata Chórezmu – \"chatimolitber\" a v předislámském období Volžského Bulharska, v období jeho vazalství na Chazarech, – \"baltavar\". \n\nV případě Chazarské říše, vládcové vazalských národů měli titul \"elteber\" nebo některou z jeho variant, Volžské Bulharsko, až do roku 969, – \"jiltawar\" nebo \"iltäbär\" (poté byli nezávislí a vytvořili mocný stát), Burtasové a Severokavkazští Hunové – \"ilutwer\", \"ilutver\". Titul u Barsilů nesl dědičný guvernér ve variantě \"m-tavar → michtar\".\n\nJe známo, že ilteber Almuš se setkal se slavným muslimským cestovatelem Ibn Fadlánem a při zprostředkování poselstva k přijetí islámu požádal o pomoc Abbásovce z Bagdádu. \n\n\n"}
{"id": "1041757", "url": "https://cs.wikipedia.org/wiki?curid=1041757", "title": "Jedle korejská", "text": "Jedle korejská\n\nJedle korejská (\"Abies koreana\") je menší jehličnatý strom, patřící mezi nejmenší jedle, rostoucí v horách Jižní Koreje.\n\nStálezelený, jehličnatý, spíše pomaleji rostoucí (15–30 cm za rok) strom (u horní hranice lesa též keř) dorůstající 9–18 m. Kmen může dosáhnout průměru až 1–2 m. Koruna je široce kuželovitá, hustě zavětvená, později s tupým vrcholem. Borka je zpočátku hladká s pryskyřičnými puchýři a purpurová, později rozbrázděná, plátovitá a šedá, vnitřní borka je červenohnědá. Letorosty jsou rýhované, mírně chlupaté, šedožlutočervené, později lehce purpurové. Pupeny jsou vejčité, hnědočervené, s bělavou pryskyřicí, 8–12 mm v průměru. Jehlice jsou 1–2,5 cm dlouhé, 2–2,5 mm široké a 0,5 mm vysoké, seshora leskle tmavozelené, vespod se dvěma bílými stomatárními proužky, na koncích vroubkované, na větvích husté, směřující směrem nahoru a ven. Samčí šištice jsou kulovitě vejčité, červenožlutozelenofialovohnědé, 10 mm dlouhé a 7 mm široké. Samičí šištice (šišky) jsou 5–7 cm dlouhé a 2,5–4 cm široké, široce zaoblené, zpočátku modrošedé potom dozráváním tmavě fialové s bílými pryskyřičnými skvrnami a tupým vrcholem, semenné šupiny jsou ledvinovité, 15–20 mm široké, podpůrné šupiny vyčnívají ze šišky. Semena jsou vejčitá, 7 mm dlouhá, s červenohnědým křídlem. Strom kvete v květnu. Semena dozrávají říjen-listopad.\n\nDomovinou stromu je Jižní Korea – (provincie Čedžu (ostrov Čedžu, kolem hory Halla-san); provincie Jižní Čolla (hora Deogyusan); provincie Severní Čolla (hora Jirisan); provincie Severní Kjongsang a provincie Jižní Kjongsang: v národním parku Gaya Mountain, který se rozprostírá přes obě tyto provincie), kde se strom vyskytuje endemicky.\n\nJedle korejská je vysokohorský strom, rostoucí v nadmořských výškách 1000 až 1900 m v horských půdách chudých na humus a v mírně chladném klimatu s letními monzuny. Půda vlhká, dobře odvodňovaná, pH mírně kyselé až neutrální. Strom má rád plné oslunění. Mrazuvzdorný do −28 °C, je snášenlivý k znečištění ovzduší (snáší například kouř) a větru. Jedle korejská tvoří monokulturní porosty, nebo roste dohromady s: břízou Ermanovou \"Betula ermanii\", tisem japonským \"Taxus cuspidata\", slivoní Maximowiczovou \"Prunus maximowiczii\", slivoní Sargentovou \"Prunus sargentii\", dřínem japonským \"Cornus kousa\", na hoře Halla často spolu s podrostovou rostlinou bambusem \"Sasa quelpartensis\"; na pevnině roste jedle korejská též se smrkem ajanským \"Picea jezoensis\", borovicí korejskou \"Pinus koraiensis\", borovicí hustokvětou \"Pinus densiflora\", dubem mongolským \"Quercus mongolica\" varieta \"mandshurica\", svídou pochybnou \"Cornus controversa\" a jinými, z keřů například rostlinami z rodu pěnišník \"Rhododendron\" a jinými.\n\nSemena a semenáče stromu jsou někdy napadány houbou \"Racodium therryanum\", která snižuje klíčivost semen a životaschopnost semenáčů.\n\nVzhledem k pomalému růstu, malým rozměrům a nízkému rozšíření není tento strom vhodný (a ani není používán) jako zdroj dřeva. Pro svůj malý vzrůst je široce používán jako okrasná dřevina do malých zahrad.\n\nStrom je považován za ohrožený a blíží se stavu kriticky ohrožený. Jeho populace klesá v důsledku změn klimatu (globální oteplování), které strom poškozují až zabíjejí (jedná se mimo jiné o vztah mezi teplotou a vodou prostředí, ve kterém se organizmy (zde například tento strom) vyskytují). Populace stromu je také značně roztříštěná, což ztěžuje přenos genů mezi rozdílnými populacemi jedle korejské a tím kvalitu potomstva z pohledu genetiky. Stavy populace jedle korejské snižuje též prudce rostoucí bambus \"Sasa quelpaertensis\" a cizí invazní druhy borovic (kolem hory Halla), které jedli korejskou vytlačují. Též napadání semen a semenáčů jedle korejské houbou \"Racodium therryanum\" snižuje regenerační schopnost populace této jedle. Před 20 lety bylo navíc 30–40 % subpopulace jedle korejské zničeno kolem hory Deogyusan v Jižní Čolle (10 % plochy národního parku) při budování lyžařského areálu, i přesto, že je tato jedle ve všech oblastech svého výskytu chráněna. Pro záchranu jedle korejské je třeba zvýšit přírodní regeneraci této jedle ze semen.\n\n"}
{"id": "1041758", "url": "https://cs.wikipedia.org/wiki?curid=1041758", "title": "Jedle nádherná", "text": "Jedle nádherná\n\nJedle nádherná (\"Abies magnifica\") je mohutný stálezelený jehličnatý strom původem z jihozápadní části Severní Ameriky (od Oregonu po Kalifornii).\n\n\nStálezelený, jehličnatý a dlouhověký strom (dožívá se více než 600 let), dorůstající až 77 m s průměrem kmene téměř 3 m. Semenáč roste nejprve pomalu, potom rychle (více než 30 cm za rok a více než 4,5 m za deset let) a později opět pomalu. Koruna je úzce kuželovitá, se vzrůstajícím věkem stromu válcovitá a nepravidelná. Větve jsou krátké, v horní části koruny stoupající a v dolní části koruny klesající. Borka je zpočátku šedá, hladká, tenká a s pryskyřičnými puchýři, později tlustá, červenohnědá a hluboce rozbrázděná mezi širokými hřebeny. Letorosty jsou světle žlutohnědé, s načervenalými chlupy. Pupeny jsou skryté mezi jehlicemi nebo nekryté, tmavohnědé, vejčité, malé, bez pryskyřice nebo s kapkou pryskyřice blízko vrcholu, se zaobleným vrcholem; s krátkými a širokými bazálními pupenovými šupinami ve tvaru rovnostranného trojúhelníka, hustě chlupatými, bez pryskyřice, celokrajnými či s vroubkovaným okrajem a ostrým vrcholem.\n\nJehlice jsou 2-4 cm dlouhé a 2 mm široké, spirálovitě uspořádané, na stínové straně stromu stoupající vzhůru ve dvou řadách; seshora jsou nové přírůstky stříbrnošedozelené, později tmavě modrozelené, s nebo bez slabé rýhy a s jedním šedozeleným proužkem s 8-13 řadami průduchů, někdy se rozdělujícím na dva ve směru k základně jehlice; zespodu se dvěma šedozelenými proužky, každý proužek se 4-5 řadami průduchů (\"stomat\"); průřez jehlic je čtyřúhelníkový u jehlic na sluneční straně a plochý u jehlic na stínové straně; jehlice voní po kafru; na špičce jsou zaoblené nebo špičaté (ostré); se dvěma malými pryskyřičnými kanálky na okrajích a ve spodní pokožkové epidermální vrstvě; jehlice vydrží na stromě minimálně 12 let.\n\nSamčí šištice jsou purpurovočervenohnědé. Samičí šištice (šišky) jsou podlouhle válcovité, 14-23 cm dlouhé a 6-9 cm široké (u variety \"critchfieldii\" jsou 9-17 cm dlouhé a 3-9 cm široké), s kulovitým vrcholem, zpočátku purpurové a dozráváním hnědé. Podpůrné šupiny jsou skryté (\"Abies magnifica\" varieta \"magnifica\") nebo vyčnívající (\"Abies magnifica\" varieta \"critchfieldii\"). Semena jsou 15 mm dlouhá a 6 mm široká, hnědočervená, s 15 mm dlouhým hnědočerveným křídlem. Děložních lístků je 7-8 . Semena dozrávají v říjnu.\n\nJedle nádherná \"Abies magnifica\" se vyskytuje v 1 kříženci a 2 varietách:\n\nSeverní Amerika – USA (státy Kalifornie, Nevada a Oregon).\n\nVysokohorský strom, roste v nadmořských výškách 1400-3000 m, v půdách žulového (Sierra Nevada) a čedičového (Kaskádové pohoří v Kanadě a Spojených státech amerických) původu, které byly změněny zaledněním a jsou mírně kyselé, dobře odvodňované, vlhké, živné a v rozsahu pH 4-6 , s hrubou zrnitostí. Strom, podobně jako většina rostlin, nesnáší zasolení půdy. Tato jedle je mrazuvzdorná do −28 °C a v dospělosti pro svou tlustou, ohni odolávající borku, jehličí a konce větví, poměrně odolná proti lesním požárům (semenáče stromu ovšem nejsou vůči ohni odolné), nicméně stejně jako většina jedlí nesnáší znečištění ovzduší. Větve této jedle bývají náchylné na polámání větrem. Jedle nádherná není náročná na světlo, roste ráda ve stínu, v polostínu i na přímém slunci, nemá ráda přílišné sucho. Klima v místech jejího výskytu je tvořeno krátkými, horkými a suchými léty a dlouhými studenými zimami s velkým množstvím sněhu (sníh tvoří 80 % srážek), průměrné roční srážkové úhrny se pohybují mezi 750-1500 mm.\n\nJedle nádherná roste někdy v monokulturních porostech, častěji však ve společnosti jiných druhů, se kterými tvoří lesy smíšené: s různými druhy borovic \"Pinus\", jedlí ojíněnou, jedlí vznešenou, douglaskou tisolistou, pazeravem sbíhavým, jalovcem \"Juniperus occidentalis\", ve větších výškách pak s jedlí plstnatoplodou a jedlovcem Mertensovým \"Tsuga mertensiana\" poddruh \"grandicona\". Z keřů pak s latnatcem \"Ceanothus cordulatus\", medvědicí nevadskou \"Arctostaphylos nevadensis\" a dalšími.\nJedle nádherná tvoří domov mnoha druhům zvířat, například kuně rybářské, rosomáku sibiřskému, medvědu baribalovi, datlu červenobradému (\"Sphyrapicus thyroideus\"), datlu chocholatému (\"Dryocopus pileatus\"), puštíku vousatému a mnoha dalším.\n\nJedle nádherná je občas napadána jedlovým trpasličím jmelím \"Arceuthobium abietinum\" poddruh \"magnificae\", které zpomaluje růst stromu, snižuje produkci semen a jejich životaschopnost a oslabuje strom, který je pak náchylnější k dalším patogenům. Strom je někdy napadán bělokazem \"Scolytus ventralis\" a je též náchylný k poškození mšicemi a kořenovníkem vrstevnatým (\"Heterobasidion annosum\").\n\nDřevo je lehké, měkké, slušně trvanlivé, ne příliš pevné. Velmi velká výška stromu a rovný kmen dělají ze stromu čím dál používanější zdroj dřeva, nejvíce se používá jako palivo, příležitostně ve stavebnictví, na výrobu překližky, beden, dřevoviny. Též je používán jako vánoční stromek. Pouze vzácně je pěstován jako okrasná dřevina.\n\nJedle nádherná není podle organizace IUCN ohrožena, její populace je stabilní, populace stromu je tvořena mnoha jedinci na velkém území. Navíc areál výskytu stromu zahrnuje mnoho slavných národních parků, ve kterých je chráněn. V minulosti byl hodně kácen, což vedlo ke snížení populace, v současnosti vedou zákazy kácení a lepší lesní hospodářství k úspěšné regeneraci jeho populace v mnoha oblastech.\n\n"}
{"id": "1041765", "url": "https://cs.wikipedia.org/wiki?curid=1041765", "title": "Daugavas stadions", "text": "Daugavas stadions\n\nDaugavas stadions je lotyšský fotbalový, případně atletický, stadion:\n\n"}
{"id": "1041767", "url": "https://cs.wikipedia.org/wiki?curid=1041767", "title": "Daugavas stadions (Riga)", "text": "Daugavas stadions (Riga)\n\nDaugavas stadions je lotyšský víceúčelový stadion s atletickou dráhou, který se nachází ve městě Riga. Je domácím hřištěm lotyšského fotbalového klubu FK Olimps Rīga a do roku 2000 (než byl vystavěn Skonto stadions) také lotyšské fotbalové reprezentace. Má kapacitu 5 683 míst, v minulosti to bylo 10 000 míst, ale po demolici tribuny se kapacita snížila. Otevřen byl roku 1958.\nOsvětlení má intenzitu 1 200 luxů.\n\n"}
{"id": "1041774", "url": "https://cs.wikipedia.org/wiki?curid=1041774", "title": "Daugavas stadions (Liepāja)", "text": "Daugavas stadions (Liepāja)\n\nDaugavas stadions (\"Daugavský stadion\") je lotyšský víceúčelový stadion s atletickou dráhou, který se nachází ve městě Liepāja v přímořském parku jihozápadně od středu města. Je domácím hřištěm lotyšského fotbalového klubu FK Liepāja. Má kapacitu 5 083 míst, otevřen byl roku 1925.\n\n\n"}
{"id": "1041804", "url": "https://cs.wikipedia.org/wiki?curid=1041804", "title": "Blagoje Nešković", "text": "Blagoje Nešković\n\nBlagoje Nešković (v srbské cyrilici Благоје Нешковић; 11. února 1907, Kragujevac, Srbsko – 11. listopadu 1984, Bělehrad) byl srbský komunistický politik, partyzán a bojovník ve Španělské občanské válce. Byl rovněž i prvním poválečným premiérem Srbska (v letech 1945–1948).\n\nNešković vstoupil v roce 1935 do jugoslávské komunistické strany. Nedlouho poté odcestoval do Španělska, kde bojoval v 129. brigádě \"Đuro Đaković\". Po návratu do vlasti pracoval jako lékař v Bělehradě a politicky se angažoval v oblastním výboru Komunistické strany pro hlavní město. Aktivně se účastnil partyzánského boje; organizoval odbojové akce přímo v okupovaném Bělehradě, mezi které patřilo např. vydávání novin Glas v roce 1942. Na 5. kongresu jugoslávských komunistů v roce 1945 byl zvolen za člena Ústředního výboru Svazu komunistů Srbska. Rovněž zastával i na tři roky pozici předsedy republikové vlády. V roce 1952 se stal místopředsedou jugoslávské vlády.\n\nJeho úspěšnou politickou kariéru ukončila podpora rezoluce Informbyra, po níž se musel stáhnout z veřejného života. Vrátil se k medicíně a pracoval pro laboratoře experimentální onkologie při fakultě lékařství Bělehradské univerzity. Zemřel v únoru 1984 ve věku 77 let.\n"}
{"id": "1041805", "url": "https://cs.wikipedia.org/wiki?curid=1041805", "title": "Hold On", "text": "Hold On\n\nHold On může být:\n\n"}
{"id": "1041809", "url": "https://cs.wikipedia.org/wiki?curid=1041809", "title": "Mustafa Golubić", "text": "Mustafa Golubić\n\nMustafa Golubić (24. října 1889, Stolac – 29. července 1941, Bělehrad) byl jugoslávský komunistický politik, člen Černé ruky a později i partyzán. Zajišťoval komunikaci partyzánů se Sovětským svazem.\n\nGolubić byl před první světovou válkou členem organizace Mladá Bosna a později také Černé ruky. Po skončení konfliktu vstoupil do komunistické strany a stal se spolupracovníkem Kominterny. V 30. letech cestoval po celém světě a plnil úkoly, které mu zadávala sovětská tajná služba. Nedlouho také pobýval v Praze, kde se potkal s Ivem Vejvodou, chorvatským studentem architektury a držitelem československého pasu.\n\nV roce 1937 měl odcestovat do Španělska, které zmítala občanská válka. Tento úkol však přerušila zpráva z Moskvy, podle které měl setrvat v Paříži a pomoci odhalit trockisty v řadách jugoslávského partyzánského vedení. Golubić byl jedním z mála lidí, kteří přežili velkou čistku v druhé polovině 30. let.\n\nPřipravoval a účastnil se převratu v březnu 1941, který nakonec zpečetil osud země a znamenal pro Jugoslávii válku.\n\nJeště 6. dubna, v okamžik vypuknutí dubnové války, navštívil spolu s jugoslávským premiérem Dušanem Simovićem Moskvu, kde se účastnil podepsání smlouvy o přátelství mezi oběma zeměmi. Krátce na to však byl Bělehrad obsazen německými vojsky a Golubić se tak musel vrátit.\n\nNedlouho po zahájení ozbrojeného povstání v Srbsku byl Golubić zatčen Gestapem. Dne 7. června 1941 vtrhly jednotky německé tajné policie do bytu na adrese \"Mirijevski put 97\", kde se Golubić schovával pod falešným jménem. Byl později vyslýchán, mučen a zabit.\n\nV roce 1942 zřídilo partyzánské vojsko četu s jeho názvem. Roku 1944 byl prohlášen za Hrdinu SSSR.\n"}
{"id": "1041810", "url": "https://cs.wikipedia.org/wiki?curid=1041810", "title": "Lachesis", "text": "Lachesis\n\nLachesis je rod jedovatých hadů z podčeledi chřestýšovitých, vyskytujících se ve vlhčích částech pralesů střední a Jižní Americe, včetně ostrovu Trinidad. V češtině se rod i všechny jeho druhy označují názvem křovinář. Křovináři rodu Lachesis se od ostatních chřestýšovitých odlišují tím, že jsou vejcorodí, nerodí tedy živá mláďata.\n\nRod \"Lachesis\" zahrnuje následující tři druhy:\n\n"}
{"id": "1041816", "url": "https://cs.wikipedia.org/wiki?curid=1041816", "title": "Jon Turteltaub", "text": "Jon Turteltaub\n\nJon Turteltaub, celým jménem Jonathan Charles Turteltaub (* 8. srpna 1963) je americký filmový režisér. Jeho otcem byl televizní scenárista Saul Turteltaub. Studoval na Wesleyan University v Middletownu a později na soukromé filmové škole USC School of Cinematic Arts v Los Angeles. Svou kariéru filmového režiséra zahájil na konci osmdesátých let; rovněž se podílel na několika televizních seriálech, jako například \"Ze Země na Měsíc\" a \"Ostrov smrti\"\n\n\n"}
{"id": "1041818", "url": "https://cs.wikipedia.org/wiki?curid=1041818", "title": "Mbo Mpenza", "text": "Mbo Mpenza\n\nMbo Jérôme Mpenza (* 4. prosince 1976, Kinshasa, Zair) je bývalý belgický fotbalový útočník původem z DR Kongo (tehdy Zair). Nastupoval i za belgický národní tým.\nJeho mladší bratr Émile Mpenza byl také fotbalista.\n\nÚčastník dvou světových šampionátů jako hráč (1998 a 2002).\n\nPo ukončení hráčské kariéry se stal fotbalovým skautem klubu RSC Anderlecht.\n\nMpenza působil mimo Belgii v Portugalsku, Turecku a Řecku.\n\nMpenza působil v mládežnických reprezentacích Belgie U15, U16, U17, U18 a U21.\n\nV A-mužstvu Belgie debutoval 29. března 1997 v kvalifikačním utkání v Cardiffu proti domácímu týmu Walesu (výhra 2:1). Celkem odehrál v národním týmu 56 utkání a vstřelil 3 góly.\n\nZúčastnil se dvou světových šampionátů - 1998 ve Francii a 2002 v Japonsku a Jižní Koreji.\nHrál i na EURU 2000, které Belgie pořádala společně s Nizozemskem.\n\n"}
{"id": "1041819", "url": "https://cs.wikipedia.org/wiki?curid=1041819", "title": "Acemanan", "text": "Acemanan\n\nAcemanan je polysacharid, složený z jednotek manózy a glukózy. Je obsažen v aloi pravé a některých dalších druzích rodu aloe. V rostlině se nachází ve vnitřní bezbarvé dužnině listů, tvořené parenchymem z velkých a tenkostěnných buněk. Z této tkáně se připravuje tzv. gel z aloe s léčivými vlastnostmi, jehož hlavní účinnou složkou je právě acemanan.\n\nMolekula acemananu je tvořena jedním nebo několika polysacharidovými řetězci, složenými z několika až několika tisíc strukturních sacharidových jednotek. Poměr jednotek manózy a glukózy. je v acemananu 3:1.\n"}
{"id": "1041821", "url": "https://cs.wikipedia.org/wiki?curid=1041821", "title": "Čang Siao-pching", "text": "Čang Siao-pching\n\nČang Siao-pching (, * 1. dubna 1982 v Xilinhotu, Čína) je čínský amatérský boxer nastupující v polotěžké váze.\n\nJe olympijským vítězem z her 2008 v Pekingu. Je 188 cm vysoký.\n\n\nV roce 2006 na Asijských hrách vypadl v osmifinále. Další rok získal stříbro na mistrovství Asie a cestoval i na mistrovství světa do Chicaga, kde skončil v osmifinále. Téhož roku zvládl ještě olympijskou kvalifikaci. Na hrách v Pekingu byl s Cou Š’-mingem jedním ze dvou zlatých domácích boxerů. Byli prvními čínskými olympijskými vítězi v boxu. Ve finále Siao-pching porazil Ira Kennyho Egana 11:7 na body. Dodnes jsou s Š’-mingem jedinými čínskými zlatými olympijskými medailisty v boxu.\n"}
{"id": "1041835", "url": "https://cs.wikipedia.org/wiki?curid=1041835", "title": "Marie Vachková", "text": "Marie Vachková\n\nMarie Vachková (* 1954 Kralovice) je česká germanistka, která působí v Ústavu germánských studií Filozofické fakulty Univerzity Karlovy v Praze jako docentka v oboru současného německého jazyka.\n\nMarie Vachková vystudovala na Filozofické fakultě Univerzity Karlovy v Praze obor němčina — švédština. V roce 1979 úspěšné ukončila studium absolventskou prací na téma \"Das Verhältnis von Individuum und Gesellschaft in den Romanen \"Verdi\" und \"Die vierzig Tage des Musa Dagh\" von Franz Werfel\". V roce 1996 obhájila disertační práci na téma \"Deutsche adjektivische Privativa in konfrontativer Sicht (Am Beispiel der Reihenbildungen auf -arm, -frei, -leer, -los)\".\n\nMarie Vachková byla žákyní prof. PhDr. Aleny Šimečkové, CSc.. V letech 1979–1989 působila jako vyučující na Státní jazykové škole v Praze. V roce 1990 nastoupila na Katedru germanistiky, nederlandistiky a nordistiky na FF UK v Praze jako externí spolupracovnice. V letech 1993–1996 zde působila v oboru německé lingvistiky jako interní asistentka, od roku 1996 jako odborná asistentka. V roce 2011 byla jmenována docentkou německé lingvistiky.\n\nV centru jejího badatelského zájmu stojí především německá lexikologie, slovotvorba, lexikografie, frazeologie, korpusová lingvistika a kontrastivní stylistika. Profesní zaměření Marie Vachkové je však mnohem širší, zajímá se například o nové trendy v oblasti kognitivního zkoumání jazyka a zabývá se problematikou překladu.\n\nV roce 2000 založila projekt Velkého německo-českého akademického slovníku. Tato slovníková databáze vzniká v Lexikografické sekci Ústavu germánských studií Filozofické fakulty Univerzity Karlovy v Praze. Cílem autorského týmu je propojení teoretického výzkumu s praktickou lexikografickou prací s využitím nejmodernějších lingvistických korpusových metod, které jsou vyvíjeny na Institutu pro německý jazyk v Mannheimu (Institut für deutsche Sprache).\n\nMarie Vachková byla od roku 2011 do roku 2017 předsedkyní Kruhu moderních filologů. Od roku 2017 je členkou hlavního výboru Kruhu moderních filologů.\n\n\n\n\n\n"}
{"id": "1041840", "url": "https://cs.wikipedia.org/wiki?curid=1041840", "title": "Deniss Rakels", "text": "Deniss Rakels\n\nDeniss Rakels (* 20. srpna 1992, Jēkabpils, Lotyšsko) je lotyšský fotbalový útočník a reprezentant, momentálně hráč klubu Riga FC.\nRakels působil v mládežnických reprezentacích Lotyšska.\n\nV A-mužstvu Lotyšska debutoval 18. 6. 2010 na turnaji Baltic Cup v zápase v Kaunasu proti domácí reprezentaci Litvy (remíza 0:0).\n\n"}
{"id": "1041841", "url": "https://cs.wikipedia.org/wiki?curid=1041841", "title": "Ivo Vejvoda", "text": "Ivo Vejvoda\n\nIvo Vejvoda (13. listopadu 1911, Karlovac, Rakousko-Uhersko – 1. prosince 1991, Bělehrad, SFRJ) byl jugoslávský komunistický politik, účastník Španělské občanské války a partyzán.\n\nVejvoda pocházel z chorvatského Karlovace. České příjmení měl původem po otci. Jeho matka byla Chorvatka.\n\nIvo Vejvoda studoval architekturu v Praze, kde se setkal se Mustafou Golubićem, spolupracovníkem Kominterny. Po návratu do vlasti Vejvoda vstoupil do Komunistické strany Jugoslávie, která pracovala v meziválečném období v ilegalitě. Za členství v nezákonné organizaci byl několikrát zatčen i souzen. V letech 1937–1939 bojoval ve Španělské občanské válce na straně Interbrigád. Po pádu Barcelony se postupně vracel přes Francii domů do Jugoslávie.\n\nBěhem druhé světové války působil v partyzánských oddílech jako politický komisař. Po skončení konfliktu se stal ředitelem tiskové agentury Tanjug, a později působil na několika velvyslanectvích v zahraničí (1952–1955 v Brazílii, 1955–1956 v Československu, 1956–1960 ve Velké Británii, 1962–1967 v Itálii a nakonec ve Francii v letech 1967–1971).\n\nJeho manželka Věra Vejvodová, se kterou se seznámil v Praze, byla původem z Československa a rovněž se účastnila bojů ve Španělské občanské válce. Mezi Vejvodovy záliby patřilo umění a literatura; jeho blízkým přítelem byl známý chorvatský spisovatel a encyklopedista Miroslav Krleža, nebo srbský spisovatel a později prezident země, Dobrica Ćosić.\n"}
{"id": "1041842", "url": "https://cs.wikipedia.org/wiki?curid=1041842", "title": "Datové modelování", "text": "Datové modelování\n\nDatové modelování je jednou z disciplín softwarového inženýrství. Je to proces, při němž se definují a analyzují požadavky na strukturu dat, s nimiž pracuje informační systém. Výsledkem tohoto procesu je datový model. Datové modely popisují (definují) formát a strukturu dat v těchto systémech a určují vzájemné vztahy jednotlivých datových prvků navzájem, čímž v nich reprezentují vymezenou část reality. To nám ve výsledném systému umožňuje s těmito daty manipulovat a využívat je k účelu, ke kterému byly do tohoto systému zaneseny. Mimo jiné mohou datové modely také sloužit jako prostředek pro komunikaci mezi těmi, kteří definují požadavky na informační systém, a těmi, kdo tento systém vytvářejí. Datové modelování tak představuje statický pohled na realitu. Datové modelování je postaveno na přístupu nazvaném \"Princip tří architektur\".\n\nCílem datového modelování je zachytit a popsat tu část reality, o které chceme uchovávat informace. Je to tedy proces návrhu struktury a uspořádání dat, jehož cílem je převést reálné objekty na objekty datové (data). Datové modelování by mělo být zahrnuto do všech projektů vyžadujících analýzu dat. Umožňuje vytvořit standardizovaný a konzistentní návrh datové struktury. Využívá se v mnoha oblastech, například pro:\n\nDatové modelování mimo jiné usnadňuje komunikaci mezi jednotlivými osobami podílejícími se na návrhu informačního systému. Datový model totiž obsahuje veškeré informace, které jednotliví členové realizačního týmu (programátoři, analytici i osoby, které navrhují databázové struktury) potřebují. \n\nVýsledný datový model doplňuje model podnikových procesů – popisuje strukturu dat, s kterými procesy pracují.\n\nPrincip tří architektur je přístup, jenž rozděluje proces tvorby informačního (databázového) systému do tří mentálně zvládnutelných fází, které představují různé úrovně abstrakce. Každá z těchto tří vrstev abstrahuje od specifických charakteristik ostatních úrovní a zaměřuje se na jeden z hlavních aspektů vyvíjeného systému: obsah, technologii a implementační/realizační specifika. Tyto vrstvy navzájem tvoří přirozenou posloupnost, neboť ze specifikace obsahu vyplývají možnosti technologického řešení a konkrétní použitá technologie pak určuje možnosti implementace. Výsledkem každé fáze je jeden konkrétní model, který je vstupem do fáze navazující, ve které je přetransformován do konkrétnější podoby, vyplývající z úrovně obecnosti příslušné vrstvy. Tato dekompozice navíc umožňuje odstínit některé úhly pohledu, které pro jednotlivé aspekty nejsou vhodné. Kromě toho je docíleno mnohem větší pružnosti změn systému. V případě změny se nejprve vždy určí, které z vrstev této architektury se daná změna týká, a podle toho se provedou potřebná opatření. Například aktualizace databázového systému dopadá na implementační úroveň, přechod ze stromové reprezentace dat na relační databázi se týká úrovně technologické a potřeba přidání funkcionality spadá do úrovně konceptuální. Princip tří architektur tedy představuje postup shora dolů, kdy se od nejobecnějšího pohledu postupně dostáváme k tomu nejdetailnějšímu.\n\nV první fázi datového modelování je nutné vymezit veškeré informace, které budeme v našem systému uchovávat. Ze všech dostupných informací je třeba určit ty, které jsou pro nás důležité a mají tedy být o dané části reality dostupné. Všechny tyto informace včetně vztahů mezi nimi je pak třeba věrně (tedy bez jakéhokoliv přizpůsobování se potřebám momentálního implementačního záměru) popsat. V této části vzniká model reality, popisující čistě její obsahovou stránku. \n\nK tomu, aby informace o popisovaných objektech byly relevantní, je třeba použít určitou míru abstrakce. To znamená, že jsou zde záměrně ignorovány některé další informace, jako jsou například technologická či implementační specifika. Toto zjednodušení nám poskytne patřičné zpřehlednění jinak příliš obsáhlé a složité reality. \n\nJelikož z této vrstvy vycházejí zbylé dvě, je nutné, aby v konceptuálním modelu bylo popsané vše, co je nebo bude podstatné pro kohokoli z členů realizačního týmu. Nikdo z nich nemá mít potřebu domýšlet si něco, co by mu v konceptuálním modelu chybělo. V tomto návrhu tedy určujeme pouze CO je obsahem systému a ne jaké řešení pro zprostředkování tohoto obsahu v našem systému následně použijeme. \n\nK tvorbě datového modelu na konceptuální úrovni se nejčastěji používá některá z modifikací ER diagramů.\n\nNa konceptuální úroveň přirozeně navazuje technologická (někdy též zvaná logická) úroveň, která představuje střední míru abstrakce. V této fázi, obsahově vyplývající z konceptuálního schématu, je zohledňováno technologické řešení problému. Zde se určuje, jak budou uchovávaná data strukturována (například zda budou uchovávána v objektové databázi, relační databázi apod.) a jak bude toto pojetí v dané technologii realizováno. Jsou zde brány v úvahu dostupné technologické prostředky a možnosti dané architektury, nicméně tato úroveň je stále odlehčena od konkrétních implementačních specifik řešení. Ta jsou zohledňována až v poslední fázi. Technologický model, který je dosud platformě nezávislý, popisuje, JAK je obsah systému vymezený v předchozí konceptuální úrovni realizován. Z toho vyplývá, že jeden konceptuální model může být interpretován mnoha různými technologickými modely, neboť jeden obsah může být vyjádřen mnoha způsoby. \n\nImplementační úroveň datového modelování představuje nejnižší míru abstrakce. Není zde již prostor pro žádné zjednodušení. V této fázi probíhá realizace (implementace) datové struktury, popsané v předchozí technologické úrovni, v konkrétním zvoleném programovacím jazyce. Doposud nezávislý technologický model je na této úrovni transformován do modelu, který vyplývá z konkrétních specifik použité databázové platformy. Implementační fáze tedy musí zohledňovat všechny její dostupné prostředky a možnosti. Z toho vyplývá, že implementační úroveň popisuje, ČÍM je datový obsah systému, popsaný konceptuálním modelem a strukturovaný modelem technologickým, realizován. \n\nZe stejného důvodu, jako tomu bylo u konceptuálního modelu, může být model technologický rovnocenně vyjádřen několika implementačními modely. Konkrétní technologické řešení popsané v druhé fázi datového modelování lze totiž realizovat několika odlišnými způsoby. Vzniká zde fyzický model, který si lze představit jako model technologický (logický), rozšířený o některé specifické informace pro konkrétní databázovou platformu (například datové typy).\n\nDatové modelování tedy slouží k vymezení standardů definujících formát a uspořádání dat, používaných v konkrétním informačním systému. Díky tomu jsou tato data napříč systémem konzistentní a je možné je plnohodnotně využívat a sdílet různými částmi systému. Mají-li být data sdílena i mezi různými informačními systémy navzájem, je potřeba, aby mezi nimi bylo společné rozhraní sloužící k jejich vzájemné komunikaci, neboť různé informační systémy mají často odlišné datové modely. Tato požadovaná rozhraní musí být brána v úvahu již při návrhu datového modelu, jelikož datový model sám o sobě nemůže být použit ke sdílení dat mezi různými systémy s odlišnými datovými reprezentacemi, které nejsou vzájemně kompatibilní.\n"}
{"id": "1041849", "url": "https://cs.wikipedia.org/wiki?curid=1041849", "title": "Chamosit", "text": "Chamosit\n\nChamosit je minerál krystalizující v monoklinické soustavě, chemicky zásaditý hlinitokřemičitan hlinito-železnato-železitý - (Fe, Mg, Fe)Al (SiAl) O(OH, O). Patří do skupiny chloritů.\n\nChamosit poprvé popsal v roce 1820 Pierre Berthier, pojmenoval jej podle typové lokality Chamoson (obec ve švýcarském kantonu Valais).\n\nChamosit je jedna z nejdůležitějších železných rud (obsahuje až 35 % železa). V českých zemích je znám i pod pojmem „nučická ruda“.\n\nVyskytuje se v železných sedimentech vzniklých v redukčních podmínkách. Jako hlavní příměsi se vyskytují siderit, magnetit, křemen, pyroxeny, kaolinit a limonit.\n\nHlavní lokality jsou:\n\n"}
{"id": "1041863", "url": "https://cs.wikipedia.org/wiki?curid=1041863", "title": "Born of the Flickering", "text": "Born of the Flickering\n\nBorn of the Flickering je debutní studiové album norské black metalové skupiny Old Man's Child z roku 1996. Bylo nahráno v listopadu a prosinci 1995 v norském Studiu 3. V roce 1996 vyšlo v reedici s odlišným obalem u firmy Century Media Records.\n\n\n\n"}
{"id": "1041865", "url": "https://cs.wikipedia.org/wiki?curid=1041865", "title": "Menippos z Gadar", "text": "Menippos z Gadar\n\nMenippos z Gadar, někdy též Menippos z Gadary (; 330 př. n. l. Gadara, nyní Umm Quais, Palestina – 260 př. n. l.) byl řecký filosof, představitel kynizmu. Původně byl otrokem, později se stal thébským občanem. Vytvořil literární formu později nazvanou dle jeho jména – menippská satira.\n"}
{"id": "1041868", "url": "https://cs.wikipedia.org/wiki?curid=1041868", "title": "Revelation 666 – The Curse of Damnation", "text": "Revelation 666 – The Curse of Damnation\n\nRevelation 666 – The Curse of Damnation (v překladu \"Zjevení 666 – prokletí zatracení\") je čtvrté studiové album norské black metalové skupiny Old Man's Child z roku 2000. Bylo nahráno ve studiu Abyss švédského hudebníka a producenta Petera Tägtgrena.\n\n\n\n"}
{"id": "1041870", "url": "https://cs.wikipedia.org/wiki?curid=1041870", "title": "Tianna Bartolettaová", "text": "Tianna Bartolettaová\n\nTianna Bartolettaová, dříve Tianna Madisonová (* 30. srpna 1985 Elyria, Ohio), je americká atletka, sprinterka a dálkařka.\n\nV roce 2005 zvítězila na mistrovství světa v Helsinkách ve skoku dalekém výkonem 689 cm. O rok později získala zlatou medaili v této disciplíně na světovém halovém šampionátu v Moskvě (680 cm). \n\nDalších medailí ze světových soutěží se dočkala v roce 2012. V tomto roce si vytvořila osobní rekord na 60 metrů časem 7,02 a vybojovala na této trati bronzovou medaili na halovém mistrovství světa. Na olympiádě v Londýně v létě 2012 byla členkou vítězné štafety na 4x100 metrů, která zvítězila v novém světovém rekordu 40,82. \n\nV roce 2015 dokázala posledním skokem do vzdálenosti 714 cm získat po deseti letech opět zlato na mistrovství světa v Pekingu. Dosavadní vrchol kariery přišel o rok později na olympiádě v Rio de Janeiru, kde zvítězila výkonem 717 cm z páté série a také dopomohla štafetě ke zlatu v čase 41,01 s. Na světovém šampionátu 2017 v Londýně obsadila 3. místo v dálce výkonem 697 cm z poslední série.\n\n"}
{"id": "1041873", "url": "https://cs.wikipedia.org/wiki?curid=1041873", "title": "Zdzisław Hoffmann", "text": "Zdzisław Hoffmann\n\nZdzisław Hoffmann (* 27. srpna 1959, Świebodzin) je bývalý polský atlet, jehož specializací byl trojskok.\nJeho životním úspěchem bylo vítězství v trojskoku na mistrovství světa v Helsinkách v roce 1983. Startoval na olympiádě v Moskvě v roce 1980, kde skončil v kvalifikaci. Na světovém šampionátu v Římě v roce 1987 skončil mezi trojskokany dvanáctý. Osobní rekord 17,53 metru si vytvořil v roce 1985 v Madridu.\n"}
{"id": "1041874", "url": "https://cs.wikipedia.org/wiki?curid=1041874", "title": "Ill-Natured Spiritual Invasion", "text": "Ill-Natured Spiritual Invasion\n\nIll-Natured Spiritual Invasion (v překladu \"Potměšilá spirituální invaze\") je třetí studiové album norské black metalové skupiny Old Man's Child z roku 1998. Bylo nahráno ve švédském studiu Sunlight.\n\n\n\n"}
{"id": "1041875", "url": "https://cs.wikipedia.org/wiki?curid=1041875", "title": "XML katalog", "text": "XML katalog\n\nXML katalog je dokument popisující korespondenci mezi odkazy na externí entity a jejich lokálně dostupnými ekvivalenty. XML katalog je používán XML resolverem pro zpřístupnění lokálně uložených definičních souborů v případě nedostupnosti sítě.\n\nXML dokumenty se zpravidla odkazují na externí entity, například veřejné a/nebo systémové ID pro definice typu dokumentu. Tyto externí vztahy se vyjádřují pomocí identifikátorů URI, které jsou typicky URL.\n\nAbsolutní URL budou fungovat, pouze pokud jsou dosažitelné z vaší sítě. Kvůli odkazům na nelokální prostředky je zpracování XML citlivé na plánované i neplánované výpadky sítě.\n\nNaopak relativní URL fungují pouze v tom kontextu, v jakém byly původně vytvořeny. Například URL „../../xml/dtd/docbookx.xml“ bude fungovat pouze za velmi specifických podmínek.\n\nTěmto problémům lze zabránit používáním resolveru entit (který je standardní součástí balíku SAX) nebo URI Resolveru (standardní součást JAXP). Resolver může kontrolovat použitá URI a určovat, kde lze nalézt potřebné soubory. \n\nNásledující jednoduchý katalog ukazuje, jak lze lokálně kešované DTD poskytovat například nástrojům pro validaci XHTML stránek:\n\nTento katalog umožňuje resolvovat -//W3C//DTD XHTML 1.0 Strict//EN na lokální URI dtd/xhtml1/xhtml1-strict.dtd a poskytuje lokální URI pro další dva veřejné ID.\n\nVýše uvedený dokument však sám obsahuje DOCTYPE, což může způsobit, že se parser pokusí přistupovat k systémovému ID URL pro DOCTYPE (tj. http://www.oasis-open.org/committees/entity/release/1.0/catalog.dtd) v okamžiku, kdy resolver katalogu ještě není plně funční, což může způsobit jeho selhání. Tomu lze zabránit odstraněním deklarace DOCTYPE.\n\nNásledující příklad, který ukazuje jak ztotožnit deklarace <system/> s deklaracemi <public/>, proto deklaraci DOCTYPE neobsahuje:\n\nResolvery katalogů jsou dostupné pro různé programovací jazyky. Následující příklad ukazuje, jak lze v jazyce Java vytvořit SAX parser umožňující zpracovávat vstupy, ve nichž se používá org.apache.xml.resolver.tools.CatalogResolver pro resolvování externích entit na lokálně kešované instance. Tento resolver pochází z Apache Xerces a nyní je obsažen v runtime Javy firmy Sun.\n\nSAXParser vytvoříme obvyklým způsobem pomocí factories. Dostaneme XML reader a jeho entity resolver nastavíme buď na standardní (CatalogResolver) nebo na jiný podle potřeby:\n\nMetoda parse se musí volat na reader, \"ne\" na SAX parser.\n\n"}
{"id": "1041880", "url": "https://cs.wikipedia.org/wiki?curid=1041880", "title": "Yoelbi Quesada", "text": "Yoelbi Quesada\n\nYoelbi Quesada (* 4. srpna 1973 Sancti Spíritus) je bývalý kubánský atlet, jehož specializací byl trojskok.\n\nV roce 1995 získal stříbrnou medaili v trojskoku na světovém halovém šampionátu v Barceloně. Na olympiádě v Atlantě v roce 1996 skončil mezi trojskokany třetí. Mistrem světa v této disciplíně se stal o rok později na světovém šampionátu v Athénách. Poslední medaili – tentokrát bronzovou – na světových soutěžích vybojoval v roce 2003 na halovém mistrovství světa v Birminghamu. Jeho osobní rekord v trojskoku 17,85 metru pochází z roku 1997.\n"}
{"id": "1041881", "url": "https://cs.wikipedia.org/wiki?curid=1041881", "title": "Walter Davis (atlet)", "text": "Walter Davis (atlet)\n\nWalter L. Davis (* 2. července 1979) je bývalý americký atlet, jehož specializací byl trojskok.\nNa halovém mistrovství světa v Birminghamu v roce 2003 vybojoval v trojskoku stříbrnou medaili. V roce 2005 na světovém šampionátu pod širým nebem v Helsinkách v této disciplíně zvítězil. Titul mezi trojskokany získal také na halovém mistrovství světa o rok později v Moskvě. Svoji medailovou kolekci ze světových šampionátů uzavřel ziskem bronzové medaile na mistrovství světa v roce 2007. Jeho osobní rekord 17,71 metru pochází z roku 2006.\n\n"}
{"id": "1041882", "url": "https://cs.wikipedia.org/wiki?curid=1041882", "title": "Štěpnice (Orlická tabule)", "text": "Štěpnice (Orlická tabule)\n\nŠtěpnice (309 m n. m.) je vrch v okrese Náchod Královéhradeckého kraje. Leží asi 0,5 km severovýchodně od vsi Kleny na jejím katastrálním území.\n\nGeomorfologicky vrch náleží do celku Orlická tabule, podcelku Úpsko-metujská tabule a okrsku Novoměstská tabule.\n\nPodle alternativního členění Balatky a Kalvody náleží vrch ještě do podokrsku Nahořanská kotlina.\n"}
{"id": "1041884", "url": "https://cs.wikipedia.org/wiki?curid=1041884", "title": "The Pagan Prosperity", "text": "The Pagan Prosperity\n\nThe Pagan Prosperity (v překladu \"Pohanská prosperita\") je druhé studiové album norské black metalové skupiny Old Man's Child z roku 1997. Bylo nahráno v červnu 1997 ve studiu Studiomega.\n\n\n\n"}
{"id": "1041888", "url": "https://cs.wikipedia.org/wiki?curid=1041888", "title": "Metasomatóza", "text": "Metasomatóza\n\nMetasomatóza (jiné názvy: zatlačování, substituce, nahrazování, alterace) je proměna hornin při níž dochází k výrazným chemickým změnám původní horniny (protolitu), nejčastěji působením hydrotermálních roztoků a/nebo plynné fáze. Má převážně retrográdní charakter, zdroje látek jsou často zcela neznámé a předpokládá se však jejich endogenní původ.\n\nLze rozeznat více typů metasomatózy. V magmatických horninách to je například feldspatizace, serpentinizace, serpentinizácia a jiné. Důležitou úlohu hraje specifická tízkoteplotní metasomatóza u usazených hornin, jako v případě prokřemenění (silicifikacie), dolomitizacie nebo hematitizace. Někdy také dochází k zatlačování různých typů hornin rudnými minerály. Výsledkem metasomatózy jsou metasomatity.\n\nK metasomatóze může docházet při různých teplotách a tlacích. Nejintenzivnější je pneumatolitická a hydrotermální metasomatóza, která může vést k rozsáhlé přeměně lehce rozpustných (zatlačitelných) hornin jako jsou vápence a dolomity. Samotný mechanismus zahrnuje proces rozpouštění, transportu a vysrážení z migrujících fluid. Původní minerály jsou postupně rozpouštěny a nahrazovány jinými. Při tom je hornina stále v pevném stavu, nemění svůj objem. Přínos a odnos látek se děje prostřednictvím vodných roztoků a plynů, které horninou pronikají.\n\n"}
{"id": "1041896", "url": "https://cs.wikipedia.org/wiki?curid=1041896", "title": "In Defiance of Existence", "text": "In Defiance of Existence\n\nIn Defiance of Existence (v překladu \"Navzdory existenci\") je páté studiové album norské black metalové skupiny Old Man's Child z roku 2003. Bylo nahráno ve studiu Fredman hudebníka a producenta Fredrika Nordströma ve švédském Göteborgu.\n\n\n\n"}
{"id": "1041901", "url": "https://cs.wikipedia.org/wiki?curid=1041901", "title": "Boeing Stratoliner", "text": "Boeing Stratoliner\n\nOznačení Boeing Stratoliner se může vztahovat k více letadlům firmy Boeing:\n"}
{"id": "1041902", "url": "https://cs.wikipedia.org/wiki?curid=1041902", "title": "Slaves of the World", "text": "Slaves of the World\n\nSlaves of the World (v překladu \"Otroci světa\") je sedmé studiové album norské black metalové skupiny Old Man's Child z roku 2009. Bylo nahráno ve studiu Fredman hudebníka a producenta Fredrika Nordströma ve švédském Göteborgu.\n\nbonusová skladba na limitované edici:\n\n\n"}
{"id": "1041905", "url": "https://cs.wikipedia.org/wiki?curid=1041905", "title": "Jan Drnek", "text": "Jan Drnek\n\nJan Drnek (* 1960 Plzeň) je český spisovatel, vychovatel mládeže, konzervativní politik, monarchista a plzeňský patriot.\n\nNarodil se v Plzni, od mládí je aktivní ve skautských a trampských kruzích. Vyučil se ve Škodovce, pracoval jako frézař, později se stal vychovatelem učňů ve škodováckých internátech. V letech 1986–90 vedl jako vychovatel chlapecký skautský oddíl.\n\n17. listopadu 1989 se zúčastnil protestního shromáždění na Národní třídě v rámci Sametové revoluce. Po pádu komunistického režimu se stal tiskovým mluvčím generálního ředitele koncernu Škoda, tři roky pracoval jako úředník odboru životního prostředí plzeňského magistrátu. Od roku 1994 je věřící katolík. \n\nV roce 1998 inicioval založení Obecně prospěšné společnosti Centrum sociálních asistentů, kterou následně řídil a která fungovala do roku 2009. Jako sociální asistent vede resocializační programy se skupinami mladistvých pachatelů trestných činů. Založil také občanské sdružení STREET, původně k provozování terénní sociální práce (streetwork), později se přeměnilo na sdružení pro osvětovou regionální činnost.\n\nJan Drnek se sám prezentuje jako monarchista a monarchistické myšlenky často představuje a vysvětluje i ve svých dílech.\n\nOd roku 2004 je členem Koruny České. Spoluzaložil místní společnost této strany v Plzni a od roku 2007 několik let působil jako zemský hejtman pro Čechy. Ve volbách do Senátu PČR v roce 2014 zprostředkoval za Korunu Českou spolupráci s Občanskou demokratickou stranou, na společné koaliční kandidátce byl pak úspěšně zvolen senátor Lumír Aschenbrenner. 29. listopadu 2014 byl Drnek na generálním sněmu KČ zvolen jako člen předsednictva.\n\nRoku 2018 Jan Drnek sepsal prohlášení \"Konzervativní alternativa\" jako manifest politiky Koruny České, volající po alternativě k současné podobě českého politického a ekonomického systému. Historik Jan Cholínský tento text označil za „nepochybně nejpozoruhodnější veřejnou stranickou výzvu k (politicky prosazené) změně polistopadového směřování české společnosti a to především snahou nazývat věci pravými jmény a hledat skutečnou nikoli pouze kompromisní (ve smyslu kompromisu s neřádem) a tudíž iluzorní cestu k nápravě.“\n\nPsal mnoho let pouze pro své přátele, do roku 1989 publikoval jen v samizdatu. Začínal s poezií, později rozšířil svou tvorbu i na povídky a romány. Literárně vyrostl z trampského prostředí k obecně uchopitelným, nadčasovým a křesťanským tématům. V roce 2001 získal v trampské literární soutěži Trapsavec nejvyšší cenu Zlatého Trapsavce. V posledních letech se zaměřuje především na historické mystifikace (alternativní historii).\n\nDlouhodobě působí jako šéfredaktor a častý autor článků internetového časopisu Monarchistický zpravodaj, který je oficiálním periodikem Koruny České.\n\n\n"}
{"id": "1041908", "url": "https://cs.wikipedia.org/wiki?curid=1041908", "title": "Lillská církevní provincie", "text": "Lillská církevní provincie\n\nCírkevní provincie Lille je římskokatolickou církevní provincií, ležící v regionu Nord-Pas-de-Calais ve Francii. V čele provincie stojí \"arcibiskup–metropolita z Lille\". Provincie vznikla v roce 2008, kdy papež Benedikt XVI. povýšil biskupství v Lille na metropolitní arcibiskupství. Současným (prvním) metropolitou je arcibiskup Laurent Ulrich.\n\nPřesunutím metropolitního stolce z Cambrai do Lille v roce 2008 byla zrušena Církevní provincie Cambrai (založena v roce 1559), jejíž sufragánní diecéze Arras byla (spolu se samotnou Cambraiskou arcidiecézí) převedena do nově vzniklé provincie. Metropolitním arcidiecézí se tak stala diecéze Lille (která byla druhým sufragánem arcidiecéze Cambrai).\n\nÚzemí provincie se člení na tři diecéze:\n\n"}
{"id": "1041912", "url": "https://cs.wikipedia.org/wiki?curid=1041912", "title": "666 International", "text": "666 International\n\n666 International (v překladu \"666 mezinárodně\") je třetí studiové album norské původně black metalové skupiny Dødheimsgard z roku 1999. Dočkalo se dalších reedicí. Je více experimentální, je na něm patrný odklon od klasického black metalu směrem k avantgardnější podobě.\nWilliam York z hudebního portálu Allmusic nazval dílo propracovaným, ambiciózním a kreativním albem, které je určeno k frustrování puristů.\n\nCD 666 International obsahuje de facto 66 stop, ovšem stopy 10 až 65 jsou jen několikasekundové záznamy ticha. Stopa 66 obsahuje minutu a půl hudby následovanou dalšími cca 10 minutami ticha.\n\n\n\n"}
{"id": "1041914", "url": "https://cs.wikipedia.org/wiki?curid=1041914", "title": "Wilhelm Voigt", "text": "Wilhelm Voigt\n\nFriedrich Wilhelm Voigt (13. února 1849, Tylže — 3. ledna 1922, Lucemburk) byl německý švec, který se proslavil jako \"hejtman z Kopníku\". Od celé události je také odvozen termín kopnikiáda.\n\nVoigt se vyučil obuvníkem, ale více než řemeslu se věnoval drobným krádežím a podvodům, za které strávil ve věznicích více než čtvrt století. Po odpykání posledního trestu v únoru 1906 si našel práci v berlínské továrně na boty, ale jako recidivista nedostal povolení k pobytu v hlavním městě. Svoji bezvýchodnou existenční situaci se rozhodl vyřešit svérázně. Sehnal si v různých půjčovnách části důstojnické uniformy a 16. října 1906 v tomto převleku naverboval na berlínské ulici skupinu vojáků, kterým poručil, aby s ním odjeli vlakem do Köpenicku (česky \"Kopník\", tehdy samostatné městečko, dnes předměstí Berlína). Zde skupina obsadila místní radnici a Voigt přítomnému vedení města sdělil, že dostal pověření z nejvyšších kruhů, aby prošetřil podezření ze zpronevěry obecních peněz. Úředníci se neodvážili ozbrojencům odporovat, vydali falešnému důstojníkovi veškerou hotovost z městské pokladny a nechali se odvést eskortou. Voigt tak získal více než čtyři tisíce říšských marek, s nimiž bez překážek odjel zpátky do Berlína.\n\nHejtman z Kopníku byl zatčen teprve po deseti dnech. Když vyšlo najevo, jak oklamal kopnícké radní, vzbudil případ celosvětovou pozornost a byl uváděn jako příklad slepé poslušnosti vůči autoritám, charakteristické pro militaristické císařské Německo. Voigt byl odsouzen ke čtyřem letům vězení, ale v srpnu 1908 mu udělil císař Vilém II. Pruský milost. Po propuštění uspořádal Voigt řadu besed, na kterých za tučný honorář bavil publikum líčením své kopníkiády. S takto získaným majetkem se usídlil v roce 1909 v Lucembursku, ale v nejisté době po první světové válce o všechno přišel a zemřel v bídě a zapomnění ve věku 72 let.\n\nNa motivy aféry vzniklo už bezprostředně po události několik divadelních her, hudebních šlágrů a událost byla i několikrát zfilmována. Zřejmě poprvé už v roce 1926. Nejslavnějším uměleckým zpracováním se však stala až divadelní hra Carla Zuckmayera \"Hejtman z Kopníku\" z roku 1931. Zuckmayerova verze příběhu byla i několikrát zfilmována. Poprvé už v roce 1931. Nejznámější verzí je však film z roku 1956 (režie Helmut Käutner, v hlavní roli Heinz Rühmann). V osmdesátých letech měl adaptaci této kry na repertoáru Činoherní klub, Voigta hrál Petr Nárožný. \n\n\n\n"}
{"id": "1041917", "url": "https://cs.wikipedia.org/wiki?curid=1041917", "title": "Novoměstská tabule", "text": "Novoměstská tabule\n\nNovoměstská tabule je geomorfologický okrsek ve střední části Úpsko-metujské tabule, ležící v okrese Náchod v Královéhradeckém kraji.\n\nÚzemí okrsku se nachází zhruba mezi sídly Česká Skalice a Starkoč (na severu), Nové Město nad Metují (na jihovýchodě), Jaroměř (na jihozápadě) a Rychnovek (na severozápadě). Uvnitř okrsku leží částečně titulní město Nové Město nad Metují a větší obec Velká Jesenice, zcela uvnitř jsou větší obce Provodov-Šonov a Nahořany.\n\nOkrsek Novoměstská tabule (dle značení Jaromíra Demka VIC–2A–4) geomorfologicky náleží do celku Orlická tabule a podcelku Úpsko-metujská tabule. Podle alternativního členění Balatky a Kalvody se dále člení na podokrsky Bohuslavická tabule, Nahořanská kotlina a Novopleská plošina. Zde však Novoměstská tabule zabírá mnohem větší území (např. podřazená Bohuslavická tabule je v Demkově členění samostatný okrsek).\n\nTabule sousedí s dalšími okrsky Orlické tabule: Rychnovecká tabule na severozápadě, Metujská niva na jihu a Bohuslavická tabule na jihovýchodě. Dále sousedí s celky Východolabská tabule na západě, Krkonošské podhůří na severu a Podorlická pahorkatina na východě.\n\n"}
{"id": "1041922", "url": "https://cs.wikipedia.org/wiki?curid=1041922", "title": "Ti'Punch", "text": "Ti'Punch\n\nTi'Punch je míchaný nápoj na bázi rumu, který je zvláště populární na Martiniku, Guadeloupe, Haiti, ve Francouzské Guyaně a jiných francouzsky mluvících karibských zemích. Je velice podobný kubánskému daiquiri.\n\nNápoj se obvykle připravuje z rumu agricole (francouzsky Rhum Agricole), limetky a sirupu z cukrové třtiny. Obvykle se podává před jídlem jako aperitiv.\n"}
{"id": "1041924", "url": "https://cs.wikipedia.org/wiki?curid=1041924", "title": "Charice Pempengco", "text": "Charice Pempengco\n\nCharice, vlastním jménem \"Charmaine Clarice Relucio Pempengco\", (* 10. května 1992, San Pedro, Laguna, Filipíny) je filipínská zpěvačka a herečka.\n\nV roce 2010 vydala své debutové album \"Charice\", které obsadilo osmé místo v žebříčku nejprodávanějších alb USA. Spolupracovala na něm s producentem a skladatelem Davidem Fosterem. V celém světě se těší velké oblibě její singl \"Pyramid\". Světoznámá moderátorská hvězda Oprah Winfrey ji navíc nazvala nejtalentovanější dívkou světa.\n\nDne 2. června 2013 provedla veřejný coming out jako lesba.\n\n"}
{"id": "1041930", "url": "https://cs.wikipedia.org/wiki?curid=1041930", "title": "Burak Yılmaz", "text": "Burak Yılmaz\n\nBurak Yılmaz [burak jilmaz] (* 15. července 1985, Antalya, Turecko) je turecký fotbalový útočník a reprezentant. Od roku 2016 hraje za čínský klub Peking Guoan. Oblékal dres všech tří slavných istanbulských klubů: Beşiktaş JK, Fenerbahçe SK i Galatasaray SK.\n\nDvakrát se stal nejlepším střelcem turecké Süper Lig, v sezóně 2010/11 nastřílel v dresu Trabzonsporu 33 gólů a v sezóně 2012/13 dal v dresu Galatasaraye 24 gólů.\n\nBurak Yılmaz nastupoval za turecké mládežnické výběry od kategorie do 17 let.\n\nV A-týmu Turecka debutoval 12. 4. 2006 v přátelském utkání v Baku s domácím týmem Ázerbájdžánu (remíza 1:1).\n\n"}
{"id": "1041936", "url": "https://cs.wikipedia.org/wiki?curid=1041936", "title": "Tomáš Břečka", "text": "Tomáš Břečka\n\nTomáš Břečka (* 12. května 1994) je český fotbalový obránce, momentálně působí v moravském týmu 1. FC Slovácko. Hraje na postu stopera (středního obránce).\n\nBřečka je odchovancem FC Morkovice, kde působil v přípravce a v žácích. Ve vzájemném utkání mladších žáků FC Morkovice proti 1. FC Slovácku si ho vyhlédl právě klub z Uherského Hradiště, kde přestoupil a úspěšně prošel ostatními týmy 1. FC Slovácka. V A-týmu Slovácka se poprvé představil v květnu 2013.\nV 1. české lize debutoval 26. 7. 2014 proti SK Slavia Praha (prohra 1:2), šel na hřiště na poslední minutu zápasu. V základní sestavě nastoupil v lize poprvé 30. srpna 2014 proti 1. FK Příbram (výhra 4:1).\nPremiérovou branku v Synot lize zaznamenal 29. listopadu 2014 proti Bohemians 1905 (výhra 2:1), vstřelil vítězný gól.\n\n"}
{"id": "1041937", "url": "https://cs.wikipedia.org/wiki?curid=1041937", "title": "Paraskeví Tsiamíta", "text": "Paraskeví Tsiamíta\n\nParaskiewi Tsiamita (* 10. března 1972 Volos) je bývalá řecká atletka, mistryně světa v trojskoku.\n\nNejvětší úspěch pro ni znamenalo vítězství v trojskoku na mistrovství světa v roce 1999 v Seville. Z tohoto roku pochází také její osobní rekord 15,07 metru.\n"}
{"id": "1041938", "url": "https://cs.wikipedia.org/wiki?curid=1041938", "title": "Trecia Smithová", "text": "Trecia Smithová\n\nTrecia Smithová (* 5. listopadu 1975) je jamajská atletka, mistryně světa v trojskoku.\n\nNa olympiádě v Athénách v roce 2004 obsadila v soutěži trojskokanek čtvrté místo. O rok později se v této disciplíně stala mistryní světa. Její osobní rekord 15,16 metru pochází z roku 2004.\n"}
{"id": "1041943", "url": "https://cs.wikipedia.org/wiki?curid=1041943", "title": "Luino", "text": "Luino\n\nLuino je italská obec v provincii Varese v oblasti Lombardie. Obec leží na východním břehu jezera Lago Maggiore u hranic se Švýcarskem.\n\nV roce 2013 zde žilo 14 354 obyvatel.\n\nAgra, Brissago-Valtravaglia, Cannero Riviera (VB), Cannobio (VB), Cremenaga, Dumenza, Germignaga, Maccagno con Pino e Veddasca, Monteggio (Švýcarsko), Montegrino Valtravaglia\n\nZdroj: \n\n"}
{"id": "1041947", "url": "https://cs.wikipedia.org/wiki?curid=1041947", "title": "Třída Akacuki (1901)", "text": "Třída Akacuki (1901)\n\nTřída \"Akacuki\" (: \"Akacuki-gata\") sestávala ze dvou torpédoborců, postavených v letech 1900 až 1902 ve Spojeném království pro japonské císařské námořnictvo po vzoru předchozí třídy \"Ikazuči\". Obě jednotky se zúčastnily rusko-japonské války, během které se \"Akacuki\" potopila po najetí na minu u Port Arthuru v květnu 1904. \"Kasumi\" byla v srpnu 1912 překlasifikována na torpédoborec 3. třídy ( \"santó kučikukan\") a v dubnu 1913 vyřazena.\n\nObě jednotky byly pojmenované po přírodních jevech.\n\nJamamotův desetiletý plán rozvoje loďstva z roku 1896, který byl později znám jako plán rozvoje loďstva 6-6 ( \"Roku-roku kantai keikaku\") požadoval (mimo jiné) stavbu 23 torpédoborců do roku 1905. Prvních dvanáct jednotek tvořily třídy \"Ikazuči\" a \"Šinonome\" postavené loděnicemi Yarrow a Thornycroft v Anglii. Další čtyři jednotky byly opět rozdělené do dvou tříd a mezi obě loděnice. Loděnice Yarrow v londýnském Poplaru získala zakázku na stavbu dvou torpédoborců nové třídy \"Akacuki\", které měly být postavené podle předchozí třídy \"Ikazuči\".\n\nStavba byla financována z prostředků rozpočtového roku 1900.\n\nObě jednotky měly téměř stejnou siluetu, jako třída \"Ikazuči\". Na klenutou přední palubu navazoval malý můstek o jedné úrovni, na jehož vrcholku se nacházela nekrytá plošina. V její zadní části se nacházel světlomet. Za můstkem stál signální stěžeň, za kterým začínala nízká nástavba se čtyřmi komíny a vyústěním větrání kotelen (mezi první a druhou dvojicí komínů) a strojovny (v zadní části nástavby).\n\nPolovyvážené, či vyvážené kormidlo se již celé přesunulo pod záď.\n\nStejně jako u třídy \"Ikazuči\" i na \"Akacuki\" generovaly nasycenou páru čtyři vodotrubné kotle \"Yarrow\". Dva vertikální čtyřválcové parní stroje s trojnásobnou expanzí měly podle Jentschury a Nišidy mít i stejný celkový výkon, tedy 6000 koní (4413,0 kW). Patjanin a Jelínek ale uvádějí celkový výkon 6500 koní (4780,7 kW).\n\nBěhem zkoušek 20. listopadu 1901 udržela \"Akacuki\" průměrnou rychlost 31,121 uzlů (~ 57,6361 km/h) po dobu tří hodin. Na šestimílovém (~ 11,1 km) zkušebním úseku dosáhla rychlosti 31,3 uzlů (~ 57,97 km/h) při výkonu 6450 koní (4743,97 kW). \"Kasumi\" během zkoušek 29. ledna 1902 udržela průměrnou rychlost 31,295 uzlů (~ 57,9583 km/h) po dobu tří hodin a na zkušebním úseku dosáhla rychlosti 31,075 uzlů (~ 57,551 km/h).\n\nVýzbroj byla založena na rychlopalných kanónech a torpédech. Po dokončení se hlavňová výzbroj skládala z jednoho 76,2mm kanónu (u Royal Navy označovaného jako 12-liberní, či třípalcový) s délkou hlavně 40 ráží a pěti 57mm kanónů Hotchkiss (u Royal Navy označovaných jako 6-liberní) s hlavní délky 40 ráží. Od přídě k zádi byly kanóny rozmístěny následovně: Jeden 57mm Hotchkiss na vyvýšené platformě na přední palubě před můstkem, dva 57mm kanóny na hlavní palubě po stranách můstku a zbývající dvojice sedmapadesátek diagonálně na hlavní palubě – kanón na pravoboku se nacházel za úrovní druhého komína a kanón na levoboku přibližně na úrovni čtvrtého komína. 76,2mm kanón se nacházel na zádi za torpédomety. Těsně před, či během rusko-japonské války (1904–1905) byl přední 57mm kanón na platformě před můstkem nahrazen za druhý 76,2mm kanón.\n\nTorpédovou výzbroj představovaly dva 450mm otočné jednohlavňové torpédomety typu HO (tzn. Whitehead & Armstrong) umístěné na hlavní palubě na zádi, mezi středovou nástavbou a 76,2mm kanónem. Z torpédometů bylo možno vypouštět torpéda typu 30., 32., 38., 42. a 44. roku (až na poslední typ se jednalo o torpéda poháněná stlačeným vzduchem; typ 44. roku byl poháněn směsí petroleje, vzduchu a vody).\n\n\n"}
{"id": "1041948", "url": "https://cs.wikipedia.org/wiki?curid=1041948", "title": "Ars subtilior", "text": "Ars subtilior\n\nJako ars subtilior se označuje rafinovaný styl západní hudby v období zhruba mezi roky 1377 (smrt Machautova) a 1420 (vystoupení Guillauma Dufaye). Pojem ars subtilior zavedla roku 1963 německá muzikoložka Ursula Güntherová; dříve se tento styl označoval jako manýrismus. Jde o poslední fázi gotické hudby, předchází jí styl ars nova a navazuje již raná renesance.\n\nCentry hudebního stylu ars subtilior byly pařížský královský dvůr, Aragon, Kastílie, papežský dvůr v Avignonu a kyperský dvůr krále Januse, někteří skladatelé působili také v Itálii. \n\nK tvůrcům hudby v tomto stylu patřili například Jacob Senleches, Solage, Jehan Vaillan, Baude Cordier, Trebor a v první fázi své tvorby také Johannes Ciconia.\n\nV tomto hudebním směru zůstaly zachovány původní notové hodnoty předešlé epochy. Objevuje se zde izorytmie a vícesborovost.\n"}
{"id": "1041949", "url": "https://cs.wikipedia.org/wiki?curid=1041949", "title": "Alexandre Kafka", "text": "Alexandre Kafka\n\nAlexandre Kafka (25. ledna 1917 Praha – 28. listopadu 2007 Washington, D.C.) byl brazilský ekonom, vysokoškolský pedagog a výkonný ředitel Mezinárodního měnového fondu.\n\nAlexandre Kafka se narodil jako jeden ze dvou synů v prominentní pražské německy hovořící židovské rodině. Jeho otcem byl právník a vysokoškolský pedagog Bruno Kafka a matkou Johanna Hanna Louise Kafková, rozená Bondy von Bondrop. Otcovým bratrancem byl spisovatel Franz Kafka. Kafkovou manželkou byla Rita Kafková, jejímž otcem byl podnikatel Otto Petschek. Z manželství vzešly dvě dcery: Barbara a Doris Kafka.\n\nSilné intelektuální zázemí v rodině a otcova podpora přivedly Kafku ke\nstudiím v zahraničí: studoval v Ženevě a na Balliol College v Oxfordu, kde se začal zaměřovat na ekonomii, která ho pak provázela po celý život. \nStudoval na uznávaném Německém státním reálném gymnáziu v Praze. Po okupaci Čech a Moravy nacisty odešel Kafka do emigrace. Odcestoval do Brazílie, kam emigrovala i část rodiny z matčiny strany – např. podnikatel Herbert von Bondy-Bontrop. Do Jižní Ameriky přijel Kafka roku 1940, později přijal brazilské občanství, naučil se portugalsky a změnil si své křestní jméno na z Alexandera na Alexandre.\nPo překonání počátečních překážek začal v Sao Paulo vyučovat ekonomii. Již roku 1944 se tamtéž stal poradcem Svazu průmyslu. V letech 1949–1951 pracoval pro Mezinárodní měnový fond, pak se však vrátil do Brazílie, kde v Riu de Janeiro založil Brazilský ekonomický institut a pracoval jako poradce ministra financí Eugenia Gudina. Roku 1956 začal pracovat pro OSN ve Spojených státech, o pět let později působil jako hostující profesor ekonomie na univerzitě ve Virginii. Od roku 1966 pracoval Kafka pro Mezinárodní měnový fond. Vedle toho ještě v 70. a 80. letech\npřednášel na Boston University a George Washington University\n\nV letech 1966-1998 pracoval Kafka jako výkonný ředitel Mezinárodního fondu. Do této pozice byl zvolen celkem 16x a so skupinou latinsko-amerických zemí: Brazílie, Dominikánská republika, Kolumbie, Ekvádor, Guyana, Haiti, Panama, Surinam, Trinidad a Tobago. Kafka se mj. podílel na vzniku SDR, též známých jako zvláštní práva čerpání.\n\nYork: St. Martin’s Press, 1996.\n\n\n\n\n"}
{"id": "1041951", "url": "https://cs.wikipedia.org/wiki?curid=1041951", "title": "Gábes", "text": "Gábes\n\nGábes (v anglickém přepisu Gabès, \"Qābis\") je tuniské město a sídlo stejnojmenného guvernorátu a přístav na pobřeží Středozemního moře u Gábeského zálivu, asi 110 km jihozápadně od Sfaxu a 60 km západně od ostrova Džerba. V roce 2004 zde žilo přes 116 000 obyvatel a bylo tak šestým největším tuniským městem. \n\nMěsto založili Féničané jako obchodní středisko. Za římské nadvlády se stalo součástí provincie Tropoliana a nazývalo se \"Tacapae\". Poprvé se o místě zmínil filosof Apuleius (125–180). V 5. století je zde doloženo sídlo biskupství a známi jsou i tehdejší tři biskupové Dulcitius, Servilius a Caius. V roce 1881 se Gábes stal součástí francouzského protektorátu. Před druhou světovou válkou byla mezi Gábesem a Madenine vybudována obranná Marethská linie. Roku 1940 město ovládli Němci. V letech 1942–1943 silně poškozeno při bojích mezi německou, anglickou a francouzskou armádou. Velkou povodní bylo město poškozeno roku 1962. V roce 2003 vznikla místní univerzita \"Université de Gabès\".\n\nGábes je jedním z největších průmyslových center v Tunisku. Dominuje zde především chemický průmysl. Velké množství továren má negativní dopad na čistotu vody v Gábeském zálivu, a okolí je proto málo vyhledáváno turisty. Tuniská vláda se v posledních letech snaží o snížení znečištění. Okolo města je oáza s 500 000 datlovníky a ovocnými stromy, např. granátovníky. Pěstuje se zde i henna.\n\nVýchodně od města bylo 4. června 2008 pro civilní lety otevřeno bývalé vojenské letiště \"Aéroport de Gabès-Matmata\" s kapacitou 200 000 cestujících ročně. V provozu je jediná linka do hlavního města Tunisu. Po dobudování letiště se počítá i s mezinárodním provozem. V Gábesu končí úzkorozchodná železnice o šířce 1000 mm a je nejbližší tuniskou železniční stanicí od libyjských hranic. Je plánována výstavba železnice až do libyjského pohraničního města Ras Ajdir, čímž by byla propojena libyjská a tuniská železniční síť. Přístav slouží k vývozu surovin a k rybolovu, který se zaměřuje na lov tuňáků.\n\nV okolí města jsou pláže. Turisté nejraději navštěvují ty jižně od města při cestě na ostrov Džerba. Nejznámější jsou \"Lemawa\" a \"Lemaya\". Tuniská vláda chce v příštích letech vybudovat turistická střediska. Gábes je vhodným výchozím bodem k výletů do vnitrozemí a pouště. Nejnavštěvovanějším místem v okolí je 40 km vzdálená Matmata. Gábeská oáza byla v roce 2008 jako unikátní ekosystém v pouštním prostředí navržena na seznam Světového dědictví UNESCO. V oáze je okolo 150 s kapacitou 650 litrů vody za sekundu.\n\nV Gábesu se narodili izraelští politici Avraham Ti'ar a Silvan Šalom.\n"}
{"id": "1041960", "url": "https://cs.wikipedia.org/wiki?curid=1041960", "title": "Mount Washington", "text": "Mount Washington\n\nMount Washington je hora ve White Mountains v americkém státě New Hampshire. S nadmořskou výškou 1917 metrů je nejvyšším vrcholem Nové Anglie. Hora je proslulá mimořádně drsným klimatem: 12. dubna 1934 zde byla naměřena historicky nejvyšší rychlost větru na severní polokouli, 372 kilometrů v hodině. Vrcholové partie hory se nacházejí na hranicí lesa a mají polární podnebí; v lednu 1885 byla dosažena rekordní teplota −46 °C.\n\nPůvodní obyvatelé horu nazývali \"Agiocochook\" (domov velkého ducha). Prvním, kdo vystoupil na vrchol, byl v červnu 1642 Darby Field z Durhamu. V roce 1852 byla na hoře postavena první turistická chata, v roce 1868 zahájila provoz 4,8 km dlouhá ozubnicová dráha vedoucí po západním svahu z Bretton Woods na vrchol. V roce 1899 se stali Freelan Oscar Stanley s manželkou prvními lidmi, kteří vyjeli na vrchol hory v automobilu. Roku 1932 byla uvedena do provozu místní meteorologická stanice. V roce 1964 byl zřízen na hoře Mount Washington State Park.\n\n"}
{"id": "1041961", "url": "https://cs.wikipedia.org/wiki?curid=1041961", "title": "Cantabria (A15)", "text": "Cantabria (A15)\n\nCantabria (A15) je bojová zásobovací loď (\"Buque de Aprovisionamiento de Combate\" – BAC) španělského námořnictva. Jedná se o vylepšenou verzi zásobovacího tankeru \"Patiño\" (A14) z poloviny 90. let 20. století.\n\nZ plavidla \"Cantabria\" jsou odvozeny dvě zásobovací lodě, které objednala Austrálie v rámci programu SEA 1654.\n\nStavbou lodi byla pověřena španělská loděnice Navantia v Puerto Real.\n\nPosádku tvoří 142 osob, přičemž se na palubě nachází prostory pro ubytování dalších 48 osob. Plavidlo má kapacitu 9800 tun nákladu, přičemž může přepravovat lodní palivo, letecké palivo, munici, náhradní díly a proviant. Na palubě může navíc nést až 20 dvacetistopých standardizovaných kontejnerů. K přepravě nákladu slouží pět zásobovacích stanic, kterými mohou být najednou zásobována až tři plavidla. Na zádi se nachází letová paluba umožňující zásobování pomocí vrtulníků. Plavidlo dále nese dva rychlé čluny RHIB a dva nafukovací čluny Zodiac. Plavidlo je vybaveno hangárem, který pojme tři lehké AB.212, nebo dva střední vrtulníky NH-90. \n\nK vlastní obraně slouží šest vrhačů klamných cílů Mark 36 SRBOC a až osm 12,7mm kulometů M2HB, nebo 7,62mm kulometů MG-3. V případě potřeby mohou být na plavidlo instalovány dvě zbraňové stanice s 25mm kanóny Bushmaster, protiletadlové řízené střely krátkého dosahu a vlečené protitorpédové klamné cíle SLQ-25A Nixie.\n\nPohonný systém tvoří dva diesely MAN 18V 40/45 s výkonem po 10 890 kW. Energií loď zásobují čtyři diesel-generátory MAN 16V 20/27 s výkonem po 1270 kW. Nejvyšší rychlost dosahuje 21,3 uzlu. Dosah je 6000 námořních mil při rychlosti 13 uzlů.\n\nLoděnice Navantia v březnu 2016 zvítězila v tendru na dvě zásobovací lodě pro australské námořnictvo. Porazila přitom modifikaci jihokorejských tankerů třídy \"Tide\".\n"}
{"id": "1041962", "url": "https://cs.wikipedia.org/wiki?curid=1041962", "title": "Sinokvět měkký", "text": "Sinokvět měkký\n\nSinokvět měkký (\"Jurinea mollis\") je nápadná, ale silně ohrožená rostlina české květeny. Je jedním ze dvou druhů rodu sinokvět, které v české přírodě rostou.\n\nOblast výskytu sinokvětu měkkého se rozkládá z České republiky, Rakouska a Itálie přes Balkánský poloostrov do Turecka, na východě jeho areál ještě zasahuje do Běloruska a na jih Ruska. Druh je dělen do několika poddruhů, ve střední Evropě se vyskytuje nominátní poddruh sinokvět měkký pravý.\n\nV ČR roste pouze na jižní Moravě, většinou v Pavlovských vrších, Mikulovské vrchovině a v okolí Hustopečí, ojediněle též jižně od Vyškova.\n\nTato silně světlomilná rostlina je hemikryptofyt považovaný za součást panonské stepní vegetace a suchých širokolistých trávníků. Její výskyt je omezen na osluněné travnaté a křovinaté stráně se zásaditým podložím nebo na sprašové půdy a obvykle ji nacházíme v nadmořské výšce do 500 m.\n\nVytrvalá bylina, vysoká do 30 cm a s květem do 70 cm, vyrůstá z hluboko sahajícího kůlovitého kořene. Přízemní řapíkaté listy v růžici jsou v obrysu kopinaté, peřenosečné a mívají pět až šest oddálených úkrojků. Listy porůstající lodyhu jsou přisedlé, kopinaté nebo čárkovité, celistvé či jen slabě dělené a v horní části lodyhy bývají zakrnělé nebo někdy zcela chybějí. Listy jsou plstnaté a po okraji podvinuté.\n\nLodyha je nejčastěji jednoduchá, podélně rýhovaná a jemně chlupatá. V horní části na ní vyrůstá polokulovitý až kulovitý úbor velký 2 až 5 cm obsahující oboupohlavné kvítky s nápadně sytě fialovými trubkovitými korunami. Několikařadý kulovitý zákrov je tvořen čárkovitými, pavučinatě vlnatými listeny se špičkami nazpět zahnutými, listeny často mívají červenofialový nádech.\n\nRostliny obvykle kvetou od května do července, opylování zajišťuje létající hmyz. Plodem je čtyřhranná nažka jehlanovitého tvaru s bílým chmýrem.\n\nNa území republiky se vyskytují dva druhy sinokvětů, které se od sebe odlišují zákrovními listeny, tvary lodyžních listů i nažek a navíc jsou od sebe areálově oddělené. Sinokvět měkký si nelze s druhým druhem sinokvětem chrpovitým splést, protože ten roste pouze v Polabí ve středních Čechách.\n\nSinokvět měkký vždy rostl v ČR jen skromně, nikdy nebyl hojný. Následkem dlouhodobě nepříznivě změněných ekologických podmínek ubývá míst, kde se vyskytuje, a také jeho početní stavy na tradičních stanovištích se snižují. Pro zachování druhu je nutno jej intenzivněji chránit, a proto byl „Vyhláškou MŽP ČR č. 395/1992 Sb. ve znění vyhl. č. 175/2006 Sb.“ a následně i „Červeným seznamem cévnatých rostlin České republiky z roku 2012“ zařazen do kategorie rostlin silně ohrožených (§2 a C2).\n\n"}
{"id": "1041965", "url": "https://cs.wikipedia.org/wiki?curid=1041965", "title": "Alice (programovací jazyk)", "text": "Alice (programovací jazyk)\n\nAlice je objektově orientovaný programovací jazyk s integrovaným vývojovým prostředím. Tento jazyk slouží k výuce programování pomocí vytváření počítačových animací s použitím 3D modelů pomocí vytváření a přetahování dlaždic. Software byl nejdříve vyvíjen na univerzitě ve Virginii (University of Virginia) a poté od roku 1997 na Univerzitě Carnegie Mellon vývojovou skupinou vedenou Randy Pauschem.\n\nAlice je výukový jazyk, vytvoření k učení mladých lidí objektovému programování pomocí vytváření příběhů, videí, interaktivních her a jejich následnému sdílení na internetu. Je navržený speciálně pro studenty, kteří se s objektově orientovaným programováním setkávají poprvé. V tomto vývojovém prostředí mají studenti k dispozici 3D objekty (představující různá zvířata, lidi, aj.), které obývají virtuální svět a studenti v tomto prostředí vytváří program, pomocí kterého tyto objekty animují. \n\nTyto objekty studenti animují přesouváním dlaždic, pomocí kterých následně vytvářejí program podobající se spoustě jiných známých programovacích jazyků, jakou jsou například Java, C# nebo C++. Alice také dovoluje studentům ihned vidět jejich naprogramovanou animaci a tím i porozumět vztahům mezi naprogramovanými příkazy. Studenti jsou tím schopni získat spoustu zkušeností, které by jinak obdrželi v základním programovacím kurzu. \n\nZ těchto důvodů je Alice používaná na spoustě vysokých škol a univerzit pro základní kurzy programování.\n\nAlice byla vytvořena za účelem vyřešení pěti základních problémů ve výuce programování. \n\nSpousta programovací jazyků je totiž navržena pro snadnou produkci kódu a to poté vede k dalším problémům. Alice byla vytvořena čistě za účelem výuky programování bez složitých výrazů, které používají ostatní programovací jazyky jako například C++. Uživatelé pouze přesouvají objekty které představují jednotlivé příkazy z jednoho místa na druhé. \n\nAlice dále také dovoluje uživateli manipulaci s kamerou a světlem pro další vylepšení svých programů. \n\nZ toho důvodu, že je programovací jazyk naprosto propojen se svým vývojovým prostředím, nenutí uživatele si pamatovat žádnou syntaxi. A to i přes to, že podporuje plnohodnotné objektově-orientované programování. \n\nAlice je programovací jazyk zaměřený na oslovení určité části populace (zejména studentů) tím, že jim umožňuje vytvářet příběhy. Na rozdíl od ostatních programovacích jazyků, které jsou zaměřeny spíše na výpočty. \n\nV současné době jsou na stránkách vývojářů k dispozici dvě verze programovacího jazyka Alice s vývojovým prostředím. Verze 3.1 a 2.4 Obě verze jsou k dispozici pro operační systém Windows, Linux i Mac OS. \n\nVývojáři zároveň poskytují i spoustu podkladů a učebních materiálů k oběma verzím programu, zároveň jsou na stránkách k dispozici i videa pro začátek práce s oběma verzemi programu. Verzi 2 si do 13. srpna 2009 stáhlo více než milion lidí a více než 15% vysokých škol v USA Alici používá k výuce. Zároveň se také stále zvětšuje počet středních škol, které tento program k výuce požívají. \n\nJeden z hlavních rozdílů mezi Alicí 2 a 3 je ten, že zatímco Alice 2 využívá pouze programování podobné Javě, Alice 3 již jede plně na prostředí Javy. Je to hlavně z toho důvodu, že to vyžadovala spousta vyučujících, používajících tento program. \n\nDalší věc, která by mohla potěšit hlavně pokročilé studenty je ta, že Alice 3 obsahuje prostředí, které jim dovoluje kód v Javě přímo psát a následně ho do jejich programu vložit. Také obsahuje možnost vkládání jejich vytvořených animací přímo z programu na YouTube.\n\nV této verzi použil její tvůrce Carnegie Mellon animace a postavy ze hry The Sims 2, kterou vyvinula společnost Electronic Arts (\"EA\"), pro toto použití je všechny převedl z programovacího jazyka C++ Do programovacího jazyka Java. Víceméně vymyslel metodu, pomocí které ochránil majetek postav EA a zároveň zanechal open source status programu Alice a možnost studentů s těmito postavami manipulovat. \n\nProto nyní mají uživatelé Alice 3 možnost vybrat si ze spousty postav a scén ze hry The Sims, které budou obývat jejich virtuální svět a dalších stovek pohybů a chování, které mohou na animování svých postav použít. \n\nVývojáři si od těchto známých postav a animací slibují, že by si je mohli studenti a hlavně také studentky oblíbit.\n\nO programovacím jazyku Alice bylo napsáno spoustu knih. Tyto knihy slouží nejen k učení objektového programování, ale zároveň se skrz ně dá naučit i programovací jazyk Java. Jsou na výběr knihy jak o verzi 2 tak i o verzi 3. Zde je krátký seznam.\n\n\n\nKromě knih je možné nalézt na webu i mnoho učebních materiálů a tutoriálů a to nejen v textové formě ale také v podobě spousty videí, které se dají najít na YouTube. Několik tutoriálů je možné najít například na stránkách Alice Tutorials: Computer Programming in 3D nebo Alice Programming Tutorial. Pokud však toužíte po tutoriálech ve stylu videí, můžete je najít například na stránce Duke University Alice Materials Tutorials Repository a nebo na YouTube kanálu uživatele Mike Aben kde naleznete celý seznam videí o programovaní v jazyce Alice.\n\n"}
{"id": "1041968", "url": "https://cs.wikipedia.org/wiki?curid=1041968", "title": "Henry Potez", "text": "Henry Potez\n\nHenry Potez (30. září 1891 Méaulte – 9. listopadu 1981 Paříž) byl francouzský průmyslník, průkopník letectví.\n\nPotez studoval na francouzské vysoké škole \"Supaéro\". Společně s Marcelem Blochem byl vynálezcem vrtule „Potez-Bloch“, kterou po roce 1917 používala většina spojeneckých letadel konce první světové války.\n\nV roce 1919 založil vlastní společnost Aviations Potez. Společnost v období mezi válkami vyráběla mnoho letadel a hydroplánů v továrnách, které byly v té době považovány za jedny z nejmodernějších na světě. V roce 1923 koupil společnost Alessandra Anzaniho vyrábějící motory pro firmu Caudron. Mnoho strojů značky Potez, například Potez 25, 39, 54, 62, 63 dosáhlo mezinárodních úspěchů a stanovilo také světové rychlostní rekordy. Dne 13. června 1930 pilot Henri Guillaumet na stroji Potez 25 jako první překonal Andy.\n\nV průběhu dvaceti let opustilo výrobní linky firmy více než 7000 letadel, z toho 4000 kusů typu Potez 25. Postaveno bylo čtyřicet prototypů a více než dvacet z nich se dostalo do sériové výroby, což bylo v té době neobvyklé a pozoruhodné. \n\n7. srpna 1936 byly továrny firmy, považované za strategické, znárodněny francouzskou vládou Lidové fronty a sloučeny do koncernu SNCAN. Potez zůstal ve své firmě ředitelem. Finance získané ze znárodněné firmy investoval společně Marcelem Blochem a Abel-François Chiracem (otec Jacquesa Chiraca) do jedné z pařížských komerčních bank — \"Banque Palatine\".\n\nBěhem druhé světové války se usadil v Rayol-Canadel-sur-Mer ve svobodném pásmu.\nPo druhé světové válce navrhla firma Potez letoun \"Magister\", dvoumístný dvoumotorový cvičný letoun, který znamenal velký úspěch. Výroba začala v roce 1952 a stroj známý jako Fouga Magister byl k výcviku používán letectvy mnoha států.\n\nHenry Potez byl i politicky činný, v letech 1928 až 1940 byl starostou rodného města a v letech 1947 až 1959 starostou města Albert.\n\n"}
{"id": "1041979", "url": "https://cs.wikipedia.org/wiki?curid=1041979", "title": "Bio-MEMS", "text": "Bio-MEMS\n\nBio-MEMS (angličtina \"Biological Microelectromechanical Systems\") jsou skupiny mikrosenzorů a mikrosystémů, MEMS, jenž se využívají v biologii či biomedicíně. Kardiostimulátory, Lab-on-a-chip (laboratoř na čipu), inzulínové mikro pumpy a mnohé další technologie, se uplatňují především díky svým malým rozměrům, přesnosti, a nízké ceně. Ať už se jedná o skenování lidské DNA, náhrady lidských částí, jenž byly donedávna nemožné, či diagnostika látky namísto ve velkých laboratořích přímo na místě odběru. Rozšíření těchto technologií může v budoucnosti vést k prodloužení lidského života, či pozměnění chápání sebe sama jakožto živého organismu, který bude vylepšen o tyto nové systémy.\n\nV oblasti biologie narážíme na problémy detekce či analýzy buněk, které reagují na biomechanické stimuly například dělením, kontrakcí, sekrecí, pohyblivostí, nebo přilnavostí. Pro bližší pochopení těchto změn byly vyvinuty biologické mikroelektromechanické systémy, které poskytují vysoký stupeň kontroly nad podněty, které buňky přijímají od okolí. Nejen analýza (detekce), ale také diagnostika, léčebné terapie, podávání léků a kultivace buněk jsou oblasti, ve kterých se BioMEMS technologie využívají a s výbornými výsledky nahrazují dříve používané metody či systémy. \n\nČím je člověk starší, tím více dochází k degeneraci sítnice a následně i ztrátě ostrého vidění zprostředkovaného žlutou skvrnou. V roce 2011 voperoval německý tým z institutu pro oftalmologický výzkum 10 lidem umělou sítnici, jejímž základem je čip o rozměrech 3x3 mm a tloušťce 0,1 mm. Čip disponuje 1500 fotodiodami, zesilovači a elektrodami. Čip reaguje na dopadající světlo a dráždí nervové buňky sítnice. Ty převádí impulzy do zrakového nervu, který pak dráždí zrakové centrum v mozku. Díky tomu vidí pacienti obraz vytvořený světlem dopadajícím na malou plošku umělé sítnice.\n\nNeboli zařízení, které integruje několik laboratorních funkcí na jednom čipu. Využívá se například k chemické analýze, monitorování měřeného prostředí, diagnostice v medicíně či analýze DNA. Základem jsou mikorfluidika (pumpy, ventily, průtokoměry, viskozimetry, multiplexery, dávkovače), která zabezpečují kontrolu nad tokem tekutin v systému. Výhody těchto zařízení jsou jednak celkové rozměry, minimální množství potřebného materiálu k analýze (pikolitry), rychlost diagnostiky zkoumané tekutiny díky vysoké integraci, vysoká účinnost, rychlá odezva systému na změny, absence manuální manipulace a tím kontaminace vzorků. Nevýhody zatím představují převážně náročné zvládnutí technologie a nové jevy, které se objevují v mikrosvětě při manipulování s tak malým množství tekutiny.\nPokud naše tělo začne trpět nedostatkem tvorby inzulínu, hovoříme o cukrovce, neboli diabetu 1. typu, kdežto diabetes 2. typu je způsoben sníženou citlivostí tkání vlastního těla na inzulín. V dnešní době je nejrozšířenější způsob dodávání inzulínu do těla pomocí inzulínových stříkaček, jenž má mnoho nevýhod. Jednak člověk nesmí zapomenout vpíchnout si potřebnou dávku, ale také pro samotné tělo není tento způsob nejvhodnější. U zdravého člověka dochází k produkování inzulínu slinivkou břišní po celý den a takovýto nárazový způsob jeho náhradní dodávky není nejvhodnější. A právě zde přichází na řadu inzulínové mikropumpy, které obsahují BioMEMS technologii, která dokáže dodávat velice malé dávky inzulínu po celý den a tím zpříjemnit život člověka s cukrovkou.\nInzulinové pumpy jsou založeny především na mikropumpě, která je díky svým rozměrům schopná dodávat inzulín v jednotkách piko litrů. Jejich funkce je založena na Piezoelektrickém měniči a 2 ventilech. Pokud na něj přivedeme elektrické napětí, membrána začne měnit své rozměry, a tím se buď vypouklí na jednu či onu stranu podle přiložené polarity. V prvním kroku dojde k nasátí určitého množství kapaliny do nasávací komory a následně je určité množství opět vytlačeno druhým koncem dál.\n\n"}
{"id": "1041980", "url": "https://cs.wikipedia.org/wiki?curid=1041980", "title": "Jan Vaclík", "text": "Jan Vaclík\n\nJan Vaclík (15. června 1830, Plav u Českých Budějovic – 3. srpna 1917, Petrohrad, Ruské impérium) byl český diplomat a publicista, autor první černohorské zahraničně-politické studie \"Suverenita Černé Hory a mezinárodní právo\" z roku 1858.\n\n\n"}
{"id": "1041984", "url": "https://cs.wikipedia.org/wiki?curid=1041984", "title": "Igor Mokroš", "text": "Igor Mokroš\n\nIgor Mokroš (* 1. prosince 1965, Banská Bystrica) je bývalý slovenský fotbalista.\n\nV československé lize hrál za Spartak Trnava, nastoupil ve 23 ligových utkáních. Ve 1. slovenské národní fotbalové lize hrál i za Agro Hurbanovo.\n\n"}
{"id": "1041985", "url": "https://cs.wikipedia.org/wiki?curid=1041985", "title": "Ivana Špičková", "text": "Ivana Špičková\n\nIvana Špičková (* 20. srpna 1968 Ostrava) je česká spisovatelka historických románů.\n\nV roce 1986 absolvovala Hladnovské gymnázium v Ostravě. V Ostravě-Zábřehu pracovala pět let jako knihovnice v Domě kultury Nové Huti. Po otevření hranic odjela do USA, kde v roce 1993 absolvovala Stone Academy se zaměřením na wordprocessing a vrátila se do Česka do Prahy, kde pracovala na administrativních pozicích ve firmách Rank Xerox Ltd. a Price Waterhouse. V roce 1995 složila přijímací zkoušky na Univerzitu Quinnipiac ve státě Connecticut a vrátila se do Spojených států. Na této univerzitě získala v roce 1999 bakalářský titul v oboru mezinárodní obchod a v roku 2001 MBA se zaměřením na finance. Během studií pracovala nejprve pro Asplundh Co., servisní společnost pro energetické a teplárenské firmy, později jako finanční analytik ve firmě Veritas Credit Corporation v New Havenu. Do Česka se vrátila v roce 2001 a pokračovala v práci ve finančním oboru. Žije a pracuje v Brně.\n\n\n"}
{"id": "1041986", "url": "https://cs.wikipedia.org/wiki?curid=1041986", "title": "Anaïs Chevalierová", "text": "Anaïs Chevalierová\n\nAnaïs Chevalierová (* 12. února 1993, Valence) je francouzská biatlonistka, držitelka bronzové medaile ze štafety na Zimních olympijských hrách 2018 v Pchjongčchangu.\n\nDále je stříbrnou medailistkou z ženské štafety na Mistrovství světa v biatlonu 2016 v norském Oslu a smíšené štafety na Mistrovství světa v biatlonu 2017 v rakouském Hochfilzenu, kde navíc získala bronz ve sprintu a štafetě. Je rovněž několikanásobnou medailistkou z juniorských šampionátů.\n\nJejím dosavadním největším úspěchem ve světovém poháru je vítězství v stíhacím závodu v Novém Městě v ročníku 2016/17 a dále dvě první místa ze závodu ženských štafet.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1041990", "url": "https://cs.wikipedia.org/wiki?curid=1041990", "title": "Pedagogika volného času", "text": "Pedagogika volného času\n\nPedagogika volného času je disciplina pedagogiky, zaměřená na výchovné a vzdělávací prostředky, napomáhající autonomnímu a smysluplnému využívání volného času dětí, dospívajících i dospělých. V mnoha zemích jde zároveň o studijní obor.\n\nOd poloviny 60. let vzrůstalo poznání, že významnou oblastí života a výchovy dětí, mládeže i dospělých se stává volný čas. Po letech poválečné obnovy vznikaly celospolečensky podmínky pro jeho rozšiřování a doceňování: postupně byl zaveden pětidenní pracovní i školní týden a na základě účasti rostoucího počtu dětí a mládeže se rozvíjely jak jejích spontánní, tak také organizované aktivity.\n\nPočátkem 90. let se obě dosavadní koncepce (výchova mimo vyučování a počínající pedagogika volného času) i jejich terminologie uplatňovaly souběžně. Postupně se však prosazoval přístup vycházející z koncepce volného času. Nacházel uplatnění na seminářích a konferencích pracovníků této oblasti, v učebnicích a publikacích oboru i v dokumentech státních orgánů o koncepci státní politiky pro oblast dětí a mládeže, které jsou přijímány od 90. let po současnost.\n\nPedagogika volného času analyzuje dosavadní vývoj, současné možnosti i perspektivy ve třech hlavních směrech. Vnáší do nich nové podněty a iniciativy a harmonizuje je s dosavadní zkušeností nebo překonává nežádoucí tradice.\nU pedagogiky volného času jde o výchovu a vzdělávání neformální. Za hlavní \"principy\" současné pedagogiky volného času se považuje (Opaschowski): Horst Opachowski vytvořil komplexní systém volnočasových potřeb, kterých je celkem 8: [1]\n\n1. Edukace – vzdělávání, poznávání, učení, rozvoj osobnosti, aktivizace\n\n2. Enkulturace – kreativní rozvoj, fantazie, kulturní svět, řešení problémů, aktivita subjektu\n\n3. Komunikace – sdílení, sociální kontakt, vztahy, láska, společné prožívání volného času s rodinou a přáteli\n\n4. Participace – účast, angažovanost, iniciativa\n\n5. Kompenzace – vyvážení jednostrannosti, doplnění nedostatků, rozptýlení a potěšení, požitek z činnosti\n\n6. Rekreace – zotavení, odpočinek, uvolnění, odreagování\n\n7. Kontemplace – klid, meditace, sebereflexe, čas pro sebe, hledání vl. Identity\n\n8. Integrace – společnost, tvoření skupin, bezpečí, sounáležitost, hry\n\n\n\n"}
{"id": "1041992", "url": "https://cs.wikipedia.org/wiki?curid=1041992", "title": "Adelina Sotnikovová", "text": "Adelina Sotnikovová\n\nAdelina Dmitrijevna Sotnikovová (\"Аделина Дмитриевна Сотникова\", * 1. července 1996) je ruská krasobruslařka, úřadující olympijská vítězka ze Soči.\n\nOd sedmi let je členkou klubu CSKA Moskva, svůj talent potvrdila v roce 2008, když ve věku pouhých dvanácti let vyhrála ruský seniorský šampionát (prvenství obhájila v letech 2011, 2012 a 2014). V roce 2011 vyhrála mistrovství světa juniorů v krasobruslení v korejském Kangnungu, v prosinci téhož roku vyhrála v Záhřebu svůj první seniorský mezinárodní závod Golden Spin. V lednu 2012 vybojovala stříbro na olympiádě mládeže v Innsbrucku (vyhrála její krajanka Jelizaveta Tuktamyševová). Na mistrovství Evropy v krasobruslení skončila dvakrát druhá: v roce 2013 za Carolinou Kostnerovou, v roce 2014 za Julií Lipnickou. Největšího úspěchu dosáhla na olympiádě 2014, kde se v domácím prostředí stala historicky první ruskou vítězkou v kategorii žen. Po krátkém programu byla druhá za Korejkou Kim Ju-na, ale za volnou jízdu obdržela 149,95 bodu (o 22 více, než bylo její dosavadní životní maximum) a navzdory papírovým předpokladům celkově zvítězila. Verdikt rozhodčích se stal předmětem diskusí (viz Krasobruslení na Zimních olympijských hrách 2014 – ženy#Kontroverze): poukazovalo se na neobjektivitu rozhodčích, ti vysvětlovali, že Sotnikovová sice nepředvedla lepší skoky než její soupeřky, dostala však bonusové body za to, že obtížné prvky zařadila na závěr programu. Na mistrovství světa v krasobruslení 2014 Sotnikovová nestartovala. Pro zranění kotníku se zatím nepředstavila ani v jednom závodě sezony 2014/15.\n\n"}
{"id": "1041993", "url": "https://cs.wikipedia.org/wiki?curid=1041993", "title": "Okres Opole Lubelskie", "text": "Okres Opole Lubelskie\n\nOkres Opole Lubelskie (polsky \"Powiat opolski\") je okres v polském Lublinském vojvodství. Rozlohu má 804,14 km² a v roce 2013 zde žilo 61 999 obyvatel. Sídlem správy okresu je město Opole Lubelskie.\n\nMěstsko-vesnické:\n\nVesnické:\n\n\n"}
{"id": "1041996", "url": "https://cs.wikipedia.org/wiki?curid=1041996", "title": "Barokní jezuitský pivovar (Kokory)", "text": "Barokní jezuitský pivovar (Kokory)\n\nBarokní jezuitský pivovar a vodní mlýn v Kokorách jsou částí bývalého hospodářského areálu. Obě stavby jsou chráněny jako kulturní památka České republiky.\n\nPivovar vystavěli jezuité ve druhé polovině 18. století (udává se rok 1761) v době svého hospodářského podnikání na Hané.\n\nV roce 1891 za vlastnictví barona Josefa von Eichhoffa byla přistavěna druhá část, tzv. Nová sladovna na západní straně areálu, za uličkou, kterou pravděpodobně vedla i původní cesta od Přerova na Olomouc. Pivo se v pivovaru vařilo až do roku 1901, údajně prý bylo černé. Pivovar měl právo odběru vody z vodního toku Kopřivnice (protéká západně od obce) s vlastním výtlakem. Byla nalezen i kus původního dřevěného (dlabaného nebo vypalovaného) vodovodního potrubí.\n\nAreál koupil majitel přerovského pivovaru Ladislav Šilhavý. V provozu je areál již jen jako sladovna, využívá se kvalitní sladovnický ječmen z okolí.\n\nOpraveny všechny budovy, provedeny nové fasády. Od roku 1928 byl nadsladovním Vladimír Tomášik, syn paní Františky Tomášikové\nZa druhé světové války byly od roku 1940 v prostorách pivovaru sklady německé armády s velkoobchodem zemskými plodinami Huberta Pavla. Sklad byl zlikvidován v roce 1947.\nAreál je dnes tvořen původním Starým pivovarem, Novou sladovnou a Vodním mlýnem.\n\nStarý pivovar: bývalá sladovna s hvozdem, levé hospodářské křídlo (s hostincem), pravé hospodářské křídlo, sklepení 1 (pod dnešní zahradou, parcelní č. 220/1), sklepení 2 (pod dvorem areálu).\n\nNová sladovna: nová americká humna, nová sýpka, nový hvozd Ringhofferova systému. Se starým pivovarem je nová sladovna propojena technologickým tunelem a technologickým mostem\n\nVodní mlýn navazuje stavebně na pravé hospodářské křídlo starého pivovaru. Voda je přiváděna vodním náhonem z východní strany, odpadní kanál je veden zatrubněným úsekem dvorem starého pivovaru. Přívodní část náhonu má délku 1330 m, odpadní 348 m.\n"}
{"id": "1041999", "url": "https://cs.wikipedia.org/wiki?curid=1041999", "title": "Li Siao-šuang", "text": "Li Siao-šuang\n\nLi Siao-šuang (; * 1. listopadu 1973, Sien-tchao, Čína) je bývalý čínský sportovní gymnasta. Je dvojnásobným olympijským vítězem. Na Letních olympijských hrách v Barceloně získal zlatou medaili v prostných. O čtyři roky později na olympiádě v Atlantě získal zlato ve víceboji jednotlivců. Je též držitelem dalších tří stříbrných a jedné bronzové olympijské medaile.\n\n"}
{"id": "1042002", "url": "https://cs.wikipedia.org/wiki?curid=1042002", "title": "Jakob Ginzel", "text": "Jakob Ginzel\n\nJakob Ginzel (14. července 1792, Liberec – 31. března 1862 Liberec) byl český malíř. Maloval zejména portréty, obrazy s náboženskou tematikou a betlémy.\n\nJakob Ginzel se nejprve vyučil truhlářem v dílně svého otce. Truhlářem a uměleckým řezbářem byl i jeho mladší bratr Franz Ginzel. V letech 1814 – 1817 studoval Jakob malbu na pražské Akademii u Josefa Berglera. Od roku 1818 působil jako malíř ve svém rodném městě a v Drážďanech. Těžištěm jeho tvorby byly portréty, zejména významných a bohatých měšťanů z Jablonce nad Nisou. Svoji malbou zdobil též vyřezávané oltáře a namaloval řadu obrazů s náboženskou tematikou, které jsou součástí interiérů severočeských kostelů (kostel svatého Vavřince, Dlouhý Most aj.). Proslavil se ale především prostřednictím růných malovaných betlémů, které vytvářel s pomocí svého bratra Franze, který vyráběl architektonické části, pohonné mechanismy a podlepoval a zpevňoval jednotlivé figury dřevem. Betlémy z jejich dílny se spolu s těmi, které tvořil jeho současník, malíř a grafik Josef Führich zapsaly do dějin českého betlémářstvív oblasti Jizerských hor.\n\nV roce 1840 si Jakob Ginzel otevřel v Praze školu malby a kresby, ale po nevelkém úspěchu školy se vrátil do Liberce, kde znovu otevřel své studio. Jeho nejvýznamnějším dílem je dioráma betlému\nz roku 1853. Zemřel v Liberci v roce 1862 ve věku 69 let.\n\n\n\n\n\n"}
{"id": "1042006", "url": "https://cs.wikipedia.org/wiki?curid=1042006", "title": "Jehannot de Lescurel", "text": "Jehannot de Lescurel\n\nJehannot de Lescurel, též Jehan de Lescurel (přelom 13. a 14. století), byl francouzský truvér – středověký básník a skladatel. Je někdy považován za předchůdce hudebního stylu ars nova. Z jeho díla se dochovalo 21 balad, 11 \"rondeaux\" a dvě \"dits\".\n\nO jeho životě je s jistotou známo málo. Působil v Paříži. Bývá často, velmi pravděpodobně neprávem, ztotožňován s jinak neznámým klerikem Jehanem de L’Escurel, který byl spolu s jinými odsouzenými oběšen 23. května 1304 pro znásilnění a další zločiny.\n\n"}
{"id": "1042016", "url": "https://cs.wikipedia.org/wiki?curid=1042016", "title": "Sten (rozcestník)", "text": "Sten (rozcestník)\n\nSlovo sten má více významů:\n"}
{"id": "1042017", "url": "https://cs.wikipedia.org/wiki?curid=1042017", "title": "Blok (umělecký spolek)", "text": "Blok (umělecký spolek)\n\nBlok (plným názvem Blok Kubistów, Suprematystów i Konstruktywistów) bylo avantgardní sdružení polských umělců ve Varšavě, které vyvíjelo činnost v letech 1923-1926.\n\nPopudem k založení Bloku byla \"Výstava Nového umění\" roku 1923 ve Vilniusu. Členy Bloku byli Mieczysław Szczuka, Jan Golus, Katarzyna Kobro-Strzemińska, Władysław Strzemiński, Teresa Żarnowerówna, Henryk Berlewi, Henryk Stażewski, Maria Nicz-Borowiakowa, Aleksander Rafałowski, Maria Puciatycka, Witold Kajruksztis, Karol Kryński, Mieczysław Szulc.\n\nBlok vydával vlastní časopis \"Blok\", kde vycházely práce zahraničních umělců jako např. Kazimira Maleviče, Marinettiho, Theo van Doesburga, Kurta Schwitterse nebo člena Der Sturm, Herwartha Waldena.\n\nSkupina se rozpadla roku 1926 v důsledku ideologických sporů. Mieczysław Szczuka spolu s Teresou Żarnowerównou pojímali užitečnost umění pro společnost čistě instrumentálně, jako design, typografii a podobně. \n\nNaproti tomu Strzemiński, Kobro a Stazewski viděli význam umění jinak a zastávali se jeho zcela autonomní role v lidské činnosti. Opustili Blok a spojili se s architekty, sdruženými ve spolku Praesens (1926-1930). Spolek Praesens podporoval industrializaci a standardizaci výroby s cílem poskytnout levné a pohodlné bydlení pro lidi s průměrnými příjmy a měl společné rysy s německým Bauhausem, nizozemským De Stijl a moskevským VCHUTEMAS. Po roce 1931 se tito tři umělci stali členy pařížské Abstraction-Création.\n\n"}
{"id": "1042019", "url": "https://cs.wikipedia.org/wiki?curid=1042019", "title": "Platforma pro energeticky efektivní výstavbu", "text": "Platforma pro energeticky efektivní výstavbu\n\nPlatforma pro energeticky efektivní výstavbu (Energy Efficient Buildings Platform – EEB-CZ) je servisní infrastrukturou pro výzkum v ČR. Sdružuje odborníky z celé ČR napříč obory za účelem inovativního řešení energeticky efektivních budov, rozvoje výzkumu a mezinárodní spolupráce v oblasti energeticky efektivní výstavby (EEV). <ref name=\"http://www.eebcz.eu/cz/\">http://www.eebcz.eu/cz/</ref>\n\nEEB-CZ je jedinou platformou specificky zaměřenou na podporu zapojení českých odborníků z oblasti energeticky efektivní výstavby do evropských výzkumných a inovačních aktivit a ovlivňování strategického rozhodování EU v této oblasti. <ref name=\"http://www.eebcz.eu/cz/\">http://www.eebcz.eu/cz/</ref>\n\nPlatforma EEB-CZ vznikla v dubnu 2014 jako výstup projektu PoMePro „Podpora mezinárodního profilování výzkumu ČR v oblasti energeticky efektivní výstavby“ (LE14003) realizovaného při Univerzitním centru energeticky efektivních budov Českého vysokého učení technického v Praze. <ref name=\"http://www.eebcz.eu/cz/o-nas/kdo-jsme/\">http://www.eebcz.eu/cz/o-nas/kdo-jsme/</ref>\nPlatforma EEB-CZ:\nPlatforma spolupracuje se zástupci institucí EU, evropskými kancelářemi, platformami a sítěmi v Bruselu a národními experty z oboru energeticky efektivní výstavby. <ref name=\"http://www.eebcz.eu/cz/o-nas/kdo-jsme/\">http://www.eebcz.eu/cz/o-nas/kdo-jsme/</ref>\nEnergeticky efektivní výstavba je oblastí, která kombinuje znalosti a postupy různých oborů (stavebnictví, strojírenství, informační technologie, elektrotechnika aj.). Nahlíží na objekty komplexním pohledem, s cílem vytvářet budovy s co nejnižší energetickou spotřebou, šetrné k životnímu prostředí a příjemné k životu.\nPlatforma podporou EEV rozumí nejenom výzkum a inovace v oblasti samotné výstavby energeticky úsporných budov, ale i:\nEEV zahrnuje například výzkum v oblasti:\n\n<http://intranet.cvut.cz/cs>\n\n<http://www.czelo.cz/cs/horizont-2020/cast-iii-spolecenske-vyzvy/zajistena-cista-a-ucinna-energie/novinky/eeb-cz-platforma-pro-energeticky-efektivni-vystavbu>\n\n<http://www.eebcz.eu/cz/>\n\n<http://www.uceeb.cz/>\nČesko-slovenská soutěž architektonicky, konstrukčně a energeticky výjimečných staveb\nČeská Styčná Kancelář pro výzkum, vývoj a inovace\n"}
{"id": "1042020", "url": "https://cs.wikipedia.org/wiki?curid=1042020", "title": "Kostel Nejsvětější Trojice (Loukov)", "text": "Kostel Nejsvětější Trojice (Loukov)\n\nKostel Nejsvětější Trojice v Loukově je pozdně goticko-renesanční sakrální stavbou postavenou na místě původního kostela ze 14. století. U kostela se nachází novogotická hrobka knížat z Rohanů. Je chráněn jako kulturní památka České republiky.\n\nPůvodní kostel, připomínaný již ve 14. století, byl znovu postaven v letech 1610-1612. Později byl poničen v roce 1819 požárem. V roce 1836 byl původní kostel znovu obnoven. Z období této obnovy pochází i novorománská věž. Hrobku knížat z Rohanů, která se nachází ve východní ose kostela a byla přistavěna roku 1824, nechala vybudovat z odkazu kněžna Berta z Rohanu.\n\nKostel je obdélný, jednolodní s polygonálně ukončeným presbytářem, ke kterému přiléhá novogotická sakristie s oratoří. Ta byla postavena po roce 1819. Kostel má západní hranolovou dvoupatrovou věž s jehlanem, která byla novogoticky upravena roku 1836. Okna kostela mezi opěráky jsou hrotitá s pozdně gotickými kružbami. Na jižní straně lodi se nachází hrotitý portál.\n\nPresbytář má síťovou klenbu. Loď kostela s dřevěnou kruchtou na sloupech má valenou klenbu s lunetami přiléhajícími na nástěnné pilastry. Předsíň u věže je sklenuta křížem s hřebínky. Do sakristie se vstupuje hrotitým portálem. Oratoř má valenou klenbu a je otevřená obloukem do presbytáře.\n\nZařízení pochází z 18. století. Hlavní oltář je rokokový rámový. Je opatřen sochami sv. Petra a Pavla od M. Jelínka, z období kolem roku 1760 a také obrazem \"Křtu Páně\" od F. Majšajdra z roku 1874. Oba boční rokokové oltáře jsou panelové. Levý boční oltář je zasvěcený Panně Marii a jsou zde sochy sv. Jáchyma a Anny, pravý boční oltář zasvěcený sv. Václavu z roku 1762 je se sochami sv. Jana Křtitele a Ivana. Kazatelna je rokoková, avšak prostá. Varhany pocházejí z klasicistního období. V interiéru je umístěna cínová křtitelnice z roku 1582. V lodi se na konzolách nacházejí hodnotné barokní sochy sv. Víta, Vojtěcha, Prokopa a Ludmily z období kolem roku 1740.\n\nPři kostele stojící \"Rohanská hrobka\" je novogotická, čtvercová. Má trojosé průčelí, které je uprostřed vyvršeno trojhranným štítem. Pod štítem je hrotitý portál. Po stranách má hrobka kruhová okna. Vnitřek je sklenut šesti poli plackové klenby na pásech, které jsou podpírány uprostřed dvěma pilíři.\n\nV Loukově jsou dvě zajímavé sochy světců, socha sv. Jana Nepomuckého z roku 1779 a socha sv. Josefa z roku 1798. Zajímavý je také místní kříž se zlaceným korpusem \"Ukřižovaného Krista\" z roku 1892.\n\n\n\n"}
{"id": "1042022", "url": "https://cs.wikipedia.org/wiki?curid=1042022", "title": "Kaple svatého Cyrila a Metoděje (Byzhradec)", "text": "Kaple svatého Cyrila a Metoděje (Byzhradec)\n\nKaple svatého Cyrila a Metoděje je římskokatolická kaple v obci Byzhradec. Patří pod farnost Černíkovice. Vystavěna byla v letech 1869–1870. Je nejvýznamnější památkou obce.\n\nBohoslužby se v kapli konají čtyřikrát v průběhu května, jednou v červenci a jednou v září.\n\n"}
{"id": "1042029", "url": "https://cs.wikipedia.org/wiki?curid=1042029", "title": "The X Factor (Velká Británie)", "text": "The X Factor (Velká Británie)\n\nThe X Factor je britská televizní hudební soutěž, která hledá nové pěvecké talenty. Tvůrcem soutěže je Simon Cowell. Producenty jsou Fremantle Media Thames a Cowellova produkční společnost SycoTV. Je vysílaná televizní stanicí ITV ve Spojeném království a na stanici TV3 v Irsku. Spin-off soutěže The Xtra Factor je vysílán stanicí ITV2. Show, která dala vzniknout celosvětové franšíze, byla náhradou úspěšné soutěže Pop Idol, ve které byl Simon Cowell porotcem.\n\nPůvodní porotcovský panel se skládal s Louise Walshe, Sharon Osbourne a Simona Cowella. Brian Friedman nahradil Walshe ve čtvrté sérii, ke které se také připojila Dannii Minogue. Friedman později odešel a byl nahrazen Walshem. V páté sérii převzala po Sharon Osbourne porotcovské křeslo Cheryl Cole. Gary Barlow, Kelly Rowland a Tulisa Contostavlos se připojili k panelu v osmé sérii a nahradili tak Cowella, Minogue a Cole. Kelly nahradila v deváté sérii Nicole Scherzinger. Osbourne se vrátila do panelu v desáté sérii, kde nahradila Tulisu. Do 11. série se vrátili Simon Cowell a Cheryl Cole, kteří nahradili Barlowa a Osbourne, Mel B nahradila Scherzinger. První tři série moderovala Kate Throton. Od čtvrté série show moderuje Dermot O'Leary.\n\nVítěz soutěže získá nahrávací smlouvu se Syco Music v ceně jednoho milionu liber. Jednotliví vítězové show k dnešnímu dni jsou Steve Brookstein, Shayne Ward, Leona Lewis, Leon Jackson, Alexandra Burke, Joe McElderry, Matt Cardle, Little Mix, James Arthur, Sam Bailey, Ben Haenow, Louisa Johnson, Matt Terry a Rak-Su.\n\nSoutěžící se dělí do čtyř kategorií. 1.-3. série dělila soutěžící na tři kategorie: 16-24 let, 25+ a skupiny (včetně duet). 4.-5. série posunula hranici minimálního věku na 14 let a vytvořila tedy kategorii 14-25 let. S přidáním čtvrtého porotce se kategorie rozdělily na chlapce (14-24), dívky (14-24), 25+ a skupiny. V 6. sérii se vrátil minimální věk na 16 let. V 7. sérii se kategorie 25+ změnila na 28+. V 8. sérii se kategorie vrátila zpět na 25+, v 9. série se opět změnila na 28+ a v 10. sérii zpět na 25+. V 11. sérii se minimální věk vrátil na 14 let.\n\nThe Xtra Factor je show vysílaná kanálem ITV2 a TV3 Ireland v sobotu a v neděli večer po hlavní ITV show. Show poskytuje pohledy do zákulisí, rozhovory s porotou a soutěžícími, nevysílaná vystoupení z konkurzů. \nDo 3. série show vysílal Ben Shephard, který se nevrátil do 4. série poté, co se naštval, že nedostal roli moderátora hlavní show a tak ho nahradila Fearne Cotton, která show po jedné sérii opustila, aby se mohla věnovat své kariéře v Americe. V 5. sérii ji nahradila Holly Willoughy, týden před začátkem vysílání show opustila a byla nahrazena Konnie Huq. 31. května 2011 bylo oznámeno, že moderátory sedmé série budou Caroline Flack a Olly Murse. V dubnu 2013 bylo oznámeno, že Olly se do show nevrátí a komik Matt Richardson nahradil jeho místo. 12. června 2014 bylo oznámeno, že moderátorkou, která nahradí Caroline a Matta bude Sarah-Jane Crawford.\n"}
{"id": "1042033", "url": "https://cs.wikipedia.org/wiki?curid=1042033", "title": "Ubikvitin ligáza", "text": "Ubikvitin ligáza\n\nUbikvitin ligáza (též ubiquitin ligáza nebo enzym E3) je jakýkoliv enzym, který katalyzuje konečný přenos malého proteinu ubiquitinu na cílový substrát. Jedná se o poslední krok v procesu ubiquitinylace proteinů. Ubuiquitin je přenesen buď z SH skupiny cysteinu přímo na molekule enzymu E3, nebo (u ligáz obsahujících RING finger) přímo z enzymu E2. Cílem je aminoskupina lysinu na substrátu, případně N-terminální aminoskupina proteinu. Řada ubiquitinylačních reakcí za sebou se označuje jako polyubiquitinylace a obvykle je signálem pro degradaci proteinu, na který byla taková značka přidána.\n\nDnes je známo velké množství ubiquitin ligáz, např. v lidském genomu jich je více než 600. Ty jsou zpravidla klasifikovány do tří tříd:\n"}
{"id": "1042040", "url": "https://cs.wikipedia.org/wiki?curid=1042040", "title": "Nicalon", "text": "Nicalon\n\nNicalon™ je obchodní značka keramického textilního vlákna japonské firmy \"Nippon Carbon\".\nPatent na nicalon byl podán v roce 1975. V roce 1982 byl postaven provoz na roční výrobu 12 tun, v roce 1988 byla jeho kapacita využita na 50 % . Údaje o rozsahu výroby z pozdější doby nebyly dosud publikovány.\nNa začátku 21. století se nabízejí k prodeji 3 druhy nicalonu: \"Nicalon NL\", \"Hi-Nicalon\" a \"Hi-Nicalon ´S´.\"\n\nVlákno se dodává ve formě příze 200 tex (s 500 jednotl. filamenty), vláken sekaných (\"chopped\") na 1 mm délky, tkanin v plátnové vazbě (16x16 nití/cm) a atlasové vazbě (22x22) a také jako pletenec .\nVšechny druhy a formy nicalonu slouží jako výztuž vláknových kompozitů. Matrice mohou být polymerové, keramické nebo kovové. Kompozity se používají ke zhotovení součástí strojů s vysokým zatížením horkem nebo chemikáliemi .\n\n"}
{"id": "1042041", "url": "https://cs.wikipedia.org/wiki?curid=1042041", "title": "Mdm2", "text": "Mdm2\n\nMdm2 (z angl. \"Mouse double minute 2 homolog\") je enzym pracující jako ubiquitin ligáza, který přidává sérii ubiquitinů na molekulu proteinu p53. Je přítomný převážně v jádře a tím, že polyubiquitinyluje protein p53, ho posílá k degradaci v proteazomu. Hladina proteinu p53 v buňce je díky Mdm2 udržována na velmi nízké úrovni. Změna nastává až ve chvíli, kdy je např. poškozena DNA. V takovém případě se Mdm2 přestane vázat na p53 (vlivem např. fosforylací ve vazebném místě, které katalyzují ATM či také ATR) a hladina p53 v buňce roste. Buňka se přestává dělit a není-li schopna opravit poškození, může dojít až k programované buněčné smrti.\n\nMDM2 je v podstatě protoonkogenem a např. u myší se zvýšenou expresí Mdm2 se tvoří ve vyšší míře nádory. Vysoká exprese Mdm2 u lidí je spojována s horší prognózou rakoviny. Naopak vyřazení (knock-out) Mdm2 je embryonálně letální (pokud zároveň není vyřazen i gen p53).\n"}
{"id": "1042046", "url": "https://cs.wikipedia.org/wiki?curid=1042046", "title": "Ivan Rachůnek", "text": "Ivan Rachůnek\n\nIvan Rachůnek (* 6. července 1981 Zlín) je bývalý český profesionální hráč ledního hokeje. Byl draftován týmem Tampa Bay Lightning v sedmém kole (187. celkově) v roce 1999. Naposledy působil v týmu HC Zubr Přerov. Ivan Rachůnek má dva bratry, mladší Tomáš hraje za tým HC Energie Karlovy Vary a starší Karel tragicky zahynul při letecké katastrofě v Jaroslavli.\n\nIvan Rachůnek v české extralize celkem prostřídal čtyři týmy, také si zahrál v zahraničních klubech Windsor Spitfires (OHL), HC Red Ice (NLB), Vaasan Sport (Liiga) a HC Košice (Tipsport liga). V roce 2001 získal zlatou medaili na mistrovství světa juniorů.\n"}
{"id": "1042047", "url": "https://cs.wikipedia.org/wiki?curid=1042047", "title": "Okres Záhony", "text": "Okres Záhony\n\nOkres Záhony je součástí župy Szabolcs-Szatmár-Bereg v severovýchodním Maďarsku. Okresním městem je od roku 2013 město Záhony.\n\nOkres leží v Severní velké nížině (maďarsky Észak-Alföld) a je při severní hranici území obtékán řekou Tisa. Touto řekou také prochází hranice nejen okresu ale i Maďarska se Slovenskem a s Ukrajinou. Nadmořská výška území okresu je zhruba mezi 95–122 m. Rozloha okresu je 145,95 km².\n\nÚzemím okresu prochází od jihu k severu hlavní silnice č. 4, vedoucí z města Nyíregyháza na hranice s Ukrajinou do města Čopu. Téměř souběžně se silnicí je vedena železniční trať. Na železniční trati jsou v okrese nejméně dvě seřazovací nebo překládací nádraží, na nichž jsou kolejiště s normálním i širokým rozchodem.\n\nOd července roku 2013 je okres tvořen dvěma městy (Záhony a Mandok) a devíti vesnicemi.\nV okrese v lednu 2012 žilo celkem 19 369 lidí. Obyvatelé pracují v zemědělství (ovoce, pšenice, kukuřice), v živočišné výrobě a ve službách (vlaková a kamionová doprava, celní správa).\n"}
{"id": "1042054", "url": "https://cs.wikipedia.org/wiki?curid=1042054", "title": "Václav Rubeška", "text": "Václav Rubeška\n\nVáclav Rubeška (4. února 1854, Chudenice - 25. května 1933 Praha) byl český lékař-porodník a gynekolog, profesor pražské univerzity, společně se svým předchůdcem Janem Strengem považovaný za zakladatele českého porodnictví. Zaměřil se na výchovu porodních asistentek a organizaci jejich činnosti, zdůrazňoval jejich význam jako spojnice mezi matkami a lékařem. Angažoval se v boji proti nádorovým onemocněním a za ochranu matek a dětí. Byl autorem populárních učebnic \"Porodnictví pro babičky\" (1893) a \"Porodnictví pro lékaře\" (1909, 1912) a řady dalších odborných prací.\n\nNarodil se 4. února 1854 v Chudenicích u Klatov jako syn sedláře. V letech 1865-73 vystudoval gymnázium v Klatovech. Oblíbil si zejména matematiku, ale poté, co maturoval s vyznamenáním, nastoupil roku 1873 na radu profesora Pošíka na pražskou lékařskou fakultu. 25. listopadu 1878 byl promován na doktora mediciny.\n\nV letech 1878-79 absolvoval vojenskou jednoroční službu. Jeho první lékařská praxe byla jako operační elév na chirurgické klinice profesora Weisse a operatér gynekologického oddělení Všeobecné nemocnice. V letech 1880-83 pracoval jako asistent porodnické kliniky prof. Strenga a poté až do roku 1888 jako asistent gynekologické kliniky. Roku 1885 se habilitoval na soukromého docenta porodnictví a gynekologie. V roce 1887 po přechodnou dobu zastupoval zemřelého prof. Strenga. Byl oceňovaný jako zručný chirurg. Již v té době byl také veřejně činný jako předseda spolku českých mediků (1878-79). V roce 1880 vstoupil do Spolku českých lékařů a později do Ústřední jednoty českých lékařů. Uskutečnil rovněž vědecké cesty na sjezd polských lékařů, do Německa, Francie, Dánska a Švédska. \n\nOd 90. let 19. století se zaměřil na výchovu porodních asistentek („babiček“). Roku 1892 se stal profesorem na „babické škole“, která pořádala čtyřměsíční přípravné kurzy pro toto povolání v českém a německém jazyce. V následujících desetiletích zde vychoval tisíce asistentek. Pokládal je za důležitou spojnici mezi matkami a lékařem, usiloval, aby během krátkého předepsaného studia získaly všechny potřebné znalosti a pomáhal při jejich stavovské organizaci. Stanovil přesný postup při vyšetřování matek a dětí a vedl žákyně k tomu, aby si všímaly příznaků nemocí, zejména onkologických, a aby přesvědčovaly matky k co nejrychlejší návštěvě lékaře.\n\nV letech 1898 až 1903 působil souběžně jako ředitel Královské zemské porodnice a nalezince. 21. července 1897 byl jmenován mimořádným profesorem, roku 1908 vládním radou a na konci října 1913 univerzitním profesorem.\n\nJeho zásluhy byly plně oceněny až po vzniku Československa. 10. května 1919 se stal členem státní zdravotní rady a 9. února 1922 řádným profesorem gynekologie a porodnictví a současně přednostou II. porodnicko-gynekologické kliniky. Roku 1924 odešel do výslužby. \n\nV únoru 1933 ho na Václavském náměstí porazilo auto, nebyl ale zraněn. Zemřel 25. května 1933 v Praze na zápal plic a srdeční slabost.\n\nVedle své lékařské a pedagogické práce byl rovněž veřejně činný. V mládí předsedal spolku českých mediků (1878-79), později byl členem a funkcionářem (1889 místopředseda, 1903 předseda) spolku českých lékařů.\n\nRoku 1898 kandidoval do pražského sboru obecních starších (městského zastupitelstva) za Nové Město, ale podlehl JUDr. Edvardu Baštýřovi poměrem hlasů 423:405. Úspěšný byl nicméně roku 1909.\n\nRoku 1903 byl na valné hromadě v Brně zvolen za člena správní rady nově zřízené akciové společnosti lázní Luhačovice. V roce 1907 se stal členem správního výboru společnosti Národního divadla.\n\nV roce 1904 spolu s dalšími lékaři zakládal spolek proti rakovině (později nazvaný Čsl. spolek pro zkoumání a potírání zhoubných nádorů) a řadu let byl jeho předsedou.\n\nV roce 1915 vložil 2000 korun do rakouské válečné půjčky.\n\nPočátkem 20. let stál v čele dobročinného spolku Československá ochrana matek a dětí, jehož cílem bylo snížit dětskou úmrtnost zlepšením zdravotní péče. Tato organizace mimo jiné založila „Nemocnici a útulek čsl. ochrany matek a dětí“ v Krči (dnes Ústav pro péči o matku a dítě, součást Thomayerovy nemocnice) a Rubeška se stal předsedou jejího kuratoria.\n\nPoliticky byl činný jako spoluzakladatel a člen místní organizace národně-demokratické strany v Praze II.\n\nRubeška byl oceňovaný jako vynikající praktik a pedagog. Jeho kurzy prošly tisíce porodních asistentek. Vycházel z předpokladu, že ideální stav — porod řízený lékařem — nelze v mnoha případech zajistit, zejména na venkově. Porodní asistentka je proto nejdůležitějším zdravotnickým odborníkem v přímém kontaktu s matkou i dítětem a musí být na tento úkol dobře připravena. Na ní často závisí zachování života dítěte v prvních dnech, svými znalostmi může vést rodiny ke zdravému životu. Byl přísný a pečlivý učitel, starostlivý rádce. Od podřízených vyžadoval přesné plnění povinností a teoretické znalosti. Zdůrazňoval důležitost čistoty během porodu. Trval na tom, aby porodní asistentky při vyšetřování vždy dodržovaly přesně daný postup, všímaly si příznaků nemocí a v případě jejich zjištění nabádaly matky k návštěvě lékaře. Podílel se také na organizaci „babictví“. Porodní asistentky si ho vážily a mnohé z nich uváděly v inzerátech, že byly jeho žákyněmi nebo spolupracovnicemi. Ústřední jednota porodních asistentek jmenovala Rubešku čestným členem.\n\nPodle prof. Josefa Saidla postavil české porodnictví na světovou úroveň. Projevoval jistotu a dokonalost při operacích, byl přísný a spravedlivý učitel, nadšeně přednášel a demonstroval.\n\nProfesor František Mareš v nekrologu ocenil Rubeškovu svědomitost a nezištnost. Jako první český lékař prováděl gynekologické operace (jako asistent J. Strenga, který byl německé národnosti). Po Strengově smrti roku 1887 nepřevzal jeho místo, ale přednost dostal Karel Pawlik, přijatelnější pro vídeňské politiky. Profesorské místo nedostal ani po Pawlikově odchodu do výslužby roku 1913\n(nástupcem byl zvolen Václav Piťha). Rubeška tak dlouhá desetiletí konal náročnou pedagogickou a organizátorskou práci bez odpovídajícího akademického ohodnocení. Nevzpíral se poměrům, ale přemáhal je pracovitostí a poctivostí, což oceňovala široká veřejnost.\n\nNa pohřeb mu přišlo množství vděčných žen, kterým v mnoha případech nezištně zachránil život nebo novorozené dítě.\n\nByl autorem řady článků v odborných časopisech, přednášek i knižních publikací. Jejich seznam vyšel např. v \"Časopise lékařů českých\" r. 1924 u příležitosti jeho 70. narozenin. Knižně vyšly např.:\n\nPřispíval do \"Ottova slovníku naučného\" pod značkou \"Ra.\"\n\n1. června 1889 se v Dolní Kalné oženil s tamější rodačkou Žofií Noskovou (1865-1914). Měli děti:\n\n"}
{"id": "1042056", "url": "https://cs.wikipedia.org/wiki?curid=1042056", "title": "Kobylí potok", "text": "Kobylí potok\n\nNázev Kobylí potok má více vodních toků:\n\n"}
{"id": "1042057", "url": "https://cs.wikipedia.org/wiki?curid=1042057", "title": "Stiv Bators", "text": "Stiv Bators\n\nStiv Bators (rodným jménem Steven John Bator; 22. října 1949, Youngstown – 4. června 1990, Paříž) byl americký punk rockový zpěvák z Youngstownu v Ohiu. Je známý především svými kapelami The Dead Boys a The Lords of the New Church.\n\nBěhem své kariéry Bators spolupracoval s mnoha kapelami a hudebníky, včetně Hormones, Dennise Comeau a Andre Sivy, Frankenstein, The Wanderers a The Whores of Babylon (s Dee Dee Ramonem a Johnnym Thundersem). Také nahrával jako sólový umělec pro vydavatelství Bomp! Records. Nicméně průkopníkem punk rockového soundu, vzhledu a přístupu se Bators stal až jako hlavní zpěvák clevelandské kapely The Dead Boys. Ta se rychle stala populární v CBGB, hudebním klubu v East Village v Manhattanu. The Dead Boys se objevili ve filmech \"Punking Out\" (1978), \"Live at CBGB's\" (1977) a \"Crash 'n' Burn\" (1977).\n\nPo rozpadu The Dead Boys v roce 1979 začal spolupracovat s vydavatelstvím Bomp! Records a jeho předsedou Greg Shaw. Podle Shawa: „To, po čem nejvíce toužil, bylo uniknout z pout image The Dead Boys a získat si respekt jako zpěvák současného pop rocku... jinými slovy, chtěl být přemýšlejícím punkovým Ericem Carmenem.“ Nakonec spolu s prvními punk rockovými veterány nahrál několik singlů, z nichž mnoho zůstalo nevydaných, a v roce 1980 LP \"Disconnected\". V roce 1994 vyšlo retrospektivní album \"L.A. L.A.\", které dokumentuje Batorsovy úspěchy v roli punk rockového zpěváka.\n\nPo rozpadu Sham 69 založil Bators, který nyní pobýval v Londýně, spolu s Davem Tregunnou, bývalým baskytaristou Sham 69, kapelu The Wanderers. Vydali jedno konceptuální album \"Only Lovers Left Alive\" (květen 1981) a dva singly. Na konci roku 1981 Bators s Brianem Jamesem z The Damned a Davem Tregunnou založili The Lords of the New Church. Ti se stali známí hlavně díky živým vystoupením. Jako fanoušek Iggyho Popa si Bators s The Dead Boys vydobil pověst neohroženosti a s podobnými kousky pokračoval i s The Lords of the New Church. Například se údajně během koncertu oběsil, což se mu vymklo z rukou a na několik minut byl prohlášen klinicky mrtvým. Nicméně přežil a The Lords of the New Church vydali dvě úspěšnější alba.\n\nV roce 1981 se mu dostlo další publicity díky účinkování ve filmu \"Polyester\" režiséra Johna Waterse. O sedm let později ztvárnil nezapomenutelné cameo Dicka Slammera, hlavního zpěváka The Blender Children, v netradiční komedii \"Tapeheads\", v níž hlavní role ztvárnili John Cusack a Tim Robbins.\n\nV prosinci 1985 Bators se svým nejlepším přítelem Michaelem Monroem letěli do New Yorku, aby se podíleli na hudebním klipu pro Artists United Against Apartheid. The Lords of the New Church se rozpadli v roce 1989, když si Bators poranil záda a kytarista Brian James začal tajně shánět nového zpěváka.\n\n4. června 1990 Batorse v Paříži srazilo taxi. Byl převezen do nemocnice, ale údajně po hodinách čekání usoudil, že není zraněný, a bez ošetření odešel pryč. Zprávy naznašují, že zemřel ve spánku jako důsledek otřesu mozku. Dave Tregunna prohlásil, že Bators jako fanoušek rockové legendy Jima Morrisona žádal, aby byl jeho prach rozprášen na Morrisonův hrob v Paříži, což splnila jeho přítelkyně.\n\nV komentáři Johna Waterse k filmu \"Polyester\" (ve kterém Bators hrál) Waters prohlásil, že Batorsova pařížská přítelkyně Caroline se mu pár let poté přiznala, že šňupala část Stivova prachu, aby mu byla blíže.\n"}
{"id": "1042059", "url": "https://cs.wikipedia.org/wiki?curid=1042059", "title": "Hyèrské ostrovy", "text": "Hyèrské ostrovy\n\nHyèrské ostrovy, neoficiálně \"Zlaté ostrovy\" (\"Îles d'Hyères\", \"îles d'Or\"), je souostroví ve Středozemním moři, ležící nedaleko města Hyères ve francouzském departementu Var. Celková rozloha souostroví je 28,99 km². Z geologického hlediska jsou ostrovy pokračováním provensálského pohoří Massif des Maures. Nacházejí se zde ložiska slídy, jejíž třpyt ve slunci byl inspirací k názvu Zlaté ostrovy. Nejvyšším bodem je Mont Vinaigre na ostrově Port-Cros (199 m n. m.).\n\n\nOstrovy mají příznivé středomořské klima se 300 slunečnými dny v roce a mírnými zimami, obydleny byly už v době bronzové. Staří Řekové je znali pod názvem \"Stoechades\" („v řadě za sebou“). V roce 1199 založili cisterciáci na Porquerolles klášter Abbaye du Castelas, který byl však často sužován nájezdy pirátů. Na ostrovech měl své letní sídlo král František I. Francouzský. 13. července 1795 proběhla námořní bitva u Hyèrských ostrovů mezi loďstvem revoluční Francie a britskými interventy. V devatenáctém století byl na ostrovech zřízen tábor pro mladistvé provinilce. Ostrov Porquerolles proslul pěstováním vinné révy a ovoce. Souostroví je porostlé macchií, typickým stromem je borovice pinie. Největším sídlem je vesnice Porquerolles na stejnojmenném ostrově s kostelem a majákem, kde žije okolo 300 lidí. Na Île du Levant je základna francouzského námořnictva a nudistická kolonie Héliopolis, založená již v roce 1931, se zhruba 100 obyvateli. Ostrov Port-Cros s okolním mořem byl v roce 1963 vyhlášen národním parkem.\n\n"}
{"id": "1042061", "url": "https://cs.wikipedia.org/wiki?curid=1042061", "title": "Wen Pcheng", "text": "Wen Pcheng\n\nWen Pcheng, , (1498 Su-čou, Ťiang-su – 1573) byl čínský malíř, kaligraf a rytec pečetí mingského období.\n\nWen Pcheng používal zdvořilostní jméno Šou-čcheng () a pseudonym San-čchiao ().\n\nWen Pcheng pocházel ze Su-čou (dnes v provincii Ťiang-su), z majetné rodiny vzdělané džentry, byl synem slavného umělce Wen Čeng-minga. Studoval konfuciánské klasiky, literaturu, kaligrafii a malířství. Vyučoval v nankingské státní univerzitě Kuo-c’-ťien ve funkci \"po-š’\" (přibližně odpovídá profesoru).\n\nSe svým bratrem Wen Ťiaem byl úspěšným malířem, zejména krajin, uznání získal i jako kaligraf svým konceptním písmem. Nejvíce se však proslavil řezbou pečetí, umění do té doby vzdělanci opomíjeném.\n"}
{"id": "1042062", "url": "https://cs.wikipedia.org/wiki?curid=1042062", "title": "Wen Ťia", "text": "Wen Ťia\n\nWen Ťia (, 1501–1583) byl čínský malíř mingského období.\n\nWen Ťia používal zdvořilostní jméno Siou-čcheng () a pseudonym Wen-šuej ().\n\nWen Ťia pocházel ze Su-čou (dnes v provincii Ťiang-su), z majetné rodiny vzdělané džentry, byl synem slavného umělce Wen Čeng-minga. Se svým bratrem Wen Pchengem byl úspěšným malířem, především krajin.\n"}
{"id": "1042063", "url": "https://cs.wikipedia.org/wiki?curid=1042063", "title": "Odposlech telefonního hovoru", "text": "Odposlech telefonního hovoru\n\nOdposlech telefonního hovoru (anglicky \"telephone tapping\" nebo také \"wire tapping\") je sledování telefonní nebo internetové konverzace třetí stranou. Je-li odposlech zprostředkován v souladu se zákonem, jedná se o odposlech legální. Odposlech dále dělíme na \"pasivní\" a \"aktivní\". Pasivní odposlech pouze monitoruje provoz linky, aktivní pak linku/hovor ovlivňuje nebo mění přenášený obsah.\n\nAsi největší boom zažilo odposlouchávání telefonních hovorů za minulého režimu. Státní bezpečnost sledovala tisíce lidí mezi nimi nejen odpůrce komunistického režimu. Sledování probíhalo již od začátku roku 1948 a pokračovalo až do pádu režimu na konci 80. let. V dnešní době, kdy je možné zakoupit odposlouchávací zařízení běžně u prodejců v internetových obchodech, není problém, aby kdokoliv mohl sledovat jakékoliv zařízení.\n\nLegální odposlech je striktně monitorován v mnoha zemích, aby nedošlo k zneužití soukromí a ochrany osobních údajů. V České republice vydává soudce na žádost státního zástupce \"příkaz k odposlechu a záznamu telekomunikačního provozu\" za podmínek stanovených v § 88 trestního řádu; zákonnost odposlechu může přezkoumat Nejvyšší soud. Povolení k odposlechu se uděluje většinou v případech, kdy je jeho užití potřebné k vyšetřování, protože může posloužit jako důkazní materiál. Neautorizovaný odposlech je potom označován jako trestný čin. V současné době je ale velmi obtížné vypátrat pachatele. Odposlech probíhá přes telefonního operátora a na základě identifikace uživatele, k identifikaci slouží např. telefonní číslo, IMSI, TMSI apod. V tomto případě hovoříme o tzv. \"offline odposlechu\", kdy se záznam rozhovoru se získává zpětně (v ČR prostřednictvím \"příkazu k zjištění údajů o telekomunikačním provozu\").\n\nPokud je konverzace sledována třetí stranou bez souhlasu úřadu, hovoříme o ilegálním odposlechu. Nahrávat lze buď na klasickou pásku, do nahrávacího zařízení nebo do počítači či notebooku se software pro nahrávání hovorů. Vše probíhá automaticky, monitoruje se pomocí indukční cívky, přímého připojení k lince nebo pomocí zkušebního mikrotelefonu ( ).\n\nJednou z možností odposlechu mobilních telefonů je použitá GSM interceptorů. Je to zařízení o velikosti DVD přehrávače, které je připojené k osobnímu počítači, který je vybaven GSM anténami a zároveň má nainstalovaný odposlouchávací software. Výrobce uvádí, že toto zařízení dokáže odposlouchávat až osm telefonů najednou a to na vzdálenost desítek kilometrů. Dosah pak závisí na hustotě sítě a liší se dle toho, jestli odposlech probíhá v řídce osídlené oblasti nebo ve městě. Dosah zařízení ve městě se pohybuje od několika stovek metrů až kilometrů. V řidčeji obydlených oblastech je dosah daleko vyšší. \n\nVýhodou interceptorů je, že jsou malé a tudíž snadno přemístitelné. Uvedení do provozu trvá jen několik málo minut a není nutné znát identifikační údaje odposlouchaného hovoru. U GSM interceptorů rozlišujeme dva typy odposlechů, \"aktivní\" a \"pasivní. \"Aktivní odposlech probíhá tak, že se zařízení přihlásí do sítě daného operátora a začne se vydávat za jeho základnovou stanici. Zařízení tedy zachytává vysílaný signál z jednoho mobilního telefonu a posílá jej dál. Nevýhodou tohoto typu odposlechu je, že jej operátor může snadno odhalit. Pasivní odposlech byl velmi dlouho technicky náročný a téměř se nepoužíval. Během něj se zařízení nemusí na základnovou stanici přihlašovat. To z toho důvodu, že je schopné celou komunikaci samostatně dešifrovat, pokud byla použita šifra A5/2. Vysledovat sledovací zařízení je pak nemožné. V současné době se z GSM interceptorů stává velmi výnosný obchod. Na trhu jsou k dostání různé druhy hardware a software s odlišnými vlastnostmi.\n\n"}
{"id": "1042075", "url": "https://cs.wikipedia.org/wiki?curid=1042075", "title": "Horský potok", "text": "Horský potok\n\nNázev Horský potok má více vodních toků:\n\n"}
{"id": "1042079", "url": "https://cs.wikipedia.org/wiki?curid=1042079", "title": "Carlos Sainz Jr.", "text": "Carlos Sainz Jr.\n\nCarlos Sainz Vázquez de Castro, známější jako Carlos Sainz Jr. (* 1. září 1994 Madrid), je španělský automobilový závodník. Je synem legendárního pilota WRC a dvojnásobného mistra světa Carlose Sainze. Od roku 2015 závodí ve Formuli 1 v současnosti za tým McLaren, kde nahradil svého idola Fernanda Alonsa. Je fanouškem Realu Madrid.\n\nDne 28. listopadu 2014 bylo oznámeno, že v sezóně 2015 Sainz nastoupí jako jezdec týmu Toro Rosso. Jeho týmovým kolegou byl Max Verstappen. V prvním závodě v Austrálii se kvalifikoval na osmém místě a v závodě dojel na místě devátém. Ve třetím tréninku před Velkou cenou Ruska narazil tvrdě ve třinácté zatáčce do bariéry. Poté, co strávil noc v nemocnici, mu bylo umožněno další den závodit, ale závod nedokončil. Poslední body v sezóně získal za sedmé místo ve Velké ceně USA. V sezóně získal 18 bodů a obsadil celkové 15. místo. \n\nV úvodní Velké ceně Austrálie dojel na devátém místě. V Bahrajnu po kolizi nedojel. S výjimkou Velké ceny Evropy dokázal od Velké ceny Španělska po Velkou cenu Maďarska pravidelně bodovat. Se ziskem čtyřiceti šesti bodů obsadil celkové 12. místo. \n\nV první Velké ceně Austrálie skončil na osmém místě. V mokrém závodě v Číně zůstal jako jediný na suchých pneumatikách. Tato strategie se vyplatila, v závodě skončil na sedmém místě. Závod v Bahrajnu po kolizi s Lancem Strollem nedokončil. V domácí Velké ceně Španělska skončil na sedmém místě. V Singapuru skončil na skvělém čtvrtém místě. Poslední závod s týmem Toro Rosso v Japonsku kvůli nehodě nedokončil. \n\nBěhem Velké ceny Japonska bylo oznámeno, že od Velké ceny USA Sainz nahradí Jolyona Palmera v týmu Renault. První závod v USA za tým Renault dokončil na sedmém místě. Závod v Mexiku kvůli problémům s řízením nedokončil. Ve Velké ceně Brazílie skončil na jedenáctém místě. Poslední závod v Abú Zabí nedokončil. V sezóně získal 54 bodů a obsadil 9. místo. \n\nV prvních osmi závodech s výjimkou Velké ceny Bahrajnu dokázal pravidelně bodovat. Závod ve Velké Británii po kolizi nedokončil. Sezónu zakončil šestým místem ve Velké ceně Abú Zabí. Celkově získal 53 bodů a obsadil 10. místo. \n\nDne 16. srpna 2018 bylo oznámeno, že Sainz bude v sezóně 2019 závodit za tým McLaren. Jeho týmovým kolegou je nováček Lando Norris. První dva závody v Austrálii a v Bahrajnu kvůli technickým problémům nedokončil. Kromě Velké ceny Kanady dokázal od Velké ceny Ázerbájdžánu po Velkou cenu Maďarska pravidelně bodovat. Závody v Belgii a v Itálii opět kvůli technickým problémům nedokončil. V Rusku dokázal znovu bodovat, když skončil na šestém místě. Další přínos bodů získal v Japonsku, když skončil na pátém místě. V Mexiku se po vydařeném startu ze sedmého místa dlouho držel na místě pátém, ale kvůli nevydařené strategii týmu dokončil závod až na třináctém místě. Po penalizaci Lewise Hamiltona se v Brazílii dostal na třetí místo. V poslední závodě v Abú Zabí skončil na desátém místě. Díky zisku jednoho bodu z posledního závodu skončil na celkovém 6. místě s 96 body.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "1042082", "url": "https://cs.wikipedia.org/wiki?curid=1042082", "title": "The X Factor", "text": "The X Factor\n\nThe X Factor je televizní pěvecká soutěž s prvky reality show, vytvořená Simonem Cowellem a poprvé uvedena britskou televizí ITV v září 2004. Dává si za cíl najít mezi neznámými „obyčejnými“ lidmi pěvecký talent a udělat z nich hvězdu. Principem je podobná soutěži \"Pop Idol\". Díky podobnosti se také vlastník práv \"Pop Idolu\" Simon Fuller s Cowellem soudil, neboť Cowell byl původně producentem a porotcem \"Pop Idolu\". Nedlouho po prvním stání však došlo k mimosoudnímu vyrovnání.\n\nPůvodní britská verze show je vysílána od roku 2004. V následujících letech byl pořad prodán do zemí celého světa, ve kterých jsou produkovány místní varianty (např. \"Americký X Factor\"). V Česku byl jeden ročník soutěže odvysílán v roce 2008 jako \"X Factor\", v roce 2014 byla uvedena show \"Česko Slovenský X Factor\".\n\nCílem celé soutěže je najít nový pěvecký talent v kategoriích zpěvačka 14-24 let, zpěvák 14-24 let, zpěvák (bez rozdílu pohlaví) od 25 let a pěvecká skupina. Celý průběh soutěže lze rozdělit do 3 fází:\n\n\nKonkursy mají dvě kola. První kolo je neveřejné, nenatáčí se a má za úkol vyřadit opravdové \"netalenty\" a nezajímavé soutěžící. Druhé kolo již probíhá za přítomnosti kamer a v porotě (na rozdíl od neveřejného kola) již sedí \"celebrity\" z oblasti show byznysu. V televizi se vysílá ve formě komentovaných sestřihů z konkursů.\n\nPo konkursech si každý porotce vybere kategorii zpěváků, o kterou se chce \"starat\". Jeho úkolem je věnovat se jim, podporovat nadějné a vybrat ze své kategorie 6 nejlepších. Ty pak pozve k sobě domů a porotce se stává jejich manažerem v soutěži. Jen tři z každé kategorie pak postoupí do finále.\n"}
{"id": "1042086", "url": "https://cs.wikipedia.org/wiki?curid=1042086", "title": "LGBT práva v Turecku", "text": "LGBT práva v Turecku\n\nLesby, gayové, bisexuálové a translidé čelí v Turecku právním problémům a diskriminaci, s nimiž se heterosexuální většina nepotýká. Homosexuální vztahy a sexuální aktivita jsou v Turecku legální od r. 1858, ale právo a zákony pojem \"sexuální orientace\" ani \"genderová identita\" nerozeznává, a ani neumožňuje jakýkoliv způsob právního ošetření stejnopohlavního soužití.\n\nValná část turecké populace je navíc silně konzervativní v oblasti homosexuální problematiky. Stále je zde velmi rozšířená homofobní diskriminace, která se však s nástupem moderní doby snižuje.\n\nSituace se v Turecku ohledně práv LGBT osob zažila veliký rozmach počátkem 21. století, kdy se objevily první návrhy zákonů proti homofobní diskriminaci a zločinům z nenávisti, jakož i ústavního zákona umožňujícího uzavřít stejnopohlavní manželství. 12. srpna 2013 komise Ústavního soudu odsouhlasila nové znění Ústavy Turecké republiky, která by garantovala ústavní ochranu LGBT osobám proti diskriminaci.To však bylo později zrušeno z důvodu nesouladu mezi ostatními subjekty, které se podílejí na Ústavě.\n\nV 90. letech 20. století LGBT organizace bojovaly proti postoji vlády, která jim zakazovala shromažďování, to se týkalo například sdružení Lambda Istanbul. V r. 1994 Svobodná a solidární strana zakázala diskriminaci na základě sexuální orientace a genderové identity během komunálních voleb, v nichž nakonec zvítěžil Demet Demir, hl. mluvčí komunity. Ten se pak také po úspěšném zvolení stal první transgender osobou, která vyhrála komunální volby v Istanbulu.\n\nV r. 1996 Nejvyšší soud obrátil a vydal nový zákon, na základě něhož odebral děti z lesbických rodin z důvodu údajné amorálnosti homosexuality.\n\nZdejší LGBT organizace dále vysílají zprávy, že v Turecku dochází pravidelně k několika útokům na LGBT osoby. V r. 2008 gay student Ahmet Yildiz byl postřelen při odchodu z kavárny a následně převezen do nemocnice, kde zraněním podlehl. Sociologové tvrdí, že mezi Turky jsou vrazi gayů bráni jako hrdinové.Snaha Turecka vstoupit do Evropské unie však tlačí na vládu, která je tímto nucená oficiálně uznat LGBT práva. Stanovisko Evropské komise ohledně otázky rozšíření EU o Turecko zní takto:\n\nTurecko se však stalo první zemí s muslimskou většinou, která povolila konání pochodů gay pride.V Istanbulu (2003) a v Ankaře (2008) se pochody konají každý rok se stále vzrůstajícím počtem účastníků. První Istanbul pride byl zahájen v r. 2003 s pouhými 30 účastníky, v r. 2010 byl 5 000. A další festivaly z let 2011 a 2012 už disponovaly více než 15 000 účastníky. 30. června 2013 byl počet účastníků téměř stotiscícový.Odpůrci se sešli v Gezi Parku, v centru dění Istanbul Pride 2013, největšího gay pride v celém Turecku.Ten samý den se konal Izmir pride s 2 000 účastníky. Další Pride se konal v Antalyi. Politici Republikánské lidové strany, největších opoziční strany a další opoziční strany Strany míru a demokracie poslali svoji podporu demonstrantům.Festival gay pride v Istanbulu neobdržel žádnou záštitu ze strany obce nebo vlády.\n\nV r. 2009 se amatérský fotbalista veřejně přiznal k homosexualitě, za což byl následně vyloučen z fotbalového týmu.\n\n21. září 2011 ministryně rodiny a sociální politiky Fatma Şahin uskutečnila setkání s LGBT organizacemi. Řekla, že vláda bude aktivně spolupracovat s LGBT organizacemi. Předložila návrh zákona o přijetí LGBT osob v nové Ústavě s tím, že jej Parlament schválí následující rok. Apelovala na členy Parlamentu, aby hlasovali pro přijetí. Její stanovisko bylo takové: \"Pokud svoboda a rovnost je pro všechny, nechť jsou zakázány diskriminace sexuální orientace a uznány práva pro LGBT občany.\"\n\n9. ledna 2012 jeden z fejetonistů Serdar Arseven islámského konzervativného časopisu Yeni Akit vydal článek, označující LGBT za perverzní. V přímém důsledku toho Nejvyšší soud dal časopisu Yeni Akit pokutu ve výši 4000 tureckých lir a Serdaru Arsevenovi pokutu ve výši 2000 tureckých lir za projev nenávisti.\n\nV květnu 2012 Strana míru a demokracie dala žádost tvůrcům nové Ústavy, aby do ní zahrnuli také stejnopohlavní manželství. To bylo odmítnuto největší politickou stranou Turecka Stranou spravedlnosti a rozvoje a další opoziční stranou Turecké nacionální strany za podpory hlavních odpůrců Republikánské lidové strany.\n29. května 2013 Parlament novelu Ústavy prozkoumal a prodiskutoval. Navzdory podpory kurdské strany BDP a neutrálního stanoviska Turecké nacionální strany byla novela odmítnuta na základě hlasů strany AKP. AKP MP Türkan Dağoğlu citovaly odborné články ohledně homosexuality zvřejněné v USA roku 1974 tvrdící, že homosexualita je abnormální, a že stejnophlavní manželství nemůže být povoleno, neboť by způsobilo sociální degeneraci. Na podporu novely však politik strany CHP MP, Binnaz Toprak, řekl že: \"V 70. letech bylo v USA hodně odborníků tvrdících, že černoši nejsou tak inteligentní jako běloši. Proto výzkumy z dřívější doby nelze dnes aplikovat. Taková tvrzení musejí být zakázána.\"\n\n12. srpna 2013 komise Ústavního soudu, která navrhla novou verzi, a je složená ze čtyř parlamentních stran Kurdů, sekularistů, islamistů a nacionalistů odsouhlasila ústavní ochranu před diskriminací vůči LGBT osobám.Tento návrh byl později zrušen.\n\n17. července 2014 Nejvyšší soud Turecka schválil tvrzení, že výrok o gayích jako o \"perverzních\" lze považovat za projev nenávisti.\n\nNejvětší LGBT organizace je KAOS GL založená v r. 1994 v Ankaře. Lambdaistanbul, člence ILGA-Europe, založené v r. 1993 v Istanbulu, byla pozastavena činnost v květnu 2008 s odůvodněním, že jsou její jméno a činnost proti právu a morálce. Tento rozsudek, velmi kritizován ze strany HRW , byl nakonec zrušen z rozhodnutí Nejvyššího odvolacího soudu v lednu 2009.\n\nV průběhu 90. let byly veškeré snahy organizací o spolupráci odmítnuty Vládní komisí pro lidská práva. V dubnu 1997, kdy byli členové Lambda Istanbul pozváni na Národní kongres proti AIDS, se vydalo doporučení povýšit turecké LGBT organizace na vládní úroveň. Během první dekády 21. století se nové organizace začaly soustřeďovat i do jiných měst než do Ankary a Istanbulu jako například Pink Life LGBT Association v Ankaře nebo Rainbow Group v Antalyi a Piramid LGBT Diyarbakir Initiative ve Diyarbakiru.\n\nV r. 1996 došlo k založení LGBT organizace LEGATO sdružující vysokoškolské studenty, absolventy a členy akademických obcí se sídlem na Midle East Technical University v Ankaře. Organizace se rozrůstala i na další obory se vzrůstajícím počtem univerzit a disponovala postupně 2 000 členy. V březnu 2007 studenti poprvé vytvořili první studentský klub Rainbow oficiálně schválený Bilgi University v Istanbulu.\n\nBěhem června 2003 byl zahájen první festival hrdosti Istanbul pride organizovaný Lambdaistanbulem na Istikal Caddesi. V červenci 2005 KAOS GL požádal ministra vnitra, aby první LGBT organizace získaly legální status. Během září toho roku z rozhodnutí guvernéra Ankary byl tento status zrušen, což však na vyžádání zrušil prokurátor. V srpnu 2006 gay pride v Burse s oficiální záštitou tamního guvernéra se nakonec nekonal kvůli velké vlně odporu ze strany veřejnosti.\n\nOrganizace se aktivně podílejí v osvětě na HIV/AIDS problematice a pochodů proti AIDS.\n\nV září 2005 Kancelář guvernéra Ankary obvinila KAOS GL z toho, že její založení je proti právu a zásadám morálky.To samé se stalo také lidskoprávní organizaci Pink Life LGBT Association pracující s transgender osobami s tvrzením prokurátora, že její činnost je proti morálce a rodině. Obě tyto snahy byly neprodleně zrušeny.\n\nV r. 2006 Lambda Istanbul byla vystěhována ze sídla s odůvodněním majitele, že se nikdy nespokojí s jejími aktivity podporující LGBT. To vyvrcholilo v soudní spor, který skončil tím, že Lambda Istanbul byla zrušena, a ačkoli soud nižšího stupně rozhodl v neprospěch organizace, tak jeho výrok byl nakonec zrušen Nejvyšším soudem, který umožnil organizaci opět podnikat své aktivity.\n\nStejnopohlavní sexuální aktivita není v Turecku trestným činem a věk způsobilosti k pohlavnímu styku je pro heterosexuální i homosexuální orientaci stanoven na 18 let. Trestní zákoník však často používá výrok \"exhibicionismus\" a \"přestupek proti morálce\", které lze používat proti gay a transgender osobám. Turecká města a velkoměsta jsou však v oblasti veřejné morálky schovívaví. V roce 2013 soudce v Istanbulu v rácmi soudního procesu s nelegálního prodejcem 125 DVD s gay pornografií, označil gay sex za běžný jev v přírodě s tím, že sexuální orientace by měla být respektována s poukazem na uznání stejnopohlavních sňatků v Evropě a v Americe. Nicméně odvolací soud v r. 2012 označil zobrazování gay sexu za protipřírodní.\n\nV Turecku nejsou zakázány filmy s LGBT tematikou. \"Zkrocená hora\" byla ve všech tureckých biografech promítána bez vládní cenzury. Každý, kdo dosáhl 18 let věku si mohl bez potíží koupit lístek a zhlédnout jej.\n\nDVD s LGBT tematikou jsou taktéž volně dostupné v tureckých obchodech. Ty, které jsou sexuální explicitní je možné prodat pouze osobám starším 18 let.\n\nV r. 2013 byl pokutován turecký prodejce za prodej \"amorálních\" DVD z důvodu obsahu homosexuálního sexu. Pokutu pak následně zrušil odvolací soud v Istanbulu jménem soudce Mahmuta Erdemli. V závěru rozsudku stálo, že homosexuální sex je \"přirozený\", a že je nutné respektovat individuální sexuální orientaci. Rovněž připomněl přístup Evropy a Ameriky ke stejnopohlavnímu manželství.\n\nV Turecku je povinná základní vojenská služba pro všechny muže ve věkovém rozmezí 18 až 41 let. Nicméně Turecká armáda otevřeně diskriminuje pasivní homosexuální muže tím, že jim neumožňuje službu v armádě. Aktivní homosexuální muži a bisexuálové v armádě sloužit můžou. V tu samou dobu Turecko v rozporu s nařízením Úmluvy o ochraně lidských práv a základních svobod odmítlo umožnit brancům zproštění od vojenské služby z důvodu svědomí. Branci, co se chtějí vojenské službě vyhnout, se musí označit před obvodní komisí za nemocné a jsou nuceni podstoupit (dle HRW nelidské a degradující) testy dokazující jejich homosexualitu .\n\nV říjnu 2009 Evropská komise se vyjádřila k otázce rozšíření takto:\n\nV Turecku neexistuje žádná právní ochrana před diskriminací v zaměstnání, vzdělávání, zdravotní péči, bydlení, zboží a službách.Zpráva z října 2009 od Evropské komise ohledně otázky rozšíření:\n\nHlavní opozice CHP dala do parlamentu 14. února 2013 návrh ohledně práv gayů.\n\nLesby, gayové, bisexuálové a transgender osoby jsou v Turecku mezi nejvíce ohroženou skupinou běženců a azylantů.\n\nV srpnu 2013 čtyři politické strany zahrnující Kurdy, sekularisty, islamisty a nacionalisty odsouhlasil novelu Ústavy s rozšířením o ochranu LGBT osob před diskriminací.Ta však byla později zrušena z důvodu nesouladu mezi ostatními subjekty, které se podílejí na Ústavě.\n\nTurecko dosud neuznává stejnopohlavní manželství, jinou formu stejnopohlavního soužití nebo neregistrované soužití.\n\nV červnu 2015 bylo ze strany zastupitelstva zakázáno konání průvodu Istanbul Pride, jehož konání se krylo s muslimským posvátným měsícem Ramadánem, a to těsně před jeho začátkem a prostřednictvím bezpečnostních složek. Policie jej pak poprvé po 13leté historii jeho konání rozehnala. V r. 2016 byl průvod zakázán znovu a všichni, co se jej navzdory tomuto zúčastnili, potrestáni.\n\nV roce 2017 zakázalo hlavní město Ankara konání veškerých LGBT lidskoprávních a LGBT událostí kvůli údajné ochraně bezpečnosti a míru. Úřady tvrdí, že důvodem zákazu je, že by takové \"exhibice\" mohli polarizovat společnost. Na druhou stranu média poukazují na fakt, že zákaz jde ruku v ruce s obecným potlačováním občanských svobod v Turecku po neúspěšném převratu v roce 2016.\n\nPřístupy k legalizaci homosexuálních svazků jsou v Turecku smíšené. Ve výzkumu Ipsos z r. 2015 se pro legalizaci stejnopohlavního manželství vyslovilo 27 % Turků, zatímco 19 % by bylo pro registrované partnerství. 25 % zkoumaných bylo proti jakékoli instucionalizaci stejnopohlavních párů a 29 % se nedokázalo rozhodnout.\nLGBT osoby v Turecku se můžou potýkat s diskriminací, harašmentem a někdy i násilím ze strany rodiny, sousedů, spolupracovníků, zaměstnavatelů, učitelů a často i policie. Homosexualita je mezi Turky široce považována za tabu a v kultuře, ve které jsou běžné vraždy ze cti, se často stávají (zejména ženy) oběťmi vražd členů vlastní rodiny v důsledku nevhodného sexuálního chování. Smrt Ahmeda Yildize, 26 let, může být známa jako první případ homosexuální oběti vraždy ze ctiVýzkumy z období mezi lety 2007-2009 tvrdí, že German Democratic Turkey Forum zveřejnilo 13 vražd v r. 2007, 5 v r. 2008 a 4 v r. 2008 na základě sexuální identity oběti. 21. května 2008 New York založil Human Rights Watch (HRW) publikoval zprávu s titulkem \"We Need a Law To Liberation (cz překld \"Požadujem právo na osvobození\")\".Zpráva dokumentuje případy násilí, policejních harašmentů, loupeží a hrozících vražd gay mužům. HRW si zakládá navíc na tom, že postup tureckých úřadů je neadekvátní a nepřiměřený.V případech vražd z nenávisti proti homosexuálům soudy často aplikují jako přitěžující okolnost provokaci a dávají pachatelmů nižší tresty.\n\n\n"}
{"id": "1042089", "url": "https://cs.wikipedia.org/wiki?curid=1042089", "title": "Modernistická hudba", "text": "Modernistická hudba\n\nJako modernistická hudba se označují styly západní artificiální hudby, které koncem 19. století vystřídaly pozdní romantismus a převládaly zhruba do 70. let 20. století. Byly spojeny s důrazem na stálou inovaci hudební řeči (Metzer 2009, 3) a vykazovaly „lingvistickou pluralitu“ v tom smyslu, že žádný hudební idiom nezaujímal dominantní pozici (Morgan 1984, 443).\n\nK významným představitelům hudebního modernismu patří například Claude Debussy, Erik Satie, Leoš Janáček, Pařížská šestka, Igor Stravinskij, Béla Bartók, George Enescu, Richard Strauss, Maurice Ravel, Arnold Schoenberg nebo Jean Sibelius.\n\n\n"}
{"id": "1042092", "url": "https://cs.wikipedia.org/wiki?curid=1042092", "title": "Leštinský potok", "text": "Leštinský potok\n\nNázev Leštinský potok má více vodních toků:\n\n"}
{"id": "1042094", "url": "https://cs.wikipedia.org/wiki?curid=1042094", "title": "TheStart", "text": "TheStart\n\ntheStart je americká kapela z Los Angeles hrající alternativní rock.\n\nAimee Echo a Jamie Miller kapelu založili v roce 1998 pod názvem Hero, ale ten později změnili na theStart, protože název Hero nesla již jiná kapela. Dalšími členy kapely se stali baskytarista Jeff Jaeger, bubeník Scott Ellis (dřívější člen kapel Mellowdrone a She Wants Revenge) a kytarista Mike Smith. Jejich debutové album \"Shakedown!\" bylo vydáno v roce 2001 společností Geffen Records. V dubnu 2002 následovalo EP \"The 1234\". Krátce nato byl oznámen odchod Scotta Ellise. Během turné se Scarling. objevili pro své EP \"Death Via Satellite\" malého distributora Small Stone Records. Jaeger kapelu opustil krátce po Ellisovi. Volná místa nahradili Erick Sanger a Billy Brimblecon ml. S novým složením theStart v srpnu 2003 podepsali smlouvu s vydavatelstvím Nitro Records, které znovu vydalo EP \"Death via Satellite\". Další rok nahrávali nové album \"Initiation\", které bylo vydáno 24. srpna 2004. Nedlouho poté skupinu opustil Brimblecon a na jeho místě se vystřídalo několik prozatímních bubeníků, například Frank Zummo. Nakonec byla jako stálá náhrada zvolena Chelsea Davis. Později v roce 2006 byl Sanger nahrazen Lancem Webberem. V roce 2007 kapela přešla k Metropolis Records a později téhož roku vydala album \"Ciao, Baby\".\n\n\n"}
{"id": "1042096", "url": "https://cs.wikipedia.org/wiki?curid=1042096", "title": "Louis Walsh", "text": "Louis Walsh\n\nMichael Louis Vincent Walsch (* 5. srpna 1952, Kiltimagh, Country Mayo, Irsko) je irský manažer a porotce britské talentové soutěže The X Factor. Byl manažerem Johnnyho Logana, Boyzone a Westlife, tří nejvíce úspěšných irských pop umělců v poslední dekádě. Od roku 2004 patří k panelu porotců soutěže The X Factor, kde pětkrát mentoroval kategorii skupin a třikrát kategorii starších. Vítězným porotcem se stal v druhé sérii, kdy mentoroval Shayneho Warda. Objevil se v televizních show You're Star, Popstar a Popstar: The Rivals. Jako hostující porotce se objevil v show Británie hledá talent a v roce 2002 v americké verzi soutěže The X Factor.\n\nV 90. letech se rozhodl vytvořit irskou verzi skupiny Take That a vznikla skupina Boyzone, které dovedl k mezinárodním úspěchům, umístěním 16 písniček v top 3 a k více jak 20 milionům prodaným kopiím ve světě. Když Ronan Keating oznámil, že si chce dát pauzu od Boyzone, Louis ho nadále zastupoval jako sólo zpěváka. Ronanova písnička \"Life Is a Rollecoaster\" se stala číslem jedna a jeho album se prodalo přes více jak 4,4 milionů kopií. Později Louise vytvořil skupinu Westlife.\n\nV prosinci 2012 se stal manažerem skupiny Union J.\n\nPoprvé se objevil v irské verzi soutěže Popstar v roce 2001. Následující rok se stal porotcem v ITV show Popstars: The Rivals společně s Petem Watermanem a Geri Halliwell. Také se objevil v různých talentových soutěžích jako Raidió Teilifís Éireann (RTÉ) a You're a Star. 3. a 4. února 2010 zastupoval Simona Cowella na konkurzech show Británie hledá talent. Následující rok zastupoval Davida Hasselhoffa na Londýnském konkurzu. Znovu Simona zastupoval při dvou konkurzech v Kansas City v americké verzi soutěže X Factor.\n\nV lednu 2012 se objevil v dokumentární sérii stanice ITV The Talent Show Story, pro kterou poskytl rozhovor o tom jaké je to být porotcem v soutěžích jako The X Factor a Popstar: The Rivals. Na jaře roku 2012 se objevil v show Mad Mad World.\n\nOd roku 2004 patří k panelu porotců britské verze soutěže The X Factor. V roce 2005 se stal vítězným porotcem, kdy jeho akt Shayne Ward zvítězil. V listopadu 2005 se rozhodl skončit, kvůli tomu jak s ním bylo zacházeno; Sharon Osbourne na něj vylila vodu během živého vysílání. Další sobotní večer živých kol se však vrátil s vysvětlením, že v tom nemohl své svěřence nechat. ITV v březnu 2007 oznámilo, že se do show nevrátí a byl nahrazen americkým choreografem Brianem Friedmanem, po několika dnech natáčení se však Simon rozhodl znovu Walshe najmout. 22. června 2007 bylo oficiálně potvrzeno, že Louise se do soutěže vrací jako porotce a Brian získal roli kreativního režiséra.\n\n"}
{"id": "1042097", "url": "https://cs.wikipedia.org/wiki?curid=1042097", "title": "Lužní potok", "text": "Lužní potok\n\nNázev Lužní potok má více vodních toků:\n\n\n…nebo též národní přírodní památka:\n\n\n"}
{"id": "1042099", "url": "https://cs.wikipedia.org/wiki?curid=1042099", "title": "Ebersův papyrus", "text": "Ebersův papyrus\n\nEbersův papyrus je egyptský lékařský papyrus s vědomostmi o léčivých rostlinách, datovaný asi do roku 1550 před naším letopočtem. Byl nalezen v zimě 1873–1874 v egyptském Luxoru a náleží mezi nejstarší a nejcennější známé egyptské papyry. V současné době je uložen v Německu v knihovně Lipské university.\n\nPapyrus je datován do doby kolem roku 1500, je však považován za kopii textu ještě staršího. Celý svitek je asi 20 metrů dlouhý a obsahuje 110 stránek. Náleží mezi nejstarší dochované medicínské písemnosti.\n\nEbersův papyrus je psán egyptským hieratickým písmem a představuje nejobsáhlejší dochovaný záznam staroegyptské medicíny. Je v něm okolo 700 magických předpisů a přípravků. Obsahuje rovněž zaklínadla k vyhánění démonů způsobujících nemoci a podává důkaz o dlouhé tradici empirické praxe a pozorování.\n\nEbersův papyrus se dostal v roce 1862 do vlastnictví Edwina Smithe. Jeho zdroj je neznámý, tvrdí se však, že byl nalezen mezi nohama mumie v okrese Assassif thébské nekropole. Papyrus zůstal ve sbírkách Edwina Smithe přinejmenším do roku 1869, kdy se objevil v katalogu obchodníka se starověkými předměty. V roce 1872 jej zakoupil německý egyptolog Georg Ebers, po němž byl také papyrus pojmenován.\n\nV roce 1875 Ebers publikoval faksimile papyru, doplněnou anglicko-latinským slovníčkem a úvodem, samotný papyrus však zůstal až do roku 1890 nepřeložený. Jako první jej přeložil H. Joachim. První překlad do angličtiny provedl Paul Ghalioungui. Po Ebersově odchodu do penze zůstal papyrus ve sbírkách knihovny Lipské university.\n\n"}
{"id": "1042100", "url": "https://cs.wikipedia.org/wiki?curid=1042100", "title": "Universität für Musik und darstellende Kunst Wien", "text": "Universität für Musik und darstellende Kunst Wien\n\n\"Možná hledáte Konservatorium Wien Privatuniversität.\"\n\nUniversität für Musik und darstellende Kunst Wien (Univerzita hudebních a dramatických umění ve Vídni) je jednou z největších a nejstarších vysokých škol tohoto typu ve světě. \n\nCharitativní koncert uspořádaný rakouskými šlechtičnami v roce 1812 vedl k založení \"Společnosti přátel hudby\" s cílem rozšířit hudební vzdělání ve společnosti. V roce 1817 tak byla založena \"Konzervatoř Společnosti přátel hudby (Konservatorium der Gesellschaft der Musikfreunde).\" Měla být koncipována podle vzoru Pařížské konzervatoře, ale pro nedostatek finančních prostředků začínala pouze jako pěvecká škola. Prvním jejím ředitelem se stal Antonio Salieri. V roce 1819 byla zásluhou tehdejšího ředitele houslisty Josepha Böhma, rozšířena její výuka o smyčcové nástroje a konečně v roce 1827 již mohla nabídnout výuku většiny orchestrálních nástrojů.\n\nVelmi problematické bylo financování školy. Přestože byly v roce 1829 zavedeny studijní poplatky, ocitla se konzervatoř v roce 1837 na pokraji bankrotu. Zasáhl stát a poskytoval škole podporu až do roku 1848. V této politicky nestabilní době svoje financování přerušil a škola byla prakticky až do roku 1851 uzavřena. Pak vzal stát a město financování školy plně do svých rukou, ale až do roku 1909 si zakladatelská \"Společnost přátel hudby\" udržovala kontrolu nad výukou. 1. ledna 1909 byla škola zcela zestátněna a přejmenována na \"Akademii hudebních a dramatických umění (Akademie für Musik und darstellende Kunst)\".\n\nPo připojení Rakouska k nacistickému Německu 12. března 1938 odešlo ze školy z rasových důvodů mnoho pedagogů i studentů. V roce 1941 se Akademie změnila na \"Říšskou vysokou školou (Reichshochschule)\". Po skončení 2. světové války se škola znovu stala státní Akademií a v procesu denacifikace odešlo na 40 pedagogů. Zákonnými úpravami z let 1970 a 1998 škola konečně získala statut univerzity a svůj dnešní název.\n\nUniverzita má 24 oddělení umístěných ve 20 budovách Vídně, které se často nacházejí v historických a architektonicky cenných lokalitách. Pokrývá široké spektrum uměleckých oborů od klasické i moderní hudby, přes dramatické obory, film, uměleckou pedagogiku až k vědeckým a výzkumným činnostem. \n\nUniverzita má více než 800 pedagogů a studuje na ní cca 3 000 studentů. V průběhu roku pořádá více než 1000 koncertů, divadelních a operních představení, symposií, výstav, filmových představení i multidiscipilárních vystoupení.\n\n\n\n\n\n"}
{"id": "1042101", "url": "https://cs.wikipedia.org/wiki?curid=1042101", "title": "Sharon Osbourne", "text": "Sharon Osbourne\n\nSharon Rachel Osbourne (rozená Levy; * 9. října 1952, Brixton, Anglie, Spojené království) je anglická moderátorka, porotkyně talentových televizních show, autorka, hudební manažerka, bussinessmanka, promotérka a žena heavy-metalového zpěváka Ozzyho Osbourna. Poprvé přišla do povědomí publika díky reality-show The Osbournes, která sledovala život její rodiny. Později se stala porotcem britské a původní verze soutěže The X Factor a americké verze soutěže Amerika hledá talent.\n\nPo úspěchu s The Osbournes a The X Factor začala moderovat vlastní žebříčkovou show. V roce 2009 se umístila na 25. místě v žebříčku nejbohatších žen v Británii. V roce 2008 se společně s manželem umístila na 724. místě nejbohatších lidí Británie s majetkem v ceně 110 milionů liber. Patří k pětici moderátorek každodenní televizní show The Talk.\n\nSharon Rachel Arden se narodila v Brixtonu v Londýně. Je dcerou hudebního producenta Dona Ardena (narozený Harry Levy 1926-2007) a Hope Shaw (1916-1999). Má staršího bratra Richarda a nevlastní sestru Dixie. Je manažerkou skupiny Black Sabbath, ve které je hlavním zpěvákem její muž Ozzy Osbourne. Společně mají tři děti: Aimee, Kelly a Jacka.\n"}
{"id": "1042104", "url": "https://cs.wikipedia.org/wiki?curid=1042104", "title": "Brian Friedman", "text": "Brian Friedman\n\nBrian L. Friedman (* 28. května 1977, Chicago, Illinois,Spojené státy americké) je americký tanečník a choreograf. Vytvořil choreografie pro umělce jako Britney Spears, Cher, Beyoncé Knowles a Mariah Carey, stejně tak jako pro televizní a filmové produkce. Je uměleckým vedoucím soutěží The X Factor (Velká Británie), The X Factor (USA) a Amerika hledá talent.\n\nBrian se narodil v Highland Parku v Illinois. Je žid. V 11 letech začal tančit ve městě Scottsdale v Arizoně a ojbevil se v několika tanečních show včetně Nesies a Kids Incorporated. V 16 letech založil vlastní taneční studio. Trénoval pod Joem Tremainem, Kennym Ortegou, Vincem Pattersonem a Twylou Tharp. Jako tanečník spolupracoval s Michaelem Jacksonem, Paulou Abdul, Celine Dion, Melissou Etheridge, Salt N Pepou a Patti LaBelle. Byl kreditován za choreografie filmů jako Charlieho andílci a .\n\nByl součástí pěvecké skupiny Blessed With Souls, společně s Brittany Murphy, ale skupinu opustil, aby se mohl věnovat taneční kariéře. Brian také vlastnil taneční studio své matky Judi Friedman The Dance Source, které bylo uzavřeno v roce 2000, aby se mohl na plno věnovat choreografii.\n\nBrian dělal choreografie k několika videoklipům a hudebním vystoupením, jako například k písničkám Britney Spears a její koncertní show The Dream Within a Dream Tour a Onyx Hotel Tour . Dále spolupracoval s Mýa, Princem a *NSYNC. Brian také dělal choreografie k několika televizním show jako Will a Grace, Pozdní show Davida Lettermana a Billboard Music Awards.\n\nBrian se objevil jako porotce a choreograf v soutěži Umíte tančit?. Po druhé sérii mu Simon Cowell nabídl smlouvu na roli porotce do show Grease Is The World, po boku Sinitty, Davida Iana a Davida Gesta. Show měla pouze jednu sérii. V roce 2007 se stal porotcem soutěže The X Factor, ale později byl nahrazen Louisem Walshem a stal se uměleckým vedoucím soutěže. Soutěž opustil v roce 2010, kdy se pouze přesunul do její americké verze. Sloužil jako porotce v soutěži stanice MTV Top Pop Ggroup a režíroval, tančil a pracoval jako choreograf v soutěži Tančím s hvězdou. V roce 2012 se vrátil do Británie kvůli deváté série The X Factoru. Po sérii se vrátil pracovat na druhé sérii americké verze The X Factoru.\n\nVytvořil pódiovou choreografii pro irské pop duo Jedward a jejich vystoupení na Eurovision Song Contest v roce 2011.\n\nByl nominován na čtyři ceny MTV Video Music Awards, 2 ceny Music Video Production Awards a 5 cen American Choreography Awards.\n"}
{"id": "1042106", "url": "https://cs.wikipedia.org/wiki?curid=1042106", "title": "Tanjug", "text": "Tanjug\n\nTanjug (v srbské cyrilici Танјуг) byla srbská, dříve jugoslávská zpravodajská agentura, sídlící v Bělehradě. Založena byla v roce 1943 jako oficiální zpravodajská agentura rodící se socialistické Jugoslávie. Po celou dobu své existence byla vlastněna státem. Název Tanjug je zkratka, a znamená \"Telegrafní agentura nové Jugoslávie (\"Telegrafska agencija nove Jugoslavije/Телеграфска агенција нове Југославије).\n\nTanjug byl jako název/zkratka vybrán po několika předchozích, nepříliš atraktivních pokusech. Agentura začala oficiálně fungovat dne 5. listopadu 1943, za pomocí vybavení, které bylo ukořistěno německým vojskům. Prvním ředitelem agentury byl Vladislav Ribnikar, který byl také spjat s tradičním srbským deníkem Politika. V prvních letech byl vzorem pro Tanjug TASS, po rozkolu Jugoslávie se Sovětským svazem se však agentura vyvíjela samostatně, vlastními silami. \n\nOd roku 1975 až do poloviny 80. let hrál Tanjug rozhodující roli v Non-Aligned News Agencies Pool (NANAP), společenství tiskových agentur Hnutí nezúčastněných zemí. Jugoslávští odborníci pomáhali rozvíjet obdobné agentury všude po světě, především v Africe a jižní Asii. Druhým pozitivním dopadem pro tehdejší agenturu bylo i značné zastoupení po celém světě; pro Tanjug pracovalo 48 dopisujících zpravodajů a zaměstnával přes 1000 lidí. O mnoha událostech v rozvojových světech právě informoval jako první Tanjug. V roce 1985 byla agentura vybavena počítači společnosti Honeywell. Fotoarchiv agentury obsahuje přibližně 3,5 milionu fotografií. \n\nNa podzim 2015 agentura zanikla na základě rozhodnutí srbské vlády, která nabídla podnik k prodeji, ale do stanovené lhůty v říjnu 2015 nikdo o koupi agentury neprojevil zájem. Některá srbská média uváděla, že Tanjug zanikne kvůli tomu, že srbská vláda hodlá založit novou zpravodajskou agenturu. Tyto informace ale státní tajemník srbského ministerstva kultury a informací Saša Mirković popřel.\n"}
{"id": "1042107", "url": "https://cs.wikipedia.org/wiki?curid=1042107", "title": "Mojžíř (hrad)", "text": "Mojžíř (hrad)\n\nMojžíř (též \"Wessenstein\") je zaniklý hrad nad městskou částí Mojžíř na okraji města Ústí nad Labem. Hrad stál na levém břehu Labe na vrchu Strážný v nadmořské výšce 275 m n. m. Dochovaly se z něj terénní relikty a drobné fragmenty zdiva.\n\nO hradu se nedochovaly žádné písemné prameny. Sporné je i jeho jméno. V literatuře se často uvádí pod německým názvem Wessenstein, ale už August Sedláček poukázal na záměnu se německým hradem Weesenstein u města Dohna. Jiří Úlovec navrhl hypotézu o jménu Mojžíř ve spojení s rodem pánů z Lungvic, kteří vlastnili vesnici Mojžíř na přelomu 14. a 15. století. Archeologické nálezy datují existenci hradu do druhé poloviny 13. století a na počátek 14. století, ale nelze vyloučit ani pozdější osídlení hradu. Zanikl pravděpodobně po připojení Mojžíře k panství blízkého hradu Blansko.\n\nHrad měl oválný půdorys. Na východní straně ho chránil obloukovitý příkop. V samotném jádře se nachází skalní výchozy bez výraznějších známek zástavby. Pouze ve východní části se dochovaly zbytky zdiva.\n\nNa hrad nevede žádná značená cesta. Nejsnazší cesta vede z Mojžíře od kostela svatého Šimona a Judy ulicí \"U Fary\". Ulice vede podél zahrádek a posléze se mění v polní cestu, která záhy uhýbá k severu. Odtud je možné jít přímo na východ a úbočím Strážného vystoupat přímo ke zbytkům hradu.\n\n\n\n"}
{"id": "1042109", "url": "https://cs.wikipedia.org/wiki?curid=1042109", "title": "Rudný potok", "text": "Rudný potok\n\nNázev Rudný potok má více vodních toků:\n\n"}
{"id": "1042110", "url": "https://cs.wikipedia.org/wiki?curid=1042110", "title": "Mirin", "text": "Mirin\n\nMirin (kandži:味醂 , hiragana:みりん) je druh sladkého japonského rýžového vína. Patří mezi základní koření japonské kuchyně. Je podobné sake, ale obsahuje menší množství alkoholu a větší množství cukru. Obsah alkoholu se ještě víc sníží, když se víno zahřívá.\n\nExistují tři základní druhy mirinu. První je \"hon mirin,\" který obsahuje přibližně 14 % alkoholu a je vyráběna čtyřiceti až šedesáti denní sacharifikací. Druhý je \"šio mirin\". Aby nemusela být na výrobek placena daň z alkoholických nápojů, obsahuje kromě alkoholu 1,5 % soli. Třetí je \"šin mirin\" nebo také \"mirin-fu čomirjó,\" které obsahuje méně než 1 % alkoholu, ale stále si uchovává typickou chuť.\n\nV období Edo byl mirin konzumovaný v podobě amazake (sladký rýžový nízkoalkoholický nebo nealkoholický nápoj). Pomocí mirinu a směsi koření může být vytvořeno také toso, které je tradičně popíjeno o japonském novém roku. Používá se pro přípravu omáčky na terijaki.\n\nKonzumace mirinu se podle regionů liší. V regionu Kansai nechávají lidé mirin lehce povařit, aby se část alkoholu vypařila. Takhle upravené mirin pak nazývají \"nikiri mirin\". Naopak v Kantó se nijak před pitím neupravuje.\n"}
{"id": "1042112", "url": "https://cs.wikipedia.org/wiki?curid=1042112", "title": "Tanjug (budova)", "text": "Tanjug (budova)\n\nBudova tiskové agentury Tanjug se nachází v srbské metropoli Bělehradě v centru města, na adrese \"Obilićev venac 2\".\n\nPětipatrová budova s půdorysem půlkruhu byla dokončena roku 1937 podle návrhu architekta Bogdana Nestoroviće pro potřeby společnosti PRIZAD (Privilegovaná akciová vývozní společnost). Patří mezi ukázky pozdní meziválečné jugoslávské architektury. V průčelí budovy v obloukové části se nacházejí tři podlouhlé prosklené stěny, které opticky rozdělují budovu na dvě části. Obklad stavby je proveden z bílého kamene. Původní dosazení reprezentativních soch na konzoly při bočních stranách budovy však nakonec nebylo realizováno. \n\nTisková agentura Tanjug sídlí v této budově od 60. let 20. století.\n"}
{"id": "1042117", "url": "https://cs.wikipedia.org/wiki?curid=1042117", "title": "Bogdan Nestorović", "text": "Bogdan Nestorović\n\nBogdan Nestorović (v srbské cyrilici Богдан Несторовић; 1901-1975) byl srbský a později jugoslávský architekt.\n\nNestorovićův otec Nikola byl významným srbským architektem, který navrhl několik významných budov (např. Národní muzeum v Bělehradě, nebo budovu první bělehradské banky). Sám Branko studoval architekturu v Bělehradě (zakončil v roce 1923) a později také v Paříži. Díky tomu navázal dobré kulturní vztahy s francouzskými architekty. Většinu svého života strávil na Architektonickém oddělení Technické fakulty Univerzity v Bělehradě, kde přednášel technologii výstavby budov a poznávání jednotlivých architektonických stylů. Hlavní část vlastních budov realizoval před druhou světovou válkou.\n\nMezi jeho známé objekty, které navrhl patří například budova tiskové agentury Tanjug, dále Dům Vitomira Konstantinoviće, Dům řemesel či budova národního muzea v Užici. Navrhl také řadu budov finanční správy po celé Jugoslávii. Je jedním ze spoluarchitektů chrámu svatého Sávy, který však začal být podstatněji budován až po Nestorovićově smrti.\n\nV roce 1971 dostal ocenění \"Sedmojulska nagrada\" (Sedmého června) za celoživotní dílo.\n"}
{"id": "1042121", "url": "https://cs.wikipedia.org/wiki?curid=1042121", "title": "Jelení potok", "text": "Jelení potok\n\nNázev Jelení potok má více vodních toků:\n\nv Česku:\nna Slovensku:\n"}
{"id": "1042122", "url": "https://cs.wikipedia.org/wiki?curid=1042122", "title": "Český slavík Mattoni 2014", "text": "Český slavík Mattoni 2014\n\nDevatenácté udílení Českého slavíka Mattoni se konalo 29. listopadu 2014 ve Státní opeře v Praze. Předávání bylo vysíláno na TV Nova od 20:20 středoevropského času a moderoval ho Libor Bouček. Absolutním vítězem se stal již potřetí a podruhé v řadě Karel Gott. Celkem dorazilo 131 991 hlasů. Pokud počítáme i Zlatého slavíka jedná se již o devětačtyřicáté udílení. Novinkou byla nová kategorie Nejstreamovanější česká skladba, která nahradila kategorii MTV Videoklip roku z důvodu zániku české verze stanice MTV. Zrušena byla také kategorie Skokan roku, která podle pořadatelů dostatečně nevypovídá o dění na tuzemské hudební scéně. Moderátorem ze zákulisí byla Gabriela Partyšová.\n\nZlatým slavíkem v kategorii Zpěvák se opět dostal do čela Karel Gott. Během večera byl vzdán hold Evě Pilarové k jejímu jubileu a připomněl v medailoncích zesnulé hudební legendy za rok 2014: zpěvačku Ivetu Bartošovou a skladatele Petra Skoumala a Petra Hapku.\n\n\nNominovaní a vítězové v daných kategoriích jsou:\n\n\n\n\n\n\n\n\n\n"}
{"id": "1042125", "url": "https://cs.wikipedia.org/wiki?curid=1042125", "title": "Jan Melichar", "text": "Jan Melichar\n\nJan Melichar (* 6. dubna 1934 Olomouc) je brněnský architekt, člen Obce Architektů ČR, žije a pracuje v Brně. \n\nJako absolvent Fakulty architektury a pozemního stavitelství VUT v Brně nastoupil v roce 1959 do Potravinoprojektu, Brno. V letech 1960 až 1992 pracoval ve Státním projektovém ústavu obchodu, Brno a zastával pozici vedoucího projektanta. V pozdějších letech vyučoval jako externí pedagog na ČVUT v Praze a pedagogicky spolupracoval i s Fakultou architektury a pozemního stavitelství v Brně. Od roku 1992 provozuje vlastní projekční atelier. \n\n"}
{"id": "1042132", "url": "https://cs.wikipedia.org/wiki?curid=1042132", "title": "LGBT práva v Maďarsku", "text": "LGBT práva v Maďarsku\n\nPráva leseb, gayů, bisexuálů a translidí (LGBT) se v Maďarsku v poslední době rozvinula. Homosexuální styk je legální mezi muži i ženami. Homofobní a transfobní diskriminace je zakázána. S páry stejného pohlaví a domácnostmi jimi tvořenými však zdejší zákony zacházejí jinak než s manželskými páry různého pohlaví. Od r. 2009 můžou homosexuální páry uzavírat registrované partnerství.\n\nPrvní Rakousko-Uherský Trestní zákoník (1878) trestal sexuální aktivitu mezi muži jako trestný čin (v maďarštině \"természet elleni fajtalanság\", v češtině \"smilstvo proti přírodě\") s trestní sazbou do 1 roku. Homosexuální aktivita mezi osobami staršími 20 let byla dekriminalizovaná v r. 1961, následně byl věk způsobilosti snížen na 18 let r. 1978 s platností nového Trestního zákoníku.\n\nNeregistrované soužití bylo stejnopohlavním párům umožněno od r. 1996. To se týká všech párů žijících ve společné domácnosti, o níž pečují, což zahrnuje i stejnopohlavních páry. Neoficiální registrace je požadována. Zákon jim přiznává některá specifická práva, povinnosti a výhody pro dvě osoby žijící dohromady. Tato práva, povinnosti a jiné benefity nejsou automatická a musejí být potvrzená sociálním úřadem místní vlády. Neregistrovaní partneři jsou označováni Občanským zákoníkem jako „Druh či družka – není-li uvedeno jinak, jedná se o dvě osoby pečující o společnou domácnost se vzájemnou ekonomickou a emoční závislostí na druhém, nevstupující do manželství nebo registrovaného partnerství.“ Dědit je možno pouze ze závěti, právo na pozůstalostní důchod vzniká až po 10letém soužití.\n\nOsvojení jednotlivcem je možné bez ohledu na sexuální orientaci, ale stejnopohlavní páry nemůžou společně osvojovat, ani si osvojit dítě partnera. Podle jedné ankety stejnopohlavní manželství podporuje 30 % Maďarů. Nicméně dle Eurobarometrického šetření z prosince 2006 pouhých 18 % Maďarů podporuje stejnopohlavní manželství a pouze 13 % by jim přiznalo právo společně si osvojit dítě v porovnáním s průměrem Evropské unie, který je 44 % a 33 %.\n\n17. prosince 2007 Parlament obdržel první návrh zákona o registrovaném partnerství předloženého vládní koalicí Maďarskou socialistickou strana-Svaz svobodných demokratů. Od července 2009 můžou stejnopohlavní páry vstupovat do registrovaného partnerství. Zákon dává registrovaným partnerům vesměs stejná práva mimo osvojování dětí, náhradního mateřství a společného příjmení.\n\nV lednu 2012 přijala vláda Viktora Orbána, předsedy Maďarské občanské unie, novou verzi Ústavy jasně vymezující manželství jako „trvalý vztah mezi mužem a ženou“, nezahrnující žádnou garantovanou ochranu na základě sexuální orientace s tím ale, že diskriminace na základě sexuální orientace zůstává nadále zakázaná prostřednictvím ostatních právních odvětví, ačkoli není přímo zakázaná Ústavou.\n\nPřestože nemůžou stejnopohlavní páry společně osvojit dítě, tak svobodný homosexuál může osvojit jako jednotlivec bez ohledu na sexuální orientaci nebo rodinný stav. Přisvojení dítěte druhého z páru je možné pouze v rámci manželství, tedy heterosexuálním svazku.\n\nSvobodné ženy bez ohledu na sexuální orientaci mají přístup k asistované reprodukci, ale ne pokud žijí s jinou ženou v nesezdaném soužití nebo registrovaném partnerství.\n\nV listopadu 2017 shledal úřad maďarského veřejného ochránce práv, že odmítnutí žádostí lesbického páru o zařazení mezi zájemce o adopci dětí bylo v rozporu se zájmem dítěte na péči a ochranu a s zákonem zakazujícím diskriminaci jiných sexuálních orientací. Společná adopce dětí homosexuálními páry sice není v Maďarsku možná, ale pár se odvolával na zákon, podle něhož se osvojitelem smí stát svobodný jednotlivec. Oběma ženám, které už od začátku vystupovaly otevřeně jako lesbický pár, bylo zpočátku vyhověno a do několika měsíců také získaly do péče šestnáctiměsíční holčičku. Později ale úřad sociálněprávní ochrany dětí ukončil adopční proces z důvodu sexuální orientace dotyčné žadatelky, protože se faktickou osvojitelkou může stát pouze jedna z partnerek. Rozhodnutí o odebrání dítěte se neblaze projevilo na jeho zdraví. Dívka odmítala jíst a musela být svěřená do péče psychologů. Poškozený pár se pak obrátil na úřad ombudsmana, který rozhodl v neprospěch úřadu sociálněprávní ochrany dětí, jenž podle jeho vyhodnocení postupoval v rozporu se zákonem. Ombudsman došel k závěru, že osoba žádající o osvojení dítěte nemá žádné právo na to, aby jí bylo vyhověno, ale musí být podrobená stejnému zacházení, jako ostatní žadatelé. Rozhodovat se při takovém procesu musí v souladu s nejlepším zájmem dítěte. V odůvodnění zmínil maďarský ombudsman rozhodnutí Evropského soudu pro lidská práva v kauze \"E.B. proti Francii\", v němž bylo deklarováno, že sexuální orientace nesmí hrát žádnou roli v řízení o osvojení dítěte.\n\nV r. 2000 rozhodl Ústavní soud o zahrnutí sexuální orientace do ústavního zákazu diskriminace. Zde existují anti-diskriminační zákony v poskytování zdravotní péče od r. 1997. V r. 2003 se tento zákon rozšířil i o podporu rovných příležitostí zakazující diskriminaci na základě sexuální orientace nebo genderové identity v zaměstnání, zboží a službách a zdravotní péči.\n\nTranslidé můžou v Maďarsku měnit své biologické pohlaví poté, co je jim určena diagnóza, ale nemusí podstupovat hormonální a chirurgickou změnu.\n\nHomosexuální a bisexuální muži smějí darovat krev po 12měsíční zkušební lhůtě.\n\nMaďarsko bylo v r. 2007 hostitelem soutěže Mr. Gay Europe a v r. 2012 Eurogames.\n\nBudapest Pride byl první události tohoto typu v zemi bývalého Východního bloku. Zúčastňuje se jej stálý, ale poměrně malý počet LGBT osob a jejich podporovatelů. LGBT festival se koná každé léto spolu s filmovým festivalem, pochodem hrdosti a různými párty v maďarském hlavním městě Budapešti. Pravidelně se jej zúčastňuje několik veřejně známých osobností, včetně Gábora Demszkyho, budapešťského starosty a ministra zahraničních věcí.\n\nV souvislosti s osobností maďarského premiéra Viktora Orbána začala LGBT práva v Maďarsku stagnovat. V březnu 2016 zablokovala maďarská vláda navrženou legislativu EU boje proti LGBT diskriminaci. V květnu 2017 uvítal maďarský premiér Viktor Orbán zástupce Světového kongresu rodin, který je ze strany Southern Poverty Law Center vykrslován jako nenávistná organizace, na půdě maďarského parlamentu.\n\nZároveň byly v posledních letech zaznamenány případy, čím dál větších sklonů maďarské politické reprezentace k otevřeně homofobní rétorice. V r. 2014 vydala maďarská opoziční strana Jobbik prohlášení „Parlament odmítá jakékoli devianty!“ během festivalu Budapest Pride a verbálně napadala účastníky a veškeré slogany na podporu LGBT práv. V listopadu 2016 byl zničen duhový plot ve městě Pomáz, a to navzdory tomu, že se ani nemělo jednat o žádnou spojitost s LGBT právy.\n\nV roce 2017 se Budapest Pride zúčastnily tisíce lidí, včetně zástupců několika velvyslanectví, a to australského, kanadského, francouzského, německého, britského a amerického, ale i slovenského, slovinského a dalších.\n\nV lednu 2018 rozhodl Soudní dvůr EU, že žadatelé o azyl nesmějí být ze strany úřadů podrobováni psychologickým testům majícím za účel určit sexuální orientaci.\n\nV r. 2012 dal poslanec Adam Mirkoczki za stranu Jobbik návrh ústavního zákona, který by zakazoval \"podporu sexuálních deviací\". Podle jeho znění by šlo potrestat kohokoli, kdo podporuje homosexualitu nebo „jiné poruchy sexuálního chování“ až 8 lety odnětí svobody. LMBT federace, maďarská LGBT organizace, proti tomu protestovala a vyzývala parlament k zamítnutí tohoto návrhu. Demokratická koalice se proti němu rovněž vymezila a nazvala jej „ostudou maďarské politiky“. Návrh byl pak následně neprodleně zamítnut.\n\nV listopadu 2016 přijalo zastupitelstvo malého města Ásotthalom vyhlášku zakazující „gay propagandu“, islámské modlitby a muslimský způsob oblékání. Místní starosta vyzval křesťanské obyvatele k podpoře svaté války proti muslimům a multikulturalismu. V dubnu 2017 byla tato vyhláška zrušená Ústavním soudem kvůli porušování lidských práv a přímého omezování svobody projevu, vyznání a svědomí.\n\nV červnu 2018 zrušila Maďarská státní opera 15 plánovaných repríz muzikálu Billy Elliot poté, co vládní tisk řekl, že může v dětech vyvolat sklony k homosexualitě navzdory faktu, že je homosexualita považovaná za vrozený a neměnný stav.\n\nNa rozdíl od konzervativních středoevropských států jako je Polsko a Slovensko, patří Maďarsko mezi tolerantnější země s ohledem na práva LGBT osob a jejich začleňování. Maďarsko bylo rovněž hostitelskou zemí soutěží Mr. Gay Europe 2007 a Eurogames 2012.\n\nBudapest Pride byl jedním z prvních festivalů gay pride v bývalých zemích Východního bloku se stálým počtem LGBT lidí a jejich příznivců. Festival se koná každý poslední týden v létě a jeho součástí je filmový festival a pochod hrdosti napříč městem. V minulosti byl zahájen za pozoruhodné podpory osobností, vč. Gábora Demszkyho, primátorky Budapešti Kingy Göncz a ministra zahraničních věcí.\n\nPodle průzkumů veřejného mínění je maďarská veřejnost v otázce stejnopohlavního manželství nejednotná.\n\nPodle Eurobarometrického šetření publikovaného v prosinci 2006 by pouze 18 % Maďarů podpořilo stejnopohlavní manželství a jenom 13 % by umožnilo homosexuálním párům osvojit si dítě, což je z hlediska průměru EU (44 % a 33 %) považováno za podprůměr. Nicméně průzkum uskutečněný o rok později v r. 2007 indikoval, že by stejnopohlavní manželství podpořilo 30 % Maďarů.\n\nEurobarometr z r. 2015 ukázal, že by stejnopohlavní manželství podpořilo 39 % Maďarů. Nejaktuálnější průzkum Pew Research Center publikovaný v květnu 2017 indikuje, že 27 % Maďarů podporuje stejnopohlavní manželství, zatímco 64 % je proti. Podpora je větší u osob bez náboženského vyznání (34 %) a věkové skupiny 18-34 let (39 %) v kontrastu s katolíky (25 %) a osobami staršími 35 let (23 %).\n\nV květnu 2015 publikoval PlanetRomeo, LGBT sociální síť, první index gay spokojenosti (Gay Happiness Index GHI). Gayové ze 120 zemí byli tázáni na to, zda se cítí dobře ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Maďarsko se umístilo na 49. místě s výsledkem 47.\n\nPodle průzkumu ILGA z r. 2017 zastává 64 % Maďarů názor, že by gayové, lesby a bisexuálové měli mít stejná práva a povinnosti jako heterosexuálové. 15 % mělo opačný názor. 64 % Maďarů dále souhlasí s ochranou sexuálních menšin před diskriminací na pracovišti. 13 % respondentů nicméně řeklo, že by lidé žijící v homosexuálním vztahu měli být vnímáni jako kriminálníci, proti bylo 64 %. Co se týče translidí, tak 60 % Maďarů by jim přiznalo stejná práva, 64 % ochranu před diskriminací na pracovišti a 48 % jim přiznává právo na úřední změnu pohlaví.\n\n"}
{"id": "1042133", "url": "https://cs.wikipedia.org/wiki?curid=1042133", "title": "Thomas McGuire", "text": "Thomas McGuire\n\nThomas Buchanan McGuire (1. srpna 1920, Ridgewood, New Jersey, USA – 7. ledna 1945, Negros, Filipíny) byl americký pilot a druhé nejúspěšnější letecké eso amerického letectva, který si průběhu druhé světové války nárokoval sestřelení 38 japonských letadel. Za své úspěchy byl posmrtně oceněn nejvyšším americkým vyznamenáním Medailí cti.\n\nNa jeho počest byla letecká základna Fort Dix v okrese Burlington, New Jersey, přejmenována v roce 1948 na McGuirovu leteckou základnu.\n\nVálečnou kariéru zahájil McGuire hlídkovou službou na Aleutách na stroji Bell P-39 Airacobra v rámci 54. stíhací skupiny. V únoru 1943 nastoupil na přeškolení na stroj Lockheed P-38 Lightning a v březnu 1943 byl odeslán do jižního Pacifiku jako pilot 49. stíhací skupiny 5. letecké armády.\n\nO pět měsíců později vznikla 475. stíhací skupina a McGuire byl přidělen do její 431. stíhací perutě. Dne 18. srpna 1943 letěl jako součást vrchního krytí bombardérů útočících na Wewak na Nové Guineji. Blízko cíle byli Američané napadeni japonskými stíhači. Během boje McGuire sestřelil dvě Nakadžimy Ki-43 „Oscar“ a jeden Kawasaki Ki-61 „Tony“. Již 21. srpna na stejném místě sestřelil další dvě Ki-43. Po roce služby bez setkání s nepřítelem se stal esem během čtyř dnů.\n\nVe dnech 25 a 26. prosince 1944 sestřelil nejméně 7 japonských letadel nad filipínským Luzonem a s 38 sestřely na kontě se dostal jen o dva sestřely za Richarda Bonga, nejlepšího amerického stíhače všech dob.\n\nOsudným se mu však stal souboj 7. ledna 1945, kdy se jeho čtyřčlenný roj dostal do souboje se zkušeným japonským pilotem, praporčíkem Akirou Sugimotou. Ten se zavěsil za McGuireho v malé výšce (90 m) a při pokusu o utaženou zatáčku ztratil McGuirův P-38 rychlost a spadl. McGuire pád nepřežil, jeho tělo však ukryli Filipínci a po válce, v roce 1947, byly jeho ostatky převezeny do USA a pochovány s vojenskými poctami na Arlingtonském národním hřbitově.\n\n"}
{"id": "1042134", "url": "https://cs.wikipedia.org/wiki?curid=1042134", "title": "Jaejama (rozcestník)", "text": "Jaejama (rozcestník)\n\nJaejama (: nebo ) může znamenat:\n"}
{"id": "1042140", "url": "https://cs.wikipedia.org/wiki?curid=1042140", "title": "Bedřich Blažek (malíř)", "text": "Bedřich Blažek (malíř)\n\nBedřich Blažek (5. března 1901, Veltruby – 4. července 1960, Praha) byl český malíř.\n\nPo druhé světové válce byl členem pražského Spolku výtvarných umělců Marold. Soukromě studoval malířství u Oldřicha Blažíčka a Václava Radimského. Maloval krajiny a výjevy z vesnického prostředí z oblasti Kolínska. Řadu jeho obrazů vlastní Regionální muzeum v Kolíně.\n\nJeho syn Bedřich Blažek byl římskokatolický kněz, varhaník, dirigent a hudební skladatel.\n\n\n"}
{"id": "1042141", "url": "https://cs.wikipedia.org/wiki?curid=1042141", "title": "Chlumenské právo", "text": "Chlumenské právo\n\nChlumenské právo (pol. Prawo chełmińskie, něm. Kulmer Recht, lat. Jus Culmense vetus) bylo variantou magdeburského práva.\n\nVzniklo v Chlumně a v Toruni a bylo používáno hlavně na polském Pomoří, v Prusku, Varmii a Podlesí. Podle příkazu Kazimíra IV. bylo právo platné od roku 1476 pro všechny obyvatele Královského Pruska (také šlechtu). Nejstaršími dokumenty jsou \"Kulmer Handfeste\" od Hermanna von Salza z roku 1232 a \"Alte Kulm\" ze 14. století. Nikdy nebyla oficiálně kodifikována. Prakticky byly používány hlavně vytištěné projekty kodifikace z let 1566, 1580 a 1594.\nNa Varmii v počátečním období kolonizace a na východních okrajích biskupského dominia (více ohroženého na nájezdy Litevců) byla půda dávána pruskému obyvatelstvu a byly tak zakládány „služební vsi“ na pruských právech. Obyčejně takovéto dary byly jen nevelké – několik akrů (menší než v případě činžovních vsí na chlumenských právech). Obyvatelé vsí s pruskými právy měli povinnost vojenské služby, a také platili nevelké činže (6 denárů chlumenských a plužné). Teprve za takovým ochranným pásem služební vsi s pruskými právy byla prováděna kolonizační akce, při které byly zakládány činžovní vsi s chlumenskými právy. S postupem času byl v nově založené vsi s chlumenskými právy vyznačován služební majetek na pruských právech (např. Zawidy). Vlastníci majetků s pruskými právy (pruská ves, pruský dvůr) ve varmském dominiu stanovili kmen zbrojné síly biskupa.\n\nNa chlumenském právě jedna zbrojná služba připadala na 20-40 włók země, na pruském právě jedna zbrojná služba připadala na 2-4 włoky. Pruské právo dopouštělo dědictví pouze synům, kdežto na právech chlumenských dědily také dcery a příbuzní v pobočné linii. Pro osadníky bylo výhodnější lokování vsi na právě chlumenském (menší vojenské zatížení a větší práva dědění). V 15. a 16. století po vylidnění mnoha vsí na Varmii v období opětovné kolonizace vsí (zvláště polským obyvatelstvem z chlumenska a severního Mazovska), byly vesnice zakládány na právech magdeburských, která se lišila od práv chlumenských tím, že dopouštěla dědictví pouze v mužské linii (pokud nebyl mužský potomek, vlastnictví se vracelo v případě Varmie biskupovi).\nV Prusech knížecích soudní práva chlumenská byla zrušena landrechtem v roce 1620. V Prusech královských platilo až do dělení Polska. Chlumenská práva dávala velké výhody a zajišťovala mnohé svobody, zpočátku byla mimo jiné nástrojem ke stažení německých osadníků na země řádu křižáků. Překračování těchto práv bylo jedním z hlavních důvodů vzniku Pruského spolku a jeho následném vzdání se Polsku, čím roku 1466 Polsko získalo přístup k moři.\n\n\n"}
{"id": "1042142", "url": "https://cs.wikipedia.org/wiki?curid=1042142", "title": "Antonín Formánek", "text": "Antonín Formánek\n\nAntonín Formánek (28. února 1850 Německý Brod – 5. srpna 1906 Pardubice) byl rakouský a český právník a politik, na počátku 20. století poslanec Českého zemského sněmu a starosta Pardubic.\n\nNarodil se v Německém Brodě, kde byl jeho otec krupařem a hospodářem.\n\nProfesí byl advokátem. Roku 1880 si otevřel advokátní kancelář. V samosprávě města Pardubice a v místním veřejném a spolkovém životě se angažoval od 70. let 19. století. V období let 1899–1906 zastával funkci starosty Pardubic. Zastával rovněž funkci náměstka okresního starosty. Byl členem správní rady Svazu českých spořitelen. Působil coby předseda pardubické Měšťanské besedy.\n\nV doplňovacích volbách roku 1902 byl rovněž zvolen na Český zemský sněm v kurii městské, obvod Pardubice. Mandát v tomto obvodu do té doby zastával Jan Vladimír Hráský. Ten ale rezignoval, byl částí voličstva vyzván k opětovné kandidatuře, kterou nakonec přijal, ale Formánek nad ním zvítězil. Na voličské schůzi oznámil, že vstoupí do poslaneckého klubu mladočeské strany. Na zemském sněmu setrval do své smrti roku 1906.\n\nZemřel po těžké a dlouhé nemoci v srpnu 1906.\n"}
{"id": "1042143", "url": "https://cs.wikipedia.org/wiki?curid=1042143", "title": "Kętrzyn", "text": "Kętrzyn\n\nKętrzyn ([Kentšyn], do 1946 \"Rastembork\", , prusky \"Rastanpils\") je město ve varmijsko-mazurském vojvodství v Polsku.\n\nKętrzyn se nachází na zemích plemene Bartů. Kvůli křižáckým nájezdům byla vypálena některá města a obyvatelé, kteří přijali křest, byli přesídlováni. Zbylé obyvatelstvo bylo vražděno, vsi a města byly vypalovány. Teprve v roce 1329 byla vybudována křižácká strážnice na rozvalinách pruského města jménem Rast. Již v roce 1330 byla nedaleko započata stavba kostela sv. Kateřiny (rozebrán v 19. století). Strážnice byla zničena v roce 1345 v průběhu bojů s litevskými vojsky, kterým velela litevská knížata Algirdas a Kęstutis. Řád křižáků už v roce 1350 stihl obnovit osadu a začal se stavbou hradeb.\n\nMěstská práva byla městu udělena dne 11. listopadu 1357 Henningem Schindekopfem na právech chlumenských. Fojtem-lokátorem se stal Jindřich Padeluche. Z jižní strany byl postaven opevněný kostel sv. Jiřího a křižácký hrad. Město mělo být chráněno 13 baštami, v hradbách byly postaveny dvě brány: Vysokou, Mlýnskou a vodní branku. V dobách fungování státu německých rytířů byl Kętrzyn (něm. Rastenburg, pl. Rastembork) sídlem prokurátora (něm. Pfleger). V historii Rasteburku bylo okolo 40 prokurátorů, z nichž dva později plnili funkci křižáckého velmistra. Po bitvě u Grunwaldu administračně přímo spadali pod křižácké velmistry a měli oprávnění komturů v oblasti lokace vsí. Měšťané se po povstání proti vládě řádu v roce 1440 přidali k Pruskému spolku. Poslušnost velmistrovi byla odmluvena roku 1454, měšťané opanovali hrad, řádový prokurátor Wolfgang Sauer byl uvězněn a po několika dnech (17. února) utopen v nedalekém rybníce. Tato událost byla rozhlašována křižáky, jakožto jeden z argumentů za zákazem Pruského spolku. V rámci polsko-křižáckých jednání velmistr souhlasil s amnestií pro měšťanstvo pod podmínkou odevzdání města zpět do rukou křižáckých úřadů. Po třináctileté válce Rastenburg zůstal v hranicích Řádového Pruska. Teprve po vytvoření Pruského vévodství v roce 1525 nastoupil rychlý rozvoj města, který byl zastaven až válkou se Švédskem. Ve dnech 20. – 21. června 1807 byl ve městě se svou divizí gen. Jan Henryk Dąbrowski.\n\nV období II. světové války bylo v gerložském lese nedaleko města vybudováno ubytování Adolfa Hitlera – Vlčí doupě. Při bombardování v roce 1942 a boje v roce 1945 bylo město velice těžce poškozeno. Hrad a staroměstské budovy byly vypáleny vojáky Rudé armády (zničeno ok. 40 % města).\nV roce 1946 bylo město připojeno k nově vzniklému olštýnskému vojvodství na území poválečného Polska. Německojazyčné obyvatelstvo bylo vysídleno do Německa. Zprvu město nosilo historický polský název – Rastembork, ale byly zvažovány názvy Raściborz a Raścibórz (počeštěle Rastiboř), avšak nakonec byl 7. května 1946 přijat nový oficiální polský název Kętrzyn od příjmení Wojciecha Kętrzyńského, historika z 19. století, který bojoval proti germanizaci Mazur.\nV letech 1975–1988 město administračně náleželo do olštýnského vojvodství.\n"}
{"id": "1042145", "url": "https://cs.wikipedia.org/wiki?curid=1042145", "title": "Bělský potok", "text": "Bělský potok\n\nNázev Bělský potok má více vodních toků:\n\n"}
{"id": "1042150", "url": "https://cs.wikipedia.org/wiki?curid=1042150", "title": "WTA 125K 2014", "text": "WTA 125K 2014\n\nWTA 125K 2014 představovala třetí ročník mezinárodních tenisových turnajů v rámci série WTA 125s, střední úrovně ženského profesionálního tenisu organizované Ženskou tenisovou asociací (WTA). Zahrnovala pět turnajů, z nichž čtyři probíhaly v Asii a jeden v Evropě. Odehrávala se od 21. července do 9. listopadu 2014.\n\nKaždý turnaj měl celkový rozpočet 125 000 dolarů, což odráželo pojmenování tohoto okruhu. Dvě události hrané v předchozí sezóně 2013, v kolumbijském Cali a čínském Nankingu, byly nahrazeny novými turnaji v čínském Nan-čchangu a francouzském Limoges.\n\nCelková dotace událostí činila 125 000 dolarů, což odrážel název série. Ubytování a stravování – tzv. hospitality, byly na turnajích automaticky zajištěny organizátory. Šampiónka dvouhry a každá z vítězek čtyřhry si připsala 160 bodů, finalistky pak 95 bodů.\n"}
{"id": "1042157", "url": "https://cs.wikipedia.org/wiki?curid=1042157", "title": "Karl Benoni", "text": "Karl Benoni\n\nKarl Benoni, \"též\" Carl Benoni, \"případně\" Karel Bennoni (26. února 1848 Lanškroun – 1920 Mexiko), byl český, posléze mexický podnikatel a předlitavský politik.\n\nKarl Benoni pocházel z rodiny se starou rodovou tradicí. Její původ je matrikově zpětně doložen až do konce 17. století, kdy do Čech ze severní Itálie přišel nejstarší známý představitel rodu Benoni a usadil se v Chrudimi. V pozdějších generacích se rod Benoni rozdělil na několik větví. Zatímco chrudimská větev se vlivem prostředí orientovala na české jazykové prostředí, lanškrounská větev se v převážně německy hovořícím Hřebečsku zcela přirozeně orientovala na německé jazykové prostředí.\n\nKarl Benoni se velice brzy vyprofiloval jako schopný manažer. Sotva dvacetiletý začal řídit sklářskou výrobu v Rapotíně u Šumperka. S pomocí dobrých referencí pak získal místo ředitele sklárny v harrachovských sklárnách hraběte Harracha.\nDíky nashromážděnému majetku si mohl už ve svých 24 letech pořídit vlastní sklárnu v Temném Dole u Horního Maršova. Jeho sklárna zaměstnávala více než 400 dělníků. Každý rok vyrobila přes dvě tuny výrobků. Značná část šla na export. Dobré finanční zázemí Benonimu umožňovalo podporovat místní tělovýchovnou jednotu a žít čilým společenským životem. Jako úspěšný „glasfabrikant“ začal zájmy svého regionu zcela přirozeně hájit i na politické úrovni.\n\nPoslancem Sněmu království Českého za venkovské obce soudních okresů Trutnovského, Hostinského, Maršovského a Žacléřského se stal v roce 1883, s mandátem na roky 1883–1889. I v poslanecké lavici se věnoval převážně hájení zájmů svého regionu. Velké politice se prakticky nevěnoval, byť v národnostně rozjitřené době samozřejmě podporoval zájmy německé menšiny. V lednu 1887 byl prohlášen za vystouplého. Šlo o projev politiky pasivní rezistence, kdy němečtí poslanci na protest proti nevyslyšení německých národnostních a jazykových požadavků zahájili faktický bojkot sněmu. V doplňovacích volbách v září 1887 zde místo něj byl zvolen Emil Fiedler.\n\nV roce 1886 Karl Benoni své sklárny v Temném Dole prodal. Hlavním důvodem byly místní opakované povodně řeky Úpy, které efektivní provoz komplikovaly. Zřejmě ještě v tomtéž roce přijal Benoni nabídku na spolupodílnictví v obchodním projektu na zpracování a prodej mexické kávy. S celou rodinou se odstěhoval do Mexika, kde se později stal úspěšným obchodníkem s dobytkem a také investorem do mexických železnic.\nKdyž v roce 1920 zemřel, jeho pozůstalost měla hodnotu 40 milionů mexických dolarů (tj. cca 34 milionů tehdejších československých korun). Hledání potenciálních pozůstalých na jeho rodném Lanškrounsku vzbudilo v tehdejším Československu velké mediální pozdvižení.\n"}
{"id": "1042158", "url": "https://cs.wikipedia.org/wiki?curid=1042158", "title": "Slávek", "text": "Slávek\n\nSlávek je mužské rodné jméno, pravděpodobně znamenající slavící nebo oslavovaný, ale má i jiný význam neznámého původu.\n\n\nV jiných jazycích se používají formy:\n\nPoužívá se jako zdrobnělina více křestních jmen:\n"}
{"id": "1042163", "url": "https://cs.wikipedia.org/wiki?curid=1042163", "title": "Okres Łęczna", "text": "Okres Łęczna\n\nOkres Łęczna (polsky \"Powiat łęczyński\") je okres v polském Lublinském vojvodství. Rozlohu má 633,75 km² a v roce 2013 zde žilo 57 624 obyvatel. Sídlem správy okresu je město Łęczna.\n\nMěstsko-vesnická:\n\nVesnické:\n\n\n"}
{"id": "1042164", "url": "https://cs.wikipedia.org/wiki?curid=1042164", "title": "Marians Pahars", "text": "Marians Pahars\n\nMarians Pahars uváděný i jako Marian Pahars (* 5. srpna 1976, Riga, Lotyšská SSR, SSSR nebo Čornobaj, Ukrajinská SSR, SSSR) je bývalý lotyšský fotbalový útočník a pozdější trenér. Mimo Lotyšsko působil jako hráč v Anglii a na Kypru.\nV letech 1996–2007 nastupoval za lotyšskou fotbalovou reprezentaci, kterou po skončení aktivní hráčské kariéry vede jako hlavní trenér (od roku 2013).\n\nPostupně hrál za Pārdaugava Riga, Skonto FC, anglický Southampton, kyperský klub Anorthosis Famagusta, opět Skonto FC a kariéru ukončil v FK Jūrmala.\n\nV A-mužstvu reprezentace Lotyšska debutoval 12. 3. 1996 v přátelském utkání v Larnace proti domácímu týmu Kypru (porážka 0:1).\n\nZúčastnil se Mistrovství Evropy 2004 v Portugalsku (premiérová účast), kde Lotyšsko obsadilo poslední čtvrtou příčku v základní skupině D (za Českou republikou, Nizozemskem a Německem).\n\nV letech 1996–2007 odehrál celkem 75 reprezentačních zápasů a nastřílel 15 gólů.\n\nS koučováním začínal v roce 2010 jako asistent ve Skonto FC, kde se následně posunul do pozice hlavního trenéra. V roce 2013 vedl lotyšskou jedenadvacítku, odkud v červenci téhož roku povýšil do A-mužstva jako hlavní reprezentační kouč, vystřídal na této pozici Aleksandrse Starkovse. Podepsal s lotyšským fotbalovým svazem tříletou smlouvu.\n\n\n"}
{"id": "1042166", "url": "https://cs.wikipedia.org/wiki?curid=1042166", "title": "Davis Cup 2014 – baráž", "text": "Davis Cup 2014 – baráž\n\nBaráž Světové skupiny Davis Cupu 2014 představovala osm mezistátních utkání hraných mezi 12. až 14. zářím. Utkalo se v ní osm týmů, které prohrály v 1. kole Světové skupiny s osmi družstvy z 1. skupin tří regionálních zón. Los proběhl 8. dubna 2014 v Londýně.\n\nVítězové se kvalifikovali do Světové skupiny pro rok 2015 a poražení pak sestoupili do 1. skupin tří regionálních zón pro rok 2015.\n\n\"Tučně jsou zvýrazněny týmy, které postoupily do Světové skupiny 2015.\" \n\n"}
{"id": "1042169", "url": "https://cs.wikipedia.org/wiki?curid=1042169", "title": "Slávek (hroch)", "text": "Slávek (hroch)\n\nSlávek (30. října 1984 Praha – 6. října 2018 Praha) byl samec hrocha obojživelného, který se narodil v Zoo Praha (devátý narozený a pátý odchovaný hroch v historii Zoo Praha). Jeho rodiči byli Zaira a Zulu, kteří do Prahy přicestovali ze Zoo Budapešť v roce 1971 prostřednictvím firmy van der Brink. Na rozdíl od jejich předchozích mláďat zůstal v Praze a po smrti otce Zulua převzal jeho roli. Zplodil samičku Lentilku se svojí matkou Zairou a s ní pak další samičky včetně Barborky.\n\nNa rozdíl od Lentilky a Barborky přežil povodeň v roce 2002. Celé dva dny zůstal v tehdejším pavilonu velkých savců, který byl zatopen až 1,5 m pod střechu. 24 hodin o něm neměli chovatelé žádnou zprávu. Teprve 14. srpna se dobrovolní záchranáři dostali do pavilonu přes střechu a zjistili, že Slávek žije. Našli ho na ochozu pro personál nad stáním slonů. Následující den se přesunul nad stání nosorožců, kde prorazil hlavou okno a sledoval okolní dění. Dolů pomohla Slávka dostat firma Skanska pomocí šikmé rampy.\n\nPo povodních mu Zoo Praha už v listopadu 2002 zajistila novou partnerku Marušku ze Zoo Ostrava, se kterou se poprvé setkal 13. ledna 2003. Během následujících let spolu zplodili potomky Tomíka (* 2006), Válečka (* 2011) a Fandu (* 2016). 18. září 2012 se spolu s Maruškou a Válečkem přestěhoval do nového Pavilonu hrochů v horní nezáplavové části zoo. Pavilon byl pro veřejnost otevřen v roce 2013.\n\nUhynul 6. října 2018 na těžký zánět žaludku a střev.\n\nSlávek vážil 3,5 tuny, což je hodně i na hrocha, ale svou sílu nijak nezneužíval. Byl klidný a mírumilovný. Na hrocha se choval neobvykle shovívavě k samicím i k mláďatům. Během odchovů mláďat jej nebylo nutné oddělovat, což je mezi hrochy v zoologických zahradách zcela unikátní záležitost.\n\n"}
{"id": "1042175", "url": "https://cs.wikipedia.org/wiki?curid=1042175", "title": "Saint-Firmin-sur-Loire", "text": "Saint-Firmin-sur-Loire\n\nSaint-Firmin-sur-Loire je francouzská obec v departementu Loiret v regionu Centre-Val de Loire. V roce 2011 zde žilo 513 obyvatel.\n\nAutry-le-Châtel, Briare, Cernoy-en-Berry, Châtillon-sur-Loire, Saint-Brisson-sur-Loire\n\n\"Počet obyvatel\" \n"}
{"id": "1042176", "url": "https://cs.wikipedia.org/wiki?curid=1042176", "title": "Robert Mokrý", "text": "Robert Mokrý\n\nRobert Mokrý (* 16. března 1967, Karviná) je bývalý český fotbalista.\n\nV československé lize hrál za Sigmu Olomouc. Nastoupil ve 4 ligových utkáních.\n\n"}
{"id": "1042178", "url": "https://cs.wikipedia.org/wiki?curid=1042178", "title": "Saint-Firmin", "text": "Saint-Firmin\n\nSainte-Firmin je název nebo součást názvu více obcí ve Francii:\n\n"}
{"id": "1042179", "url": "https://cs.wikipedia.org/wiki?curid=1042179", "title": "Marin Draganja", "text": "Marin Draganja\n\nMarin Draganja (* 13. května 1991 Split) je chorvatský profesionální tenista, deblový specialista. Ve své dosavadní kariéře vyhrál na okruhu ATP World Tour čtyři deblové turnaje. Na challengerech ATP získal třináct titulů ve čtyřhře.\n\nNa žebříčku ATP byl ve dvouhře nejvýše klasifikován v dubnu 2013 na 550. místě a ve čtyřhře pak v dubnu 2015 na 20. místě. Trénuje ho Gilbert Schaller a manažersky zastupuje vídeňská pobočka McCartney Group.\n\nNa nejvyšší grandslamové úrovni se nejdále probojoval do semifinále mužské čtyřhry na French Open 2014, kde v páru s Rumunem Florinem Mergeou po výhře nad favorizovanými Nestorem se Zimonjićem nestačili na dvojici Granollers a Marc López. Na juniorce French Open 2009 vyhrál deblový grandslamový titul, když s krajanem Dinem Marcanem zdolali brazilsko-tchajwanský pár Guilherme Clézar a Huang Liang-chi.\n\nV chorvatském daviscupovém týmu debutoval v roce 2014 čtvrtfinálem 1. skupiny zóny Evropy a Afriky proti Polsku, v němž prohrál po boku Mate Paviće čtyřhru. Přesto Chorvaté vyhráli 3:1 na zápasy. V baráži o Světovou skupinu na amsterdamské trávě vyhrál proti Nizozemsku debla s Marinem Čilićem a Chorvatsko postoupili do elitní skupiny výsledkem 3:2 na zápasy. Do roku 2016 v soutěži nastoupil ke třem mezistátním utkáním s bilancí 0–0 ve dvouhře a 1–2 ve čtyřhře.\n\nV sezóně 2014 zaznamenal první čtyři deblová finále na okruhu ATP Tour. Ve třech případech z nich odešel poražen. S krajanem Matem Pavićem prohráli na Aircel Chennai Open s dvojicí Johan Brunström a Frederik Nielsen. Následoval premiérový titul, když na červencovém International German Open v Hamburku porazil v páru s Rumunem Florinem Mergeou favorizovanou rakousko-brazilskou třetí dvojici světa Alexander Peya a Bruno Soares poměrem 6–4 a 7–5.\n\nV mužské čtyřhře French Open vyřadil ve čtvrtfinále s Florinem Mergeou dvojici Daniel Nestor a Nenad Zimonjić. V semifinále však skončili na raketách Španělů Marcela Granollerse s Marca Lópeze.\n\nV září odešli s finským hráčem Henrim Kontinenem odešli jako poražení finalisté z Open de Moselle, halové události v Metách, kde je zdolali polští debloví specialisté Mariusz Fyrstenberg a Marcin Matkowski. Na říjnovém Swiss Indoors, basilejském turnaji z kategorie ATP 500, opět po boku Kontinena nezvládl závěrečný zápas proti kanadsko-srbskému páru Vasek Pospisil a Nenad Zimonjić.\n\n"}
{"id": "1042180", "url": "https://cs.wikipedia.org/wiki?curid=1042180", "title": "Sanšin", "text": "Sanšin\n\nSanšin (三線) je třístrunný okinawský hudební nástroj, předchůdce japonského šamisenu. Připomíná čínskou loutnu san-sien.\n\nSanšin je čínského původu. Do Japonska se dostal přes obchodní přístav Sakai v Ósace v 16. století. Zde se později vyvinul ve větší nástroj zvaný šamisen.\n\nNástroj se skládá z těla, krku a tří strun. Tradičně je pokrytý vydělanou hadí kůží. Dříve se při výrobě používala kůže krajty tmavé (\"Python bivittatus\"), ale dnes, kvůli regulacím CITES, je používaná také kůže krajty mřížkované (\"Python reticulatus\"). Kobylka, která odděluje struny od těla, je vyrobena z bambusu.\n\nOkinawská jména pro jednotlivé struny jsou (od nejsilnější po nejtenčí): \"uujiru\" (男絃), \"nakajiru\" (中絃) a \"miijiru\" (女絃). Mají obvykle bílou barvu. Výjimkou jsou sanšiny ze souostroví Amami, kde struny mají barvu žlutou.\n\nKe hře se tradičně používá trsátko vyrobené z rohu buvola domácího (\"Bubalus arnee\" f. \"bubalis\"). Dnes však někteří hrají také pomocí kytarového trsátka či nehtem prostředníčku.\n\nSanšin lze naladit pěti druhy ladení zvanými \"čindami\" (ちんだみ): \n"}
{"id": "1042182", "url": "https://cs.wikipedia.org/wiki?curid=1042182", "title": "Liou C'-ke", "text": "Liou C'-ke\n\nLiou C'-ke (; * 31. března 1989, Pen-si, Čína) je čínská plavkyně. Na Letních olympijských hrách v Pekingu získala zlatou medaili v závodě na 200 metrů motýlek, který vyhrála v novém světovém rekordu 2:04,18.\n\n"}
{"id": "1042183", "url": "https://cs.wikipedia.org/wiki?curid=1042183", "title": "Diecéze caxitská", "text": "Diecéze caxitská\n\nDiecéze Caxito je římskokatolická diecéze nacházející se v Angole.\n\nDiecéze se nachází v provincii Bengo, v severozápadní části Angoly. Zahrnuje následující obce: Caxito, Ambriz, Bula Atumba, Dande, Dembos, Nambuangongo, Pango-Aluquém, Cacuaco a Kikolo. Na severu hraničí s diecézemi Mbanza Congo a Uíje, na východě s diecézí Ndalatando a na západě s arcidiecézí Luanda.\n\nBiskupské sídlo se nachází v provinčním hlavním městě Caxito, kde se také nachází hlavní chrám diecéze Katedrála svaté Anny.\n\nÚzemí je rozděleno do 10 farností. K roku 2012 měla: 240 000 věřících, 5 diecézních kněží, 25 řeholních kněží, 28 řeholníků a 82 řeholnic.\n\nDiecéze byla založena 6. června 2007 bulou \"Caritas Christi\" papeže Benedikta XVI., z části území arcidiecéze Luanda.\n\n\n"}
