{"id": "1055657", "url": "https://cs.wikipedia.org/wiki?curid=1055657", "title": "LGBT práva v Podněstří", "text": "LGBT práva v Podněstří\n\nLesby, gayové, bisexuálové a transsexuálové (LGBT) se v Podněstří můžou setkávat s právními problémy neznámými pro nehomosexuální obyvatele. Podněsterská Moldavská republika (PMR) je mezinárodně neuznaný odtržený státní útvar s vlastním právním řádem. Situaci LGBT jedinců v Podněstří lze svým způsobem odvodit z jejich životních podmínek v Moldavsku, jelikož je stále de jure považováno za součást Moldavska, ačkoli je de facto samostatné.\n\nDobrovolná stejnopohlavní sexuální aktivita je v Podněstří legální navzdory mnohým zahraničním zdrojům tvrdícím, že nikoli. § 131 Trestního zákona Podněstří, který se zde stal účinným v červnu 2002, stanovuje, že vykonání sodomie, lesbického styku nebo soulože s osobou mladší 16 let je trestné. Nicméně není v něm jakákoli zmínka o trestnosti \"sodomie a lesbismu\" mezi osobami staršími 16 let. Všechny ostatní paragrafy týkající se sexuálních deliktů, mezi něž patří sexuální nátlak a obtěžování, zaujímají k sexuálnímu styku, sodomii i lesbismu stejné stanovisko. V trestních zákonech Podněstří neexistují žádné zákony, které by přímo kriminalizovaly stejnopohlavní styk nebo spáchání sodomie a lesbismu.\n\nI přesto LGBT jedinci jsou zde obětí politické a sociální diskriminace.\n\nPodněstří neuznává žádnou formu stejnopohlavního soužití. Zákon o manželství a rodině s účinností od r. 2002 stanovuje manželství jako dobrovolný trvalý svazek muže a ženy. Zákon neuznává žádnou jinou právní formu soužití, jak pro homosexuální páry, tak i pro heterosexuální páry.\n"}
{"id": "1055658", "url": "https://cs.wikipedia.org/wiki?curid=1055658", "title": "L'Humanité", "text": "L'Humanité\n\nL'Humanité [\"lymanité\"] (franc. lidskost, lidstvo) je francouzský levicový deník. Do roku 1994 byl oficiálním orgánem Francouzské komunistické strany (PCF), nyní ho vlastní akciová společnost \"Société nouvelle du journal L'Humanité\". Šéfredaktorem je Patrick Le Hyaric.\n\nList založil v roce 1904 socialistický politik Jean Jaurès. Vydavatelem byla Section française de l'Internationale ouvrière do roku 1920, kdy po rozkolu mezi socialisty přešla \"L'Humanité\" k nově vytvořené komunistické straně a zbylí socialisté založili vlastní noviny \"Le Populaire\". V době německé okupace Francie deník vycházel ilegálně. Po druhé světové válce dosáhl nákladu až půl milionu výtisků denně. Úpadek nastal po rozpadu sovětského bloku, kdy komunistická strana omezila finanční podporu tohoto periodika a náklad klesal až na současných asi čtyřicet tisíc. V roce 2001 vstoupil do vydavatelství soukromý kapitál, PCF vlastní čtyřicet procent akcií. Existence listu je závislá na dobrovolných příspěvcích čtenářů.\n\nNa podporu redakce se koná každoročně v září dobročinný kulturní festival \"Fête de l'Humanité\". V letech 1927 až 1979 noviny pořádaly cyklistický závod Le Grand Prix cycliste de L'Humanité. Od roku 1996 existuje také internetová verze listu, od roku 2006 vychází víkendová příloha \"L'Humanité dimanche\". Sesterským periodikem je týdeník \"La Terre\", určený pracovníkům v zemědělském sektoru.\n\n"}
{"id": "1055665", "url": "https://cs.wikipedia.org/wiki?curid=1055665", "title": "Solanka", "text": "Solanka\n\nSolanka je roztok anorganické soli, obvykle chloridu sodného, ve vodě. Koncentrace soli v tomto roztoku může být různá, od 3,5 %, což je obvyklá koncentrace mořské vody, nebo nejnižší koncentrace roztoků používaných pro nasolování potravin, až po 26 %, což je v chemii typická koncentrace nasyceného roztoku (v závislosti na teplotě).\n\nTraduje se, že teplota 0 °F (−17,78 °C) byla původně stanovena za základ Fahrenheitovy stupnice jakožto nejnižší hodnota, jíž dokázal Gabriel Fahrenheit hodnověrně dosáhnout zmrazováním solanky.\n\n"}
{"id": "1055666", "url": "https://cs.wikipedia.org/wiki?curid=1055666", "title": "James Forrest", "text": "James Forrest\n\nJméno a příjmení James Forrest má více nositelů:\n"}
{"id": "1055670", "url": "https://cs.wikipedia.org/wiki?curid=1055670", "title": "Tužebník červený", "text": "Tužebník červený\n\nTužebník červený (\"Filipendula rubra\") je rostlina, bylina, která je řazena do čeledi růžovité. Kvete v červnu do konce srpna. Tužebník červený pochází ze Severní Ameriky. Květ u této rostliny je považován za dekorativní a jako okrasná rostlina je druh někdy pěstován.\n\nPro své výrazné květenství se vysazuje do ozdobných skalek a záhonů s dalšími trvalkami na slunných stanovištích, kde vynikne. Lze ji použít jako solitéru do sadovnických úprav. Lze ji rovněž použít k řezu a sušení. Dorůstá výšky 1-1,5m.\n\nJsou vypěstovány zahradní kultivary, například 'Venusta'. Snadno se pěstuje v běžné propustné půdě na plném slunci. Preferuje slunné stanoviště, ale snese i polostín, vhodné jsou vlhké propustné půdy. Je považována za rostlinu vhodnou pro pěstování i pro začátečníky.\n\nDruh se rozmnožuje semeny nebo dělením trsů.\n\n\n \n"}
{"id": "1055672", "url": "https://cs.wikipedia.org/wiki?curid=1055672", "title": "Patriarchální církev", "text": "Patriarchální církev\n\nPatriarchální církev je církev, kde v jejím čele stojí patriarcha.\n\nPůsobnost patriarchálních východních katolických církví je vymezená v kánonech 55–150 Kodexu kánonů východních církví. Synoda biskupů patriarchální církve volí patriarchu, který po svojím zvolením požádá o církevní společenství s římským papežem. Na patriarchálním území může patriarcha zřídit provincie, eparchie a exarcháty. Synoda biskupů volí kromě patriarchy i biskupy.\n\nVýchodní katolické církve, které jsou patriarchálními církvemi:\n\n"}
{"id": "1055673", "url": "https://cs.wikipedia.org/wiki?curid=1055673", "title": "Jan Richter (lední hokejista)", "text": "Jan Richter (lední hokejista)\n\nJan Richter (29. března 1923 Tišnov – 25. července 1999 Tišnov) byl československý hokejový brankář.\n\nHokejový brankář oddílu DSO Spartak Královo Pole.\n\nJako reprezentant se zúčastnil olympiády v roce 1952. Na mistrovských šampionátech hrál dvakrát, a to na MS 1953 ve švýcarských městech Curych a Basilej a na MS 1954 ve švédském Stockholmu. Ani na jedné z uvedených akcích tým Československa nedosáhl na medailové umístění.\n\nV reprezentačním dresu odchytal celkem 37 zápasů.\n\n"}
{"id": "1055674", "url": "https://cs.wikipedia.org/wiki?curid=1055674", "title": "Ikos", "text": "Ikos\n\nIkos je modlitební text vyskytující se v některých bohoslužbách byzantského ritu. Ikos se zpravidla váže na kondak. \n\nIkos se vyskytuje na utreni po šesté ódě kánonu. Ikosy se spolu s jinými částmi nacházejí i v akafistě.\n\n"}
{"id": "1055675", "url": "https://cs.wikipedia.org/wiki?curid=1055675", "title": "Utreňa", "text": "Utreňa\n\nUtreňa (řecky: ὄρθρος, cír.slov.: ѹ́тренѧ) je oficiální ranní modlitba v řeckokatolické a pravoslavné církvi. Je součástí denního okruhu bohoslužeb (hodinek). Nejvýraznějšími součástmi jsou šestžalmí, čtení katisem (žalmů), kánonů, stichiry a malé nebo velké slavosloví. Na sváteční a nedělní utreni se čte i evangelium.\n\n \n"}
{"id": "1055678", "url": "https://cs.wikipedia.org/wiki?curid=1055678", "title": "Maiduguri", "text": "Maiduguri\n\nMaiduguri je hlavní a největší město státu Borno na severovýchodě Nigérie. Město bylo založeno v roce 1907 jako britská vojenská základna a od té doby se značně rozrostlo na 1,2 milionu obyvatel v roce 2009.\n\nObyvatelstvo je většinou muslimské, významná je také populace křesťanů. Ve městě je Maidugurijská univerzita, jedna z nejlépe vybavených univerzit v Nigérii. Od roku 2013 je město často terčem útoků hnutí Boko Haram.\n"}
{"id": "1055687", "url": "https://cs.wikipedia.org/wiki?curid=1055687", "title": "Kyjov (hrad)", "text": "Kyjov (hrad)\n\nKyjov je zaniklý hrad v okrese Plzeň-město. Stál na skalnatém výběžku v nadmořské výšce asi 370 metrů nad Chotíkovským potokem jeden a čtvrt kilometru severovýchodně od Malesice. Dochovaly se z něj drobné terénní relikty.\n\nZa zakladatele hradu je považován Děpolt z Malesic, který je v Malesicích poprvé zmiňován v roce 1313. Po něm na hradě sídlil pravděpodobně jeho syn Břetislav uvedený v jediné zmínce z roku 1339. Až do začátku 15. století známe řadu lidí, kteří se psali s přídomkem „z Malesic“, ale jejich vztah ke zdejším panství je nejasný. Soudí se, že po Břetislavovi se majitelem stal Sezema z Vrtby, jehož syn Petr přenechal hrad Kyjov s Malesicemi a dalším majetkem opatovi kladrubského kláštera Rackovi. Potvrzení výměny císařem Karlem IV. z roku 1365 je jediným písemným pramenem z doby existence hradu, ve kterém je hrad výslovně zmíněn.\n\nKyjovské panství potom bylo, stejně jako sousední hrad Komberk, připojeno k touškovskému proboštství. Ještě před husitskými válkami však hrad pravděpodobně přešel do držení některého z plzeňských měšťanů, ale písemný záznam o tom je až z roku 1462. Když roku 1503 odkazovala měšťanka Anna Šafránková z Poutnova svůj majetek v okolí Plzně, byl hrad Kyjov označen jako pustý, a vrchnost v té době již sídlila na malesické tvrzi.\n\nAčkoliv se dnes na místě hradu nenachází žádné zbytky zdiva, starší popisy zmiňují nálezy kamenů s maltou. Vzhledem k charakteru zdejšího pískovce je možné, že se nadzemní zbytky zdiva působením povětrnostních jevů rozpadly. Přístupová cesta stoupala od Chotíkovského potoka z jižní strany. Čelo hradu chránil široký příkop a mohutný val. V místě, kde je na jižním konci val o něco nižší, stávala brána do hradního jádra. Část jeho plochy tvoří rozměrná prohlubeň, která by mohla být zbytkem stavby, ale také malým nádvořím. Dvě okrouhlé prohlubně vznikly při novodobých výkopech.\n\nPři stavbě cesty do Chotíkova ve třicátých letech dvacátého století dělníci údajně objevili část podzemní chodby. Nákres jejího průřezu byl uložen v plzeňském Západočeském muzeu, ale ztratil se.\n\nZbytky hradu jsou dobře přístupné krátkou odbočkou ze žlutě značené turistické trasy z Malesic do Chotíkova. Asi 300 metrů severně od hradu se u stejné trasy nachází přírodní památka Malesická skála.\n\n\n"}
{"id": "1055689", "url": "https://cs.wikipedia.org/wiki?curid=1055689", "title": "Mšice bavlníková", "text": "Mšice bavlníková\n\nMšice bavlníková (\"Aphis gossypii\") nebo také mšice tulipánová je druh mšice. Je to celosvětově rozšířený škůdce (včetně České republiky), který se živí na zemědělských plodinách čeledí tykvovité, routovité a slézovité. Jedná se o polyfágní druh, který přezimovává ve sklenících.\n\nV příznivých teplotních podmínkách, 26–28 °C, může mít až padesát generací za rok. V přírodě však obvykle dvě až tři generace.\n\n"}
{"id": "1055692", "url": "https://cs.wikipedia.org/wiki?curid=1055692", "title": "Horna", "text": "Horna\n\nHorna je finská black metalová kapela založená v roce 1993 původně pod názvem Shadowed. V roce 1994 se přejmenovala na současný název. Stěžejní tematikou je zlo, okultismus a satanismus. Název Horna znamená ve finštině \"peklo\" nebo \"propast\".\nLogo kapely je stylizováno do obrazce tvořeného netopýřími křídly, svící a kozlími hlavami, součástí je také několik obrácených křížů, obrácený pentagram a číslo šelmy.\n\nV roce 1995 vyšlo první demo \"Varjoissa\" a v roce 1998 první studiové album s názvem \"Kohti yhdeksän nousua\".\n\n\n\n\n\n+ mnoho split nahrávek\n\n"}
{"id": "1055693", "url": "https://cs.wikipedia.org/wiki?curid=1055693", "title": "All Things Bright and Beautiful (album)", "text": "All Things Bright and Beautiful (album)\n\nAll Things Bright and Beautiful je album od americké synthpopové skupiny Owl City. Vyšlo 14. června 2011 a obsahuje 12 skladeb plus v různých verzích různý počet bonusových písní.\n\nAlbum sklidilo smíšené reakce a nakonec se umístilo na 6. příčce na \"Billboard\" 200 album chart.\n\nNázev je podle stejnojmenné křesťanské písně. „\"Vychovávali mě, abych zpíval tento chvalozpěv v kostele, a má matka byla velkým fanouškem Herriotovy literatury a vždycky jsme doma měli spoustu jeho děl. Název poletoval mou hlavou už kdoví jak dlouho předtím, než jsem dal dvě a dvě dohromady a řekl 'To je to pravé. To bude název nové nahrávky.\"'“\n\n„\"Ahoj, pro mě, jakožto velmi skromného umělce, který ani nemůže uvěřit, že je toto skutečné, nastal vzrušující okamžik protože mé zbrusu nové audio nahrávky vychází ZÍTRA pod názvem 'All Things Bright and Beautiful'. Pokaždé zapomínám, kolik práce dá album, a pro jednoho kluka samotného ve sklepě je to bezpochyby práce na věky. Ale navzdory krvi, potu a slzám, umění tvorby alba není nikdy tak docela prací pro někoho (vděčného umělce), kdo je neuvěřitelně vděčný za práci, které se mu dostává. Je to vzrušující pocit, když finální sbírka písní prochází dveřmi a vždycky je tu závratné, bodavé očekávání smíšené s adrenalinem, který pulsuje do rytmu s tikajícím odpočtem do data vydání. Pro mě je tím dnem ZÍTŘEK a jen chci pokračovat v nahrávání a osobně vám poděkovat za to, že jsem při mně stáli po celou tu dobu. Jsem naplněn vděčností větší, než mé prsty mohou vypsat do slov, které byste si přečetli na monitoru. Dostalo se mi požehnání nad očekávání a opravdu si cením vaší ochoty naslouchat. Takže, co říkám je děkuju! Vážím si toho. Opravdu. Adam.“\"\n\n„\"Nesnažil jsem se nechat zlaté a platinové desky lstivě na mě shlížet a říkat: 'Dokážeš to znovu?' Jen jsem se snažil tvořit ze stejného místa, z jakého to přišlo pro mé předešlé nahrávky. Konec konců, tlak byl větší, ale myslím, že to byl svým způsobem pozitivní nátlak. Cítím, jako bych měl víc důvodů psát. Zároveň jsem byl vytrvalý v tom, abych byl na tom samém ryzím místě jako předtím.\"“\n\nProdukce třetího studiového alba začala kolem poloviny roku 2010 s Adamem jako výkonným producentem. Na albu pracoval přes zimu a jeho rodiče byli často jediní, kdo ho viděli. Kytarista a kamarád Daniel Jorgensen řekl, že Adam byl jako opravdový poustevník, „vousy a všechno“.\n\n18. 10. 2010 napsal na svůj blog, že se album blíží k dokončení.\n\nV únoru 2011 bylo album nazváno \"All Things Bright and Beautiful\" a mělo vyjít 17.5., nicméně 6.4. Adam napsal na své webové stránky, že datum vydání \"All Things Bright and Beautiful\" bude posunuto na 14. červen. Přidal také ukázku ke čtyřem novým písním z alba \"Dreams Don't Turn to Dust\", \"Alligator Sky\", \"Galaxies\" a \"Deer in the Headlights\". Každá byla minutu a půl dlouhá.\n\n12.4. vyšel na iTunes hlavní singl alba nazvaný Alligator Sky.\n\nNa konci března a začátku dubna byly zveřejněny termíny na All Things Bright and Beautiful World Tour a \"All Things Bright and Beautiful\" bylo dostupné jako předobjednávka.\n\n19. dubna vyšel Galaxies jako 2. singl alba. Jedná se o singl, který se ze všech singlů skupiny Owl City umístil na nejvyšším místě, a to 39. příčce na Billboard Christian Song Chart. Pro srovnání, Fireflies bylo v roce 2010 na 44. místě.\n\n6.5. vyšel videoklip pro Alligator Sky. Na stránkách VEVO ve videoklipu „Alligator Sky (The Making Of)“ Adam povídá o konceptu videa. „\"Hlavní myšlenka je v podstatě o dvou klucích, kteří odlétají ze Země. Ale nemá to žádný temný post-apokalyptický nádech, naopak je to velmi optimistické, lidé cítí nadšení, že opustí Zemi\".“\n\n23.5. vyšel 3. singl alba - Deer in the Headlights. Jeho vydání bylo něco neslýchaného. Počínaje 16. květnem byl každý den zveřejněn kousek písně. Původně to byl nazván jako „Nová Píseň“ („New Song“) a fanoušci měli název uhádnout. První část obsahovala bubny, následovalo přidání basů, kytary, syntetizéru a nakonec vokálů. Poslední den byl název oznámen.\n\n14.6. vyšlo na iTunes dlouho očekávané \"All Things Bright and Beautiful\", i když většina písní pronikla na veřejnost už 20.5.\n\n30.6. vyšel videoklip pro „Deer in the Headlights“. Představuje Adama řídícího DMC DeLorean z trilogie Back to the Future a kanadská hudebnice Lights tu má miniaturní roli jako prodavačka v samoobsluze.\n\n19.7. vyšel na iTunes singl „Lonely Lullaby“, který byl dříve dostupný jen členům Owl City Galaxy.\n\nV interview pro Sugarscape řekl, že 10. října vyjde singl „Dreams Don't Turn to Dust“.\n\nPo vydání alba bylo každé pondělí věnováno jedné skladbě (tzv. Music Mondays), kdy byly vytvořeny speciální webové stránky, které nesly názvy podle částí textů písní, např. maybeimjustadreamer.com k písni Dreams Don't Turn to Dust. Zde Adam popisoval jednotlivé skladby.\n\nVěta z písně „\"Reality is a lovely place but I wouldn't want to live there.\"“ byla po dlouhou dobu na Adamově Twitteru a Instagramu. Na svém blogu zveřejnil 13. května 2011 text této písně, tedy ještě před oficiálním vydáním alba.\n\n„\"Ne že bych se chtěl izolovat od všeho, co se kolem mě děje, ale jsem ten typ člověka, který leží vzhůru v noci v posteli a má takové bezesné sny jako filmový režisér, který vytváří film ve své hlavě, a to je tak inspirující. Je to cennější než cokoliv se mi osobně přihodilo. Takže ta píseň je jakési ztělesnění toho, jaký by můj život mohl být, kdybych byl na jiném místě.\"“\n\nTaké říká, že v žádném případě nemůže změnit svět, ale může se ho dotknout. Je to jeho způsob, jako se vypořádat s věcmi tím, že prohlásí, že nemůže zabránit, aby temné dny nenastaly, ale může zaměřit svůj pohled na ten jeden kousek modré oblohy a tak se soustředit na to, na čem skutečně záleží.\n\nPo vydání alba na otázku na jeho nejoblíbenější skladbu z tohoto alba odpovídá, že asi „The Real World“, a to kvůli části, kdy Adam a ještě jeden bubeník hrají na bicí, i když to zní lacině, ale je to opravdu zábavné.\n\n„\"Byl to velký průšvih a skončilo to zničením životů obou dvou zúčastněných. Jedna z těch věcí 'nikdy nedělej stejnou chybu dvakrát'. Lidé si myslí, že je to veselé píseň, ale doopravdy je to naprosto depresivní.“ \"Ve videoklipu na konci se objeví Adam v obleku, ve kterým byl ve videu k „Alligator Sky“. Také si lze všimnout, že se Adam s autem vydává do roku 2015. 4. května 2014 Adam na Instagramu sdílí fotku muže z videa a vzpomíná: „\"Když jsem natáčel videoklip k Deer in the Headlights, tak jsme na pár nocí uzavřeli tento skvělý, malý obchůdek u benzínky někde u LA a tento chlapík tam vlastně pracoval a sotva mluvil anglicky a já sotva mluvil anglicky, takže jsme spolu vycházeli opravdu dobře. Mezi natáčením jsme spolu vtipkovali bez toho, aniž bychom užívali slova. Předstírali jsme, že jsme rockové hvězdy a hrajeme na pódiu pro milióny lidí, a hodně jsme se nasmáli a byla tam Lights a pak šílená cvičitelka jelenů přijela v dodávce s opravdovou laní jménem Maggie nebo tak nějak a ta dáma před ní divoce třásla kýblem s jelením žrádlem a hlasitě křičela MAGGIE, aby se laň podívala do kamery, a ten chlapík si myslel, že je to ta nejlegračnější věc vůbec, a smáli jsme se a on byl ke mně strašně milý a já jsem nikdy nevěděl, jak se jmenuje, a on zas, jak se jmenuju já, ale když jsem odcházel, ukázal mi palec nahoru, a já jsem mu na oplátku taky ukázal palec nahoru a v podstatě je tento chlapík mým skutečným tátou.“\"\n\n„\"Nikdy jsem neměl žádné setkání s andělem typu 'Lifetime film', ale rozhodně věřím, že existují a chtěl jsem na základě té víry napsat píseň.“\"\n\n„\"Je to taková nepředvídatelná, optimistická píseň. Idea je: V životě je toho spoustu, co nemůžeš ovládat, ať už dobrého, špatného nebo neutrálního. A já si myslím, že se prostě můžeš ráno probudit a obejmout, cokoliv ti přijde do cesty během dne, den za dnem. Když se teda chopíš toho, co se potrubím valí dolů tvým směrem, a řekneš si, že se k tomu postavíš čelem a prostě se s tím vypořádáš, místo toho, aby ses tomu snažil vyhnout nebo s tím bojoval, tak mám pocit, že to, může jaksi rozjasnit tvůj náhled na věc. Takže jo, je to taková celkově optimistická písnička.“\"\n\nŽenský hlas v písni patří zpěvačce a člence Owl City tour seskupení Breanne Düren. Na obalu CD je zmíněno, že tleskáním rukama, které v písni zaznívá, přispěl sám Owl City producer Steve Bursky.\n\nV písni je sloka: „\"The crow and the beanfield are my best friends\"“, což může odkazovat na devátou kapitolu Adamovy oblíbené knihy „\"Watership Down“\" (česky „\"Daleká cesta za domovem“\") autora Richarda Adamse, která nese název „The Crow and the Beanfield“.\n\nKrátká píseň o katastrofě Space Shuttle Challenger. „\"Uprostřed alba jsem chtěl malou pauzu. Na tour, když jsme chtěli hrát nějakou ambientní hudbu, tak jsme používali tento malý Reaganův klip adresovaný celé zemi, když se v 86 stala ta katastrofa. V tom roce jsem se narodil a mamka říkávala, že byla těhotná a sledovala to v televizi a jaká to pro každého byla velká rána. Takže jak jsem vyrůstal, bylo to nepřímo mou součástí. Na albu, jsem tomu chtěl vzdát čest - jen si představte, jaké by to bylo přejít do další písně 'Galaxies', jaké by to bylo, kdybych byl jedním z těch na Challenger. Pak to explodovalo a já bych byl přenesen z tohoto života na věčnost.“\"\n\nPozději na Twitteru na upozornění od jednoho fanouška, který si přehrál tuto skladbu pozpátku a obdivoval skladbu, jenž byla použita, Adam říká, že je to vlastně stará skladba „Helmet“ z jeho vedlejšího projektu Port Blue.\n\nNábožensky orientovaná píseň. „\"Asi pět minut jsem přemýšlel, jestli mám být tak smělý a dát ji na album. Ale pak jsem si řekl : 'Prr, já si nemám co ani na něco takového pomyslet!' Bylo to, jako bych si dal pohlavek. Nakonec jsem se jen chtěl ujistit, že toto nové album, a obzvláště tato píseň doopravdy říkali, že mám na mysli především Boha a že to šlo přímo od srdce. Cítím, že kdybych se snažil zastřít fakt, že On je pro mě tak důležitý, byl by to zločin, za který by mě měli zavřít. Takže jsem se chtěl ujistit, že to bylo upřímné, a modlit se, aby mi Pán dal takové písně, které bych mohl zazpívat pro Něj. Zatím jsem neslyšel jedinou negativní věc a myslím, že by mi to ani nevadilo. Nikdo neřekl: 'Album se mi líbí až na tu píseň o Ježíši.' Ne, nic takového jsem neslyšel. Mým cílem není chodit a kázat, ale také jím není cokoliv skrývat. Snažím se jen ujistit, že věci jsou naprosto organické a ctí Pána, že je to vše od srdce.“\"\n\nSkladba, která vypráví podivuhodný příběh z nemocnice, kde v jednom pokoji, kde leží člověk s popáleninami po ošklivé autonehodě, rozkvetou květiny a naplní celý prostor, a dokonce i srdce otřeseného pacienta, nadějí. Ten si uvědomuje, jaké měl štěstí, že přežil, a raduje se z toho. „\"Měl jsem kamaráda, který měl nehodu, a sledoval jsem, jak mu jeho zotavování změnilo pohled na život. Cítím, že my všichni můžem tu a tam použít neštěstí k tomu, aby nás to probudilo.\"“ V písni zazní i hlas Adamovi matky Joan Youngové.\n\nNa albu nalezneme jak verzi, kde je Adam doprovázen kalifornským raperem Shawnem Chrystopherem, tak bonusovou verzi, kde vystupuje Adam sám. Ovšem na obalu CD se o ní nelze dočíst, vlastník alba to zjistí až při poslechu CD. Singl „Alligator Sky“ obsahuje obě verze plus ještě jednu remixovou verzi, a to od skupiny Long Lost Sun. Spoustě lidem vrtalo hlavou, co to je „aligátoří obloha“, co to má znamenat. Adam vysvětluje: „\"'Aligátor' a 'obloha' jsou dvě slova, která nejdou opravdu dohromady, ale navozují ideu písně. Je to o tom, že se na vás dennodenně valí tolik zvláštních věcí. Proč se k nim nepostavit čelem, převzít velení, i když nikde není řečeno, co se může přihodit? Ty a ti kolem tebe jste to, na čem nejvíc záleží.“\" Adam uvedl, že inspirací mu byl film \"VALL-I\". „\"Sledoval jsem ten film a říkal jsem si: 'Úžasné!' Každý píše knížky a natáčí filmy a zpívá písně o konci světa a o tom, jak se to blíží a jak je to depresivní. Co kdyby opustit Zemi bylo vzrušující? Co by si každý myslel, kdyby byl nadšený, až Zemi opustí, protože tam kdesi jinde bylo něco jasnějšího a nádhernějšího? Píseň je nepředvídatelná, nedává úplně smysl. Abych tak řekl, je milión super, strašidelných, vzrušujících, děsivých věcí, které ti přicházejí do cesty a místo, abychom se ukrývali, za čímkoliv se ukrýváme, místo abychom se snažili předejít všemu, co se na nás hrne, je lepší, podle mě, ráno vstát a čelit čemukoliv, co směřuje přímo na tebe, s jakýmsi optimismem a jasným pohledem. Cítím, že, když se na to budeš takto dívat, může to rozzářit celý svět.“\"\n\n„\"Na tomto albu je píseň nazvaná 'The Yacht Club', je to takové ahh...troufalé...hmm...romantické. Nebo to jaksi mluví k neúspěšnému romantiku ... uhm... kterým jsem já.\"“ Adam si k této taneční písni pozval kanadskou zpěvačku Lights.\n\n„\"Můj kamarád Matt a já jsme napsali píseň, jejíž slova vykreslují obrázek opuštěného, strašidelného domu, smutného a zapomenutého, mrtvého a bez života zvenku, ale uvnitř hodně živého svou vlastní hrůzou podobnou noční můře. Píseň vtipkuje o myšlence, že duchové-nájemníci takových husí kůži nahánějících míst tajně touží po slunečním svitu, který by pronikl skrz špinavá okna, a po tom, aby sedmikrásky prorazily prkna v podlaze, a oni, aby se tak cítili, že znovu žijí. Představuju si sám sebe, kdybych byl obyvatel nějakého strašidelného domu, tak bych si sám přál vlastní podíl slunečního světla tak jak se dostává každému. A to je podobné způsobu, který si vybírám, abych 'utekl' realitě kdykoliv začíná reálný svět spřádat pavučiny a světla se samy zapínají a vypínají. Pro mě jsou sedmikráskami nejnádhernější záblesky naděje, kterou si je možno představit, a takové ty náhlé jiskry optimismu a krásy mi najednou dodávají odvahu. Rozmarné zvenku, ale uvnitř mnohem víc osobní než výše uvedené metaforické vysvětlení. Nejhlubší úroveň symboliky písně je paralela je Ježíš Kristus jako jediný paprsek naděje, kterou v tomto strašidelném domě světa mám. Pro mě je někdy snazší soustředit se na krvavé noční můry, které se nevyhnutelně tu a tam objeví. Ale navzdory takovým skličujícím rozptýlením, je zřejmé, že Pán najde způsob, jak všude kolem rozsázet vítěznou naději, a někdy takové nádherné květy barev a elánu vyrostou z ničeho a zrovna když to nejmíň očekávám. Občas to chce moudrost vidět je, jindy je to úžasně zřejmé, ale bez ohledu na okolnosti, tyto andělské upomínky jsou nesmírně silné a naprosto reálné. Proto mám kolena samou modřinu, stále na tvrdé dřevěné podlaze a celým svým srdcem děkuju svému Spasiteli za tak obrovskou milost, kterou mi dává, neboť vím, že se už nemodlím jen ke stropu... Proto, když slunce zahalí mraky a život se najdou stane strašidelným domem, upnu se na Ježíše celou svou silou, protože On je spolehlivý, On je absolutní, On je pevný a Jeho milost hlubší a širší než se toho může moje představivost dopátrat. V Něm a jen s Ním je místo, kde jsem objevil naději jasnější a nádhernější, než by mohla slova popsat.“\" Píseň je tedy napsána ve spolupráci se zpěvákem kapely Relient K Matthew Thiessenem, který ke skladbě přispěl také svým doprovodným zpěvem.\n\nSkladba, která není součástí alba a kterou získali jak bonus členové Owl City Galaxy, tzn. ti, kdo si předobjednali album. 19. července vyšla jako singl. „\"Je to kombinace mé kariéry a prostě toho, že jsem špatný druh který svou osobností nezapadá.“ \"Píseň je o jeho přítelkyni Ann Marie Monson, se kterou Adam chodil. „\"Na prstech jedné ruky můžu spočítat všechny přítelkyně, se kterými jsem chodil, a ona byla tou, se kterou to bylo nejvážnější, takže rozchod byl pro mě zdroj velké frustrace.“\" Řekl také, že příčinou může být komunikace, neboť on není zrovna typ, který by rád volal nebo psal SMS, natož používal webcameru.\n\nDalší píseň, kterou na albu nenajdete. Jedná se o bonus na německém iTunes a na japonské edici alba.\n\nBonusová skladba na iTunes a na japonské edici alba.\n\nVideoklipy vznikly k písním „Deer In The Headlights“ a „Alligator Sky“. Také na oficiálním kanálu Owl City na YouTube je nahráno video, kde Adam mluví o vytváření alba.\n"}
{"id": "1055694", "url": "https://cs.wikipedia.org/wiki?curid=1055694", "title": "Stanislav Ondříček", "text": "Stanislav Ondříček\n\nStanislav Ondříček (23. srpna 1885 Praha-Malá Strana – 16. července 1953 Praha) byl český houslista a hudební pedagog.\n\nHře na housle se učil u svého otce Jana Ondříčka a u A. Macka, žáka Otakara Ševčíka. V letech 1899–1903 studoval na pražské konzervatoři u O. Ševčíka. Studia však nedokončil. Po návratu z Ruska roku 1922–23 absolvoval houslovou školu u Jaroslava Kociana. Jako učitel hry na housle krátce působil v Záhřebu. V roce 1903 se však vrátil do Prahy, kde vyučoval a koncertoval. Stanislav Ondříček působil v letech 1908–1920 na hudebních školách v Tbilisi, Kišiněvě a Jaroslavli. V roce 1911 odjel do New Yorku. Po návratu do vlasti působil jako učitel hry na housle na hudebních školách v Pardubicích, Českém Brodě, Nymburku, Praze a nakonec v Kolíně, kde rovněž 15. dubna 1953 naposledy koncertoval.\n\n"}
{"id": "1055695", "url": "https://cs.wikipedia.org/wiki?curid=1055695", "title": "Okres Tiszavasvári", "text": "Okres Tiszavasvári\n\nOkres Tiszavasvári se nachází v župě Szabolcs-Szatmár-Bereg v Maďarsku. Okresním městem je od roku 2013 město Tiszavasvári.\n\nRozloha okresu je 381,61 km². Nadmořská výška území okresu je zhruba 92 m. Nachází se v nížině řeky Tisa v západní části župy v severovýchodní části Maďarska. Severní hranici okresu tvoří řeka Tisa. Na řece je malá přehrada s vodní elektrárnou. Od řeky Tisa vede směrem na jih vodní kanál Keleti-főcsatorna. \n\nOkresem od západu k východu prochází hlavní silnice č.36. V blízkosti jižní hranice okresu pak vede dálnice M3. Územím okresu také prochází železniční trať z Polgáru do Nyíregyházy.\n\nOd července 2013 je okres tvořen dvěma městy a čtyřmi vesnicemi.\n\nV lednu 2013 v tomto okresu žilo celkem 27 306 lidí. Obyvatelé se zabývají především zemědělstvím (ovoce, kukuřice) a chovem dobytka. V okresu je vysoká nezaměstnanost.\n"}
{"id": "1055697", "url": "https://cs.wikipedia.org/wiki?curid=1055697", "title": "Ploštičník hroznatý", "text": "Ploštičník hroznatý\n\nPloštičník hroznatý (\"Actaea racemosa\", syn. \"Cimicifuga racemosa\") je rostlina, bylina z čeledi pryskyřníkovité. Kvete od srpna do září nápadnými bílými květy. Květ je považován za dekorativní a jako okrasná rostlina je proto druh široce pěstován. Druh je považován za léčivou rostlinu a má zřejmě účinky pro které může být využit ve farmaceutice.\n\nPodle některých zdrojů je pro rostlinu s označením \"Actaea racemosa\" používáno více rozdílných názvů, běžně je stále používáno označení \"Cimicifuga racemosa\"(L.) Nutt nebo byl například používán i název \"Actaea monogyna\" Walter. Podle EPPO, která druh označuje AATRA je pro týž taxon používán i název \"Actaea cimicifuga var. racemosa\". Lze se setkat i s označením \"Actaea ramosa\" nebo \"Cimicifuga ramosa\", jenž odkazuje na příbuzný taxon \"Actaea simplex\".\n\nPloštičník hroznatý se přirozeně vyskytuje v Severní Americe.\n\nPro své výrazné květenství se ploštičník hroznatý vysazuje do ozdobných skalek a záhonů s dalšími trvalkami na polostinných stanovištích, kde vynikne. Může být vysazován jako solitéra, dekorativní v době květu v sadovnických kompozicích.\n\nVyžaduje polostín, ale s dostatečnou zálivkou snáší i slunné stanoviště. Druhu vyhovuje i těžká, vlhká půda, bohatá na živiny.\n\nLze jej rozmnožovat v malém množství i dělením trsů v předjaří.\n\n\n \n"}
{"id": "1055701", "url": "https://cs.wikipedia.org/wiki?curid=1055701", "title": "Oldřich Čepelka", "text": "Oldřich Čepelka\n\nOldřich Čepelka (* 25. července 1948 Náchodě) je český sociolog a autor odborných a beletristických textů.\n\nPochází z náchodské intelektuální rodiny hudebníka a učitelky. Otec Oldřich Čepelka (1897–1968) byl náchodským hudebním pedagogem, výborným houslistou, skladatelem, dirigentem dechových hudeb, majitelem soukromé hudební školy, od r. 1950 ředitelem státní Hudební školy.\n\nOldřich Čepelka ml. studoval v letech 1966–71 obor sociologie na Filozofické fakultě Univerzity Karlovy v Praze (1977 titul PhDr.). Zaměstnán postupně v n. p. Tepna Náchod, v pobočce Ústavu pro filozofii a sociologii ČSAV v Ústí nad Labem, v Uranových dílech Hamr a v s. p. Diamo Stráž p. R. Od 1992 samostatně podniká, od roku 2001 je jediným společníkem a jednatelem s. r. o. Tima Liberec.\n\nPředmětem podnikání byly postupně výroba a prodej manažerských diářů, vyhledávání kandidátů pro manažerské a odborné pozice ve firmách, sociologické a marketingové průzkumy a poradenství pro města a obce, malé a střední podniky, neziskové organizace a místní akční skupiny pracující metodou LEADER (nyní v rámci komunitně vedeného místního rozvoje). Podnikání ukončeno v průběhu 2017.\n\n\nPropagátor hnutí místních akčních skupin (MAS) a metody Leader (od roku 2001), spoluzakladatel Asociace NNO v Libereckém kraji (2002), místních akčních skupin (od 2003) a celostátní Asociace nestátních neziskových organizací ČR (2003). Angažoval se v návrzích opatření ke snižování administrativy a zvyšování transparentnosti v projektech dotovaných EU z pozice žadatelů a příjemců (vlastní iniciativa pro MMR, MŠMT a Výbor Senátu ČR 2011–12, 2017). V roce 2014 mu vyšla humoristická kniha z vlastního života \"Maléry a já\" (nakladatelství Petrklíč, 376 stran).\n\n\n"}
{"id": "1055704", "url": "https://cs.wikipedia.org/wiki?curid=1055704", "title": "Industrie", "text": "Industrie\n\nIndustrie (z lat. \"industria\", píle, dovednost) znamená v archeologii sadu nálezů (artefaktů), které se vyskytují pohromadě a vykazují podobné znaky, zpracování atd. Často se mezi nimi vyskytuje charakteristický nástroj, který dal celé industrii název – například pěstní klín. U nálezů z mladší doby kamenné se obvykle mluví o archeologické kultuře. \n\n"}
{"id": "1055707", "url": "https://cs.wikipedia.org/wiki?curid=1055707", "title": "Losinský potok (přítok Sázavy)", "text": "Losinský potok (přítok Sázavy)\n\nLosinský potok je pravostranný přítok řeky Sázavy v okrese Kutná Hora ve Středočeském kraji. Délka jeho toku činí 14,3 km. Plocha povodí měří 40,5 km².\n\nPotok pramení v lesích severovýchodně od Kamenné Lhoty v nadmořské výšce okolo 530 m. Horní tok teče jihozápadním směrem lesnatou krajinou, kde přijímá řadu přítoků. Po opuštění lesa protéká Starou Hutí, pod níž pokračuje hlubším zalesněným údolím, na jehož konci se nalézá osada Tlučeň. Zde z pravé strany přijímá \"Nespeřický potok\". Odtud dále proudí na jihozápad, protéká mezi obcí Petrovice II a osadou Kasanice, směrem k Losinám. Jižně od Losin se potok obrací na západ. V této části je údolí potoka opět hlubší, svahy jsou zalesněné, pouze nejbližší okolí vodního toku je lučinaté. Na dolním toku přibírá zprava nejprve \"Vlkovský potok\", pod jehož ústím se stáčí na jihozápad a poté \"Zbizubský potok\". Od ústí Zbizubského potoka teče Losinský potok na jih ke Kácovu, kde se v blízkosti místního nádraží vlévá do řeky Sázavy na jejím 86,4 říčním kilometru v nadmořské výšce okolo 310 m.\n\n\nPrůměrný průtok Losinského potoka u ústí činí 0,23 m³/s.\n\nM-denní průtoky u ústí:\n"}
{"id": "1055712", "url": "https://cs.wikipedia.org/wiki?curid=1055712", "title": "Letní tábor (film)", "text": "Letní tábor (film)\n\nLetní tábor (\"Camp\") je americký hraný film z roku 2003, který režíroval Todd Graff podle vlastního scénáře. Film se odehrává na letním táboře, kde se dospívající mládež učí hrát divadlo.\n\nStudenti s hereckým a hudebním nadáním se sjíždějí na letní tábor, který je vždy ukončen společným nastudovaným muzikálem pro rodiče. Tábor vede Bert Hanley, který kdysi napsal slavný muzikál, ale v posledních letech se mu nedaří, takže propadl cynismu a alkoholu. Také mnozí z mladých přijíždějí na tábor s osobními problémy. Jenna, která by chtěla zhubnout, Ellen, které chybí sebevědomí, Michael, který se trápí tím, že je gay, Fritzi, která marně usiluje o přátelství s namyšlenou Jill. Také Vlad, který se zdá být dokonalý, má vnitřní problém. I přes všechny neshody a překážky se podaří s úspěchem nastudovat závěrečné benefiční představení.\n"}
{"id": "1055718", "url": "https://cs.wikipedia.org/wiki?curid=1055718", "title": "Výbuch na dole Nelson III", "text": "Výbuch na dole Nelson III\n\nVýbuch na dole Nelson III byla důlní katastrofa, ke které došlo 3. ledna 1934 v dole Nelson III v katastru města Osek v severních Čechách. \n\nUhelný důl Nelson byl zaražen roku 1876 důlním podnikatelem Williamem Refeenem v katastru města Osek (v blízkosti oseckého hřbitova). Původní těžební jáma byla v roce 1897 postižena požárem a pak už nebyla nikdy obnovena. Roku 1883 byla zřízena již třetí těžební jáma, která byla nazvána \"Nelson III\". Hlavní sloj měla mocnost 8–10 metrů, svrchní sloj měla mocnost kolísající. Těžební podmínky zde nebyly dobré. Těžba probíhala v ohradních pilířích, které byly značně zeslabené a umožňovaly průnik metanu. Navíc zde bylo stabilní nebezpečí, že se do důlních prostor provalí teplické termální prameny (k průvalu pramene došlo v roce 1879 na blízkém dole Döllinger, přičemž průval postihl i nelsonský důl – na Döllingeru tehdy zahynulo 21 horníků a dva na Nelsonu). \n\nBáňský úřad v Mostě specifickou situaci na dole sledoval, a snažil se ji řešit celou řadou vydaných bezpečnostních směrnic. Již v roce 1931 zde došlo k důlnímu požáru, po kterém byly vydány směrnice zpřísněné, datované 26. února 1932. V návaznosti na tyto směrnice vydal nelsonský závodní inženýr Štěpán Beisser 21. března 1933 \"\"Instrukci k zamezení a zdolání požárů na dole Nelson\"\". V instrukci bylo mimo jiné nařízeno pravidelné kropení a odklízení důlního prachu a udržování vlhkosti v důlních chodbách. Na dole však byla zároveň zavedena určitá úsporná opatření, v důsledku čehož se na nařízená bezpečnostní opatření příliš nedbalo.\n\nK výbuchu na Nelsonu došlo 3. ledna 1934 ve tři čtvrtě na pět odpoledne. V podzemí tehdy pracovala celá odpolední směna, téměř 150 horníků. Výbuch byl slyšitelný v širokém okolí, v Oseku, Duchcově a Hrdlovce došlo k otřesům půdy. Exploze zasáhla celý důl Nelson, na povrchu došlo k destrukci provozních budov v jejichž troskách zahynula dělnice Marie Havelková a dílovedoucí Karl Schmidt. Kvůli vzduchové ventilaci došlo následně v dole k dalším lokálním výbuchům. Horníci zemřeli buď přímo při výbuchu, či následně otravou oxidem uhelnatým. Z celé odpolední směny se zachránili pouze čtyři horníci, kteří v okamžiku výbuchu pracovali pod oseckým hřbitovem a kterým se podařilo vylézt větrnou jámou \"Nelson VII\". Ještě 3. ledna byli vyneseni z dolu první mrtví a 4. ledna byl důl kvůli zamezení dalším explozím zazděn. Zabezpečovací práce včetně zazdívek byly dokončeny 6. ledna dopoledne.\n\nPohřební rozloučení s prvními 13 horníky se konalo 8. ledna 1934 na předdvoří oseckého kláštera cisterciáků (což je asi největší prostranství v celém městě). Po rozloučení byli pohřbeni na oseckém hřbitově. \nK dalšímu výbuchu na Nelsonu III došlo 28. června 1934, kdy nahromaděné důlní plyny vyrazily důlní zazdívku. Následkem výbuchu zemřeli dva další lidé. Následky celé důlní katastrofy se odstraňovaly až do roku 1938. Většina obětí výbuchu byla z dolu vynesena až tehdy. Většina z nich byla pohřbena v Oseku, menší počet obětí v Duchcově. Těžba byla obnovena až v roce 1941. Po zemřelých hornících zůstalo 128 vdov a 266 sirotků. \n\nCelkem při této katastrofě a v jejím důsledku zahynulo 144 osob – 140 horníků v dole, 2 osoby v troskách a poslední 2 osoby při záchranných a vyklízecích pracích.\n\nOd počátku bylo jasné, že za výbuch může nedodržování stanovených bezpečnostních předpisů v důsledku jakýchsi úsporných opatření, zavedených v té době. Vyšetřování bylo od počátku za velkého zájmu veřejnosti. Komunisté vyhrožovali zorganizováním generální stávky, veřejnost žádala přísné potrestání viníků. Dne 7. ledna 1934 byl zatčen závodní inženýr Beisser. Vyšetřování bylo uzavřeno s tím, že výbuch byl způsoben \"\"vyšší mocí\"\" a nedalo se mu lidskými možnostmi zabránit. V návaznosti na nelsonskou tragédii prosadil poslanec Josef Lanc tzv. \"Zákon o hornické inspekci\". Zákon stanovoval na dolech inspekční skupiny k pravidelným kontrolám. Jedna inspekční skupina byla ustavena též na Nelsonu, ač důl byl po několik let po tragédii zcela nefáratelný.\n\nZa smrt horníků nebyl nikdo potrestán, příčinu neštěstí se nezdařilo spolehlivě určit. Hořkost ze ztráty bližních dlouho přetrvávala, neboť náhrada vdovám a sirotkům se dlouho táhla. Ani s odstupem let se nedaří spolehlivě určit příčinu neštěstí. Technologická nekázeň, nahromadění uhelného prachu a následný výbuch, je nadevší pochybnost jako příčina možná, ale zdá se méně pravděpodobná. Nejspíše došlo k výronu metanu, který se vzduchem tvoří třaskavou směs, k jejíž iniciaci postačí, za příznivých okolností, i křísnutí okované boty o křemen.\n\nOsecká tragédie nalezla svůj odraz i v literatuře. Bertolt Brecht napsal báseň \"\"Ballade von den Ossegger Wittwen\"\" (česky \"\"Balada o vdovách z Oseku\"\"), připomínající osud pozůstalých po obětech výbuchu. Vznikla též píseň, která celou událost ve zkratce popisovala. Její nahrávka byla později použita v dokumentu České televize o nelsonské tragedii v cyklu Osudové okamžiky.\n\n\n"}
{"id": "1055720", "url": "https://cs.wikipedia.org/wiki?curid=1055720", "title": "Nagisa Óšima", "text": "Nagisa Óšima\n\nNagisa Óšima ( \"Óšima Nagisa\", 31. března 1932 — 15. ledna 2013) byl japonský filmový režisér, známý provokativními náměty svých děl.\n\nVystudoval práva a politologii na univerzitě v Kjótu, kde patřil k radikálním levicovým aktivistům. První filmy realizoval v produkční společnosti Šóčiku a patřil ke generaci režisérů inspirovaných francouzskou novou vlnou (vžilo se pro ně souhrnné označení nuberu bagu, které bylo japonským přepisem francouzského \"nouvelle vague\"). Kritický pohled na soudobou japonskou společnost uplatnil ve filmech \"Pohřeb slunce\", \"Noc a mlha v Japonsku\" a zejména \"Krutý příběh mládí\" (všechny 1960), příběh mileneckého páru mladistvých delikventů. Dalším jeho snímkem byla adaptace válečného románu Kenzabura Óeho \"Dobytčí farma\" (1961). Dokumentární film \"Junbogiho deník\" (1965) se zabývá problematikou bezprizorných dětí. Ve filmu \"Smrt oběšením\" (1968) Óšima používá případ justiční vraždy, aby upozornil na diskriminaci korejské menšiny v Japonsku. Formální i námětová tabu bořil také \"Deník zloděje z Šindžuku\" (1968) o prodavačce, kterou sexuální masochistická fascinace zlodějem přiměje k tomu, že mu začne při krádežích pomáhat. Film \"Chlapec\" (1969) vypráví o rodině předstírající, že se jejich syn stal obětí dopravní nehody, aby získala od řidiče odškodné. Rodinná sága \"Obřad\" (1971) je satirickým obrazem zkostnatělosti vyšších japonských vrstev. Skandál vyvolala \"Korida lásky\" (1976), inspirovaná skutečným případem ženy, která při erotických hrátkách uškrtila svého milence. Film se pro údajnou obscénnost dosud nesmí v Japonsku promítat v nesestříhané verzi. Podle zápisků Laurense van der Posta z japonského zajateckého tábora za druhé světové války natočil film \"Veselé Vánoce, pane Lawrenci\" (1983), v němž hrál jednu z hlavních rolí David Bowie. Ve francouzské koprodukci vznikla absurdní komedie \"Max, moje láska\" (1986, scénář Jean-Claude Carrière) o manželce diplomata, která se zamiluje do šimpanze. Posledním Óšimovým snímkem bylo \"Tabu samurajů\" (1999) o homosexuálním vztahu mezi dvěma samuraji v devatenáctém století.\n\nZískal cenu časopisu Kinema Džumpo za filmy \"Obřad\" a \"Veselé Vánoce, pane Lawrenci\" a cenu Blue Ribbon Awards za \"Krutý příběh mládí\" a \"Tabu samurajů\". Za \"Koridu lásky\" mu byla udělena cena pro nejlepšího režiséra na festivalu v Cannes.\n\n"}
{"id": "1055723", "url": "https://cs.wikipedia.org/wiki?curid=1055723", "title": "Doplňovací volby", "text": "Doplňovací volby\n\nDoplňovací volby jsou volby do zastupitelského orgánu (např. parlamentu) konané za účelem zaplnění politického mandátu, který se uvolnil v období mezi řádnými volbami.\nDoplňovací volby se konají v případě smrti nebo rezignace dosavadního vykonavatele mandátu. Důvodem pro jejich konání je také nezpůsobilost držitele mandátu k vykonávání funkce (neslučitelnost funkcí, odvolání, výkon trestu atd.). Nově zvolený senátor či poslanec vykonává funkci po zbytek volebního období svého předchůdce.\nCharakter doplňovacích voleb se v jednotlivých zemích liší v závislosti na místní legislativě. Doplňovací volby se rovněž liší v závislosti na podobě volebního systému. Primárně se ale týkají většinových volebních systémů, kde se volí zpravidla v jednomandátových obvodech (tj. volí se pouze jeden kandidát, ne několik na kandidátní listině).\n\nTato kategorie se týká většiny zemí Commonwealthu, např. Velká Británie či Kanada, a dále také Spojené státy. Volí se v jednomandátových obvodech a vyhrává kandidát s nejvyšším počtem hlasů. V případě rezignace či úmrtí se konají doplňovací volby v příslušném obvodu stejným způsobem.\nAustralský volební systém je zvláštním případem jednokolového většinového volebního systému. Do australské Sněmovny reprezentantů se volí v jednomandátových obvodech a vítězný kandidát musí mít víc než 50 procent hlasů. Volič musí na svém volebním lístku přiřadit podle vlastních preferencí čísla k jednotlivým kandidátům. Pokud kandidát, který získal nejvíc hlasů, má míň než 50 procent hlasů, přerozdělují se hlasy kandidáta, pro kterého hlasovalo nejmíň voličů, a to podle tomu, kdo je na volebním lístku označen číslem 2. Takto se postupuje, dokud jeden z kandidátů nezíská víc než polovinu hlasů. Doplňovací volby se konají stejným způsobem. Do australského senátu se volí ve vícemandátových obvodech (2 senátoři připadají na jedno teritorium a 6 na jeden stát). Ke každému obvodu je daná kvóta, tedy počet hlasů, který kandidát musí mít, aby byl zvolen. Je možné buď volit „pod čarou“, tj. označit každého z kandidátů číslem podle vlastních preferencí, nebo „nad čarou“, tj. pouze označit preferovanou stranu. Kandidáti se potom seřadí v pořadí určeném stranou. Pokud žádný kandidát nepřekročí kvótu, hlasy se rozdělují stejně jako ve volbách do Sněmovny reprezentantů. Pokud ano, hlasy, kterými překročil kvótu, se rozdělí mezi ostatní a pokračuje se stejně. Doplňovací volby se nekonají; místo je ve většině případů zaplněno stranou, za kterou byl senátor zvolen.\n\nDo této kategorie patří například Senát Parlamentu České republiky nebo Národní shromáždění ve Francii. Volí se v jednomandátových volebních obvodech ve dvou kolech. Pokud jeden z kandidátů v prvním kole nezíská více než polovinu hlasů, dva kandidáti s nejvyšším ziskem postupují do druhého kola. Zvolen je ten kandidát, který získá vyšší počet hlasů. Doplňovací volby se konají stejným způsobem jako v předchozím případě.\n\nDoplňovací volby se v systémech s poměrným volebním systémem nekonají. V případě rezignace či úmrtí kandidáta na jeho místo nastupuje náhradník („první pod čarou“) na kandidátní listině zvolený podle předchozích voleb. Takto se postupuje například ve volbách do Poslanecké sněmovny Parlamentu ČR.\nKombinací mezi oběma systémy jsou volby do jednokomorového parlamentu na Novém Zélandu. Voliči mají k dispozici dva hlasy. První je pro kandidátní listinu strany (ten je rozhodující, na základě těchto hlasů se pak počítá celková proporcionalita křesel v parlamentu). Druhým zvolí konkrétního kandidáta (zástupce strany) za svůj okrsek (systémem FPTP, tedy vyhrává ten kandidát, který získá největší počet hlasů). Pokud rezignuje kandidát strany z kandidátní listiny, na jeho místo nastoupí náhradník, tj. další v pořadí z kandidátní listiny. Pokud ale rezignuje zástupce za konkrétní okrsek, na zaplnění jeho místa se konají doplňovací volby.\n\nNa doplňovacích volbách se mohou ukazovat změny preferencí voličů od posledních řádných voleb. Podle jejich výsledků tak lze předvídat možné výsledky následujících řádných voleb. Doplňovací volby mohou být zásadní, pokud má vláda jen těsnou většinu. Když takto vládnoucí strana prohraje několikery doplňovací volby, může se stát menšinovou a takto oslabená prohrát hlasování o nedůvěře vlády (např. labouristická vláda Jamese Callaghana ve Velké Británii [1976-1979]), nebo příští řádné volby (např. konzervativní vláda Johna Majora ve Velké Británii [1992-1997]).\nDoplňovací volby mohou hrát roli v případě, že mohou posílit malou stranu tak, aby bylo možné založit poslanecký či senátorský klub. V Kanadě mohou straně napomoci získat „oficiální status“ (k tomu je potřeba minimálně 12 poslanců v Dolní sněmovně, strana získává např. peníze na kampaň a právo účastnit se interpelací). To se povedlo Ontario New Democratic Party v roce 2004 vítězstvím Andrey Horwath v doplňovacích volbách v Ontariu.\n\nV České republice se doplňovací volby týkají pouze Senátu Parlamentu České republiky, kam se volí dvoukolovým většinovým volebním systémem. Mandát senátora zaniká podle Ústavy odepřením slibu nebo složením slibu s výhradou, uplynutím volebního období (tj. 6 let), vzdáním se mandátu, ztrátou volitelnosti anebo vznikem neslučitelnosti funkcí (tj. např. úřad prezidenta republiky a funkce soudce). Mandát zaniká rovněž smrtí.\nPokud mandát senátora v průběhu volebního období zanikne, prezident vyhlásí doplňovací volby v příslušném obvodu v termínu nejpozději 90 dnů po zániku mandátu. Nový senátor je zvolen na zbytek volebního období, které příslušelo předchozímu senátorovi. Pokud mandát zanikne v posledním roce volebního období senátora, doplňovací volby se nekonají.\n\nOd vzniku Senátu se doplňovací volby v České republice konaly v letech 1999, 2003, 2007, 2011, 2014 a 2018.\n\nVe Spojených státech se doplňovací volby konají v případě rezignace nebo úmrtí jak členů Senátu, tak Sněmovny reprezentantů.\nPodle sedmnáctého dodatku ústavy může guvernér státu, za který byl bývalý senátor zvolen, jmenovat jeho nástupce do doby, než se konají volby (řádné nebo doplňovací). Praxe se liší podle pravidel jednotlivých států.\nVe Velké Británii se doplňovací volby týkají Dolní sněmovny. Každý její člen je zvolen za jeden okrsek systémem first-past-the-post (tj. vyhrává ten kandidát, který získá největší počet hlasů). V případě rezignace či úmrtí se konají v příslušném okrsku doplňovací volby stejným systémem.\n"}
{"id": "1055724", "url": "https://cs.wikipedia.org/wiki?curid=1055724", "title": "Bacula", "text": "Bacula\n\nBacula je open source systém určený pro firmy, sloužící k zálohování dat v heterogenních sítích. Je navržen tak, aby zautomatizoval zálohovací proces, u kterého je často vyžadován zásah administrátora či technika.\n\nBacula podporuje zálohovací klienty Linux, Unix, Windows, OS X a řadu dalších profesionálních zálohovacích zařízení, včetně páskových knihoven. Systém lze konfigurovat přes příkazový řádek, grafické uživatelské rozhraní nebo webové rozhraní; tam se data ukládají pomocí MySQL, PostgreSQL nebo SQLite.\n\nBacula je sada programů pro správu zálohování, obnovení a ověření počítačových dat skrze síť, poskytující záložní řešení pro různé operační systémy.\n\nMá otevřený zdrojový kód a je vydán pod licencí AGPL verze 3, s výjimkou propojení s OpenSSL.\n\nTento systém je dostupný pod \"dvojitou\" licencí - AGPLv3 nebo proprietární licencí. Některé verze nabízí komerční podporu pro AGPL \"Bacula community version\", zatímco Bacula Systems prodává různé úrovně roční smlouvy pro \"Bacula Enterprise Edition\", která obsahuje různé non-GPL komponenty, vytvořené podomácku.\n\nStejně jako u jiných dvojitých licencí programů, jsou komponenty vytvořené pro Bacula Enterprise Edition po určité době uvolňovány do Bacula Community na proprietární verzi.\n\nOd dubna 2002 má Bacula na svém kontě přes 2 miliony stažení, díky čemuž je nestahovanějším open source zálohovacím programem.\n\nOchranná známka Bacula® je registrovaná společností Kern Sibbald.\n\n\n\n"}
{"id": "1055727", "url": "https://cs.wikipedia.org/wiki?curid=1055727", "title": "Agastache mexická", "text": "Agastache mexická\n\nAgastaché mexická (\"Agastache mexicana\") je vytrvalá rostlina, bylina z čeledi hluchavkovité, vysoká až 30 cm. Kvete od července do září nápadnými modrofialovými květy. Květ je považován za dekorativní a proto je druh široce pěstován jako okrasná rostlina. Je považován za jedlou rostlinu. Celá rostlina výrazně voní.\n\nTento druh je původní v Mexiku.\n\nPro své výrazné květenství se agastaché mexická vysazuje do ozdobných skalek, nádob a záhonů s dalšími trvalkami na světlých stanovištích, kde vynikne. Druh je vhodný spíše do skupin a hromadných výsadeb než jako solitéra.\n\nVyžaduje výsluní nebo světlé stanoviště. Druhu vyhovuje i propustná lehká živná půda. Hodí se i na sušší stanoviště.\n\nLze jej rozmnožovat semeny a v malém množství i dělením trsů v předjaří.\n\n"}
{"id": "1055729", "url": "https://cs.wikipedia.org/wiki?curid=1055729", "title": "Důl Václav (Poruba)", "text": "Důl Václav (Poruba)\n\nDůl Václav byl kamenouhelný hlubinný důl v Porubě u Orlové jižně při silnici z Orlové do Rychvaldu. Byl v severní části petřvaldské dílčí pánve. Založen byl Rakouskou alpinskou montánní společností, v letech 1942 až 1945 byl v majetku Severní dráhy Ferdinandovy. Správní budova je kulturní památkou České republiky.\n\nV roce 1881 z iniciativy finančních domů, francouzské Union Générale a Rakouské zemské banky, vzniká Oesterreichische Alpine Montan Gesellschaft neboli Rakouská alpinská montánní společnost (RAMS), která sdružila postupně několik desítek důlních a železárenských podniků, především v Rakousích a Štýrsku, a náležela k největším podnikatelským subjektům v habsburské monarchii. Součástí RAMS byla firma Innské hlavní těžířstvo v jehož majetku byly propůjčky v Porubě (Orlová). V roce 1899 důlní pole mělo rozlohu 180,7 ha a do roku 1927 se rozrostlo na 473,7 ha.\n\nV roce 1899 byl založen Důl č. I, podle pořadí zakládání těžebních podniků. Později byl přejmenován podle společnosti na Alpine (Alpineschacht), lidově označován jako Alpinka nebo Václavka. Důlní pole bylo otevřeno dvěma jámami. V roce 1899 jámou těžní, do hloubky 340 m, po úroveň 3. patra, a jámou č. 2 větrní v roce 1903, která byla vyhloubena také na úroveň 3. patra.\n\nV roce 1926 odkoupil majetek od společnosti RAMS, včetně dolu Alpinka, československý stát. V následujícím roce byl důl přejmenován na Václav. V roce 1938 přešlo vlastnické právo na brněnskou Čs. zbrojovku a.s. a v roce 1942 na Severní dráhu Ferdinandovu.\n\nV roce 1945 byla uvalena národní správa a od 1. 1. 1946 se stává součástí národního podniku Ostravsko-karvinské doly. Pod novým vlastníkem byla zahájena velká rekonstrukce dolu Václav a Evžen, připravovovaná již za 2. sv. války. Při rekonstrukci se počítalo se sloučením obou závodů s převedením centra těžby na důl Václav. Prohlubování a rozšíření průřezu jámy Václav 1 se začalo už v roce 1945 a zůstalo nedokončeno těsně nad rovni plánovaného 7. patra. Organizačnímu spojení s dolem Evžen došlo v roce 1955. Oba doly byly propojeny překopem (8. patro nově prohloubené jámy Evžen).\n\nV tomto roce byla k dolu Václav přičleněna západní část důlního pole dolu Doubrava, včetně větrní jámy Eleonora 3, která pak dostala označení Václav III.\n\nSloučením dolů Václav a Evžen se na oba podniky přenesl i název Čs. pionýr, který byl používán od roku 1952 pro důl Evžen, důl Václav se stal závodem č. 2.\n\nV rámci útlumu těžby uhlí a likvidace neefektivních provozů byla těžba uhlí na dole Václav v roce 1967 urychleně ukončena. Těžní věž byla demolována, technické zařízení odstraněno. Jámy byly zasypány v roce 1973.\n\nTěžní jáma byla v roce 1902 vybavena parním těžním strojem systém Gutehoffnungshütte, vyrobeným v roce 1901 strojírnou Andritz ve Vídni.\n\nNa větrní jámě byl instalován elektrický ventilátor typu Geissler o výkonu 300 m³/min, vyrobený v roce 1901 firmou Breitfeld Daněk z Prahy.\n\nV roce 1902 byla zahájená těžba kamenného uhlí a postavena elektrická ústředna, která v dalším období byla společná pro důl a koksovnu. Elektrárna a kotelna byly odděleny v samostatných budovách. Kotelna měla plochu 940 m² v níž byly 4 kotly typu Garbe.\n\nÚdaje z roku 1938 uvádějí 1 kotel soustavy Breitfeld-Daněk a 3 kotly soustavy Burkhardt o celkové otopné ploše 1450 m². Kotly Burkhardt byly vytápěny koksárenským plynem. Teplota vyrobené páry byla 350 °C, tlak 15 atm. Komín u kotelny byl vysoký 70 m a v ukončení nahoře měl průměr 2,5 m. Jako palivo se používal uhelný prach a kaly. Elektrárna byla vystrojena dvěma parními turbínami dodanými firmami První brněnská strojírenská společnost z roku 1908 (montáž 1909) s alternátorem firmy Siemens-Schuckert výkon 650 kW. Druhá turbína byla dodána firmou Bergmann, Berlín, z roku 1912 včetně alternátoru s výkonem 650 kW. K pohonu turbín se uvádí: pára čerstvá (350 °C) a pára smíšená o teplotě 320 °C a tlaku 14 atm. Kondenzační zařízení dodala firma Škoda Plzeň. Původně dřevěnou 17,5 m vysokou chladicí věží obdélníkového půdorysu protékalo 700 m³/hod. chladicí vody, dodala firma Overhoff v roce 1908 a přestavěna byla v roce 1920. Elektrárna mimo jiné dodávala elektrický proud k osvětlování kolonií, úřednických bytů i cizích domů.\n\nV roce 1908 bylo postaveno prádlo soustavy Baum s výkonem 80 tun za hodinu, třídírna soustavy Škoda o výkonu 60 tun za hodinu.\n\nV letech 1918–1923 probíhala první rekonstrukce dolu. Těžní jáma dosáhla hloubky 580 m. Na tehdejší větrní jámě byla postavena těžní věž, strojovna a parní stroj systém Radovanovic a v roce 1923 byla přeměněna na jámu těžní a vtažnou. Těžní jáma byla vybavena ventilátory a přeměněna na jámu výdušnou. Současně byl postaven turbokompresor stlačeného vzduchu s výkonem 10 000 m³/minutu, tlak 6 atm. V roce 1929 byly ještě 2 záložní kompresory. Dvoustupňový kompresor Riedler s výkonem 2 500 m³/hodinu, poháněný dvojčitým parním strojem a záložní dvoustupňový kompresor s výkonem 1440 m³/hod., poháněný jednoválcovým parním strojem. Oba pro tlak vzduchu 6 atm.\n\nTěžní věž větrní jámy měřila od ohlubně po osu lanovnic 22 m, lanovnice měly průměr 4 m, dosah do hloubky 500 m jednoetážovou klecí, dodáno firmou Wagner, Blro, Kruz, Gratz. Parní těžní stroj Andritz (tlak páry 10 atm.) a rychlost 10 m/s.\n\nTěžní věž těžní jámy měřila od ohlubně po osy lanovnic 34,25 m, lanovnice měly průměr 5 m, dosah do hloubky 800 m dvouetážovou klecí, dodavatel Vítkovické železárny. Těžní klec dvouetážová pro 2 vozíky, rychlost pro těžbu 14 m/s.\n\nDůlní voda v roce 1928 se čerpala dvěma elektrickými pístovými čerpadly s výkonem 600 l/min. na třetím patře, na pátém patře dvěma elektrickými odstředivými čerpadly s výkonem 500 l/min. a na šestém patře dvojčitým pístovým čerpadlem na vzduchový pohon o výkonu 350 l/min.\n\nPro vodorovnou dopravu sloužily v dole 4 benzolové lokomotivy Deutz s výkonem 14 HP a 22 HP, na třetím patře byla lanová dráha 1 450 m dlouhá, poháněná vzduchovým pohonem o výkonu 30 HP.\n\nV letech 1905–1907 probíhala výstavba 3 km železniční vlečky, která procházela sesuvným terénem. Z důvodu vystavění mnoha opěrných zdí se stavba trati protáhla na dva roky. V roce 1927 k posunu na seřadišti sloužila jedna benzolová lokomotiva Deutz s výkonem 22 HP a jedno elektrické posunovadlo o výkonu 8 HP.\n\nSoučástí dolu Václav byla koksovna, její výstavba započala v březnu 1908, do provozu byla uvedená v červnu 1909 skupina 40 regenerativních pecí typ Oto-Hoffmann, které byly nepřetržitě v chodu do října 1921. Při modernizaci v roce 1920 až 1921 byla zde postavená nová skupina 40 koksových pecí typu KOPPERS s příslušným vytlačovacím, obsazovacím a pěchovacím zařízením. Současně byla postaven 120 m dlouhý most s řetězovou dráhou pro dopravu praného koksového uhlí z prádla do železobetonového zásobníku (věže) o objemu 500 tun. Veškeré zařízení zahájilo provoz v roce 1923. Objem kosové pece byl 950 kg suchého uhlí, koksovací doba 24 až 25 hodin. Koksárenský plyn se spaloval pod trubkovými kotly v kotelně.\n\nV roce 1918 na příkaz ministerstva vojenství se zde vyráběla čpavková voda pro továrnu na síran amonný. V roce 1924 firma Dr. Otto & Corp., Dahlhausen, postavila továrnu na benzol s parním turbínovým odsavačem plynu soustavy Jaeger a v továrně na síran amonný, odpařovač soustavy Koeppers o výkonu 200 m³ čpavkové vody za hodinu. Mimo koks se vyráběla čpavková voda, síran amonný, dehet, smola a benzol. Vyrobený benzol se mimo jiné používal v závodních důlních lokomotivách.\n\nV roce 1946 pro zastaralé zařízení byla koksovna zrušena.\n\nStavební objekty byly po zrušení dolu Václav z větší části využívány ke komerčním účelům. Z původních staveb byla snaha dochovat kotelnu s komínem, strojovnu a správní budovu. Objekty byly v roce 1996 prohlášeny kulturní památkou, ministerstvem kultury ČR bylo rozhodnutí revidováno a částečně v roce 2010 prohlášení zrušeno. Zachována je pouze správní budova, ostatní stavby byly demolovány.\n\nZa dobu svého trvání Důl Václav (Alpineschacht) dobýval uhlí ze slojí v porubských a jakloveckých vrstvách ostravského souvrství z hloubky cca 580 m . Nejvyšší těžba byla v době okupace v letech 1940-44 a potom v letech 1958–1966. Uhlí bylo dobýváno z polostrmých (šikmých) a strmých slojí o dobývací mocnosti 0,6 – 5 m. Nejbohatší byla východní část se strmě uloženými slojemi v partiích orlovské vrásy. Způsob těžby byl stěnování a piliřování se zakládkou nebo na zával . K dispozici v roce 1927 mimo jiné byly dva pojízdné řetězové šramací stroje firmy Mavor & Coulson-Universal a Eickhoff a 24 sloupových šramaček typu Demag-Duisburg, Flottmann a Vítkovice.\n\nPro ubytování havířů postavil důl v dělnických koloniích v letech 1900 – 1921 celkem 36 domů.\n\n\n"}
{"id": "1055731", "url": "https://cs.wikipedia.org/wiki?curid=1055731", "title": "Identifikace vlastní–cizí", "text": "Identifikace vlastní–cizí\n\nIdentifikace vlastní–cizí nebo identifikace přítel–nepřítel (anglicky \"Identification friend or foe\", zkratkou IFF) je elektronický systém na bázi radiových signálů umožňující identifikaci vojenských nebo civilních objektů. Využívá se zejména ve vojenské sféře k identifikaci letadel, pozemních prostředků nebo lodí. Byl vyvinut v průběhu 2. světové války s rozvojem radaru, kdy bylo zapotřebí rozpoznat příslušnost a polohu mnoha letadel na bojišti.\n\nSkládá se z dotazovače (interrogator) a transpondéru (zařízení odpovídající na signál). Dotazovače mohou být na palubě objektu nebo se může jednat o síť pozemních radarových antén.\nNázev není přesný, systém dokáže pozitivně identifikovat pouze vlastní „spřátelené“ objekty, které jsou vybavené stejným nebo kompatibilním systémem. Pokud dotazovač dostane chybnou nebo nedostane žádnou odpověď, objekt nemůže být označen jako vlastní, ale zároveň není přesně identifikován jako nepřátelský. \nPozitivní identifikace proběhne následovně: dotazovač jednoho objektu (např. letadla) zašle kódovaný signál, na který zareaguje transpondér cílového objektu a vyšle odpověď. Zakódovaný signál se musí shodovat podle určitého kryptografického klíče, v tom případě je cílový objekt označen za spřátelený. \n\nV současnosti používané systémy západních zemí jsou např. Mark (Mk) XII, AN/APX-111 a AN/APX-113. Spojené království vyvíjelo kompatibilní systém nazvaný SIFF (Successor Identification Friend or Foe). Firma BAE Systems nabízí kompaktní univerzální systémy IFF pod označením CIT (Combined interrogator/transponder), obsahují dotazovač i transpondér, např. AN/APX-113 CIT nebo AN/APX-125 CIT.\n\n"}
{"id": "1055733", "url": "https://cs.wikipedia.org/wiki?curid=1055733", "title": "Khuzdul", "text": "Khuzdul\n\nKhuzdul je fiktivní jazyk vymyšlený J. R. R. Tolkienem. Je jedním z mnoha jazyků ve Středozemi. Jedná se o tajný jazyk trpaslíků. \n"}
{"id": "1055735", "url": "https://cs.wikipedia.org/wiki?curid=1055735", "title": "Roh (Svitavská pahorkatina)", "text": "Roh (Svitavská pahorkatina)\n\nRoh (660 m n. m.) je vrch v okrese Svitavy v Pardubickém kraji. Leží asi 2,5 km jjv. od vsi Hřebeč na katastrálním území Boršov. Je to nejvyšší bod Hřebečovského hřbetu.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1055739", "url": "https://cs.wikipedia.org/wiki?curid=1055739", "title": "František Mertl", "text": "František Mertl\n\nFrantišek Mertl (* 16. března 1930 Třebíč), od 60. let užívající ve Francii umělecké jméno Franta, je český malíř a sochař, který roku 1958 emigroval za svou ženou do Francie a žije ve Vence, ve francouzské oblasti Nice.\n\nFrantišek Mertl pochází z Třebíče, ale během války žil s matkou a bratrem v Brtnici na Vysočině. Jeho otec Miloš Mertl obchodoval s českým křišťálem. Byl hluboce vzdělaný a hovořil několika jazyky. V mládí jako sedmnáctiletý narukoval do první světové války a později bojoval v československých legiích. V době vypuknutí druhé světové války pobýval služebně v Turecku a z Istanbulu odcestoval rovnou do jižní Francie, kde se formovala česká jednotka. Bojoval na severní frontě a po francouzské kapitulaci se přepravil do Anglie. Jako tankista pak bojoval u Dunkerque a prošel celou Evropou. Matku během války často vyslýchalo gestapo a hrozilo jí deportací do Terezína. Po návratu otce se rodina přestěhovala do Olomouce.\n\nFrantišek Mertl navštěvoval za války školu v Brtnici, kde si jeho kreslířského talentu povšiml učitel kreslení Alois Toufar a ovlivnil jeho budoucí směřování. Na přání otce však František se svým bratrem začal studia na Slovanském gymnasiu v Olomouci a teprve po dvou letech mohl odejít na střední uměleckou školu do Brna. Ještě před složením přijímacích zkoušek na Vyšší školu uměleckého průmyslu v Brně chodil na večerní kreslení podle modelu na Pedagogickou fakultu. Po maturitě se František Mertl rozhodoval mezi studiem architektury nebo malby. Roku 1952 byl přijat na Akademii výtvarných umění v Praze do ateliéru prof. Miloslava Holého. Během studia k Mertlovým přátelům patřili Jan Koblasa, Bedřich Dlouhý, Karel Nepraš, Theodor Pištěk, Milan Ressel nebo Rudolf Komorous – okruh budoucí skupiny Šmidrů. Spolu s nimi se zúčastnil recesistické výstavy Malmuzherciáda v prosinci 1954.\n\nRoku 1956 přišla do školy prostřednictvím Ministerstva školství nabídka na studijní pobyt na Academia delle Belle Arte v Perugii. Díky finanční záruce někdejšího obchodního partnera Mertlova otce, který žil v Itálii, se Františku Mertlovi jako jedinému ze studentů podařilo vyřídit vízum a soukromě vycestovat aniž by si toho včas povšimlo Ministerstvo vnitra. V Itálii měl možnost studovat díla italských mistrů a také současné umění nebo poznat italský filmový neorealismus. Seznámil se zde s francouzskou studentkou italštiny a dějin umění Jacqueline Sussan. Do Prahy se vrátil jen z pocitu odpovědnosti vůči matce a prof. Holému, kteří se za něj zaručili a hrozil by jim postih ze strany StB. Po návratu zjistil, že StB ho sledovala i v Itálii a po letech se dozvěděl, že na něj nasadila agenta, který vystupoval jako Ital, ale pocházel z Ruska. Následoval zákaz jakýchkoli dalších cest do zahraničí.\n\nJacqueline pocházela ze starobylé židovské rodiny žijící od 15. století v Alžíru. Františka Mertla dvakrát navštívila v Praze, byla několikrát zatčena a po celou dobu jejího pobytu dvojici sledovala StB. Při jejím druhém návratu ji na letišti v Ruzyni StB unesla, svlékla a vyslýchala a teprve když začala volat o pomoc, zachránili ji piloti Air France. StB vadil její židovský původ a považovala ji za špionku. Před odletem jí bylo sděleno, že další vízum do Československa již nedostane.\n\nFrantišek Mertl měl po návratu z Itálie zákaz cestovat, ale v roce 1958 se mu podařilo připojit k zájezdu studentů Akademie do NDR. Při zastávce v Berlíně se vmísil do skupiny dělníků u Braniborské brány a přešel s nimi do britského sektoru v Západním Berlíně. Strávil dva měsíce v utečeneckých táborech, ale nakonec utekl, přešel pěšky hranice do Francie a vlakem docestoval do Nice, kde žila Jacqueline. Když se přihlásil na úřadě, narazil náhodou na Francouze, který bojoval s jeho otcem u Dunkerque. Spolu se zárukou rodičů Jacqueline to pomohlo ke získání nových dokladů. V Československu se státní orgány pomstily rodině – otec ztratil zaměstnání a StB se ho nevybíravým nátlakem pokoušela přinutit ke spolupráci, bratrovi přerušili studia na vysoké škole. František Mertl se roku 1959 ve Francii oženil a se svou ženou Jacqueline má syna Pierra (* 1960) a dceru Catherine (* 1961). Rodina Jacqueline sdílela podobně dramatický osud jako František Mertl – po ukončení Alžírské války za nezávislost byli roku 1962 spolu s ostatními Francouzi její rodiče a bratr vyhnáni z domova. Proto si celá rodina vybudovala nový dům ve Vence, jehož součástí se stal i malířský ateliér.\nFrantišek Mertl dostal francouzské občanství, zatímco české mu bylo odňato. Když otec zemřel a matka onemocněla, hledal cesty jak ji navštívit. Československé úřady mu až po 17 letech od emigrace a poté co zaplatil vysokou částku za svá studia, uznaly jeho francouzské občanství a roku 1974 udělily vízum. Po celou dobu pobytu jeho rodinu sledovala a šikanovala StB a následně vyslýchala i jeho přátele, se kterými se sešel.\n\nFrantišek Mertl poprvé samostatně vystavoval roku 1960 v Paříži a v následujícím roce v Nice, Londýně a Versailles. Od svých prvních výstav ve Francii podepisuje své obrazy pouze křestním jménem Franta. Reprezentoval Francii na Biennale de Paris (1963, 1965). V 60. letech ho navštívil ředitel Národní galerie Jiří Kotalík a zakoupil do sbírek obraz, kresby a sochu. Koncem 60. let dostal nabídku ředitele Pierre Gaudiberta na samostatnou výstavu v Musée d'art moderne de la Ville de Paris, ale ředitel byl roku 1972 krátce před plánovanou výstavou odvolán a výstava zrušena. Uskutečnila se o dva roky později v Musée Galliera.\n\nRoku 1977 byl pozván k účasti na výstavě \"\"Mythologies Quotidiennes (každodenní mytologie)\"\", kterou pořádal Gérald Gassiot-Talabot a J.L. Pradel v Národním muzeu moderního umění v Paříži. V 80. letech Franta učil malbu na Akademii v Grenoble a po několik let vedl letní kursy malování ve Vence. V Saint-Paul-de-Vence postavila ateliéry Fondation Maeght a Franta se zde setkával s mnoha umělci – Antoni Tàpies, Joan Miró, Eduardo Chillida, Paul Rebeyrolle, ad. Jeho sousedem byli Marc Chagall, Arman nebo Graham Greene, se kterým se spřátelil. Graham Greene ho seznámil s tvorbou Francise Bacona. Již od doby studia v Praze se znal s Jiřím Kolářem a udržoval s ním kontakt po celou dobu, kdy Jiří Kolář žil ve Francii. Ve Vence ho také pravidelně navštěvoval spolužák ze studií Jan Koblasa, žijící v Německu.\n\nRoku 1983 měl retrospektivní výstavu v \"Centre national d´art contemporain\" v Nice. V 80. letech se svou ženou často navštěvoval země severní Afriky a Saharu, později podnikl asi šestnáct cest do oblasti střední Afriky, kde nacházel novou inspiraci ke své práci. S terénním vozem a stanem procestoval Mali, Keňu, Niger, Burkinu Faso, Senegal, Gambii a Čad. Po návštěvě otrokářského ostrova Gorée se rozhodl k cestě za Afroameričany do USA. Od své první návštěvy New Yorku se tam často vracel a podrobně zmapoval černošské čtvrti Bronx, Haarlem a Brooklyn, odkud si odvezl množství kreseb. Od roku 1985 měl Franta v New Yorku šest autorských výstav, z nichž nejvýznamnější byly dvě paralelní výstavy roku 1989 v \"Bronx Museum of the Arts\" a \"Terry Dintenfass Gallery\" na 57. ulici na Manhattanu. V té době si v New Yorku vždy pronajímal ateliér a stýkal se s tamní uměleckou komunitou, k níž patřili Robert Rauschenberg, Louise Bourgeois, Roy Lichtenstein, ad. Jeho tvorbu se zájmem sledovali ředitel Guggenheimova muzea Thomas Messer, Charlotta Kotik, ředitel MoMa Robert Rubin, nebo kritikové Dore Ashton a Robert Pincus-Witten.\n\nFrantišek Mertl od mládí jezdil závodně na kole a usiloval o nominaci na Závod míru. V šestnácti letech však při závodech utrpěl úraz a ke kolu se vrátil až ve Francii. Zde navázal přátelství s francouzským šampionem Jeanem Fréchautem a spolu s ním založil ve Vence cyklistický klub. Oba společně trénovali a Frantův syn za klub závodil.\n\nRoku 2014 věnoval Franta 40 svých obrazů a kreseb rodnému městu Třebíč, které zřídilo v někdejším Národním domě jeho stálou expozici – Galerii Franta. Od roku 2016 je součástí expozice i jeho nejvýznamnější sochařské dílo \"Osmý den\" (1993), které město zakoupilo.\n\n\nFranta patří k čelním představitelům evropské poválečné vlny Nové figurace, která reagovala na hlubokou krizi lidských hodnot a pocity odcizení. Představuje radikální odpoutání od realistického zobrazení a interpretuje vnitřní reflexi umělce v konfrontaci se sociálními a existenciálními katastrofami moderní doby. Stal se jedním z mála českých umělců, kteří obstáli na světové výtvarné scéně a významem ho lze ve Francii zařadit vedle jmen jako Alfons Mucha, František Kupka, Josef Šíma nebo Jiří Kolář.\nStudenti prof. Holého na Akademii věnovali hodně času kresbě figury a portrétů podle modelu a dostávali za úkol také modelovat portrét v hlíně. František Mertl si prohloubil důkladné znalosti lidské anatomie i díky přátelství s mediky, kteří mu zprostředkovali účast při pitvách. Během studijního pobytu v Itálii poznal bezprostředně díla starých mistrů i moderní umění a byl ovlivněn také filmovou vlnou italského neorealismu.\nPo příchodu do Francie maloval převážně hmotné a expresivní lidské figury a témata jeho obrazů měla často sociální náboj (\"Rybáři\", 1960). Všechna raná díla z doby kolem roku 1962 získala soukromá galerie, která s Frantou uzavřela tříletou smlouvu. Některá se mu později podařilo koupit zpět na aukcích. Přechod k jinému malířskému stylu představuje silně expresivní obraz \"Totální striptýz\" (1965). Franta se nevyhýbá zobrazení krajní existenciální tísně a drasticky naturalistickému podání zmrzačených či mrtvých těl (\"Úkryt\", 1966).\n\nMalíře silně ovlivnila přímá účast při porodu obou jeho dětí a k tomuto tématu se opakovaně vracel. Jeho malba se stala spontánní až gestická, jakoby se snažil zachytit prchavý intenzivní vjem. Uzavřený objem figury se otevírá iluzivní malbou do prostoru a lidské tělo se mění v symbolickou a dynamickou metaforu (\"Mateřství\", 1967, \"Otec a dítě\", 1968, \"Narození\", 1978). Lidská figura je také námětem Frantových velkoplošných lavírovaných kresbách čínskou tuší. Torza lidských těl jsou zasazena do neosobního, patrně nemocničního prostředí, a jsou mistrovskou ukázkou modelace objemu světly a stíny (\"Klec\", 1977, \"Probuzení\", 1982).\n\nTémata Frantových obrazů mají v sobě hluboce lidský apel, i když reflektují svět plný zla a civilizačního násilí a lhostejnosti k lidskému osudu. Ústředním motivem je lidská oběť jako nahá figura, často redukovaná na pouhou hmotu. Jako tísnivé metafyzické symboly jsou fragmenty těl posunovány na jakémsi dopravníku (\"Nanebevstoupení\", 1969) nebo zaklíněny uprostřed havarovaného vozu (\"Plná čára\", 1970). Drastické obrazy, připomínající středověké malby odsouzenců na smrt vpletených do kola, ukazují měkkou hmotu lidského těla uvězněnou uprostřed vojenských nebo jen naznačených neosobních, chladných a agresivních technických rekvizit (\"Bratři nepřátelé\", 1973, \"Řetěz\", 1976, \"Eskalátor\", 1977). Francouzský kritik Pierre Gaudibert roku 1974 o Frantových obrazech napsal: \"Franta sleduje jeden ze dvou nejvýznamnějších postupů výtvarného umění v polovině 20. století: organickou anonymitu, která je protikladem tradice portrétu lidské individuality. Porážka člověka tu křičí nekonečným utrpením, bez odvolání, bez vykoupení, bez zdůvodnění...\"\n\nJako metafora fyzického i mravního zla, srozumitelná všem kdo jsou pamětníky či svědky nepříliš vzdálené historie genocid, koncentračních táborů, masových hrobů nebo výbuchu atomové bomby, vznikal během půlroční intenzivní práce triptych \"Svědectví\" (8 x 2,5 m, 1993–1994), původně určený pro Památník Lidice. Obraz byl postupně vystaven v Litoměřicích na výstavě k padesátému výročí osvobození koncentračního tábora Terezín a na několika místech ve Francii. V Japonsku, kde ho považují za alegorii Hirošimy, byl zakoupen pro sbírku v japonské Nagoji a instalován v nově postaveném samostatném prostoru vedle obrazu Anselma Kiefera.\nPředěl ve Frantově malbě znamenala přímá zkušenost z pobytů v rovníkové Africe. V kulturně vzdáleném prostředí mimo vlastní civilizaci nalezl intenzivní prožitek krásy těla a bytí v jeho nejprostší fyzické existenci. Znovu začal kreslit lidskou figuru i její detaily. Styl malby je podřízen chvatnému, až reportážnímu zachycení postav a nositelem výrazu je načrtnutá kresba a volný malířský tah štětcem. Olejové barvy stále častěji nahrazoval akrylem, který umožňuje rychlejší postup.\n\nNa dlouhou dobu se stala jeho tématem nahá lidská figura, často zachycená na velkoformátových černobílých kresbách lavírovanou tuší (\"Adam a Eva\", 1982). Krása zde není předmětem pozorování, ale záležitostí běžného života, černá barva kůže s v odrazech slunečního světla někdy jeví jako bílá. Jindy mají nahá těla stejnou barvu jako okolí a vypadají, jako by vyvstávala ze země (\"Masaj\", 1985). Symbolem odolnosti v tvrdých podmínkách vyprahlé země je cyklus spálených a přesto živých afrických palem, který Franta maloval od roku 1988 do devadesátých let. Vyzařuje z nich neutuchající odhodlání přežít, elementární energie a síla, se kterou musí neustále vzdorovat tvrdým životním podmínkám. Africká příroda někdy na pozadí figur hýří barvami (\"Ráj\", 1985), jindy je bezútěšně pustá (\"Sucho\", 1986). Součástí záznamů z Afriky jsou i malby domácích zvířat (\"Step\", 1989–1990), jejich nepatetická smrt (\"Kořist\", 1990) i působivé černobílé zátiší se zvířecí lebkou a kostrou (\"Zátiší\", 1988).\n\nMertlovy malby Afroameričanů v New Yorku mají zcela jiný charakter. Zachycují zdánlivě stejné lidské typy jako v Africe, ale prostředí je dramaticky odlišné – nakupené lidské hlavy s odvrácenými pohledy v metru (\"V metru\", 1991), pouliční násilí (\"Harlem II – přitlačeni ke zdi\", 1989), bezútěšnost života na ulici (\"Bez přístřeší\", 1990, \"Bezdomovec\", 1991), vrakoviště a skládky (\"Vrakoviště\", 1992, \"Skladiště 58\", 1993).\n\nKonzumní společnost zavalená svými vlastními odpadky (\"Velké zátiší\", 1974) a devastace životního prostředí vrakovišti a skládkami se stala naléhavým námětem výtvarníků Frantovy generace. Zjevné jsou paralely mezi instalací Theodora Pištěka (\"Skříňka s ostatky\", 1993) a Mertlovým cyklem Městské krajiny (\"Skládka\", 2004), nebo s malířským cyklem brněnského Miroslava Štolfy, nazvaném \"Nová příroda\".\n\nZ New Yorku si Mertl odvezl i hrůzný zážitek lidské nevšímavosti a neochoty pomoci, když byl svědkem útoku psů na člověka, který přelezl plot na soukromý stavební pozemek (\"Zuřivost\", 1995, \"Příliš pozdě\", 1998). Jeho zaujetí týraným lidským tělem je z českých výtvarníků tematicky nejblíže Jiří Sozanský, ze zahraničních Vladimir Veličković. Mertl zůstal citlivý k hrůzám, které přinesla současnost, ať jde o masakr ve Srebrenici (\"Pocta Srebrenici\", 2002) nebo tragédii 11. září v New Yorku. Hloubku nepochopitelné lidské nenávisti, kterou ani nelze komentovat, symbolizují v pozadí obrazu opuštěné mikrofony (\"11. září\", 2001).\n\nV cyklu obrazů z roku 2006 se stala tématem africká poušť, na kterou na jejích okrajích svými odpadky dotírá civilizace, ale díky své rozloze zůstává nepokořenou přírodou (\"Nepokořená země\", 2006)\nZaujetí nahou lidskou figurou, které si František Mertl přivezl z Afriky, bylo také na počátku jeho sochařské tvorby. Zpracovával podobná témata a jeho expresivní torza jsou spíše komorními studiemi sedících či stojících figur černochů (\"Masaj\", 1985, \"Sedící žena\", 1988). Dosud největší Mertlovou sochou je \"Osmý den\" (1889). Expresivně pojaté sochařské dílo jednorukého muže se vztyčenou paží je symbolem zranitelnosti člověka, ale i zdůrazněním síly jeho duše a nezlomnosti i v těch nejtěžších chvílích. Socha je i vzpomínkou na Frantova zesnulého přítele Michella a stala se symbolem občanského sdružení sdružení \"Audabiac\", které ji ve zmenšené podobě každý rok udílelo jako cenu \"Paprsky humanity\". K soše vzniklo mnoho studií, kterými chtěl autor docílit v konečné verzi svojí práce co nejsilnějšího účinku.\n\nFrantišek Mertl se věnuje převážně litografii. Spolupracuje s dílnou Pierra Chave ve Vence, kde tiskli své grafické listy také Marc Chagall, Max Ernst nebo Jean Dubuffet. Jeho litografické ilustrace jsou v knihách Katy Remi – La grand peste (1997), Robert Butheau – M… quotidien (1989) a Gilbert Casula – Sirventes (2006).\n\n"}
{"id": "1055740", "url": "https://cs.wikipedia.org/wiki?curid=1055740", "title": "Hřebečov", "text": "Hřebečov\n\nHřebečov (623 m n. m.) je vrch v okrese Svitavy v Pardubickém kraji. Leží asi 0,5 km ssv. od vsi Hřebeč na pomezí katastrálních území vsi Boršov a obce Koclířov.\n\nBlízko vrcholu stojí telekomunikační vysílač (mj. digitální televizní vysílání).\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1055741", "url": "https://cs.wikipedia.org/wiki?curid=1055741", "title": "Obecní lípa v Krajkové", "text": "Obecní lípa v Krajkové\n\nObecní lípa v Krajkové je památný strom lípa malolistá (\"Tilia cordata\"), která roste na jihovýchodním okraji travnaté plochy ve střední části obce proti obecnímu úřadu v Krajkové. Obvod kmene je 360 cm, koruna dosahuje do výšky 21,5 m (měření 2013). Lípa je chráněna od roku 2014 jako strom významný vzrůstem a významný krajinný prvek.\n\n\n"}
{"id": "1055742", "url": "https://cs.wikipedia.org/wiki?curid=1055742", "title": "Kostel svatého Prokopa (Lestkov)", "text": "Kostel svatého Prokopa (Lestkov)\n\nKostel svatého Prokopa v Lestkově na Tachovsku pochází částečně již ze 14. století. Po roce 1945 byl zcela zdevastován, v říjnu 1993 se propadl původní krov i střecha lodi. V novém tisíciletí byla zahájena jeho oprava, která po částech postupuje vpřed. \n\nOd roku 1958 je kostel chráněn jako kulturní památka České republiky.\n\nPrvní zmínka o kostele je datována rokem 1375, kdy zde patronátní právo drželi Švamberkové, též farářem byl člen tohoto panského rodu Jan ze Švamberka. \n\nV 17. století se kostel ale nacházel ve velmi špatném stavu, roku 1647 proto nechal farář Kašpar Haas jeho část strhnout. V letech 1739–40 však svatostánek prošel zásadní rekonstrukcí. Při další opravě v roce 1780 byl barokně přestavěn, středověké zdivo se tak dochovalo pouze na nároží věže. \n\nMobiliář kostela pocházel z let 1720–30. Nachází se částečně v kostele sv. Jakuba v Domaslavi, částečně je uložen v depozitáři plzeňského biskupství. \n\nKe kostelu přiléhá čtvercová věž. Roku 1972 silný vítr ulomil z věže kříž, a bylo tak nalezeno pouzdro s dokumenty z poslední opravy. V říjnu 1993 se do interiéru zřítila střecha, na svém místě zůstala jen její malá část, kryjící presbytář.\n\nV jedné z poničených vitráží se zachoval obraz dotýkajících se lidských rukou, který inspiroval místní obyvatele k založení občanského sdružení \"Pomozme si sami\". „Já jsem v té době učila v Černošíně ve škole a tam jsem dětem říkala, že lidské ruce ten kostel postavily, lidské ruce dovolily, aby se zřítil, a zase jen lidské ruce mu mohou dodat bývalou slávu,“ uvedla předsedkyně sdružení Mirka Válová. \n\nOd roku 2003 na kostele začaly probíhat první opravy. V říjnu 2009 dostala věž novou báň, do makovice pod křížem byly uloženy písemnosti pro budoucí generace. Postupně byla opravena nejprve střecha presbytáře, poté se dočkala nového zakrytí i loď kostela.\nRoku 2011, kdy byla loď kostela stále ještě bez střechy, se v něm pod otevřeným nebem po desítkách let konala svatba. Oddávajícím v tomto katolickém kostele se stal farář Českobratrské církve evangelické.\n\nU kostela se původně nacházel hřbitov. Roku 1683 byl však založen hřbitov nový, v blízkosti dnes již zaniklé kaple sv. Jana Křtitele. Původní hřbitov byl zrušen při opravě kostela v roce 1780, kdy z něj byla část náhrobků přenesena na nový hřbitov.\n\n"}
{"id": "1055744", "url": "https://cs.wikipedia.org/wiki?curid=1055744", "title": "Skály v zoologické zahradě (přírodní památka)", "text": "Skály v zoologické zahradě (přírodní památka)\n\nSkály v zoologické zahradě (v pracovních návrzích Skály v ZOO) je název přírodní památky na jihozápadně orientovaném svahu v zoologické zahradě v Praze-Troji, vyhlášené nařízením Rady hl. m. Prahy s účinností od 1. prosince 2014.\n\nPředpokládá se, že toto území bylo odlesněno již poměrně dávno, na sklonku 19. století byly svahy zalesněny trnovníkem akátem. Tím došlo k podstatnému zmenšení enkláv teplomilné vegetace.\n\nPřírodní hodnoty tohoto svahu byly od 80. let poměrně dobře prozkoumané. Po roce 2000 se několik prací zabývalo geologií tohoto území, mimo jiné též v souvislosti s výstavbou tunelu Blanka a v souvislosti se záměrem rekonstrukce a zpřístupnění cesty vedoucí svahem (tzv. Zakázanky).\n\nNávrh na vyhlášení přírodní památky v radě města předložil v roce 2014 radní Lukáš Manhart. Dotčené orgány státní správy vyslovily s předloženým záměrem souhlas, veřejnost ani pražské městské části nevznesly žádné připomínky. Připomínku podal pouze Odbor městského investora – OMI, který vyjádřil obavu o další možnost rozvoje Zoo, a Ministerstvo životního prostředí ČR, podle nějž se návrh nedržel jím doporučené metodiky a obsahoval také několik formulačních vad.\n\nZoologická zahrada hl. m. Prahy v polovině října 2014 vyjádřila s návrhem souhlas. Podle jejího ředitele jsou hranice přírodní památky vymezeny v souladu s Generelem rozvoje a výstavby a vymezení nebude vyžadovat žádné finanční náklady ze strany zoo ani stavební úpravy stávajících objektů dnes ani v budoucnu. Konkrétně jmenoval cestu Zakázanka, cesty pod usedlostí Černohouska, těleso lanové dráhy, domácího terárium plazů a výběh s oplocením u paovcí.\n\nCelé chráněné území leží na jihozápadně orientovaném svahu uvnitř areálu zoologické zahrady a je tedy veřejně přístupné s podmínkou zaplacení vstupného do zahrady a v její otevírací době. Území vyhlášené přírodní památky je tvořeno dvěma částmi, které jsou propojeny užším pásmem, který je vyhlášen jako ochranné pásmo přírodní památky. Východní část leží i pod sedačkovou lanovou drahou. Severozápadní část tvoří jižní svah ostrohu, na kterém stojí rozhledna Obora. Napříč východní částí i ochranným pásmem prochází cesta zvaná Zakázanka. Celé území spadá do přírodního parku Drahaň - Troja.\n\nObě části i spojující ochranné pásmo spadají na parcelu 1564/1 v katastrálním území Troja. Rozloha přírodní památky je 1,7605 ha, z toho západní část 0,5015 ha a východní část 1,2590 ha, ochranné pásmo má plochu 0,3600 ha. Nadmořská výška se pohybuje okolo 190–210 m n. m.\n\nPředmětem ochrany je odkryv transgresních sedimentů ordoviku, které spočívají na zvrásněných proterozoických vrstvách ve starém nárazovém břehu Vltavy. Podle plánu péče je odkryv ordoviku je patrný ve dvou oddělených částech – v nižší a\nstřední části svahu (od výběhu kopytníků až k doposud nepřístupné cestě vedoucí středem svahu) a mezi horní stanicí lanovky a expozicí papoušků. Významné geologické odkryvy se nacházejí v místech, které byly narušeny a tím odkryty při stavbách cest a výběhů. Geomorfologicky spadají do okrsků Turská plošina a Zdibská tabule v rámci podcelku Kladenská tabule.\n\nVedlejším předmětem ochrany je výskyt chráněných a ohrožených druhů rostlin a živočichů (bezobratlí,\npočetně významný výskyt plazů, zejména ještěrky zelené) a hodnotná společenstva – skalní vegetace s kostřavou sivou svazu Festucion pallentis. Plán péče uvádí ekosystém 6190 Panonské skalní trávníky (Stipo-Festucetalia pallentis), a to na ojedinělých výchozech skalek, které nestačily zarůst akátem, dominantním druhem těchto stepí je podle plánu péče nejčastěji kostřava žlábkatá (Festuca rupicola). Plán péče uvádí, že areál ještěrky zelené pokračuje dále směrem do Podhoří.\n\nOchranné pásmo je zřízeno k zabezpečení ochrany přírodní památky před blíže nespecifikovanými rušivými vlivy.\n\nPodle plánu péče se biologické důvody ochrany týkají zejména západní části přírodní památky a geologické důvody zejména východní části. Ochranné pásmo je tvořeno méně hodnotnými porosty s výsadbami nepůvodního akátu.\n\nNařízení podmiňuje souhlasem orgánu ochrany přírody zásahy do skalních stěn a používání biocidů mimo zásahy prováděné v souladu s plánem péče. Opravy a údržba stávajícího oplocení, cestní sítě a tělesa lanové dráhy nevyžadují souhlas orgánu ochrany přírody.\n\nPlán péče rozděluje chráněné území na 9 dílčích ploch:\n\nVýchodní část:\nOchranné pásmo:\nZápadní část:\n\nPlán péče si klade za cíl zachování významného geologického profilu a vytvoření podmínek pro rozvoj přirozených společenstev rostlin a živočichů, včetně zachování fragmentů stepní vegetace a biotopů entomofauny a zachování diverzity druhů a jejich abundancí, zejména xerotermních organismů. Ideální k obnově stepi s roztroušenými dřevinami by podle plánu bylo obnovení pastvy obcí a kokz, lze uvažovat též o kosení (mozaikovým systémem seče) a na menších ploškách případně zimní vypalování. Druhotné zalesnění svahů trnovníkem akátem, ale i například borovicí černou je považováno v současné době za největší ohrožení daného území. Plán péče doporučuje na všech plochách kromě plochy 8 každoroční ruční likvidaci invazních druhů, tedy akátů, pajasanů, kustovnice cizí, a dvakrát ročně chemický postřik výmladků.\n\nNesoustavné snahy o udržení stepních plošek vyvíjelo zahradnické oddělení zoologické zahrady přibližně od roku 1985. V roce 1991 bylo oficiálně započato s programem návratu ještěrek zelených, zásahy k obnově skalní stepi uskutečnila ZO ČSOP Troja v součinnosti se zahradnickým útvarem zoologické zahrady, avšak vzhledem ke zvolení nevhodného ročního období pro aplikaci přípravku Roundup došlo naopak k omlazení akátového porostu a tím spíše ke zhoršení stavu a zklamání dobrovolných brigádníků. V souvislosti s obnovením stezky vedoucí svahem v letech 2012–2013 proběhly další pokusy redukovat vegetaci akátu opakovaným chemickým ošetřením.\n\nPlán péče konstatuje, že prodloužení cesty úbočím o nový úsek tvoří bariéru pohybu plazů, například jarnímu sestupu užovek k řece, a návštěvnický provoz bude rušit plazy zejména v reprodukčním období. Bezpečnostní pletivo na skalních výchozech komplikuje pohyb ještěrek a snižuje jim úspěšnost lovu. Plán klade otázku, zda umístění pletiv neomezit jen na skutečně riziková místa.\n\nPředpokládané zásahy hrazené orgánem ochrany přírody na desetileté období byly vyčísleny na 110 tisíc Kč za jednorázové zásahy (30 tisíc Kč za vyznačení chráněného území, 60 tisíc za informační stojany a 20 tisíc na vybudování líhnišť plazů) a necelé 2 miliony (440 tisíc Kč ročně) na asanaci vegetace (vyřezávání akátu, seč, pastva, vypalování).\n\n"}
{"id": "1055755", "url": "https://cs.wikipedia.org/wiki?curid=1055755", "title": "Blefaroplastika", "text": "Blefaroplastika\n\nBlefaroplastika (\"blefaron\" – řec. oční víčko), neboli plastika očních víček, je plastická operace, jejímž cílem je odstranění vad a deformit očních víček a estetická úprava obličeje. Blefaroplastika řeší funkční a kosmetické problémy v oblasti dutiny očnicové (orbity) vyříznutím, odstraněním, přesunutím (nebo kombinací obojího) přebytků kožní a tukové tkáně. \n\nHorní víčka jsou častěji namáhána, a vzniká na nich tedy i větší kožní převis, po jehož odstranění dochází k odlehčení v oblasti očí. V případě dolních víček nejde tak o přebytky kůže, jako spíše o tukové prolapsy spojené s otoky a kruhy pod očima. \n\nOperativním cílem blefaroplastiky je obnovení správné funkce postiženého očního víčka estetická úprava obličeje v oblasti očí. Obvyklá korekce nebo změna (nebo obojí) se týká horních i dolních víček a okolních tkání v oblasti obočí, nad kořenem nosu, v horní části líček. \n\nBlefaroplastiku podstupují pacienti, kteří trpí pocitem viditelných projevů stárnutí pleti, mají dojem, že vypadají starší, unavenější než jejich vrstevníci. S věkem přirozeně dochází ke snižování pružnosti kůže a vytváření kožních nadbytků na víčkách, kde je kůže tenká a jemná. Dalším důvodem pro operaci je důvod zdravotní, kdy kožní převisy a tukové váčky výrazně omezují vidění pacientů a představují tak funkční poruchu.\n\nPři korekci víček se používají dva druhy zákroků: klasická chirurgická metoda nebo zákrok pomocí laseru. Laserový zákrok je vhodná pro pacienty s tukovými prolapsy v oblasti dolních víček, u kterých není větší nadbytek kůže. Při klasické chirurgické operaci dojde k odstranění nadbytečné kůže i podkožního tuk. Konkrétní metodu stanoví lékař během předoperační konzultace. Zákrok je bezbolestný, provádí se v místním znecitlivění a trvá cca 45 minut u obou horních víček, u dolních víček cca 55 minut.\n\nZákrok se obvykle provádí ambulantně v lokální nestezii. Pacient si může vybrat, zda podstoupí operaci horních i dolních víček najednou nebo postupně. Chirurg provede řez na horních víčkách tak, aby výsledná jizva byla uložena v přirozeném záhybu víčka. Na dolním víčku se řez vede těsně pod řasami. Lékař odstraní nadbytek kůže i podkožního tuku. Nakonec ránu zašije jemným stehem, který vám odstraní po týdnu.\n\nDíky této metodě se minimalizuje krvácení i vznik jizev. Operačním přístupem přes sliznici dolního víčka se nejprve redukují tukové váčky a posléze se kůže dolního víčka ošetří laserem. Díky tomu se kůže dokonale vypne. Nic není třeba šít. Po ošetření počítejte je nutná jednodenní hospitalizace.\n\nPřed operací absolvuje pacient konzultaci u plastického chirurga, který zhodnotí, zdaje vhodným kandidátem a vysvětlí, jakou metodu operace doporučuje. Pacient dále musí absolvovat oční vyšetření, které vyloučí kontraindikace operace (ptózu-pokles očního víčka, lagoftalmus – nedokonalý uzávěr oční štěrbiny s následným vystavením oka trvalému působení zevních vlivů a vysychání, syndrom suchého oka, infekce v oku).\n\nPo operaci jsou časté drobné krevní podlitiny a otoky, které vymizí do 14 dnů, zarudnutí způsobené laserovou operací po 3 týdnech. Dočasně mohou být oči citlivější na světlo a zvýšeně slzet. 6 týdnů po operaci by se pacient měl vyhýbat slunečnímu záření a nosit sluneční brýle. První dva týdny je důležité vynechat fyzickou aktivitu, pobyt v prašném prostředí, ránu nemáčet, přikládat chladivé obklady. Od 10. dne po operaci je možné používat make-up a po měsíci se pacient může vrátit ke sportovním aktivitám. Výsledek operace začíná být patrný již týden po operaci, úplný asi za 6 měsíců.\n\n"}
{"id": "1055756", "url": "https://cs.wikipedia.org/wiki?curid=1055756", "title": "Héródés Attikos", "text": "Héródés Attikos\n\nHéródés Attikos, řecky Ηρώδης ο Αττικός, v Římě nazýván latinsky celým jménem Lucius Vibullius Hipparchus Tiberius Claudius Atticus Herodes (101 – 177) byl starořecký politik, řečník a mecenáš z císařské éry. Byl předním představitelem tzv. druhé sofistiky a vychovatelem budoucího císaře Marca Aurelia.\n\nMěl velmi blízko k římským císařům Hadriánovi i Marku Aureliovi, díky čemuž zastával významné úřady (nejprve agoranom, 127–128 archón eponymos, od 143 římský konzul, kněz Diova chrámu v Nových Athénách, který dal postavit císař Hadrián, římský senátor). Financoval řadu staveb, v Athénách např. Odeón či chrám bohyni Tyché. Obnovil épeirské Orikum, poničené zemětřesením, nechal vystavět vodovod v apulském městě Canusii a kryté divadlo v Korinthu, ozdobil delfský a Lykurgův athénský stadion mramorem, v Olympii vybudoval vodovod pro účastníky olympijských her a monumentální fontánu (\"nymphaeum\"), v Thermopylách pak sirné lázně. V závěru života se dostal do sporu s Athéňany, kteří ho zažalovali u císaře Marka Aurelia z panovačnosti. Ten ho zprostil žaloby, ale Héródés Athény opustil a žil v dobrovolném vyhnanství v rodném Marathonu a na svém letním sídle v Kéfissii (dnes Kifisia, severní předměstí Athén).\n\nByl žákem rétora Polemona a gramatika Favorina. Byl představitelem tzv. druhé sofistiky a k jeho vzorům patřil Sókratův žák Kritios. Z jeho literárního, respektive rétorického díla se zachovala jediná autentická řeč \"Peri politeias\" (\"O státě\"). Zřídil katedru rétoriky na univerzitě, kterou v Athénách založil Hadrián. Jeho žáky byly Achilleos, Polydeukos a Memnon.\n\nDetaily z jeho života známe především díky Filostratově dílu \"Životy sofistů\".\n\nOttův slovník naučný popisuje Héródésův původ a rodinné poměry takto: \"Pošel z dému Marathónského a z rodu. jenž rodokmenem připojoval se k Aiakovcům, Filaiovcům a Erechtheovcům, čítaje mimo jiné i Miltiada a Kimona ku předkům svým. Otec Héródův Attikos, objeviv v domě svém blíže divadla Dionysova v Athénách veliký poklad, jejž s přivolením císaře Nervy podržeti směl, zůstavil synu veliké bohatství, než při tom i závazek, aby při slavnostech spoluobčany i cizince podělil jednou minou. Héródés později, maje o závazek ten s Athéňany spor, vyplatil jednomu každému po 5 minách a tím zbyl se obtížné povinnosti. Prvá známá choť jeho byla Římanka Appia Annia Regilla, již však Héródés z neznámé příčiny, těhotnou jsoucí, tělesně ztrestati kázal, až zemřela. Bratr zemřelé pohnal Héróda, jenž mezitím stal se senátorem římským, z vraždy před senát, kdež nevinným uznán. Z vděčnosti a snad, aby pomluvám konec učinil, zvěčnil Héródés jméno Regillino novým Odeiem, jež zbudoval na jihozáp. svahu Akropole (Odeion Regillino nebo Héródovo). Regilla zůstavila mu dvě dítky, z nichž Attika císař Antoninus Pius jmenoval senátorem, ježto však záhy oddal se opilství, vydědil jej Héródés ještě za živa. Druhá choť Héródova byla Římanka Vibullia Alcia, která, porodivši syna Hérodiana, záhy zemřela.\"\n\n"}
{"id": "1055757", "url": "https://cs.wikipedia.org/wiki?curid=1055757", "title": "Krnovské opravny a strojírny", "text": "Krnovské opravny a strojírny\n\nKrnovské opravny a strojírny s.r.o. (KOS) se sídlem v Krnově je společnost zabývající se zejména opravami a modernizacemi tažených kolejových vozidel. Železniční opravny a strojírny se nachází na křižovatce železničních tratí č. 310 (Olomouc–Opava), 292 (Šumperk–Krnov) a dříve též Racibórz–Krnov.\n\nŽelezniční dílny v Krnově vznikly jako zázemí pro společnost Moravsko-slezská ústřední dráha, která vybudovala železniční trať z Olomouce přes Krnov do Opavy. Krnovské dílny tak zahájily svou činnost současně s otevřením trati, tj. 1. října 1872. V období socialistického Československa nesl podnik název Železniční opravny a strojírny Krnov, které byly v roce 1992 privatizovány.\n\nPrivatizovaná společnost byla zapsána do obchodního rejstříku 2. července 1992 jako společnost s ručením omezeným pod názvem Krnovské opravny a strojírny s.r.o. Vlastníky bylo několik fyzických osob. K 31. říjnu 2014 došlo k odštěpení části jmění firmy do nově založené společnosti KOSreal.\n\n\n"}
{"id": "1055804", "url": "https://cs.wikipedia.org/wiki?curid=1055804", "title": "Památník Bitvy národů", "text": "Památník Bitvy národů\n\nPamátník Bitvy národů (německy \"Völkerschlachtdenkmal\", lidově \"Völki\") z roku 1913 se nachází na Pragerstrasse jihovýchodně od centra Lipska. Připomíná bitvu u Lipska v říjnu 1813, v níž Prusko a jeho spojenci porazili Napoleona. S výškou 91 metrů je největší stavbou svého druhu v Evropě. Památník navrhl německý architekt Bruno Schmitz (1858–1916). Autorem sochařské výzdoby je západočeský sochař německého původu Franz Metzner (1870–1919) ze Všerub.\n\nBudova stála šest milionů tehdejších zlatých marek, které byly získány sbírkami a pořádáním loterie.\n\nZákladní kámen byl položen v roce 1898 a stavba byla slavnostně otevřena ke stému výročí bitvy 18. října 1913. Je postavena z betonu a obložena žulovými deskami, celková váha se odhaduje na tři sta tisíc tun. Vchod do památníku střeží dvanáctimetrová socha archanděla Michaela. Uvnitř se nachází sál se sochami padlých hrdinů, kde se konají koncerty a další akce. Pět set schodů vede na horní plošinu, odkud se otevírá výhled daleko do kraje. Před památníkem je umělá vodní nádrž zvaná \"See der Tränen\" (\"Jezero slz\").\n\nV době Třetí říše sloužil památník k různým slavnostem nacistického režimu. Proto se po druhé světové válce objevily návrhy na jeho likvidaci, nakonec byl ale zachován s odůvodněním, že symbolizuje tradici německo-ruského přátelství ve zbrani.\n\n"}
{"id": "1055809", "url": "https://cs.wikipedia.org/wiki?curid=1055809", "title": "Gotham (seriál)", "text": "Gotham (seriál)\n\nGotham je americký kriminální televizní seriál, natočený na motivy komiksů o Batmanovi vydavatelství DC Comics. Je zaměřen především na počátky policejní kariéry detektiva Jima Gordona (Ben McKenzie) a představení známých batmanovských postav. Seriál byl vysílán v letech 2014–2019 na stanici Fox, celkem vzniklo 100 dílů v pěti řadách.\n\nNovým detektivem se na policejním okrsku v Gothamu stane Jim Gordon. Právě jemu a jeho partnerovi, detektivnímu veteránovi Harveymu Bullockovi, je přidělen ostře sledovaný případ vraždy prominentů města – miliardářů Thomase a Marthy Waynových. Policisté se seznámí s jejich malým synem Brucem, jenž byl svědkem zločinu a o kterého nyní pečuje rodinný komorník Alfred. Oba detektivové se snaží případ vyřešit, zároveň se ale musí potýkat s celým městem, které je prosáklé zkažeností a korupcí, včetně sporu dvou mafiánských rodin, vedených donem Falconem a donem Maronim. Druhá řada se zaobírá plánem Thea Galavana a jeho sestry Tabithy na ovládnutí města, včetně vyhlazení Waynovy rodiny, a tajnými bizarními experimenty doktora Huga Strange v projektu Indian Hill. Ve třetí řadě seriálu se obyvatelé Gothamu musí vypořádat s utečenci z Indian Hill, s hypnotizérem Jervisem Tetchem a tajným spolkem Court of Owls. Čtvrtá série se věnuje mystickému Ra's al Ghulovi, brutálnímu Professoru Pygovi, dceři dona Falconea Sofii a také skupině vedené Jeromem Valeskou, který shromáždil extrémně nebezpečná individua, s nimiž utekl z Arkhamského ústavu. V závěrečné páté řadě musí gothamská policie čelit gangům, které ovládly téměř celé město poté, co se po explozích zřítily mosty vedoucí na pevninu, a neochotě vlády poslat do města pomoc.\n\n\nPrvní díl seriálu měl premiéru 22. září 2014. V říjnu téhož roku byla oznámena objednávka na celosezónní řadu, tedy celkem 22 dílů. V lednu 2015 byla objednána druhá řada s premiérou stanovenou na podzim 2015. Třetí řady ohlásila televize Fox 16. března 2016, přičemž úvodní díl měl premiéru 19. září 2016. V květnu 2017 objednala stanice Fox čtvrtou řadu, jejíž první díl byl odvysílán 21. září 2017. V květnu 2018 bylo oznámeno, že seriál získal pátou, finální řadu, jejíž vysílání bylo zahájeno 3. ledna 2019. Závěrečný, 100. díl seriálu, měl premiéru 25. dubna 2019.\n\nV Česku je seriál \"Gotham\" premiérově vysílán od podzimu 2015 na stanici Nova Action.\n\n"}
{"id": "1055813", "url": "https://cs.wikipedia.org/wiki?curid=1055813", "title": "Jan Nebeský", "text": "Jan Nebeský\n\nJan Nebeský (* 19. prosince 1953, Československo) je český divadelní režisér a pedagog. Hra Ernsta Jandla \"Z cizoty\", kterou uvedlo pražské Divadlo Na zábradlí v režii Jana Nebeského, získala v roce 2004 cenu Alfréda Radoka v kategorii Inscenace roku.\n\nJan Nebeský vystudoval v letech 1977–1982 obor režie na Divadelní fakultě Akademie múzických umění v Praze. V roce 1983, po absolvování vojenské služby, byl angažován v hradeckém Divadle VÚ. Zde nastudoval Andrejevovu hru \"Ten, který dostává políčky\", Shakespearovo \"Zkrocení zlé ženy\" a ve vlastní úpravě uvedl Goldoniho \"Sluhu dvou pánů\".\n\nOd roku 1985 působí Nebeský v Praze. Stal se režisérem Divadla S. K. Neumanna, kde nastudoval například Goethovu \"Stellu\" v úpravě Jaroslava Vostrého nebo Ibsenovy \"Přízraky\". Po krátkém, ani ne sezónu trvajícím angažmá v Divadle E. F. Buriana přijal v roce 1989 angažmá v pražském Činoherním klubu, kde setrval až do roku 1994 a režíroval např. Ibsenova \"Johna Gabriela Borkmana\", Eurípidova \"Oresta\" v úpravě Jaroslava Vostrého či hru Sama Shepparda \"Pravý západ\". V letech 1994–2002 byl režisérem Divadla Komedie, kde nastudoval např. Shakespearova \"Hamleta\", hru Lenky Lagronové \"Terezka\" (za ztvárnění hlavní role získala Lucie Trmíková cenu Alfréda Radoka za ženský herecký výkon), Tobiášovu \"Martu\" či Ibsenova \"Stavitela Solnesse\".\n\nOd roku 2002, po rozpuštění souboru Divadla Komedie, je Nebeský ve svobodném povolání a působí ve Studiu Hrdinů, v Národním divadle, v Divadle Na zábradlí a v dalších pražských scénách (420PEOPLE, Studio DAMÚZA). Od roku 2004 je pedagogem režie na Katedře činoherního divadla DAMU.\n\n\n"}
{"id": "1055815", "url": "https://cs.wikipedia.org/wiki?curid=1055815", "title": "FK Loučeň 1893", "text": "FK Loučeň 1893\n\nFK Loučeň 1893 je nejstarší dosud existující český fotbalový klub, který v sezoně 2016/17 hrál I. B třídu ve Středočeském kraji.\n\nHistorie fotbalu v Loučni sahá do roku 1889, kdy se ze studií v Cambridge, kde se mj. seznámil i s pravidly kopané, vrátil princ Erich Thurn-Taxis. Po svém návratu sestavil zámecké mužstvo, ve kterém kromě něj působila trojice Angličanů – Hudgson (kapitán a trenér týmu), zahradník Mill a komorník Beckett – a 8 hochů z Loučně a Patřína. Společné tréninky s jedenáctkou princových anglických přátel probíhaly v zámeckém parku a po dvou letech bylo mužstvo připraveno utkat se i s jinými celky. Do té doby totiž hráli povětšinou přátelské zápasy se studenty z Prahy a Mladé Boleslavi. Začala tedy jednání o prvním možném soupeři. Tím se nakonec po zásahu knížete Alexandra Thurn-Taxise stala německá Regatta. Do zápasu loučeňská jedenáctka nastoupila pod názvem \"Sportovní klub Loučeň\". Zápas se odehrál 18. dubna 1893 v Praze na Císařské louce. Ačkoliv skončil jasným vítězství Regatty 5:0, je právě toto datum považováno za počátek existence dnešního \"FK Loučeň\". Utkání patrně přihlíželi i bratři Rudlovi, kteří na podzim téhož roku založili druhý nejstarší český fotbalový klub AC Sparta Praha. Často bývá za nejstarší český klub považována pražská Slavia, ale v té době se ještě nejednalo o fotbalový klub, ale o cyklistický.\n\nZ dalších let se do současnosti nedochovalo mnoho zpráv o činnosti klubu. V jeho čele ještě nějakou dobu stál princ Erich, který mj. v roce 1912 spoluzaložil Český klub automobilistů. Po roce 1914 hráli loučeňští svoje domácí zápasy v prostoru \"Milířů\". V roce 1920 získali od knížete Alexandra pozemek \"Ve štítě\". V té době se mužstvo rozrůstalo o nově příchozí hráče. Zápasy hrály především s týmy ze Smilovic, Jíkve a Bobnic. Z roku 1925 se dochovaly zprávy o trojici zápasů – proti SK Čachovice, SK Jíkev a SK Hrubý Jeseník – a z roku 1927 o zápase s SK Jíkev.\n\nV této době se také začaůa rýsovat pevná organizační struktura klubu. Prvním předsedou se stal lesní správce Emil Hummel, mezi funkcionáře klubu patřil i tehdejší starosta obce pan Jedlička. Zároveň bylo založeno žákovské mužstvo, ačkoliv na školách byla kopaná zakázána.\n\nZ roku 1930 se dochovala nejstarší fotografie hráčů, přičemž za tým hráli nejen hráči z Loučně, ale i z Krchleb a Chudíře. V roce 1932 bylo rozhodnuto o vybudování nového hřiště za garáží velkostatku. Ve stejném roce pak došlo ke jmenování knížete Alexandra Thurn-Taxise čestným členem klubu. V roce 1939 se mužstvo vrátilo na hřiště \"Ve štítě\", kde hraje do současnosti. Klub přečkal i období druhé světové války a německé okupace, v květnu 1945 pak odehrál první mezinárodní zápas proti vojákům Rudé armády.\n\nV roce 1946 začal úpadek klubu, neboť někteří klíčoví hráči se museli odstěhovat do pohraničí, další hráče pak zlákaly konkurenční velké celky v regionu. V této době také mužstvo sestoupilo do II. třídy a marně bojovalo o návrat do I. B třídy. Řada mladých hráčů navíc musela odejít na vojnu, o další fotbalisty mužstvo přišlo po ukončení činnosti živnostníků. Po únoru 1948 se situace klubu ještě více zhoršila, v obci navíc vzniká Sokol Loučeň. I v tomto období se však loučeňští fotbalisté nevzdali, postoupili do I.B třídy a nakonec se umístili v okrese na 3. místě. V roce 1949 však dochází ke včlenění fotbalového mužstva do Sokola a samostatný fotbalový celek tak na nějakou dobu skončil. Klub nadále pokračoval pod názvem \"TJ Sokol Loučeň\". Na začátku 50. let se mužstvo opět dostalo do krize, neboť nejlepší fotbalisté museli odejít na vojnu. Nahradili je noví fotbalisté, mezi nimi i talentovaný Ivo Ottomanský. Nadále však hrálo okresní přebor, v němž se umisťovalo ve středu tabulky. V roce 1966 se postavily nové šatny. Postupem času však zájem o fotbal upadá.\n\n\n"}
{"id": "1055817", "url": "https://cs.wikipedia.org/wiki?curid=1055817", "title": "Seznam dílů seriálu Psycho-Pass", "text": "Seznam dílů seriálu Psycho-Pass\n\nToto je seznam dílů japonského animovaného seriálu \"Psycho-Pass\", který napsal Gen Urobuči a režíroval Naojoši Šiotani.\n"}
{"id": "1055823", "url": "https://cs.wikipedia.org/wiki?curid=1055823", "title": "Sebes-Körös", "text": "Sebes-Körös\n\nSebes-Körös (rumunsky \"Crișul Repede\", německy \"Schnelle Kreisch\") je 209 km dlouhá řeka v Sedmihradsku (Transylvánie) v Rumunsku a dále v jihovýchodním Maďarsku.\n\nŘeka pramení v rumunské župě Kluj, protéká župou Bihor (rumunsky \"Județ\") a poté v Maďarsku župami Hajdú-Bihar a Békés. U obce Szeghalom se do řeky zprava vlévá říčka Berettyó. Řeka ústí u obce Köröstarcsa do řeky Kriš (maďarsky \"Körös\").\n\nPodél toku řeky, od pramene až k jejímu ústí leží tato města a obce:\n"}
{"id": "1055827", "url": "https://cs.wikipedia.org/wiki?curid=1055827", "title": "Adrian Blanco", "text": "Adrian Blanco\n\nAdrian Blanco byl španělský řeholník Řádu mercedariánských rytířů.\n\nByl velmi pokorným a trpělivým mercedariánem v konventu Panny Marie Andělské v El Puig. Ochrnul a 30 let ležel jen v posteli. Pro Kristovu lásku utrpení vydržel a byl nazýván novým Jóbem. Nakonec zemřel s mnoha ctnostmi.\n\nJeho svátek je připomínán 15. dubna.\n\n"}
{"id": "1055831", "url": "https://cs.wikipedia.org/wiki?curid=1055831", "title": "Melodický metalcore", "text": "Melodický metalcore\n\nMelodický metalcore je žánr, který v sobě spojuje vlastnosti metalcore a melodického death metalu, přičemž kombinuje oba jejich zvuky. Obsahuje kytarové riffy, blast beaty, metalcorové breakdowny a vokály mohou být od growlingu přes screaming až po čistý zpěv.\n\nMelodický metalcorové hudební skupiny jsou ovlivněny kytarovými riffy a texty ze švédského melodického death metalu, a to především od skupin At the Gates, Arch Enemy, In Flames a Soilwork. Skupiny mají tendenci širokého užívání melodií. Také mohou používat harmonické kytarové riffy, tremolo picking, dvojité basové bubny a metalcorové breakdowny. Některé skupiny začleňují kytarová sóla. Několik z těchto skupin, jako Shadows Fall, uznávají glam metal z 80. let.\n\nMezi významné interprety patří Killswitch Engage, Trivium, All That Remains, Atreyu, Bullet for My Valentine, Bury Tomorrow, Caliban Darkest Hour, As I Lay Dying, The Devil Wears Prada, Miss May I, and August Burns Red.\n"}
{"id": "1055833", "url": "https://cs.wikipedia.org/wiki?curid=1055833", "title": "Třebíč ve 20. století", "text": "Třebíč ve 20. století\n\nTřebíč ve 20. století je článek věnující se historii Třebíče ve 20. století.\n\nV roce 1901 byla založena Veřejná obchodní škola dvoutřídní, později byl otevřen i zpočátku jednotřídní a následně dvoutřídní kurz pro dívky. Do budovy obchodní školy byla umístěna kupecká pokračovací škola s tehdy večerní výukou. V roce 1904 vznikla v Třebíči zimní hospodářská škola. V roce 1907 pak škola pokračovací začala vyučovat denně. V roce 1910 bylo rozhodnuto o postavení školní budovy na Hanělově ulici, ke stavbě však z důvodu zahájení první světové války již nedošlo. Na počátku 20. století byl zprovozněn vodovod z rybníku Baba, primárně vedl vodu do kašen na Karlově náměstí, později, po jejich zrušení, vedl vodu do výtokových stojanů. Do počátku první světové války pokračoval v Třebíči rozvoj průmyslu a obchodu.\n\nNa počátku století město chtělo získat některé z nově vznikajících humanitních zdravotnických ústavů, město chtělo, aby byl v Třebíči postaven ústav hluchoněmých a také ústav chorobomyslných. Nakonec však ke stavbě nedošlo, ústav pro chorobomyslné v Jihlavě se nakonec nerozšířil. V roce 1913 se v třebíčském zastupitelstvu prosadila lidově pokrokářská skupina a hned v následujících volbách do obecního zastupitelstva v říjnu roku 1913 bylo zvoleno 17 pokrokářů, dále bylo zvoleno 9 zastupitelů za katolicko-národní strany a 4 zastupitelé za staročechy. Starostou však zůstal Karel Přerovský. V roce 1914 pak město získalo 11 úřednických pozic na úřadě, jedno místo policejního úředníka a devět strážníků. Na začátku tohoto roku se také začala plánovat stavba železnice z Třebíče do Želetavy a také z Třebíče do Hrušovan, nicméně k tomu z důvodu počátku první světové války nedošlo.\n\nV době první světové války do ní byli nuceni narukovat i muži z Třebíče, mimo jiné muselo narukovat 155 členů Sokola, mimo jiné i Josef Švec či Jan Syrový. Během první světové války se ekonomická situace ve městě zhoršila. Město se nijak dále nerozvíjelo, pouze vznikl hodinářský závod Matěje Maštery na Jejkově a dále se rozvíjely textilní firmy Jana Tretery a Karla Budischowského a synů, které vyráběly vojenské uniformy a příslušenství. V plánu také bylo postavit novou školní budovu, ale plány na její stavbu byly již na počátku roku 1914 zastaveny, prostory pro školu se tak pronajímaly. V roce 1917 přijalo město židovské uprchliky z Haliče.\n\nV roce 1919 ve městě Třebíč zmizeli bratři Poličtí, jejich osud nebyl znám a vyšetřování nic neprokázalo. V roce 1925 se pak vyšetřování rozběhlo nanovo, byli obviněni obyvatelé tzv. Kohnova mlýna, tehdy ubytovny pro nejchudší. Několik obviněných se přiznalo k vraždě bratů Polických, kdy motivem byly peníze. Byli zavražděni úderem sekyrou do hlavy a jejich těla vhozena do mlýnské strouhy. Později se během vyšetřování obvinění přiznali i k dalším přibližně osmi vraždám polských židů, jejichž maso bylo naloženo do soli ve škopkách či upraveno na uzenářské výrobky. Maso pak bylo prodáno na černém trhu. V roce 1925 padlo několik doživotních rozsudků za vraždy dvou bratrů. Za kanibalismus a vraždy židů nebyl i přes přiznání odsouzen nikdo.\n\nMezi lety 1921 a 1922 byla postavena nová školní budova, ta pak byla slavnostně otevřena v roce 1922. Celkem měla 18 tříd, kabinety, kuchyni, hřiště a zahradu. Budova byla postavena na místě nynější základní školy T. G. Masaryka. Mezi lety 1923 a 1925 byl rekonstruován pivovar v Třebíči. Mezi první a druhou světovou válkou byla zakoupena Tomášem Baťou společnost pro výrobu obuvi Busy, došlo k nárustu počtu zaměstnanců a postupně k výstavbě nové čtvrti poblíz továrny. Ve třicátých letech 20. století došlo ke stavebnímu rozvoji, byla postavena Fuchsova spořitelna na Karlově náměstí, říční lázně Polanka, budova UP závodů nad železniční tratí, kostel svatého Václava a svaté Ludmily u starého hřbitova a další stavby. V roce 1938 se přestalo 23. září vyučovat a opět se začalo vyučovat až 17. října. Během druhé světové války škola byla využita pro německé vojáky jako lazaret. Mezi lety 1936 a 1940 byl dokončen vodovod z Heraltic, do té doby se lidé napájeli kvůli nedostatku vody i z řeky Jihlavy.\n\nV roce 1938 byly vládou zakázány veřejné projevy a setkávání, kdy i přes to se v Třebíči a dalších městech konaly oslavy svátku práce. Starosta Josef Vaněk přednesl projev o tom, že občané se musí bránit útokům zevnitř i zvenku republiky. V Třebíči se před podepsáním Mnichovské dohody ustavila 20. divize armádní skupiny.\n\nDne 15. března pak byla zahájena okupace českých zemí. V Třebíči se objevily pokusy o kolaboraci s Němci, kdy např. občan Třebíče A. Uhlíř chtěl za styky s Židy a zatajování zásob udat svého souseda A. Paxu, tento dopis však byl zadržen pošťákem J. Roubcem a na gestapo v Jihlavě tak nedorazil. Pošťák J. Roubec tyto dopisy zadržoval častěji a ochránil tak mnoho lidí, za tuto činnost byl pak později popraven. I mezi třebíčskými Židy se objevili kolaboranti, příkladem mohou být např. manželé Grünbergerovi, kdy ti pravděpodobně z donucení byli nuceni donášet informace o třebíčškých židech. Nakonec však o majetek, o který se během války obávali, přišli a byli souzeni.\n\nVe dnech 18. a 22. května 1942 byly z třebíčského nádraží vypraveny dva židovské transporty, bylo deportováno celkem 1371 Židů z Třebíče a okolí.\n\nV Třebíči však vznikly i odporové skupiny, jak organizované, tak i neorganizované skupiny občanů. Mimo protestů, které se konaly například v kině, Češi sabotovali v rámci totálního nasazení práci, schválně pracovali pomaleji či vyráběli nekvalitní součástky. Třebíč však za druhé světové války byla velmi chudým městem, vůbec se nerozrůstala a hygienické podmínky také byly zhoršeny. Ke konci druhé světové války byly v Třebíči obsazeny školní budovy pro německé vojsko, nedaleko města byl vystavěn polní sklad munice a benzínu. Na začátku dubna roku 1945 byla Třebíč a okolí vyhlášena jako vojenské pásmo a směrem na Brno a Ivančice byly vybudovány barikády složené z kmenů zapuštěných do vozovky.\n\nV polovině roku 1944 byla zahájena tzv. \"totální válka\", kdy byla uzavřena muzea a omezeno vydávání tiskovin. V Třebíči však působil během války například Národní dům, kde se hrálo loutkové divadlo. V Třebíči také působila kina, která však byla dvojjazyčná, v Třebíči také fungovala i za války knihovna, ale ve velmi omezeném rozsahu a blížil se její zánik. Stejně tak byl v Třebíči zakázán skauting. Během války se ze školy na Nových Dvorech stal lazaret a škola tak přestala fungovat.\n\nNa začátku roku 1945 požádala tehdy ještě samostatná obec Podklášteří o spojení s městem Třebíč, k tomu pak došlo na počátku roku 1945, spojené město si ponechalo název Třebíč a Podklášteří se tak stalo jednou ze čtvrtí města.\n\nV tu dobu (jaro 1945) však došlo k navýšení počtu německého obyvatelstva, kdy Němci před osvobozující Rudou armádou, která již dorazila do Slezska, utíkali směrem na jih a také do Třebíče, kde se ukrývali v hotelech, bytech a kavárnách. Osvobození v Třebíči začalo chvilku před půlnocí 8. května, kdy na náměstí dorazil na motocyklu první ruský voják, chvíli po jeho příjezdu pak dorazili i první ruské tanky.\n\nDále se válka dotkla oblasti Třebíčska poměrně značně, během druhé světové války došlo k omezení výroby i služeb, také se přestaly konat kulturní, sportovní i další aktivity. Převážně až v roce 1945, 8. května 1945 byly Sovětskou armádou bombardovány Moravské Budějovice, v Hrotovicích explodovaly tři letecké pumy a došlo k úmrtí více než 150 osob. Poslední němečtí vojáci opustili oblast 9. května v noci.\n\nHned po druhé světové válce se začalo opět vyjednávat o výstavbě letiště v Třebíči, také se začalo mluvit o přejmenování ulic v Třebíči, k tomu pak došlo již 31. srpna 1945, stejně tak město chtělo získat zpět německý majetek, kromě jiného se jednalo o zpětném získání lesních pozemků, na kterých se před válkou budoval heraltický vodovod. V květnu téhož roku se spekulovalo o výstavbě komunikací a také zavedení pravidelných dopravních spojů do Prahy, Jihlavy a do Brna. Opět se jednalo o oddělení Podklášteří od města, ale k tomu nedošlo, do roku 1947 se pak nadále jednalo o sloučení knihoven a dalších organizací, v tomtéž roce se opět hlasovalo o oddělení od města, ale k tomu nedošlo a 5. února 1948 pak bylo vyhláškou ministerstva vnitra oznámeno, že spojeným obcím zůstává název Třebíč.\n\nPo válce se také přistoupilo k opravám několika pobořených domů, v Třebíči bylo poškozeno jen pár domů a to pouze průjezdem tanků. Ke konci války hrozilo poničení mostů, ale nakonec ty byly pouze poškozeny. Již během války však byl poškozen například Husův reliéf na budově školy na Nových Dvorech. Celkem bylo poškozeno 6 domů totálně, 48 domů těžce a 218 lehce, ty pak byly v roce 1947 opraveny. Po roce 1945 získala Třebíč most od UNRA, ten byl položen u lázní Polanka. V roce 1945 pak byla obnovena činnost Junáka v Třebíči, stejně tak byla v témže roce obnovena činnost fotbalových klubů, které se od roku 1946 opět účastnily fotbalových soutěží. Po roce 1945 přešel provoz pivovaru v Třebíči do rukou národní správy, později opět do podniku Várečenstvo města Třebíče.\n\nNa podzim roku 1947 se postupně navyšovala moc komunistické strany a 25. února 1948 bylo převzetí moci dokonáno. V roce 1949 se pak začalo vyjednávat o sloučení tehdy samostatné obce Řípov s městem Třebíč, obyvatelé Řípova se sloučením nesouhlasili, nakonec však ke sloučení došlo, ale až v roce 1951. Po únorovém převratu se v Třebíči začala projednávat první pětiletka, kdy na investice bylo vyhrazeno 200 milionů Kč. V plánu byla výstavba školních budov, činžovních domů ve čtvrti Horka-Domky a také Nového hřbitova, také byly postupně vystavěny komunikace. Byl také postaven kulturní dům v Borovině (tj. \"Závodní klub Borovina\"), nově bylo také upraveno \"kino Svět\" (dříve a později \"Kino Moravia\"). Také byla obnovena městská hromadná doprava a začaly zpočátku jezdit dvě linky, první z Karlova náměstí do Boroviny a druhá z Týna do čtvrti Horka-Domky. V padesátých letech se také začalo spekulovat o tom, že by bylo vhodné přesunout autobusové nádraží z Karlova náměstí jinam, k tomu pak došlo až v roce 1984.\n\nV roce 1948 byly znárodněny podniky po celém státě, v Třebíči byly znárodněny někdejší \"Baťovy\" resp. \"Budischowského\" závody, staly se z nich \"Závody Gustava Klimenta\" a byly spojeny s Dekvou Zlín, dále byly znárodněny ÚP závody, rukavičkářský podnik na Nových Dvorech, mlékárna v Týně, Západomoravské strojírny a továrna ZON. Také byla v Třebíči vybudována pobočka První brněnské strojírny. V Třebíči však setrvával problém s nedostatkem obchodních jednotek, po roce 1950 v Třebíči působilo 141 obchodních jednotek. Dne 23. února 1949 byl schválen zákon o JZD, kdy v Třebíči pak existovalo několik družstev: \"JZD Týn\", \"Státní statek Řípov\", \"Školní statek zemědělské školy, STS a ZNP\". V roce 1953 pak město založilo dětskou \"útulnu\" (mateřskou školku) a také společné jídelny. V tomtéž roce pak byl založen také \"Okresní dům osvěty\".\n\nDne 29. listopadu 1966 byl zprovozněn vodovod z vodní nádrže Mostiště, později byly vybudovány i odbočky vodovodního potrubí do dalších obcí. V roce 1968 se objevily sovětské tanky v Jemnici. Mimo jiné se vozy vojsk armád východního bloku objevily i v Třebíči, kde došlo k dopravní nehodě, jedno z aut se zřítilo ze srázu u Máchova jezírka, k podobné nehodě došlo i na cestě u Vladislavi, kdy jeden tank se zřítil do řeky a druhý na louku. V roce 1968 probíhalo vysílání rozhladu v Třebíči, kdy redaktorem byl Richard Paleček, následně pak přišel o místo redaktora.\n\nV roce 1948 došlo ke znárodnění podniků v celém státě, stejně tak i v Třebíči, Třebíč se měla dle plánu industrializace stát průmyslovým centrem západní Moravy, také byl v nové průmyslové čtvrti Borovina (kde žili primárně zaměstnanci někdejších Budischowského závodů) postaven velký kulturní dům. V sedmdesátých letech se opět zvýšil skokově počet obyvatel města, došlo k výstavbě vodní nádrže Dalešice a také Jaderné elektrárny Dukovany. Postupně tak byly stavěny sídliště na severním okraji města.\n\nV roce 1948 byl znárodněn i třebíčský pivovar s názvem \"Várečenstvo města Třebíče\", začleněn byl do závodu \"Horácké pivovary\" a vyráběl 7, 10 a 12stupňové pivo. V roce 1961 pak pivovar spadal pod \"Jihomoravské pivovary\", stejně jako pivovar v Dalešicích. Roku 1967 pak pivovar v Třebíči byl zrušen a výroba omezována. V roce 1972 pak byl pivovar plně uzavřen z důvody havarijního stavu, kdy náprava by byla neekonomická a budovy pivovaru byly zbořeny. Mezi lety 1983 a 1985 byla postavena budova někdejšího OV KSČ, pozdější Fórum, později, roku 1989, byla předána městu Třebíči.\n\nV roce 1989 se snížil přírůstek obyvatel města Třebíče a to hlavně z důvodu dobudování Jaderné elektrárny Dukovany, mnoho odborníků se zároveň vystěhovalo do tehdejšího českobudějovického kraje, kde se začala budovat Jaderná elektrárna Temelín. V témže roce Třebíč navštívil mongolský velvyslanec Žamsrangin Dulmá, ten se při své návštěvě zajímal o rodný dům Bohumíra Šmerala a mongolské dělníky pracující v \"Závodech Gustava Klimenta\". Také se začaly prodávat vozy Škoda Favorit, v tomto roce bylo prodáno v \"Horáckém autodružstvu\" celkem 710 kusů tohoto typu automobilu.\n\nV témže roce byla třebíčská telefonní síť napojena do automatického meziměstského provozu, kdy tak mohli lidé z Třebíče volat \"meziměstsky\" bez pomoci spojovatelky. Také došlo k tradičním oslavám 1. máje, kdy projelo městem 51 alegorických vozů, také bylo vydáno větší množství tzv. devizových příslibů pro cesty na západ. V srpnu (1. srpna) byl v Třebíči otevřen tzv. \"Dům služeb Okresního podniku místního hospodářství\", který v tu dobu patřil k velmi moderním stavbám tohoto typu.\n\nV září tohoto roku došlo také k mezinárodnímu setkání architektů, kteří debatovali a hodnotili situaci v oblasti podzámčí, Zámostí, Komenského a Žerotínova náměstí a také Stařečce. Odborníci došli k závěru, že je potřeba zachovat ráz židovského města a toto dále nelikvidovat.\n\nKe konci října bylo otevřeno obchodní středisko \"Morava\" na Komenského náměstí. \n\nPo sametové revoluci v Třebíči došlo k mnohým změnám, stejně jako v celé republice.\nV Třebíči se v rámci událostí Sametové revoluce objevil i dokument pod názvem “Několik vět”, ten měl být již v červenci vyhozen z jedoucího vlaku na třebíčském nádraží. Za podporu výzvy pod názvem “Několik vět” byli v Třebíči obviněni z přečinu dva občané, kteří organizovali v Třebíči podpisovou akci k této výzvě a osobně tyto archy odvezli do bytu Václava Havla.\n\nKe stávce pražských vysokých škol se již 20. listopadu připojili studenti středních škol v Třebíči, od 22. listopadu se jak studenti, tak i další občané scházeli na třebíčském Karlově náměstí, kde byly zapalovány svíčky. Přišlo údajně několik tisíc občanů. Diskutovalo se také o podpoře generální stávky svolané na 27. listopadu. Největší setkání se událo 23. listopadu večer, kdy se mělo účastnit více než 5 tisíc občanů. 27. listopadu se uskutečnila po republice generální stávka. \n\nDne 22. listopadu se do Třebíče vydali informovat o novinkách brněnští umělci, jako první do Třebíče přijeli Miroslav Donutil a Jiří Pecha. Dovezli je Jiří Kaňovský a Petr Chmel.\n\nStávky se zúčastnili i zaměstnanci na Třebíčsku, kdy někteří práci nahrazovali další dny. Na tehdejším \"Gottwaldově náměstí\" se po poledni 27. listopadu setkali pracovníci podniků Agrochemického podniku, Agrostavu, Elitexu, Horáckého autodružstva, Jaderné elektrárny Dukovany, podniku Ovoce zelenina, Oblastního podniku místního hospodářství, Pozemních staveb, První brněnské strojírny, UP závody. Dne 27. listopadu se na třebíčském náměstí setkalo ve 12 hodin 4000 občanů, promluvil Milan Šťastný, který seznámil přítomné s programem Občanského fóra. 30. listopadu v Třebíči bylo vytvořeno koordinační centrum Občanského fóra.\n\nV roce 1990 došlo k prvním svobodným volbám a obecně docházelo k velkým změnám. Mimo jiné obnovil svoji činnost Junák či hnutí Sokol. Tento rok si \"Závody Gustava Klimenta\" přijel prohlédnout Tomáš Baťa s manželkou. V Třebíči se diskutovalo o plánované stavbě průtahu silnice I/23 městem, autorem výzvy k diskuzi byl budoucí třebíčský starosta Pavel Heřman. 1. máj byl slaven také jinak než dříve, oslavy 1. máje organizovalo Občanské fórum a to v podobě \"Velkého jarmarku,\" kdy se mělo účastnit přibližně 15 tisíc lidí. Začala se také plánovat stavba kulturního domu pro Třebíč v těsném sousedství tzv. \"Fóra\". V červnu téhož roku došlo k prvním svobodným parlamentním volbám, kdy se v Třebíči o hlasy voličů ucházelo celkem 15 politických stran, zvítězilo Občanské fórum s celkem 33 procenty hlasů, druhé místo získala Společnost pro Moravu a Slezsko se ziskem 20 procent, třetí místo získala KDU-ČSL (17 procent) a čtvrté místo získala Komunistická strana Čech a Moravy.\n\nV červenci došlo k padesátiprocentnímu zdražení benzínu, v tomtéž měsíci byla otevřena \"Zubní klunika\" na Vltavínské ulici. V listopadu téhož roku došlo k otevření krytého bazénu (nynější Aquapark Laguna). V listopadu došlo k volbám do místních zastupitelstev, kdy se při ustavujícím zastupitelstvu stal starostou Pavel Heřman.\n\nV roce 1991 docházelo k dalším změnám, mimo jiné došlo ke sčítání lidu, kdy tak bylo zjištěno, že v Třebíči od posledního sčítání lidu v roce 1980 došlo k navýšení počtu obyvatel v Třebíči o celkem 9359 lidí, v Třebíči tak žilo 39 739 osob. Ekonomické reformy po sametové revoluci se začaly projevovat i v Třebíči, první aukce tzv. malé kuponové privatizace začala 23. března 1991. 23. ledna téhož roku byl v Třebíči uveden první bankomat, patřil po tzv \"Spořitelnu\". V červenci proběhla série bouřek, která způsobila zaplavení a neprůjezdnost Brněnské ulice. V březnu byla v parku před tehdejšími \"Závody Gustava Klimenta\" sundána socha Gustava Klimenta, stejně tak byla v září v Nových Dvorech sundána socha Bohumíra Šmerala. V červenci se objevily návrhy na přejmenování některých ulic, např. z dřívější Voroněžské ulice se stala ulice Cyrila Boudy a tak podobně.\nV březnu téhož roku (v noci z 19. na 20. března) došlo k vloupání do tehdejšího \"Západomoravského muzea Třebíč\" (dnes Muzeum Vysočiny Třebíč), ukradeny byly historické střelné zbraně, mince, porcelán a dýmky. Vyčíslena byla škoda ve výši cca 1 milionu korun. Zřejmě šlo dle vyšetřování o krádež na objednávku, ze které byli později usvědčení muži z Pardubicka. Dýmky se podařilo najít až o několik let později a vrátily se zpět do sbírek třebíčského muzea.\n\nV tomtéž roce došlo i k založení předchůdce městské policie, kdy její základ tvořili 4 muži ve specializovaných uniformách, 15. srpna také byly ve městě umístěny první kontejnery na tříděný obsah. 5. prosince byl rozsvícen tradiční vánoční strom a 23. prosince 1990 byla otevřena na Karlově náměstí budova historické radnice.\n\nV roce 1992 se počet obyvatel Třebíče poprvé navýšil nad 40 tisíc a postupně se začal zvyšovat i průměrný výdělek na okrese, kdy ten tak byl v tomto roce 3993 Kčs. V Třebíči byl otevřen i první supermarket \"Mana\" a to na dolní straně Karlova náměstí. Na Karlově náměstí také byly postupně opravovány fasády domů a také fasáda historické budovy radnice.\n\nV létě se v Třebíči konaly tzv. Hry bez hranic, soutěže se v Třebíči zúčastnily týmy z Československa, Francie, Itálie, Portugalska, Španělska, Švýcarska, Tunisu a Walesu. Tato soutěž se konala v areálu letního koupaliště Polanka. Třebíčský tým na soutěží zvítězil a mohl se tak účastnit finále tohoto ročníku na Azorských ostrovech, kde rovněž zvítězil. V létě také došlo k vlnám tropických veder, kdy také došlo k neúrodě obilovin či brambor.\n\nV tomto roce se také konaly parlamentní volby do Federálního shromáždění a České národní rady, v Třebíči zvítězila Občanská demokratická strana se ziskem 26 %, druhé umístění získala Komunistická strana Čech a Moravy (15,2 %), třetí místo získala HSD-SMS (15 %), Československá strana lidová byla čtvrtá (9 %), SPR-RSČ byla pátá (8,1 %), ČSSD byla šestá (5,5 %), sedmá byla ODA (4,2 %), dalšími strany byly LSU a OH.\n\nV roce 1992 byla také založena Oblastní charita Třebíč, která v prosinci téhož roku otevřena v Třebíči azylový dům.\n\nPočet obyvatel v roce 1993 opět klesl pod 40 tisíc lidí, kdy se osamostatnila obec Kožichovice, stejně tak došlo k rozdělení Československa a tak se z třebíčských občanů stali občané České republiky a tak bylo nutné do občanských průkazů zadat nové občanství. Spousta slovenských obyvatel třebíčského okresu se rozhodla požádat o české občanství (celkem bylo evidováno 1400 žádostí). V Třebíči se 1. ledna 1993 narodilo první dítě samostatné České republiky, na vítání občánků 21. ledna dorazil kromě starosty Pavla Heřmana také tehdejší ministr zdravotnictví Petr Lom. 1. září byla v Třebíči otevřena první prodejna zahraničních vozidel, byla to prodejna vozidel Mazda.\n\nNa svátek sv. Jiří, patrona skautů. se konalo 70. výročí třebíčského skautingu, byla otevřena výstava k tomuto výročí a proběhla také bohoslužba v Bazilice svatého Prokopa. V témže roce Třebíč získala i svoji vlajku, o udělení rozhodlo grémium Poslanecké sněmovny 15. července 1993. Vlajku navrhl tehdejší městský architekt Lubor Herzán. V září byla otevřena první část kulturního domu vedle tzv. \"Fóra\".\n\nV roce 1994 opět narůstaly průměrné platy. Stejně tak se dále řešilo, jak naložit s době nevyhovujícími sochami a plastikami. Před třebíčským gymnáziem byla odstraněna a přenesena plastika památníku osvobození. Byla přenesena do dvora rodného domu Bohumíra Šmerala. Posléze byla přesunuta na místo u starého hřbitova, tj. na místo, kde stanul první tank po osvobození roku 1945.\n\nV lednu téhož roku byl otevřen nový domov důchodců na severním okraji města, byl upraven z původní ubytovny pro zaměstnance Jaderné elektrárny Dukovany. Jeho tehdejší kapacita byla 188 osob. 1. února byla otevřena do zkušebního prostoru skládka v Petrůvkách. V Třebíči se také začalo skákat na laně z tzv. Borovinského mostu.\n\nV květnu se konalo několik vzpomínkových akcí. Došlo k připomínce 50. výročí úmrtí Josefa Vaňka, tj. bývalého starosty, který byl umučen v Buchenwaldu. Stejně tak došlo k oslavám 115. výročí ZON Třebíč, kdy k vyvrcholení oslav došlo 27. května v kulturním domě v tzv. Bažantnici. 1. června byly do hrobu na vyšehradském hřbitově uloženy ostatky Vladimíra Krajiny, tj. rodáka ze Slavic.\n\nV Třebíči opět nastalo horké počasí a také suché počasí, dokonce bylo úředně zakázáno kouření a zapalování ohňů v lesích v okolí Třebíče. I přesto došlo k několika požárům lesů a polí. V srpnu také došlo k výstavě ostatků sv. Václava v Třebíči, relikviář s ostatky byl vystaven na Karlově náměstí. Ostatky sv. Václava pak byly uloženy v kostele sv. Martina, kde se jich bylo možno dotknouti.\n\nV srpnu se v Moravských Budějovicích jednalo o možnosti vytvořit okres Moravské Budějovice, nakonec k tomu, i přes možný počet obyvatel ve výší 50 tisíc, nedošlo. V Třebíči došlo v říjnu k volbám do místního zastupitelstva, dorazilo celkem 60 procent voličů a nejvíce hlasů získala KSČM, vyšší počet hlasů získala i ODS a \"Sdružení pro Třebíč\". Starostou se stal opět Pavel Heřman, za toto byl později, spolu s dalšími osmi členy vyloučen z ODS.\n\nV roce 1995 byly poprvé na Masarykově náměstí vysázeny květiny do podoby znaku města Třebíče. V témže roce navštívil Třebíč tehdejší prezident Václav Havel (2. února). Součástí jeho programu byl návštěva dalešické vodní elektrárny, Jaderné elektrárny Dukovany a návštěva ČOV v Moravských Budějovicích a samotných Moravských Budějovic. Také položil květiny na hrob Otokara Březiny v Jaroměřicích nad Rokytnou. Součástí programu byla i tisková konference v Malovaném domě. Později do Třebíče přijel i předseda Poslanecké sněmovny Milan Uhde, ten si v červnu prohlédl při oficiální návštěvě prohlédl Baziliku sv. Prokopa a také divadelní sál Kulturního domu. V listopadu při druhé návštěvě provedl slavnostní poklep na základní kámen nového pavilonu třebíčské nemocnice.\n\nV roce 1995 se novým kronikářem v Třebíči stal Jiří Joura, dalšími návštěvníky byli např. ministr zahraničních věcí Jiří Dienstbier, ministr hospodářství Karel Dyba, či ministr zdravotnictví Luděk Rubáš.\n\nV září téhož roku došlo i k oslavám 660. výročí povýšení Třebíče na město. Oslavy byly zahájeny koncertem Josefa Suka v bazilice sv. Prokopa. Také byla otevřena lávka přes řeku Jihlavu, která byla v roce 2013 rekonstruována. 23. září tohoto roku došlo k historickému průvodu od Základní školy Masarykovy. Markrabě Karel spolu se svým otcem Janem předali do rukou tehdejšího starosty Pavla Heřmana listinu o povýšení práv města Třebíče. Městská policie v Třebíči v tomto roce měla 20 členů.\n\nTaké byla uspořádána vzpomínka k výročí stého narození generála Ludvíka Svobody, ta se konala v Kamenném sále a později byla k rodnému domu generála Svobody v Hroznatíně položena květena.\n\nV roce 1996 došlo k prvním volbám do Parlamentu České republiky, volby předchozí byly typizovány ještě jako volby do ČNR a Federálního parlamentu. Volby do PSP ČR v Třebíči vyhrála ODS, druhá byla ČSSD a třetí byla KSČM. Volební účast byla oproti pozdějším letům velmi vysoká, celkem se voleb zúčastnilo 76,5 % obyvatel Třebíče. Konaly se také volby do Senátu ČR, kdy v prvním kole zvítězil Pavel Hort, do druhého kola spolu s ním postoupil také Pavel Heřman, který se posléze stal senátorem.\n\nV tomtéž roce se Třebíč stala “Zdravým městem”, také byl otevřen automat na výdej \"Heraltické vody\". Byla také rekonstruována fasáda městské věže a také byla postavena a otevřena lávka přes řeku Jihlavu, nynější lávka plk. Svobody. Také v červnu došlo k oslavám 110 let provozu na železniční trati Brno-Jihlava, kdy přijel na třebíčské nádraží parní vlak. Došlo i k rekonstrukci nádražní budovy vlakového nádraží. V témže roce proběhly i oslavy 125 let od otevření Gymnázia Třebíč a došlo také k vydání \"Almanachu Třebíčského gymnázia\".\n\nV srpnu tohoto roku došlo kolem poledne 15. srpna k velké krádeži šperků z prodejny \"Zlato\", škoda dosáhla 2 milionů korun, po několika měsících došlo k vypátrání jednoho z lupičů. V Třebíči se také objevili američtí inženýři z USAID, kteří poskytli městu Třebíč půjčku ve výši 40 milionů korun, která sloužila pro rekonstrukci inženýrských sítí v tzv. židovské čtvrti. Poprvé byly rozsvíceny vánoční ozdoby na třebíčských ulicích.\n\nV roce 1997 proběhly ve velké části republiky povodně, ty se Třebíči sice vyhly, ale i přesto třebíčští občané pomohli obětem povodní. Vodní záchranáři z ČČK Třebíč dorazili pomoci do Opavy, věřící v kostelech třebíčského vikariátu vybrali celkem téměř milion a půl korun.\n\nV témže roce mělo dojít k oslavám 720 let od oznámení první zmínky o Třebíči, nakonec kvůli povodním se tyto oslavy nekonaly, výtěžek akce (cca 180 tisíc Kč) byl věnován obětem povodní. Také docházelo k podepisování petičních archů proti zařazení třebíčského okresu do Jihlavského kraje (nynější Kraj Vysočina). Celkem došlo k získání 8,5 tisíce podpisů.\n\nV témže roce Třebíč navštívila delegace z Izraele, přijeli místostarosta Tel Avivu David Cohen a také velitel hasičů Anaron Eshel. Mezi další návštěvy patřil tehdejší předseda vlády Václav Klaus, ten v sále třebíčského \"Fóra\" besedoval s občany. Také Třebíč navštívil vnuk bývalého starosty židovské obce v Třebíči a majitele Subakovy továrny C. Subak z Chicaga. Také do třebíče dorazily ostatky sv. Vojtěcha, v Třebíči se objevily 11. října.\n\nNa jižním předměstí Třebíče vznikl hypermarket Prima, později přejmenován na Hypernovu. Od roku 2008 opuštěn a chátrá.\n\nV roce 1998 došlo ke změně na pozici starosty, kdy rezignoval tehdejší starosta a současně senátor Pavel Heřman, na lednovém zasedání zastupitelstva byl jako starosta zvolen místostarosta Třebíče Pavel Janata. Stále probíhaly protesty proti zařazení třebíčského okresu do Jihlavského kraje a vzniklo tak občanské sdružení s názvem “\"Pro brněnskou spádovost\"”. Došlo také k převodu zimního stadionu do majetku města.\n\nDošlo také k oslavám sto let třebíčského muzea, kdy byla uspořádána výstava. Také byly uspořádány předčasné volby do PSP ČR, v listopadu došlo i k dalším volbám do místního zastupitelstva, tentokrát byla volební účast výrazně nižší, zúčastnilo se 39,39 procenta voličů. Zastupitelů bylo zvoleno celkem 25 a čtyři zastupitele získaly strany KSČM, ODS a ČSSD, tři zastupitele získala KDU-ČSL, další místa připadla nezávislým a dalším stranám. Starostou se stal po ustavujícím zasedání zastupitelstva Pavel Janata. \n\nV dalším roce, tj. v roce 1999 došlo k dalším změnám, byla uzavřena tzv. \"Mana\", tj. první třebíčský supermarket, oproti tomu také byl otevřen původní hotel \"Slavia\", ale pod novým majitelem a provozem. Řešilo se také, jak se bude nakládat s tzv. klubem na Hájku, kdy bylo uvedeno, že bezúplatný převod na město by znamenal náklady ve výši cca 5 milionů Kč. V roce 1999 byl otevřen supermarket Kaufland na Brněnské ulici.\n\n2. listopadu bylo při schůzi představenstva závodu BOPO rozhodnuto o podání návrhu na konkurz. Ztráta v posledním roce fungování podniku byla 96 milionů korun, za poslední 3 roky provozu došlo ke ztrátě ve výši 640 milionů korun. 1. prosince byl uveden do provozu městský kamerový systém. Do města také dorazily návštěvy, na návštěvu židovské čtvrti dorazil velvyslanec Izraele Raphael Gvir, stejně tak přijel na návštěvu i tehdejší ministr kultury Pavel Dostál.\n\nV roce 2002 Třebíčsko zasáhly povodně, první přívalové deště spadly na Moravské Budějovice 8. srpna a vyplavily několik zahrad a domů. V noci na 10. srpna pak bouře poničila úrodu kukuřice v Radošově a Menharticích, stejně tak byla ohrožena čistička vody v Jaroměřicích nad Rokytnou. Dne 14. srpna pak byl vyhlášen třetí stupeň povodňové aktivity v Jaroměřicích nad Rokytnou a Jemnici. Následujícíc den pak byla povodněmi zasažena i Třebíč, kdy na měřící stanici v Ptáčově u Třebíče byl naměřen stav vody 3,5 metru a průtok 90 m vody za sekundu. V Poušově pak byly polámány větve stromů a došlo k evakuaci dvou obyvatel, tatáž oblast pak byla zatopena. K odvolání třetího stupně povodňové aktivity došlo 17. srpna 2002.\n\n"}
{"id": "1055834", "url": "https://cs.wikipedia.org/wiki?curid=1055834", "title": "Paraklis", "text": "Paraklis\n\nParaklis (řecky: Παράκλησις) je společná modlitba v církvích byzantského ritu obracející se k Bohorodici a nebo ke svatému.\n\nNejznámější paraklis je adresován přesvaté Bohorodici. Kratší modlitbou podobnou paraklisu je moleben.\n\n\n \n"}
{"id": "1055835", "url": "https://cs.wikipedia.org/wiki?curid=1055835", "title": "Parastas", "text": "Parastas\n\nParastas je modlitba církví byzantského ritu za zemřelé.\n\nKratší modlitbou za zemřelých než je parastas je panychida. Parastas se někdy nazývá velká panychida.\n"}
{"id": "1055841", "url": "https://cs.wikipedia.org/wiki?curid=1055841", "title": "Seznam liturgických knih", "text": "Seznam liturgických knih\n\nV římskokatolické církvi se používají nebo historicky používaly následující bohoslužebné knihy.\n\nV řeckokatolické a pravoslavné církvi se používají zejména následující bohoslužebné knihy.\n\nK bohoslužebním knihám se řadí i typikon, který obsahuje bohoslužební předpisy a některé další pravidla církevního života. Existují i další knihy jako služebník, euchologion, akatistník, paremijník, kondakár apod.\n\nNěkdy se vyskytují i výtahy či kompiláty některých knih (např. sborník či antologion).\n"}
{"id": "1055842", "url": "https://cs.wikipedia.org/wiki?curid=1055842", "title": "Bitva o Kobani", "text": "Bitva o Kobani\n\nBitva o Kobani (též bitva o Kobanê) byla 13. září 2014 zahájena útokem bojovníků organizace Islámský stát s cílem dobýt město Ajn al-Arab (kurdsky Kobanî) v severní části Sýrie. Celá oblast spadala od počátku syrské občanské války pod de facto nezávislý Kurdy spravovaný region Rojava.\n\nK 3. říjnu 2014 dobyli bojovníci Islámského státu 350 kurdských vesnic v kantonu Ajn al-Arab. Před ofenzivou uprchlo 300 000 lidí do sousedního Turecka. Hlavní tíhu bojů při obraně města nesli příslušníci a příslušnice milic YPG. Podporovaní pešmergy z Iráckého Kurdistánu, příslušníky Syrské svobodné armády a leteckou podporou ze strany USA a arabských zemí.\n\n26. ledna 2015 milice YPG, spolu se Syrskou svobodnou armádou a posilami z řad Pešmergy, za pokračující podpory amerického letectva vytlačili Islámský stát na ústup. Město bylo plně obsazeno 27. ledna; avšak většina okolních vesnic v kantonu Kobani zůstávala pod kontrolou Islámského státu. 2. února kurdské milice spolu s arabskými ozbrojenými skupinami podporovanými dalšími nálety velmi rychle postoupili do venkovských oblastí kolem Kobani, přičemž zatlačili islámský stát do vzdálenosti 25 km od města. Koncem dubna 2015 ztratil Islámský stát kontrolu nad většinou vesnic, které v kantonu dobyl.\n\n\n"}
{"id": "1055843", "url": "https://cs.wikipedia.org/wiki?curid=1055843", "title": "BorsodChem", "text": "BorsodChem\n\nBorsodChem Zrt. je maďarská společnost vyrábějící chemické produkty (především polyuretan a PVC) se sídlem ve městě Kazincbarcika. Patří do čínské průmyslové skupiny Wanhua Industrial Group. Mezi dceřiné společnosti patří od roku 2000 BorsodChem MCHZ v Ostravě \n\nV roce 1949 byl v severní části Maďarska v župě Borsod-Abaúj-Zemplén založen chemický závod Borsodi Vegyi Kombinát (Boršodský chemický kombinát), který se zpočátku zabýval především výrobou syntetických hnojiv (např. dusičnan amonný, močovina). V roce 1961 byla zahájena výroba polyvinylchloridu. V roce 1991 byl podnik transformován na společnost BorsodChem a byla zahájena výroba difenylmetan diisokyanátů (MDI). V roce 2001 pak byl výrobní program rozšířen o produkci toluen diisokyanátů (TDI). V letech 2009-2010 byla rozšířena výroba MDI, roku 2011 pak též TDI a zároveň byla zahájena výroba kyseliny dusičné. \n\nV roce 2000 se společnost stala majitelem Moravských chemických závodů v Ostravě, které byly následně přejmenovány BorsodChem MCHZ. Jedná se o závod, který se specializuje na výrobu anilinu. Od roku 2005 byl BorsodChem rovněž majitelem továrny Petrochemia-Blachownia Kędzierzyn-Koźle vyrábějící benzen, toluen a xylen. Tento závod však v roce 2017 odkoupila česká společnost DEZA. \n"}
{"id": "1055844", "url": "https://cs.wikipedia.org/wiki?curid=1055844", "title": "Tractus (liturgie)", "text": "Tractus (liturgie)\n\nTractus (lat. tažený) je v liturgice jedna z proměnlivých částí (\"proprium\") latinské mše. Čte nebo zpívá se před evangeliem a nahrazuje tak část Aleluja například v liturgickém období postu, ve mších za zemřelé aj. Nemá antifonu a nezpívá se jako responsorium, nýbrž zpívá jej souvisle chór (odtud snad pochází název). \n\nText tractu bývá sestaven z vybraných veršů určitého žalmu a některé tracty jsou velmi dlouhé. V gregoriánském chorálu se vyznačuje mimořádně bohatým melismatem (10 i více not na jednu slabiku) a je vždy v modech 2 nebo 8.\n"}
{"id": "1055847", "url": "https://cs.wikipedia.org/wiki?curid=1055847", "title": "Orecchiette", "text": "Orecchiette\n\nOrecchiette (singulár: \"orecchietta\") je typ těstovin. Slovo vzniklo z italských \"orecchio\" (ucho) + \"etto\" (malý) a znamená tedy zdrobnělinu \"ouško\". Tyto těstoviny jsou typické pro oblast Apulie v jižní Itálii.\n\nV Apulii se často podávají s brokolicí. Obzvlášť v oblastech Capitanata a Salento se orecchiette tradičně podávají s rajčatovou omáčkou (\"al sugo\"), s nebo bez masových kuliček (\"al ragù\") a posypem ze sýrů \"ricotta forte\" nebo pecorino.\n\nV Číně se podobný typ těstovin nazývá 猫耳朵 (māo ěr duǒ, \"kočičí uši\"). \n"}
{"id": "1055850", "url": "https://cs.wikipedia.org/wiki?curid=1055850", "title": "TJ Baník Šardice", "text": "TJ Baník Šardice\n\nTJ Baník Šardice (celým názvem: Tělovýchovná jednota Baník Šardice) je český fotbalový klub, který sídlí v Šardicích v Jihomoravském kraji. Založen byl roku 1934. Od sezony 2018/19 působí v I. B třídě Jihomoravského kraje – sk. C (7. nejvyšší soutěž).\n\nNejslavnějším odchovancem klubu je bývalý československý reprezentační útočník Ivo Knoflíček.\n\n\n\nZdroj: \n\n\n\nZdroj: \n\nPoznámky:\n\nFK Šardice „B“ je rezervním týmem Šardic, který se pohyboval v okresních a krajských soutěžích. Zanikl po sezoně 2009/10 v souvislosti s pádem A-mužstva do okresních soutěží.\n\nZdroj:\n\n\nZdroj:\n\n"}
{"id": "1055853", "url": "https://cs.wikipedia.org/wiki?curid=1055853", "title": "Chelone lyonii", "text": "Chelone lyonii\n\nChelone lyonii je vytrvalá bylina z čeledi jitrocelovitých, vysoká až 30 cm. Kvete v srpnu a září nápadnými modrofialovými květy. Květy jsou poměrně velké, pyskaté, nápadně světle fialové. Květ je považován za dekorativní a jako okrasná rostlina je proto druh široce pěstován.\n\nV českých zemích je \"Chelone lyonii\" zatím poměrně neznámá a je zde pojmenovávána různě, komerční názvy jsou často odvozeniny od synonym rodu tedy například želvice, štítovka, želonice, hledíček. České odborné jméno není známo.\n\nTento druh je původní v Severní Americe, na jihovýchodě USA.\n\nPro své výrazné květenství se \"Chelone lyonii\" vysazuje do ozdobných skalek, nádob a záhonů s dalšími trvalkami na světlých stanovištích, kde vynikne. Druh je vhodný spíše do skupin a hromadných výsadeb než jako solitéra.\n\nVyžaduje výsluní nebo polostín na stanovišti. Druhu vyhovuje spíše vlhká propustná živná půda.\n\nLze jej rozmnožovat semeny a v malém množství i oddenky a částmi kořenů brzy na jaře.\n\n"}
{"id": "1055865", "url": "https://cs.wikipedia.org/wiki?curid=1055865", "title": "Svatý Ananiáš", "text": "Svatý Ananiáš\n\nSvatý Ananiáš je postava zachycená ve Skutcích apoštolů v Novém Zákoně. Katolickými a pravoslavnými církvemi je uctíván jako světec.\n\nO Ananiášovi je známo pouze to, co o něm prozrazuje biblický text (Skutky apoštolů 9, 10-16). Podle tohoto textu žil v Damašku a měl účast na událostech kolem obrácení svatého Pavla na křesťanskou víru. Zachycen je jeho dialog ve vytržení s Ježíšem Kristem, který mu přikazuje, aby vyhledal Saula (pozdějšího Pavla), vložil na něj ruce a tím jej zbavil slepoty, kterou trpěl od svého pádu z koně před branami Damašku. Ananiáš se původně zdráhal příkaz vykonat, pak ale Krista uposlechl. Nic dalšího o Ananiášově životě známo není. V liturgickém kalendáři je připomínán ve stejný den jako svátek Obrácení sv. Pavla – 25. ledna.\n\n\n"}
{"id": "1055868", "url": "https://cs.wikipedia.org/wiki?curid=1055868", "title": "Johann Siebmacher", "text": "Johann Siebmacher\n\nJohann Ambrosius Siebmacher, někdy též \"Hans Sibmacher\" či jen \"Syber\" (1561 Norimberk – 23. března 1611 tamtéž) byl německý malíř erbů, mědirytec, grafik a vydavatel.\n\nJe znám především jako autor tištěného erbovníku vyšší a nižší šlechty, církevních institucí a měst Svaté říše římské z roku 1605.\n\n"}
{"id": "1055871", "url": "https://cs.wikipedia.org/wiki?curid=1055871", "title": "Svatý Gordius", "text": "Svatý Gordius\n\nSvatý Gordius (3. století v Caesarei v Kappadokii – 304) byl římský voják, který byl křesťanem a zemřel mučednickou smrtí. Katolická církev jej uctívá jako světce.\n\nNarodil se v blíže neznámém roce v Cesareji v Kapadokii. Působil v římském vojsku a na rozdíl od ostatních vojáků byl věrný svým mravním zásadám a byl zbožný. Odmítl se podílet na pronásledování křesťanů a účastnit se modlářských oslav boha války Marta. Přiznal, že sám je křesťanem. Vladař jej přesvědčoval, aby se podvolil a obětoval modle. Gordius se odvážně hájil, načež rozlícený vladař prohlásil, že zasluhuje několik smrtí. Gordius s klidem odpověděl, že může zemřít jenom jednou. Následně mu byl dokonce navrhován kompromis - ústy se křesťanství odříci, ale v nitru si víru uchovat. I toto Gordius odmítl. Byl sťat mečem.\n"}
{"id": "1055873", "url": "https://cs.wikipedia.org/wiki?curid=1055873", "title": "Pityriasis rosea", "text": "Pityriasis rosea\n\nPityriasis rosea, česky růžová pityriása, (taktéž známá pod názvem pityriasis rosea Gibert) je kožní vyrážka s charakteristickými kožními projevy. Původcem onemocnění je zřejmě virová infekce (HHV-7). Onemocnění nejčastěji propuká u dětí a mladistvých dospělých. Není nebezpečná a samovolně vymizí během 6 až 8 týdnů.\n\nPrvotním příznakem bývá ložisko, tzv. primární plaka, které má 2 až 5 cm v průměru, má světle červenou nebo růžovou barvu a je šupinaté. Nalézáme ho zejména na zádech, břiše, krku nebo na ramenou. Po jednom až dvou týdnech vznikají po celém těle menší ložiska, zejména na trupu a na končetinách směrem blíže k trupu. Tato ložiska mohou mírně svědit a jsou náchylná na podráždění, například při častém mytí. Vyrážka sama zmizí, není nutná nějaká léčba, avšak případně lze použít tekutý pudr na zmírnění svědění nebo slabé protizánětlivé masti. Po skončení onemocnění mohou na kůži nějakou dobu přetrvat skvrny, které však po čase zmizí.\n\n"}
{"id": "1055875", "url": "https://cs.wikipedia.org/wiki?curid=1055875", "title": "Torbjörn Nilsson", "text": "Torbjörn Nilsson\n\nTorbjörn Nilsson (* 9. července 1954, Västerås) je bývalý švédský fotbalista. Je držitelem treble z roku 1982, kdy s týmem IFK Göteborg pod vedením Svena-Görana Erikssona vyhrál švédskou ligu, národní pohár i Pohár UEFA.\n\nS fotbalem začínal v Jonsered na předměstí Göteborgu, v roce 1974 přestoupil do IFK, kde strávil většinu kariéry (na zahraničních angažmá v PSV Eindhoven a 1. FC Kaiserslautern se příliš neprosadil). Získal s tímto klubem dva mistrovské tituly (1982 a 1984), dvě pohárová vítězství (1979 a 1982), Pohár UEFA 1981/82 a účast v semifinále PMEZ 1985/86. Byl nejlepším střelcem Poháru mistrů v sezonách 1984/85 (7 branek, dělil se o prvenství s Michelem Platinim) a 1985/86 (opět 7 branek) i Poháru UEFA 1981/82 (9 branek). Reprezentoval Švédsko na mistrovství světa ve fotbale 1978. Byl nejlepším střelcem švédské ligy 1981 a v roce 1982 získal cenu Guldbollen.\n\nJako trenér dovedl švédskou juniorskou reprezentaci na mistrovství Evropy ve fotbale hráčů do 21 let 2004, kde tým obsadil čtvrté místo a těsně mu unikl postup na olympiádu. Trénoval také ženský tým Kopparbergs/Göteborg FC, s nímž vybojoval dvakrát národní pohár a postoupil do čtvrtfinále ženské Ligy mistrů 2011/12. Od roku 2014 vede druholigový Utsiktens BK.\n\n"}
{"id": "1055908", "url": "https://cs.wikipedia.org/wiki?curid=1055908", "title": "Livigno", "text": "Livigno\n\nLivigno (lombardsky \"Livígn\", německy \" Luwin\") je město v italské provincii Sondrio v oblasti Lombardie. Leží nedaleko státní hranice se Švýcarskem v Italských Alpách. Je známé především jako lyžařské středisko.\n\nLivigno leží ve stejnojmenném pohoří Livigno. Rozkládá se v hlubokém a širokém údolí říčky Aqua Granda, která se nazývá též lombardsky Spöl. Livigno je jednou z mála italských obcí, které nepatří do úmoří Středozemního moře, ale do úmoří Černého moře. Na říčce byla vybudována přehradní nádrž Lago di Livigno roku 1960 a část staré vesnice byla zaplavena.\n\nVe středověku bylo bezejmenné uzavřené údolí osídleno pastevci a dostalo název Vinea et vineola. Tento název se do latiny dostal přes místní dialekt němčiny a neoznačuje souvislost s vinicemi, ale neustálé ohrožení lavinami. Zatím poslední velká lavina zde v roce 2018 zabila sedm lidí a poškodila desítky domů.\n\nDo Livigna vedou jen tři cesty pro automobilovou dopravu. Železnice do údolí není přivedena.\n\nÚdolí Livigno je známo od římské antiky, ale stálé osídlení získalo až ve středověku. Chudá zemědělsko-pastevecká obec byla odříznutá sněhem od světa po celou zimu. Teprve v roce 1952 byla vybudována silnice z Bormia. První dva lyžařské vleky byly zprovozněny roku 1959. V roce 1965 byl dán do provozu tunel Munt la Schera, který spojil Livigno se Švýcarskem a otevřel dveře turistům z celé Evropy. To prudce změnilo zemědělský charakter obce na turistický ruch. Roku 1966 zde bylo evidováno 6 hotelů a 2 vleky. V roce 2002 zde stálo již více než 100 hotelů a přes 900 apartmánů. Po roce 2000 se Livigno umísťuje na prvních místech v různých žebříčcích kvality evropských lyžařských areálů a tomu odpovídá vzrůstající bohatství obyvatel.\n\nLivigno je známé lyžařské středisko, kde jsou pravidelně pořádány závody ve všech lyžařských a snowboardových disciplínách. Na stejných tratích se v létě jezdí cyklistické závody.\n\nOkolo města se nachází řada sjezdovek s celkovou délkou 115 km. Jsou rozdělené do dvou částí Mottolino a Carosello 3000, mezi kterými je spojení bezplatným skibusem. Součástí areálů jsou dva velké snowparky, několik funline, dětské parky se zábavnými překážkami a mnoho malých snowparků. Celým údolím vedou upravované stopy pro běžky v délce 30 kilometrů. Livignské Alpy jsou využívány na lyžařské túry, skialpinismus a výlety na sněžnicích.\n\nLivigno má zvláštní daňový a celní status, který vyplývá z historie a v současnosti je velmi výhodný pro turismus. Neplatí se zde DPH (daň z přidané hodnoty), spotřební daně a do určité míry ani clo. Místní lidé a firmy platí daň z příjmu. To vede k nízkým cenám především alkoholu, parfumerie, oděvů a pohonných hmot. Turisté je mohou nakupovat v neomezeném množství, ale vyvážet je mohou jen pro vlastní potřebu. Kvůli tomu střeží hranice švýcarští celníci za tunelem Munt la Schera a také jejich italští kolegové v sedle Foscagno a kontrolují projíždějící automobily.\n\nHistorie daňových výhod pro Livigno sahá do 16. století a přetrvává dodnes. Důvodem byla odlehlost a chudoba tohoto území a také praktická nemožnost kontroly zdejšího pašeráctví. Osvobození od cel v dnešním významu zavedl roku 1805 císař Napoleon Bonaparte, osvobození od daně zavedla roku 1840 Rakouská monarchie, potvrdilo ho roku 1910 Italské království a naposledy roku 1960 Evropské hospodářské společenství.\n\n\n"}
{"id": "1055930", "url": "https://cs.wikipedia.org/wiki?curid=1055930", "title": "Lexova vila", "text": "Lexova vila\n\nLexova vila (též vila Františka Lexy či vila Na Losích) je kulturní památka České republiky, která se nachází na Štemberově ulici čp. 581/II v Rakovníku.\n\nVila byla postavena v letech 1908 až 1910 pro Františka Lexu (1878–1963), rakovnického malíře-krajináře a profesora na zdejší reálce, který studoval na pražské Uměleckoprůmyslové škole ve stejné době jako architekt Otakar Novotný. Byl to právě Lexa, kdo Novotnému zprostředkoval i druhou významnou rakovnickou zakázku – sokolovnu (1912). V roce 1998 byla Lexova vila prohlášena kulturní památkou České republiky.\n\nBudova stojí jihovýchodně od historického centra Rakovníka za Čermákovými sady. Reprezentuje období geometrické secese či moderny. Povrch budovy tvoří spojení omítnutých ploch a obkladů ze struskocementového zdiva. Nad přízemní obslužnou částí se nachází plochá střecha. Architekt usiloval o účelné uspořádání interiéru. Kolem centrální schodišťové haly stojí jednotlivé pokoje, schodiště je spojuje s podkrovím.\n\nStále se zde nachází původní nábytek, jehož jednotícím prvek je malý vyřezávaný čtverec ve středu jednotlivých polí. Dále v pokojích visí jednoduché nástěnné malby s geometrickými a dekorativními prvky. Výzdoba a materiál odlišují jednotlivé obytné místnosti. Zahrada kolem domu je navržena prostě, v nároží rostou v cihlových květináčích stromy, záhony byly původně osázeny růžemi.\n\n"}
{"id": "1055933", "url": "https://cs.wikipedia.org/wiki?curid=1055933", "title": "Sanjay a Craig", "text": "Sanjay a Craig\n\nSanjay a Craig (v anglickém originále Sanjay and Craig) je americký animovaný televizní seriál stanice Nickelodeon. Pojednává o dvanáctiletém chlapci jménem Sanjay Patel, který má mluvícího hada jménem Craig. Seriál měl premiéru 25. května 2013.\n"}
{"id": "1055934", "url": "https://cs.wikipedia.org/wiki?curid=1055934", "title": "Beatovy mapy", "text": "Beatovy mapy\n\nMapy Beatova typu (také Beatovy mapy) jsou mapy, které jsou zařazené do „mappae mundi“. Mappae mundi v překladu mapy světa jsou středověké mapy. Dochovalo se jich cca 1100 a z toho se přibližně 900 map našlo v ilustrovaných rukopisech. Mappea mundi je rozděleno na pět druhů: mapy pásmové, mapy kruhové, mapy Beatova typu, mapy komplexní a mapy portolánové. Název Beatovy získaly mapy, které mají stejnou základní strukturu jako mapy připojené u rukopisů teologického spisu Komentář k Apokalypse španělského mnicha Beata z Liébany (730-798). Jsou to mapy převážně od 10. do 13. století. Nejznámější jsou \"Paříž I\", \"Turín\", \"Ashburnham\", dále se jedná o jedenáct dalších map ze středověku.\n\nMapy zobrazují 3 známé kontinenty – Europe (Evropa), Africa (Afrika), Asia (Asie) a 1 neznámý kontinent, který je nazvaný Antipodes.\nVšechny kopie původní mapy jsou nakresleny na dvě stránky, každá strana obsahuje polovinu mapy. Avšak z díla \"Lisabon\" se dochovala pouze jedna polovina kruhové mapy. Všechny mapy jsou orientovány na východ.\nZeměpisná šířka a zeměpisná délka jsou úhly využívané pro určování polohy, jejich konkrétní definici si můžete přečíst v odkazech\nzeměpisná šířka a zeměpisná délka.\n\nPůvodní dílo mnicha Beata z Liébany bylo nalezeno jako část velice bohatě zdobeného díla Komentář apokalypsy svatého Jana, která byla datována do roku 776. Nyní je originál bohužel ztracen, avšak se dochovalo 24 kopií. Mapy jsou pojmenované po městech či klášterech.\n\nProfesor Konrad Miller klasifikoval existující kopie čtrnácti map do dvou skupin:\n\n\nVe všech výše uvedených mapách se vyskytují v moři plující ryby, které obklopují kontinenty.\n\nTaké jsou na těchto mapách reálně vyobrazené řeky, díky čemuž můžeme usuzovat, že původní mapa zřejmě neobsahovala žádné španělské řeky, ale řeky Rýn, Rhona, Dunaj, Eufrat, Tigris a Nil.\n\nV mapách \"Paříž I\" a \"Paříž III\" je nakreslen Adam a Eva v ráji. V mapě Osma je ráj zobrazen pouze jako obdélník a to bez Adama a Evy. V mapě Lisabon se ráj nevyskytuje.\nV mapách \"Paříž I\" a \"Paříž III\" jsou navíc v moři vyobrazeny lodě.\n\n\nVe výše uvedených mapách, kromě mapy \"Turín\", se také vyskytují v moři plující ryby, které obklopují kontinenty. V některých mapách je i více živočichů žijících v moři, nejen ryby.\nVe všech mapách spadajících do skupiny \"Valcavado tradition\" je zobrazen Adam a Eva v ráji. V mapách \"Girona\" a \"Valladolid\" jsou navíc v moři vyobrazeny lodě.\n\n1060 \"Paříž I /Saint Sever\" \nMapa má oválný tvar a rozměry 37 x 57 cm, obsahuje až 270 názvů.\n\nSvětle béžová barva znázorňuje pevninu. Modrou barvou jsou znázorněny všechny řeky, moře a oceány, kromě Rudého moře, které má červenou barvu. Nepravidelné ovály v moři jsou ostrovy. Jednotlivé budovy označují města. „Zubatý“ pás označuje hory a pohoří. Obr.3.\n1248 \"Paříž III / San Andres de Arroyo\" \nMapa je kruhová, je umělecky propracovanější, např. města jsou zobrazena jako většími domy než je u mapy Paříž I a u každého domu je název příslušného města; hory jsou znázorněny hromadou kamení; jsou zde použity dramatické barvy, např. země je znázorněna vínovou barvou , kamení má různé barvy (oranžovou, telenou, modrou,…) viz obr. 4.\n1086 \"Osma\" \nMapa je kruhová [6]. V mapě je navíc vyobrazeno 12 apoštolů . Rudé moře zde má stejnou barvu jako ostatní moře, řeky, oceány a to barvu černou. Jak je již výše zmíněno, ráj je zde zobrazen na východě jako obdélník bez Adama a Evy. Obr.5.\n894/960 - \"Ashburnham / New York I / Valcavad / Morgan 644\" \nMapa má tvar pravoúhlého obdélníka. Rozměry mapy jsou 51 x 36 cm. Uprostřed v horní části jsou vyobrazeny Adam a Eva v pozemském ráji v Asii. Jako na všech mapách Beatova typu je oceán obklopující kontinenty, avšak zde je oceán zobrazen zlatou barvou s modrými rybami. Pouze Černé moře a řeka Don jsou modré. Obr. 6.\n975 - \"Girona\" \nMapa má obdélníkový tvar. Na této mapě je zajímavé, že v moři se objevují různí tvorové, dalo by se říci i příšery, např. hybridní tvor s psí hlavou a tělem ryby nebo hybrid kuřete, které můžete vidět na obr. 7.\n1109 - \"Londýn\" \nMapa má obdélníkový tvar. Její rozměry jsou 32 x 43 cm. Tato mapa je pravděpodobně nejzachovalejší z map Beatova typu. Jak je vidět na obr. 8, mapa je velice stylizovaná a generalizovaná, jak je vidět jak u pevniny, řek i ostrovů. Oceán, moře a řeky jsou znázorněny modrou barvou, pouze Rudé moře je zobrazeno červeně.\n1150 - \"Turín\" \nCelá mapa je obdélníková, ale vlastní část mapy je kruhová. Mapa má rozměry 39 x 27,5. Jak můžete vidět na obr. 9., kolem kruhové části mapy jsou větrní duchové usazení na dmychadlech a stlačením vaku vypouští čerstvý závan vzduchu.\n1180 - \"Paříž II / Navarra\" \nTato mapa je celkem odlišná od ostatních, jeví se jako více chaotická. Např. města jsou zde zakresleny pomocí kreseb hradů a katedrál otočených do všech stran. viz obr. 10.\n1220 - New York II\nMapa je relativně oválného tvaru. Oceány, moře a řeky jsou znázorněny zelenou barvou kromě Rudého moře, které je červené. Na obr. 11 je vidět Středozemní moře, což jsou dvě zelené vertikální plochy uprostřed mapy, žluté obdélníky jsou ostrovy Kréta, Korsika atd.\nPůvodní map je sice ztracená, ale podle dochovaných kopií map z níž odvozených můžeme odhadnout, jak originální mapa vypadala. Mapa byla nejspíše schematicky utvořená, měla oválný tvar a byla určená jako podpora pro šíření křesťanské víry. Pravděpodobně obsahovala prvky jako kontinenty „Jižní země“ či „Antipodes“, oceán obklopující kontinenty, ve kterém jsou ryby a případně i lodě. Dále mapa obsahovala řeky, minimálně pět výše uvedených a hlavně dostatek ilustrací a textu (legendy).\n"}
{"id": "1055938", "url": "https://cs.wikipedia.org/wiki?curid=1055938", "title": "Michal Berg", "text": "Michal Berg\n\nMichal Berg (* 26. července 1980 Vítkov) je český politik a podnikatel v oblasti IT, od ledna 2020 spolupředseda Zelených, předtím v letech 2016 až 2018 místopředseda strany, od roku 2014 také zastupitel města Vsetína.\n\nVyrůstal v Bruntále, absolvoval Mendelovo gymnázium v Opavě (maturoval v roce 1998). Následně vystudoval obor audiovizuální reklama na Fakultě multimediálních komunikací Univerzity Tomáše Bati ve Zlíně (promoval v roce 2002, získal titul BcA.) a obor ekonomie a podnikání na Vysoké škole podnikání Ostrava (promoval v roce 2006, získal titul Bc.).\n\nJeště na vysoké škole, v roce 2001, založil společnost eSports.cz, s.r.o., v níž měl zodpovědnost za technologický a obsahový rozvoj internetových projektů a řízení jejich vývoje. V roce 2016 svou činnost v této společnosti ukončil.\n\nExterně také spolupracoval jako sportovní novinář s Opavským deníkem a webem www.hokej.cz, občasně také se zpravodajským serverem iHNed.cz. V sezóně 2006/2007 působil jako tiskový mluvčí a media manager české hokejové reprezentace.\n\nMichal Berg je ženatý, žije ve Vsetíně.\n\nOd roku 2010 je členem Strany zelených, v níž vedl odbornou sekci pro informatiku. Podílel se na projektu Rekonstrukce státu, spolupracuje s Fondem Otakara Motejla a je aktivní v občanském sdružení Vsetínské fórum. V červnu 2014 se stal členem Předsednictva SZ. Na sjezdu SZ v lednu 2016 v Praze byl zvolen 2. místopředsedou strany. Funkci zastával do ledna 2018.\n\nDo politiky se pokoušel vstoupit, když v komunálních volbách v roce 2002 kandidoval jako nestraník za US-DEU do Zastupitelstva města Opavy, ale neuspěl. Neuspěl ani ve volbách v roce 2006 jako nestraník za subjekt \"Chcete změnu? Volte mladé!\" Následně se přestěhoval do Vsetína, kde v komunálních volbách v roce 2010 kandidoval opět neúspěšně za SZ do tamního zastupitelstva. Vsetínským zastupitelem se tak stal až po volbách v roce 2014, kdy jako člen SZ vedl kandidátku subjektu \"Koalice pro otevřený Vsetín\" (tj. SZ, Piráti a nezávislí kandidáti). Ve volbách v roce 2018 mandát zastupitele města obhájil, když vedl jako člen Zelených kandidátku subjektu \"\"KOALICE PRO OTEVŘENÝ VSETÍN\"\" (tj. Zelení a nezávislí kandidáti).\n\nV krajských volbách v roce 2012 kandidoval za SZ do Zastupitelstva Zlínského kraje, ale neuspěl. V krajských volbách v roce 2016 byl lídrem společné kandidátky SZ a Pirátů ve Zlínském kraji pod názvem \"Otevřený kraj\", ale neuspěl a do zastupitelstva se nedostal.\n\nVe volbách do Poslanecké sněmovny PČR v roce 2013 kandidoval jako lídr SZ ve Zlínském kraji, ale neuspěl (strana se do Sněmovny nedostala). Ve volbách do Poslanecké sněmovny PČR v roce 2017 byl lídrem Zelených v Jihomoravském kraji, ale neuspěl.\n\nDne 25. ledna 2020 byl spolu s Magdalenou Davis zvolen spolupředsedou Zelených.\n"}
{"id": "1055945", "url": "https://cs.wikipedia.org/wiki?curid=1055945", "title": "Branišovský les", "text": "Branišovský les\n\nBranišovský les (také zvaný Bor) je smíšený les, který se rozkládá mezi českobudějovickým sídlištěm Máj, čtvrtí Zavadilka a obcemi Branišov, Mokré a Třebín. Jižní část přechází v Homolský les, který přiléhá na Letiště České Budějovice. Severovýchodní část lesa je v soudobých mapách označována názvem \"V Boru\", jihozápadní jako \"Vlčí jáma\". Les je známý řadou tragických událostí, pověstí a příběhů popisujících paranormální jevy.\n\nOblast byla výrazně ovlivněna činností člověka (využívána jako výletní lesopark, střelnice a vojenský prostor). Část lesa byla vykácena v souvislosti s výstavbou sídliště Máj (oblast s ulicemi Volfa, Chlajna a základní školou). Les se rozkládá v nadmořské výšce kolem 400 m n. m., většinu severovýchodní části pokrývá smrkový porost s přimíšeným dubem (v menší míře dalšími listnáči), v jihozápadní části převládá borovice. Některé lesní cesty a okraje lemují duby.\n\nNěkteré prameny zmiňují menší osadu v této oblasti již na přelomu 15. a 16. století. V současnosti se na mýtině V Boru nachází dům č. p. 48 s několika dalšími objekty a při silnici (ul. Branišovská) zahrádkářská kolonie. Stávala tu dále výletní restaurace \"U Hada\" pojmenovaná po jejím majiteli Františku Hadovi. Za minulého režimu byla její budova využívána k ubytování malé vojenské posádky. Současná restaurace se nachází v jiném (novém) objektu. Severní část Boru byla za první republiky využívána jako příměstský park, dodnes je zde možné vidět torza obvodových zdí menší budovy. Šlo o prvorepublikový lesní altán, který sloužil k občerstvení výletníků. Po válce byl využíván v rámci vojenského prostoru jako strážnice. Nedaleký val (u obdélníkového rybníčku) fungoval jako vojenská střelnice. Střelnice v této oblasti existovala již za Rakouska-Uherska.\n\nJihozápadní část lesa (Vlčí jáma) ze severovýchodu uzavírá opuštěný statek \"U Petrů\" (v některých mapách označený názvem \"U Lesa\") s patrnými prvky selského baroka. Před vraty stojí kaple z roku 1915 vystavěná Kateřinou Gramanovou v památku jejího zesnulého manžela Josefa. V interiéru je oltář s výjevy Anděla strážce, Krista na hoře Olivetské a svatého Václava (pozn. tato informace již není aktuální, interiér byl zdevastován bezdomovci). Odbočku příjezdové cesty z asfaltky doplňuje litinový křížek z roku 1850. V severním cípu Vlčí jámy stojí opuštěný vojenský objekt, jihovýchodní část lemují novostavby u Mokrého a jihozápadní část chaty u Městského rybníka (Třebín). U lesních cest se nachází několik menších sakrálních staveb; dřevěná boží muka zvaná \"Černý sloup\" na křižovatce tří lesních cest a dále křížek.\n\nV roce 2014 společnost Lesy a rybníky města Českých Budějovic s.r.o. v Boru vybudovala lesní stezky s odpočívadly. Od sídliště Máj vede na Zavadilku naučná stezka s řadou informačních tabulí věnujících se tématům s lesem spojeným, např. Dřeviny, Zvěř nebo Lidé a les.\n\nRoku 2017 vydal spolek Paranormal tým z.s. tři články spisovatele Jaromíra Jindry, které uvádějí, že les Bor v letech 1865–1914 nebyl v dobovém periodiku Budivoj ani jednou zmíněn v souvislosti s paranormálními jevy.\n\nOblast Branišovského lesa - Boru a jeho okolí je známa řadou pověstí, obtížně vysvětlitelných událostí a příběhů. U části z nich není snadné doložit původ.\n\nSoučasné bažiny v Boru byly původně mnohem rozsáhlejší, dobrovolně nebo nedobrovolně v nich ukončil život nejeden pocestný. Duše těchto osob zůstaly v oblasti a vystupují z bažin, kam se snaží svést kolemjdoucí. Jednoho z někdejších rybníčků se týkala pověst o vodníkovi.\n\nPodle vyprávění se v době, kdy zdejší muniční sklad hlídala vojenská posádka, odehrála tragédie, při které zahynulo několik vojáků. Nejrozšířenější verze příběhu hovoří o čtveřici vojáků a týká se oblasti u bývalého strážního domku (viz výše). Jednu dvojici při noční stráži střídala druhá, jeden z vojáků se začal v cosi proměňovat (případně vojáky vystrašila „hrůza vycházející z lesa“), což vyvolalo vzájemnou střelbu. V jejím důsledku tři zemřeli na místě, čtvrtý na následky poranění zemřel po převozu do nemocnice.\n\nPodle výpovědi obyvatele samoty V Boru se příběh odehrál na jiném místě a týkal se dvojice vojáků, kteří se zastřelili ze žárlivosti. Podle jiného svědka, který v roce 1973 sloužil v Benešově, proběhlo tehdy mimořádné vojenské školení na téma „přepadení a zabití hlídky u muničního skladu v Budějovicích záškodnickou skupinou“. Další svědek, který sloužil v roce 1983 v Českých Budějovicích jako velitel tanku, potvrdil, že se v době jeho služby měli postřílet dva vojáci na stráži. Popisoval, že v tehdejší době docházelo v důsledku nesmyslných rozkazů z vedení útvaru k mimořádnému vypětí, což v kombinaci s nedodržováním norem vedlo k abnormálnímu stresu, který snadno mohl mít tragické následky. Oblast ve své zprávě označuje jako „prokleté místo“.\n\nTragédii, která je spojována s obdobím 60. až 80. let, se snažil objasnit scenárista, novinář a televizní redaktor Otomar Dvořák. V pražském vojenském archivu v záznamech z let 1969 až 1985 o případu nenašel zmínku. Připouští, že v případě vyšetřování případu vojenskou nebo státní policí mohou být materiály dosud tajné.\n\nV oblasti mělo dojít k pádu neznámého objektu, který připomínal obrovskou zářící kouli. Oblast na rok uzavřela speciální jednotka, přístup do ní neměla ani místní vojenská posádka. Po zpřístupnění prostoru zůstaly na místě živé stromy s jednostranně šikmo sežehnutou kůrou (u země a ve vyšších partiích byly kmeny nepoškozené).\n\nPodle vyjádření českobudějovických hasičů došlo k opálení kůry kolem roku 2000, kdy v Boru hořel suchý podrost. Požár se podařilo zlikvidovat dříve než se rozšířil na stromy. To ale příliš nekoresponduje s popisem spáleniště s jednostranně (z jihovýchodu) sežehnutými kmeny. Svědek, který v Č. Budějovicích v osmdesátých letech sloužil, připustil, že i kdyby do oblasti spadlo letadlo, cvičná raketa nebo vrtulník, mohlo to vést ke zcela nelogickým reakcím a opatřením tehdejšího velení.\n\nV roce 1927 byl v Branišově otevřen nový luxusní hotel Praha (dnes jde o budovu č. p. 5, později po požáru stavebně upravenou a v současnosti využívanou jako obecní úřad). Jedněmi z návštěvníků byla mladá dvojice (podle některých zdrojů milenci, podle jiných manželé). Dvojice vyrazila na výlet, ale zpět se již nevrátila, byla nalezena oběšená na stromu v Branišovském lese. Na tomtéž stromu byla později nalezena další oběšená žena. Místní obyvatel, pan Kříž, který do lesa chodil na dříví, se rozhodl dění učinit přítrž a příslušnou větev stromu odřízl, rozřezal a doma spálil. Později se mu přihodil úraz, jehož následkem mu zchromla ruka. Nakonec vesničané celý strom porazili, rozřezali a na místě spálili.\n\nI poté ale několik osob tvrdilo, že při procházení kolem tohoto místa slyší hlas, který je nabádá k sebevraždě. Poblíž místa, kde strom rostl, stojí dřevěná boží muka zvaná Černý sloup.\n\nTaké nazývaný Pán lesa, Černý rytíř ap. V lese bylo několikrát spatřeno zjevení popisované jako vysoký muž s širokým černým kloboukem a dlouhým černým pláštěm. Jeho nohy se nedotýkají země, ale rozplývají nad povrchem, takže vypadá, jakoby se vznášel. Většina zdrojů uvádí, že obličej je překrytý do čela staženým kloboukem, jen některé zmiňují bílou tvář téměř bez rysů, pouze s náznakem úst a očí. Bytost se může velmi rychle pohybovat. První datované pozorování pochází z roku 1993, další z roku 1994. V některých případech zjevení předcházela tichá hudba připomínající zvuk panovy flétny. Přítomnost bytosti podle některých svědků provází zšeření a pokles teploty v jejím okolí.\n\nDalším opakovaně popisovaným jevem jsou kroky slyšitelné v suchém listí, případně ve sněhu. Pronásledovaly osoby procházející lesem, ale žádná bytost, které by mohly patřit, nebyla vidět. Některé zdroje tento jev spojují s Černým mužem.\n\nDvojice červených očí vznášejících se zhruba dva metry nad zemí se objevuje po setmění. Někteří svědci oči popisují jako sešikmené, jejich zjevení předcházelo červené světlo. První datované publikované pozorování pochází z roku 1998. Existují snahy tento jev vysvětlit jako pozorování zadních světel aut jedoucích po asfaltce Branišov – České Budějovice. Svědci ale vypovídali, že se k nim červené oči přibližovaly, nebo je pronásledovaly.\n\nZjevení ženy v bílém oděvu je spojováno se zavražděnou obyvatelkou nedaleké samoty, která ani po smrti nenašla pokoje.\n\nKolem roku 1960 se jeden z obyvatel samot U Pěti zlodějů (též \"Jednoty\", ve starších mapách \"U Čtyř zlodějů\") vracel na kole domů z Českých Budějovic, odkud vyrazil v 18 hodin. Při cestě přes Bor (která tehdy byla prašná, neasfaltovaná) se mu zdálo, jako kdyby se celý les vlnil. Po sestoupení z kola si všiml, že se hýbe samotná cesta i štěrk na ní. Když vyjel z lesa a projížděl Branišovem, byl překvapený, že se už v žádném okně nesvítí, přestože mělo být sotva 19 hodin. Poté, co dorazil domů, zjistil, že jsou 3 hodiny v noci. Během cesty, která obvykle trvá hodinu, uteklo devět hodin.\n\nPři procházce Borem si jedna z dvojice žen odběhla do křoví. Když se dlouho nevracela, šla se po ní druhá podívat, ale nebyla tam, ani v okolí. Když jí hledala a přemítala, kam se mohla podít, objevila se z ničeho nic a vyprávěla, že se kolem ní objevila zelená mlha a když se rozestoupila, stála v neznámé krajině plné intenzivních pestrých barev a zlatým městem v dáli. Chvíli si úkaz nechápavě prohlížela, pak k ní ale přistoupil muž v černém, položil jí ruku na čelo a vytlačil zpět do lesa. Zatím co na neznámém místě strávila pár minut, její kamarádka v lese čekala třičtvrtě hodiny. Příběh s časovým posunem datovaný do 20. století je uváděný i z okolí nedalekých Čejkovic.\n\nKrom událostí publikovaných autory, kteří se oblastí dlouhodobě zabývají či zabývali, existuje řada příběhů a vyprávění spadající spíše mezi tzv. urban legends (městské legendy). Řada z nich je více-méně obdobou publikovaných příběhů, některé jsou s nimi v rozporu, případně odporují známým historickým událostem. Prakticky není možné rozlišit, zda jsou zcela smyšlené, vznikly zkomolením již známého příběhu, nebo šlo o zážitek reálné osoby. Specifickou skupinou jsou prokázané podvrhy - údajná fotografie ducha z Boru publikovaná deníkem Aha!, která ve skutečnosti pochází z Ukrajiny, nebo fotografie údajného křížku s portrétem oběšených manželů, která ve skutečnosti s místem nesouvisí a pochází z Branišova u Milevska.\n\nPovídku inspirovanou lesem Bor a přízrakem Pána lesa napsal pro časopis Květy Vladimír Červinka. Scenárista a televizní redaktor Otomar Dvořák připravoval materiály o Boru pro pořad Záhady a mystéria. Během shánění informací mu bylo telefonicky vyhrožováno a byl nabádán aby „šťourání kolem lesa Boru“ zanechal. Z natáčení tohoto dílu seriálu poté za záhadných okolností sešlo.\n\nRoku 2015 spolek Paranormal tým z.s. natočil zde třídílný dokument Duchové lesa Bor, který v pořadu Paranormální tým odvysílala TV Kino Svět.\n\nV roce 2019 vydalo nakladatelství Carcosa první českou knihu Oni od slovenského hororového spisovatele Marka E. Pochy. Vypráví o skupině bankovních úředníků, kteří se vydávají do Branišovského lesa na teambuildingovou akci, aniž by tušili, jaké pověsti se na les vážou.\n\nV roce 2020 vyšla v sérii Původní česká detektivka kniha Pavla Kohouta Les Bor. \n"}
{"id": "1055949", "url": "https://cs.wikipedia.org/wiki?curid=1055949", "title": "Belgický grifonek", "text": "Belgický grifonek\n\nBelgický grifonek (francouzsky: Grifon belge anglicky: Belgian Griffon) je malé psí plemeno pocházející z Belgie.\n\nPředkem jak belgického tak bruselského grifonka byl malý hrubosrstý psík zvaný \"Smousje\". Ten byl křížen s king charles španělem a mopsem, čímž toto plemeno získalo placatý nos. Šlechtění probíhalo v 19. století. Přestože se belgický a bruselský grifonek liší jen zbarvením, byla uznána jako dvě úplně samostatná plemena. Jejich původním využitím byl lov krys, hlídání stájí a koní, avšak dnes je známe jako společníky do rodiny.\n\nVelice se proslavili i díky královně Marii Antoinettě, kterou tito psi doprovázeli na jejích procházkách i vyjížďkách.\n\nOficiální zkratka používaná v Česku je BEG a existuje zde již přes deset chovných stanic (leden 2015). V Česku zastřešuje toto plemeno KCHGB - Klub chovatelů grifonků a brabantíků.\nBelgický grifonek má v kohoutku v rozmezí 22 až 28 cm, váha by se měla pohybovat mezi 3,5 a 6 kg. Při pohledu z boku se zdá, že brada, čenich a čelo leží v rovině. Dolní čelist má být klenutá a široká, v žádném případě ne špičatá. U belgických grifonků je normální, že mají předkus. Zuby by měly být řazeny pravidelně a rovnoběžně v rovné linii. Nesmí být viditelné zuby, ani jazyk. Barva očí je tmavě hnědá. Okraje víček jsou černé a bělmo očí by nemělo být viditelné. Ocas mají vzpřímený.\n\nSrst belgických grifonků je drsná, rovná a přiléhající. Má podsadu. Nejčastěji je barva černá, hnědočerná, výjimečně je k vidění i pískovitá.\nBelgičtí grifonci jsou ostražití, bystří a oddaní své rodině. Je to společenské plemeno a velmi se upíná na svoji rodinu. Změnu majitele nese velmi těžce. Je nebojácný a to z něj činí dobrého hlídače. Je inteligentní a učenlivý. Hodí se pro psí sporty jako je agility nebo dogdancing. S jinými psy vycházejí dobře, nejsou příliš dominantní. Velkých zvířat se mohou bát a pokud se s nimi nebudou seznamovat již od štěněte, vyústí to v problémy. Belgickým grifonkům děti nevadí a dobře snáší i jejich hry.\n"}
{"id": "1055952", "url": "https://cs.wikipedia.org/wiki?curid=1055952", "title": "Aristarchos ze Samothráky", "text": "Aristarchos ze Samothráky\n\nAristarchos ze Samothráky (asi 220 př. n. l. – asi 143 př. n. l.) byl starořecký gramatik, filosof a učenec. Byl správcem a knihovníkem v Alexandrijské knihovně v letech 181-171 př. n. l. Vydal a komentoval Homérovo dílo. Byl žákem Aristofana Byzantského, později sám učil, jeho žáky byli například Apollodóros z Athén (tvůrce chronologie) či Dionýsios Thrax (autor mluvnice \"O umění gramatickém\"). Psal jako jeden z prvních pojednání o jediném autorovi (monografie), např. o dějepisci Hérodotovi nebo o Thukýdidovi. Někdy je označován za zakladatele literární vědy nebo textové kritiky.\n\n\n\n"}
{"id": "1055953", "url": "https://cs.wikipedia.org/wiki?curid=1055953", "title": "Bones", "text": "Bones\n\nBones ( 株式会社ボンズ, \"Kabušiki kaiša Bonzu\") je japonské animační studio založené v roce 1998. Založili jej bývalí animátoři studia Sunrise.\n\n\n\n"}
{"id": "1055956", "url": "https://cs.wikipedia.org/wiki?curid=1055956", "title": "Pointer (plemeno)", "text": "Pointer (plemeno)\n\nPointer nebo anglický pointer je plemeno psa podle FCI č.1, skupina 7: ohaři, 2. sekce - britští a irští ohaři, původem z Anglie. Je to plemeno loveckého psa, které se vyznačuje vrozenou chutí do práce. Slovo \"pointer\" z angličtiny (ukazatel) označuje zvláštní chování, při kterém pes ustrne, \"zmrzne\", v typickém postoji když chce lovce upozornit na přítomnost zvěře.\n\nPointer je psí plemeno pocházející z Anglie, kde byl vyšlechtěn v 18. století . Své jméno získal díky schopnosti \"stavět zvěř\", v angličtině je to právě \"pointer\". Stavění zvěře znamená, že pes strne s hlavou rovně před sebe, pravou nohou zvednutou a rovným ocasem, čímž značí, kde se nachází lovná zvěř. První zmínky o tomto plemeni pocházejí z roku 1725 a je tedy možné, že je pointer jeden z nejstarších ohařů vůbec . Předky pointra pravděpodobně přivezli koncem 17. století do Anglie vojáci ze Španělska. Byli to krátkosrstí ohaři navarro a jednalo se o přímé předky pointrů . Ti byli pravděpodobně kříženi s německými ohaři krátkosrstými, výmarskými ohaři a maďarskými ohaři . Pointr byl poprvé na výstavě vystaven v roce 1859 na výstavě v Newcastlu .\n\nNejvětší zásluhy na chovu tohoto plemene měl nejspíše angličan William Arkwright, který nejen napsal knihu \"Pointer a jeho předchůdci\" a dle všeho odchoval více než 2000 těchto psů .\n\nZa 2. světové války celkově zaostal chov psů, tedy i pointerů. Mnoho chovných psů bylo utraceno a zemřeli i někteří chovatelé. Po ní se plemeno pointer zachránilo jen díky importování jedinců z Ameriky zpátky do Anglie a tak mohl chov pokračovat . Nejrozšířenější je tento pes v Itálii a Anglii. U nás se rozšířil až v polovině 20. století.\n\nPointer se vyznačuje štíhlou atletickou postavou. Psi mají v kohoutku 64 - 70 cm, feny 60 - 66 cm. Hmotnost těchto psů se pohybuje v rozpětí 20 - 30 kg. Srst je krátká a ostrá, zbarvení obvykle bývá bílo-černé, bílo-hnědé a bílo-béžové. Vzhled tohoto plemene je ušlechtilý a sportovní.\nPlemeno Pointer je vzhledem jedinečné, jelikož žádné další plemena mu vzhledem nejsou příbuzné. Toto plemeno se často objevuje na mezinárodních výstavách psů. Povaha Pointra je přátelská, je vhodný k dětem. Tento pes je sportovně a pracovně nadaný, čili je vhodný pro sportovně nebo lovecky založené lidi. Je to bezkonfliktní pes bez agresivity, dobře se snáší se psy jiných plemen. Svým aristokratickým vzhledem budí dojem respektu a vyrovnané povahy. Je to velmi dobrý společník na honech. Pointer se využívá při lovu malé pernaté a srstnaté zvěře, například bažanti, zajíci, lišky a podobně. Jeho hlavním loveckým znakem je ukazování zvěře. Je to přirozená a vrozená vlastnost tohoto plemene. Je známý svojí vrozenou nechutí k vodě . V lese a v revíru se pohybuje instinktivně a stále spolupracuje se svým pánem. Rád hledá kořist na dlouhé vzdálenosti, přičemž zmizí z dohledu svého majitele. Je to vynikající lovecký pes. Díky těmto svým loveckým vlastnostem se velmi často účastní různých mysliveckých zkoušek.\n\nPéče o toto plemeno je jednoduchá, jelikož má krátkou srst, kterou je třeba alespoň jednou týdně vyčesat pryžovým kartáčem. Jelikož miluje, procházky a volný pohyb musí být pro něj samozřejmostí. Doporučují se zejména delší procházky po lesích, minimálně jednou denně. Jeho hravost můžete zvýraznit píšťalkou, na kterou se umí naučit poslouchat, vyžaduje to však hodně času stráveného cvičením. I když je rád ve společnosti, kde tvoří vynikajícího společníka, dokáže strávit i delší dobu samostatně, na rozdíl od Maďarského ohaře, který vyžaduje neustálou pozornost. Při dobré péči je průměrný věk tohoto plemene 13 - 15 let.\n\n"}
{"id": "1055957", "url": "https://cs.wikipedia.org/wiki?curid=1055957", "title": "Vilém Kraus (1915)", "text": "Vilém Kraus (1915)\n\nVilém Kraus (8. dubna 1915 Prostějov – 3. srpna 1998 Prostějov) byl český výtvarník, pedagog a restaurátor, známý hlavně pro své monumentální plastiky.\n\nŽák profesorů O. Blažíčka, C. Boudy a K. Pokorného na Ústavu kreslení a malby Fakulty architektury pražské ČVUT, kde studoval i restaurátorství u F. Petra, spojil svůj tvůrčí život s rodným městem. Po absolutoriu získal praxi v prostějovské keramické dílně sochaře Jana Třísky, poté působil jako pedagog na středních školách a od roku 1954 jako svobodný výtvarný umělec.\n\nI když z jeho tvůrčí dílny vyšla řada komorních děl – obrazů, grafik a plastik, těžiště jeho umělecké práce spočívalo v monumentální užité tvorbě vytvářející harmonickou jednotu s okolím, která předpokládala úspěšnou spolupráci s architekty. Tak vznikla nejen čtyř a půlmetrová keramická plastika Strom života umístěna před smuteční siní ve Vyškově, ale i keramické plastiky a reliefní mozaiky a barevné vitráže pro interiéry budov i veřejná prostranství měst i obcí.\n\nSouběžně s vlastni tvorbou se věnoval i restaurování. Byl odborníkem a od roku 1967 soudním znalcem v oboru výtvarného umění a starožitností. Díky píli a neutuchajícímu tvůrčímu úsilí, erudici a zkušenostem získaným doma i na zahraničních cestách, celoživotnímu hledaní cest a experimentovaní, dospěl k modernímu pojetí naplňujícímu estetické i racionální hledisko umělecké tvorby. Tím se právem zařadil mezi čelné představitele výtvarné kultury působící v prostějovském regionu.\n\n"}
{"id": "1055960", "url": "https://cs.wikipedia.org/wiki?curid=1055960", "title": "Žiarska hoľa", "text": "Žiarska hoľa\n\nŽiarska hoľa (1841 m n. m.) je hora v Nízkých Tatrách na Slovensku. Nachází se v rozsoše hory Kotliská (1937 m n. m.) v úseku mezi vrcholy Skalka (1980 m n. m.) na severovýchodě a Žiar (1408 m n. m.) na jihu. Skalka je oddělena bezejmenným sedlem s nadmořskou výškou 1783 m. Severozápadní svahy hory spadají do horní části Lomnisté doliny, jihovýchodní do boční větve Vajskovské doliny. Žiarska hoľa se nachází na území Národní přírodní rezervace Skalka a Národního parku Nízké Tatry.\n\n\n\n"}
{"id": "1055961", "url": "https://cs.wikipedia.org/wiki?curid=1055961", "title": "Dominic Solanke", "text": "Dominic Solanke\n\nDominic Ayodele Solanke-Mitchell (* 14. září 1997) je anglický fotbalový útočník a mládežnický reprezentant s nigerijskými kořeny, hráč klubu Liverpool FC.\n\nV sezóně 2013/14 Solanke nastřílel 20 gólů v 25 zápasech v Chelsea U18. V sezóně 2014/15 pravidelně trénoval s A–týmem. Na lavičce A–týmu Chelsea se poprvé objevil 18. října 2014 v zápase Premier League proti Crystal Palace FC. Za seniorský tým Chelsea poprvé nastoupil 21. října 2014 ve skupinové fázi Ligy mistrů UEFA proti slovinskému týmu NK Maribor, když v 73. minutě vystřídal Oscara za stavu 4:0 pro Chelsea (střetnutí skončilo výsledkem 6:0).\n13. dubna 2015 vyhrál spolu s Chelsea FC U19 UEFA Young League 2014/15. Chelsea ve finále porazila Šachtar Doněck 3:2 a stala se tak druhým výhercem této soutěže. Dominic vstřelil ve finále gól. Celkem v UEFA Young League 2014/15 startoval v 10 utkáních a připsal si 12 gólů a 3 asistence.\n\n4. srpna 2015 se odešel do Vitesse v rámci celoročního hostování. První gól si připsal proti SC Cambuur, když překonal brankáře v 1. minutě nastavení druhého poločasu (utkání skončilo 4:1 pro Vitesse, Solanke odehrál 15 minut) \n\nDominic Solanke nastupuje za anglickou fotbalovou reprezentaci do 21 let.\n\nV květnu 2014 vyhrál s anglickou mládežnickou reprezentací U17 Mistrovství Evropy hráčů do 17 let, kde mladí Angličané ve finále porazili Nizozemsko v penaltovém rozstřelu po vyrovnaném stavu 1:1. Dominic se trefil ve skupinové fázi dvakrát proti Turecku, jednou v semifinále proti Portugalsku a ve finále proti Nizozemsku. Se 4 góly se stal společně s Nizozemcem Jari Schuurmanem nejlepším střelcem turnaje.\n\nV lednu 2015 dostal ocenění pro nejlepšího dorostence Anglie roku 2014. Cenu převzal 24.3.2015 na reprezentačním srazu A-týmu Anglie.\n\nV reprezentaci do 21 let debutoval 21. listopadu 2015 proti Bosně a Hercegovině (zápas skončil 0:0, Solanke odehrál 89 minut).\n\nByl členem týmu, který vyhrál mistrovství světa ve fotbale hráčů do 20 let 2017 v Jižní Koreji. Na turnaji vstřelil čtyři branky a byla mu udělena cena pro nejlepšího hráče.\n\nAnglie U17\n\n"}
{"id": "1055962", "url": "https://cs.wikipedia.org/wiki?curid=1055962", "title": "Berettyó", "text": "Berettyó\n\nBerettyó (rumunsky: \"Barcău\" nebo \"Beretău\") je asi 134 km dlouhá řeka v Sedmihradsku (Transylvánie) v Rumunsku a dále v jihovýchodním Maďarsku.\n\nŘeka pramení v župě Sălaj v Rumunsku, protéká župou Bihor (rumunsky Județ) a potom v Maďarsku župami Hajdú-Bihar a Békés. Řeka je v Maďarsku pojmenována podle města Berettyóújfalu, které leží na jejím toku. U obce Szeghalom ústí zprava do řeky Sebes-Körös.\n\nPodél toku řeky, od pramene až k jejímu ústí, leží tato města a obce:\n"}
{"id": "1055968", "url": "https://cs.wikipedia.org/wiki?curid=1055968", "title": "Fabricius", "text": "Fabricius\n\nFabricius je příjmení, které se může vztahovat k následujícím osobnostem:\n\n"}
{"id": "1055970", "url": "https://cs.wikipedia.org/wiki?curid=1055970", "title": "Svatý Abudemius", "text": "Svatý Abudemius\n\nAbudemius byl mučedník na ostrově Ténedos.\n\nByl umučen na ostrově Ténedos za panování císařů Diocletiana nebo Juliana. Důvodem bylo že odmítl jíst maso obětované modlám. Později o něm vznikly četné legendy.\n\nV Martyrologiu Romanu je připomínán 15. července.\n\nV Martyrologiu je psáno: \"Na ostrově Ténedos, v Egejském moři, na pobřeží Helléspontu, svatý Abudemius mučedník\".\n\n"}
{"id": "1055972", "url": "https://cs.wikipedia.org/wiki?curid=1055972", "title": "Svetlana Radović", "text": "Svetlana Radović\n\nSvetlana Radović (v srbské cyrilici Светлана Радовић; 21. listopadu 1937 – 2000) byla černohorská architektka. \n\nRadović vyrůstala v Podgorici a Cetinji. Vystudovala fakultu architektury Bělehradské univerzity a také University of Pennsylvania. Navrhla celou řadu významných brutalistických staveb, které se objevily v dobách socialistické Jugoslávie v oblasti jižní části země. Mezi její stavby patří například Hotel Zlatibor v Užici v Srbsku, hotel Podgorica v černohorské metropoli a další objekty (parky, památníky aj). Za Hotel Podgorica obdržela ocenění deníku Borba.\n\nPozději spolupracovala s japonskými architekty. Byla také vybrána za členku Ruské akademie věd.\n"}
{"id": "1055979", "url": "https://cs.wikipedia.org/wiki?curid=1055979", "title": "Soumračník čárkovaný", "text": "Soumračník čárkovaný\n\nSoumračník čárkovaný (\"Hesperia comma\", Linnaeus, 1758) je menší druh motýla, čeledi soumračníkovitých. Jeho přední křídlo dorůstá délky 13 – 16 mm. Typickým poznávacím znakem jsou bílé skvrny na spodní straně křídel, kterým také vděčí za svoje jméno.\n\nSoumračník čárkovaný je rozšířený v holoarktické oblasti, od severní Afriky přes celou Evropu až po východní Asii a severní Ameriku. Jeho výskyt je úzce vázaný na pastviny a stepi s nízkou a řídkou vegetací.\n\nŽivnou rostlinou housenek soumračníka čárkovaného je kostřava ovčí (Festuca ovina). Samice klade nápadná bledá vajíčka jednotlivě do chomáčků živné rostliny, často velice blízko holé zemi, kde přezimují. Larva se líhne na jaře, z několika listů upřede stan a v něm pak roste, zatímco se krmí listy živné rostliny v okolí. Kuklí se do volného zámotku v travnatém trsu, opět těsně nad zemí. Motýl je jednogenerační.\n\nZvláštním znakem soumračníka čárkovaného je jeho páření: Samci vyčkávají a prudce startují za každým motýlem. Pokud zjistí, že se jedná o samici, přinutí ji zvláštním způsobem letu usednout a kopulovat. Charakteristické je taky kladení vajíček. Samice usedne na holou zem, často do okolí králičích nor nebo do zvířecích stop, prozkoumá nejbližší okolí tohoto místa a najde-li po jeho obvodu živnou rostlinu, začne klást.\n\nOproti uplynulým letům, kdy byl považován za jednoho z nejhojnějších soumračníků, zaznamenal jistý úbytek, zejména v Čechách. V současnosti je tedy v ohrožení a jeho návrat do krajiny závisí na rozšíření extenzivní pastvy na jeho typických biotopech.\n\n"}
{"id": "1055980", "url": "https://cs.wikipedia.org/wiki?curid=1055980", "title": "Lucia Poppová", "text": "Lucia Poppová\n\nLucia Poppová, v zahraničí známá jako Lucia Popp (12. listopadu 1939, Záhorská Ves – 16. listopadu 1993, Mnichov), byla slovenská operní pěvkyně (sopranistka) světového významu.\n\nZačala studovat lékařství, ale po druhém semestru přešla na Vysokou školu múzických umění v Bratislavě. Byla žačkou významné slovenské operní zpěvačky Anny Hrušovské. Od roku 1963 působila v Rakousku, kde si získala slávu zejména interpretací role \"Královny noci\" v opeře \"Kouzelná flétna\" Wolfganga Amadea Mozarta. Stala se členkou Vídeňské státní opery a hostovala v Kolíně nad Rýnem a v Mnichově. V roce 1966 debutovala v londýnské opeře Royal Opera House Covent Garden a v roce 1967 také v Metropolitní opeře v New Yorku. V letech 1966–1977 byla stálou členkou operního divadla v Kolíně nad Rýnem.\n\nVynikla zejména jako interpretka rolí v operách Wolfganga Amadea Mozarta a Richarda Strausse. Byla rovněž vyhledávaná jako koncertní a komorní zpěvačka. Hrála ve filmu režiséra Paľo Bielika \"Jánošík\" z roku 1963.\n\nByla oceněna titulem \"Kammersängerin\" mnichovské opery (\"Bayerische Staatsoper\") a jmenována čestnou členkou Vídeňské státní opery. Po dobu své kariéry nahrála bezpočet gramofonových, rozhlasových a televizních nahrávek, jak operních, tak písňových.\n\nVýběr z Mozartových árií v její interpretaci vydalo vydavatelství EMI v prestižní edici \"Great Recordings of the Century\". Každoročně se na její počest konají koncerty v sále Slovenské filharmonie v Bratislavě: \"Hommage a Lucia Popp\".\n\nProvdaná byla dvakrát. Nejprve za dirigenta Georga Fischera a podruhé za o 15 let mladšího tenoristu Petera Seifferta. Zemřela v Mnichově na rakovinu mozku ve věku 54 let. Je pochovaná v Bratislavě na hřbitově Slávičie údolie.\n\n\n\n"}
{"id": "1055981", "url": "https://cs.wikipedia.org/wiki?curid=1055981", "title": "Vladimir Jakunin", "text": "Vladimir Jakunin\n\nVladimir Ivanovič Jakunin (* 30. června 1948, Melenki, Vladimirská oblast) je ruský podnikatel a bývalý prezident společnosti Rossijskije železnyje dorogi. Je blízký ruskému prezidentovi Vladimiru Putinovi. V březnu 2014 po anexi Krymu zařadily Spojené státy a Austrálie Jakunina na seznam sankcionovaných osob. Platí tak pro něj např. zákaz obchodních transakcí s americkými firmami, zákaz cestování do Spojených států nebo zmrazení veškerých jeho tamních aktiv.\n\nJakunin působil v KGB, a to 22 let.\n\nJako blízkého Putinova důvěrníka popisuje Jakunina zpráva amerického ministerstva financí, podle níž se Jakunin s Putinem pravidelně radí o záležitostech týkajících se ruských železnic a doprovází jej na mnoha domácích i mezinárodních cestách. \"„Navíc se na Putinův pokyn stal členem vedení společnosti Baltská námořní doprava. Jakunin a Putin také byli sousedy v elitní rezidenční dačové oblasti na břehu jezera Komsomolsk a v listopadu 1996 spoluzakládali družstvo Ozero,“\" uvedlo americké ministerstvo.\n\nV prosinci 2012 byl zvolen předsedou Mezinárodní železniční unie a v prosinci 2014 byl ve funkci potvrzen. \nV srpnu 2015 se objevila zpráva, že Jakunin odstoupil z funkce ředitele ruských železnic, podle některých byl dokonce odvolán. Věnuje se různým charitativním činnostem a je presidentem Světového fóra pro dialog civilizací (DOC), které spolu s Indem C. Kapurem a Řekem N. Papanikolao založil. Fórum organizuje pravidelné roční konference na ostrově Rhodu o dialogu civilizací a v roce 2016 otevřelo svůj think tank v Berlíně..\n"}
{"id": "1055983", "url": "https://cs.wikipedia.org/wiki?curid=1055983", "title": "Bezdrátová ad hoc síť", "text": "Bezdrátová ad hoc síť\n\nBezdrátová ad hoc síť (WANET) je decentralizovaný typ bezdrátové sítě. Takové síti se říká ad hoc, protože nezávisí na předem existující infrastruktuře, jako jsou routery v kabelových sítích nebo přístupové body v bezdrátových sítích. Místo toho se určité uzly podílí na předávání dat jiným uzlům a jejich určení je prováděno dynamicky na základě síťové konektivity. Kromě klasického směrování, ad hoc síť může k předávání dat využít flooding.\n\nJako ad hoc síť se typicky označuje množina sítí, kde jsou všechna zařízení rovnocenná a volně spojitelná s jakoukoliv jinou ad hoc sítí v dosahu. \n\nPrvní bezdrátovou ad hoc sítí bylo \"packet radio\" ze sedmdesátých let podporované společností DARPA.\n\nDecentralizovaná povaha bezdrátové ad hoc sítě ji činí vhodnou pro řadu použití, kde nelze spoléhat na centrální uzly a kde může zlepšit rozšiřitelnost sítě ve srovnání se spravovanou bezdrátovou sítí.\n\nMinimální konfigurace a rychlé nasazení dělá ad hoc sítě vhodné pro nouzové situace, jako je přírodní katastrofa nebo válečný konflikt. Přítomnost dynamických a adaptivních směrovacích protokolů umožňuje, aby ad hoc síť byla vytvořena rychle.\n\nAd hoc síť je tvořena několika \"uzly\", které jsou vzájemně propojeny.\n\nKvalita spojení je ovlivněna jak zdroji uzlu (např. výkon vysílače, výpočetní výkon a paměť), tak vlastnostmi propojení (např. rozsah a ztráty signálu, rušení). Vzhledem k tomu, že spojení může být navázáno nebo ukončeno kdykoli, musí být fungující síť schopna vyrovnat se s dynamickou restrukturalizací, nejlépe takovým řešením, které je efektivní, spolehlivé, robustní a rozšiřitelné.\n\nSíť musí umožnit komunikovat s libovolnými dvěma uzly předáváním informací prostřednictvím jiných uzlů. \"Cesta\" je řada propojení, které spojuje dva uzly. Různé metody směrování používají jednu nebo dvě cesty mezi libovolnými dvěma uzly; flooding používá všechny nebo většinu dostupných cest.\n\nVe většině bezdrátových ad hoc sítí spolu uzly soutěží o přístup ke sdílenému médiu, což často vede ke kolizím (rušení). Použití kooperativní bezdrátové komunikace zvyšuje odolnost proti rušení tím, že cílový uzel kombinuje vlastní rušení a rušení dalšího uzlu pro zlepšení dekódování požadovaného signálu.\n\nMicrosoft neumožňuje pokročilé šifrování a bezpečnostní protokoly pro bezdrátové ad hoc sítě v systému Windows. Bezpečnostní dírou je jak ad hoc síť sama o sobě, tak i most (bridge), který poskytuje do jiných sítí, obvykle v podnikovém prostředí. Pomáhá tomu i nešťastné výchozí nastavení ve většině verzí systému Windows, kde je tato funkce zapnuta, pokud to není výslovně zakázáno. Uživatel tak nemusí ani vědět, že má na svém počítači v provozu nezabezpečenou ad hoc síť. Pokud také zároveň používá drátovou či bezdrátovou síť s infrastrukturou, poskytuje tak most k zabezpečené síti prostřednictvím nezabezpečeného ad hoc připojení.\n"}
{"id": "1055988", "url": "https://cs.wikipedia.org/wiki?curid=1055988", "title": "The Midsummer Station", "text": "The Midsummer Station\n\nThe Midsummer Station je album od americké synthpopové skupiny Owl City. Vyšlo 17. srpna 2012 a obsahuje 11 skladeb plus v různých verzích různý počet bonusových písní.\n\nNa dvou písních je Owl City doprovázeno umělci Markem Hoppusem a Carly Rae Jepsen.\n\nA právě píseň, kterou Adam Young nazpíval s Carly Rae Jepsen, s názvem \"Good Time\" proslavila Owl City po celém světě. Owl City se tak po třech letech opět objevilo na světových žebříčcích (tehdy šlo o úspěch skladby \"Fireflies\" z alba \"Ocean Eyes\").\n\nAlbum bylo tvořeno naprosto odlišným způsob, než bylo u Owl City zvykem. Dříve vše psal a tvořil sám Adam, nyní ale spolupracoval s řadou lidí. Také zvuk je jiný, jsou to spíše taneční skladby, jedna rocková. Není zde tak patrná elektronická složka, jako byla např. v \"Of June\". Sám Adam říká, že byl ovlivněn evropskou taneční hudbou.\n\nKe konci turné 2011 Adam oznámil, že začal pracovat na svém čtvrtém albu.\n\n2. 1. 2012 napsal na svůj blog zprávu, kde řekl, že bude spolupracovat s více producenty a skladateli. Také řekl, že jeho nové album „značí velký skok v tomto směru“.\n\nAdam se zpočátku děsil představy spolupráce s ostatními. „\"Nikdy předtím jsem s nikým nepracoval. Všechno jsem dělal sám, kromě masteringu. Pro jednoho (a ještě k tomu perfekcionistu) je to velký kus práce, takže jsem věděl, že chci zkusit experimentovat s ostatními lidmi.\"“ \n\nAdam očekával, že album by mělo vyjít kolem konce léta a začátku podzimu 2012. Také uvažoval, jestli se „I Hope You Think Of Me“ objeví mezi skladbami.\n\n17. dubna 2012 pronikla na sociálních sítích píseň z nadcházejícího alba nazvaná „Dementia“. Jako doprovodný zpěvák zde vystupuje Mark Hoppus ze skupiny Blink-182.\n\nAdam na Twitteru oznámil, že 15. května vyjde nové EP „\"Shooting Star\"“, kde budou čtyři písně z blížícího se alba. Adam uvedl, že chtěl dát fanouškům ochutnávku toho, jak bude jeho nové album znít. „\"Toto nové album je jistě trošku odlišné od těch, které jsem v minulosti vytvořil. Někdy skupiny něco vydají a nikomu o tom dopředu neřeknou. Fanoušci si myslí: 'Toto vyšlo odnikud bez jakéhokoliv vysvětlení od umělce.' Takže z toho důvodu jsem vydal to EP.\"“ Toto EP ale sklidilo kritiku od mnohých, kteří říkali, že je to hodně odlišného od Adamovy předchozí práce. Na svém blogu Adam obhajoval nový zvuk EP a alba: „\"Pro umělce je zklamáním slyšet 'Jo, je to skvělé, ale je to dost podobné tvému minulému dílu'... Kreativita je celá o posunování hranic a pohybu vpřed.\"“ Pro PureVolume uvedl, že skladby na albu jsem mnohem temnější, s větším vlivem jeho snů, nočních můr a sebereflekce.\n\n24. května 2012 Adam na Twitteru prozradil, že čtvrté Owl City studiové album bude nést název \"The Midsummer Station\" a bude vydáno 14. srpna 2012 (ve Velké Británii až 17. srpna), jenže později muselo být datum posunuto na 21. srpna (v Británii 20. srpna). Nové album obsahuje 11 skladeb, při elektronickém nákupu na iTunes byl k albu přidán ještě jeden bonusový song „Bombshell Blonde“. Jeden song navíc („Top of the World“) byl i pro fanoušky z Japonska.\n\nAdam na Twitteru také oznámil, že 26. června plánuje vydat píseň, na které pracuje s Carly Rae Jepsen. Singl nazvaný „Good Time“ byl ale nakonec zveřejněn už 20. června na jeho účtu na SoundCloud. Píseň získala od kritiků příznivé ohlasy.\n\n6. listopadu 2012 je vydáno EP s remixy písně „Good Time“, kde je i jeden remix přímo od Adama.\n\n30. července 2013 vychází navazující EP \"The Midsummer Station – Acoustic EP\", které obsahuje 3 skladby z \"The Midsummer Station\".\n\nKe každé písni je možné najít její instrumentální verzi, a dokonce i acapelly.\n\n26. září 2014 se na YouTube objevuje video, ve kterém Adam zpívá „Good Time“ spolu s japonskou zpěvačkou MACO. Jsou přitom doprovázeni pouze klavírem (Breanne Duren).\n\nV období mezi roky 2011 a 2012 Owl City pořádalo výtvarnou soutěž, ve které byl vítěz vybrán, aby ztvárnil obal alba \"The Midsummer Station\". Vítězem byl litevský umělec Gediminas Pranckevicius, který navrhl digitální malbu nazvanou \"Time\" a vytvořenou v roce 2009. \n\nJeho další dílo - \"Autumn - \"bylo použito pro zadní stranu CD.\n\nShooting Star - 14. 5. 2012 audio video, 17.5.2012 lyric video, 25.10.2012 oficiální video\n\nGood Time - 2. 7. 2012 lyric video, 3.7. 2012 audio video, 24. 7. 2012 oficiální video, také existují videa z natáčení „Behind The Scenes“\n\nMetropolis - 14. 5. 2012 oficiální video\n\nGold - 24. 5. 2013 videoklip od výherce soutěže pořádané Owl City\n\nNa YouTube je také uveřejněno video z tvorby Dementia a také ze spolupráce na celém albu, a dokonce série videí z Livestreamu.\n\n„\"Mám pocit, že kdykoliv už opravdu usnu (naneštěstí pořád bojuju s nespavostí), tak kdykoliv mám nějaký sen, obyčejně je to noční můra. Což zní morbidně, ale je to pravda. Takže 'Dreams and Disasters' mluví o úspěších a neúspěších. Jsou temné dny, které se na tebe ženou, ale když soustředíš svůj pohled na to dobré, když se naučíš, jak ve všem vidět to dobré, pak podle mě se budeš v životě cítit líp, o trošinkou šťastnější.\"“\n\nTato skladba určitým způsobem shrnuje základní téma alba. „\"Život je plný snů a katastrof. Když jde všechno dobře, cítíš se jako v sedmém nebi, a když jdou špatně, cítíš se zdrcený žalem, ale musíš dojít na způsob, jak vytrvat bez ohledu na situaci, ve které se nacházíš, protože život je celý o takové cestě.\"“\n\nJejí počátky se datují do roku 2008. Měla být vedoucím singlem alba.\n\nPro videoklip k písni Gold Owl City uspořádalo soutěž, ve které vítěz vyhrál 5000 dolarů. Vítězen se stal Američan Kevin Wolf aka WOLFBYTE. Gold je o upamatování se, odkud pocházíš a přijetí okamžiku, který nebude trvat věčně. Je to o udržování laťky vysoko a o dosažení až ke hvězdám.\n\nVznikla ve spolupráci s Markem Hoppusem z Blink-182. Adam ji považuje za svou nejoblíbenější a obzvláště rád ji hraje na koncertech, neboť je to něco odlišného od jeho písní. O spolupráci s Markem říká, že to bylo jako splnění snu, neboť byl jeho velkým fanouškem již dlouhou dobu. Píseň dokumentuje šílené, schizofrenní myšlenky a pocity, se kterými se Adam potýkal v při počátečních úspěších svého platinového debutového alba \"Ocean Eyes\".\n\n„\"Při práci s ním jsem se naučil, že je možné být na takové úrovni jako je Mark a přitom být stále tak neuvěřitelně ryzí a opravdový. Protože především jsem se nikdy tak moc nenasmál během práce, neboť tento chlapík je tak legrační... Byl jsem jako 'On je tam. On je ve studiu a zpívá pro mou píseň. Nemůžu tomu uvěřit.\"“ řekl Adam pro MTV News.\n\n„\"Je to temnější skladba o tom, jak každý přemýšlí, jak odlišné by to teď bylo, kdyby si v minulosti lépe vybral. Pokud se tomu poddáš, pak se z toho zblázníš. Pokud nenecháš minulost minulostí, bude to jen horší. Je těžké vědět právě teď, jak rozhodnutí, která teď činím, mě později ovlivní, ale nemůžeš o tom doopravdy přemýšlet. Dementia je můj způsob, jak říci nech minulost minulostí. Nedopusť, aby se věty 'Co když...' hromadily v tvé mysli. Nech je plavat.\"“ komentoval smysl písně Adam.\n\nAdam ji považuje za svou nejoblíbenější z těch, které sám vyprodukoval.\n\nSkladba, kterou Adam nazpíval s kanadskou zpěvačkou Carly Rae Jepsen. Nápad zahrnout ji k projektu přišel od jeho manažera, který jako malý vyrůstal s manažerem Carly, takže se znali a vše potřebné domluvili. Adam skladbu napsal, připravil a poslal její ukázku e-mailem Carly. Ta k ní neměla připomínky. Osobně se Adam s Carly setkal až při natáčení videoklipu. A Carly řekla, že první, co si o Adamovi pomyslela, bylo, že je vyšší, než se zdá. Na skladbě se také podílel sbor Minneapolis Youth Chorus, který se sešel s Adamem při nahrávání v půli března v Minneapolis.\n\nAdam přiznává, že každý prochází temnými dny, ale trik je v tom, soustředit se na světlo před námi.\n\nAdam o této piánové skladbě říká, že je ta nejosobnější píseň, kterou kdy napsal. „\"Nikdy jsem nezažil spoustu věcí, o kterých by stálo za to napsat. Takže jsem musel sáhnout dozadu napříč mým životem. Je to o jednom mém vztahu, který dosáhl svého dna. Jaksi mě to rozervalo. Mám tendence psát písně čistě za použití fantazie. Toto je rozhodně jakýsi odklon. Hrajeme to na koncertech a je těžké přezpívat to bez zaškobrtnutí, protože je to tak osobní. Zpívám o opravdových věcech, což je pro mě docela nové.\"“\n\nJinde komentuje: „\"Myslím, že jsem jsem nikdy nebyl ten typ, co by psal z vlastních zkušeností. Vždycky jsem preferoval psát z představivosti a nějak v tom vždycky bylo hodně inspirace. Výjimkou je nová skladba 'Silhouette', Psal a hodně jsem tu píseň předělával, abych si byl jistý, že vše v ní má to správné množství temnoty. Temnota je to, s čím se potýkám.\"“\n\n„\"Vzpomínám si, že jsem měl sen o Supermanovi. A píseň 'Metropolis' byla tímto sen inspirovaná, v podstatě je o Supermanovi, i když vyloženě nezmiňuje jeho jméno. A pamatuju si, jak jsem se probudil a myslel si: 'S jakou psychickou zátěží, o které nikdo nevěděl, se tento superhrdina musel vypořádat?' Každý si myslí, že jsi neprůstřelný a nepřemožitelný, ale hluboko uvnitř, možná nosíš jen společenský oblek. Takže jak se s tím popereš?\"“ O této písni v prvních interview říká, že patří mezi jeho nejoblíbenější.\n"}
{"id": "1055989", "url": "https://cs.wikipedia.org/wiki?curid=1055989", "title": "Kamil Šimon", "text": "Kamil Šimon\n\nKamil Šimon, vlastním jménem Miloš Krejčí (* 6. října 1920, Ostrava) je český novinář a spisovatel.\n\nPracoval jako obchodní expert a ředitel obchodní společnosti v cizině, byl spolupracovníkem Československého rozhlasu a zahraničním redaktorem \"Rudého práva\". Za dvacet let zahraničního pobytu viděl šedesát sedm zemí ze čtyř světadílů, z toho osm let žil v Africe, kde působil v Jihoafrické republice jako konzul. Pod pseudonymem psal dobrodružné příběhy z exotického prostředí určené především mládeži, pod vlastním jménem politologické práce, většinou v duchu tehdejší oficiální ideologie.\n\n\n"}
{"id": "1055992", "url": "https://cs.wikipedia.org/wiki?curid=1055992", "title": "Iž (motocykl)", "text": "Iž (motocykl)\n\nIž (azbukou Иж) byla ruská značka motocyklů, vyráběná v letech 1933 až 2008 v závodě Ižmaš ve městě Iževsk.\n\nV roce 1928 se začal inženýr Petr Možarov zabývat úkolem sestrojit první sovětský motocykl. O rok později vyrobil první prototyp a v roce 1933 začala sériová výroba typu Iž-7. Rozvoj firmy nastal po druhé světové válce, kdy Sověti získali jako válečnou kořist plány německé značky DKW. Ižmaš vyrobil za svoji existenci asi jedenáct milionů kusů motocyklů. Nedokázal však po otevření hranic vzdorovat zahraniční konkurenci a v roce 2008 v důsledku platební neschopnosti ukončil činnost.\n\n"}
{"id": "1055999", "url": "https://cs.wikipedia.org/wiki?curid=1055999", "title": "Alastis", "text": "Alastis\n\nAlastis byla švýcarská gothic/black metalová kapela založená v roce 1987 ve městě Conthey pod názvem Fourth Reich (\"čtvrtá říše\"). V roce 1989 došlo k přejmenování na Alastis. Kapela se nebránila ani označení své tvorby pojmem dark metal.\n\nPrvní demo \"Fatidical Date\" vyšlo v roce 1989 (pod názvem Fourth Reich), první studiové album s názvem \"The Just Law\" vyšlo v roce 1992 u vydavatelství Head Not Found. Poslední nahrávku s názvem \"Unity\" vydala kapela v roce 2001, v roce 2004 se rozpadla.\n\n\n\n"}
{"id": "1056003", "url": "https://cs.wikipedia.org/wiki?curid=1056003", "title": "Karel Bílek", "text": "Karel Bílek\n\nKarel Bílek (27. ledna 1925, České Budějovice – 2. září 1996) byl československý hokejový útočník.\n\nČeskobudějovický rodák, který v nejvyšší soutěži neoblékl jiný, než dres domácího klubu. V lize se objevil v sezóně 1945/1946, když sezónu předtím hrál Zimní ligu Šumavské župy. V sezóně 1950/1951 pomohl mužstvu k historicky prvnímu titulu pro jihočeský klub. V týmu vydržel do roku 1957.\n\nJako reprezentant se zúčastnil pouze MS 1953 ve švýcarských městech Curych a Basilej, kde československý tým po nadějně rozehraném začátku turnaje (3 vítězství a jedna porážka) z důvodu úmrtí prezidenta Klementa Gottwalda předčasně ukončil působení na turnaji. Výsledky ČSR byly následně anulovány, tým zůstal bez medaile.\n\nV reprezentačním dresu odehrál celkem 7 zápasů a vstřelil 3 góly.\n\nVztah ke klubu prokázal i tím, že se dvakrát postavil na střídačku jako hlavní trenér, poprvé v rozběhnuté sezóně 1958/1559, kdy přišel k mužstvu v listopadu 1958, podruhé trénoval v sezóně 1964/1965.\n\n"}
{"id": "1056005", "url": "https://cs.wikipedia.org/wiki?curid=1056005", "title": "Topolovka růžová", "text": "Topolovka růžová\n\nTopolovka růžová (\"Alcea rosea\") je rostlina z čeledi slézovité. Je to dvouletá nebo vytrvalá bylina, kvetoucí od července do září vysokými květenstvími nápadných květů. Topolovka růžová je v České republice v různých zahradních formách běžně pěstována jako okrasná rostlina a je používána jako léčivka.\n\nTopolovka růžová je dvouletá nebo krátce vytrvalá bylina, dožívající se stáří od 2 do 5 let. V prvním roce vytváří pouze přízemní růžici listů, květonosná lodyha se tvoří až 2. rokem. Lodyha je přímá, 1,2 až 3 metry vysoká, většinou nevětvená. U starších rostlin často vyrůstá od země více lodyh. Listy jsou dlanitě laločnaté, dlouze řapíkaté, mírně vrásčité. Květy vyrůstají jednotlivě nebo řidčeji až po 3 v paždí listů. Kalich je pětičetný, 27 až 32 mm dlouhý. Kališní lístky jsou do třetiny srostlé, cípy jsou trojúhelníkovitě vejčité. Kalíšek je tvořen 6 až 8 asi do poloviny srostlými lístky. Koruna je bílá, růžová, červená, purpurová až tmavě hnědofialová. Korunní lístky jsou trojúhelníkovité, 5 až 6 cm dlouhé, na vrcholu lehce vykrojené a k bázi se zužující. Některé pěstované formy mají korunní lístky pomnožené. Tyčinky jsou srostlé do trubičky. Poltivé plody se za zralosti rozpadají na 20 až 40 ledvinovitých plůdků.\n\nPůvodní areál topolovky růžové není znám. Za oblast původu je pokládáno okolí Egejského moře a přilehlá část Balkánského poloostrova. Dnes je pěstována v různých zemích světa a nezřídka zde zdomácňuje, např. v jižní Francii či Itálii.\n\nPro druh je používán EPPO kód ALGRO.\n\nV minulosti byl rod topolovka (\"Alcea\") vřazován do rodu proskurník (\"Althaea\"), odtud pochází i starší název proskurník topolovka (\"Althaea rosea\"). Další synonyma jsou \"Alcea ficifolia\", \"Althaea chinensis\", \"Althaea biennis\" aj.\n\nTopolovka je pěstována jako okrasná rostlina již od 16. století. Zahradní formy mají nejrůznější barvy květů, mohou být plnokvěté či poloplnokvěté, květy mohou být různě skvrnité, pruhované či žíhané nebo roztřepené.\nPro své výrazné květenství se vysazuje do ozdobných skalek a záhonů, předzahrádek s dalšími trvalkami, kde vynikne. Topolovka růžová může být vysazována jako solitéra, může být dekorativní v době květu v některých sadovnických kompozicích.\n\nKvět topolovky se sbírá jako léčivá droga (Flores malvae arboreae). Za nejhodnotnější z léčivého hlediska jsou pokládány formy s tmavými květy, zejména široce rozšířený kultivar 'Nigra'. Droga obsahuje zejména slizy, třísloviny a antokyanové glykosidy. Působí protizánětlivě a mírně projímavě. Používá se ve formě macerátu zejména při zánětu průdušek a při chronických zánětech v trávicí soustavě, kde tlumí dráždění. Má jemné působení a je vhodná pro použití v pediatrii a geriatrii. Barvivo z květů je používáno v potravinářství a likérnictví.\n\nVyžaduje výsluní a dostatečně vlhkou půdu, ale snese i polostín a půdu bez zálivky. Rozmnožuje se semeny, která si udrží klíčivost asi 3 roky. Bývá napadána houbovými chorobami a škůdci.\n\n"}
{"id": "1056011", "url": "https://cs.wikipedia.org/wiki?curid=1056011", "title": "Eugene Nida", "text": "Eugene Nida\n\nEugene Albert Nida [\"najda\"] (11. listopadu 1914 Oklahoma City – 25. srpna 2011) byl americký lingvista, autor teorie dynamické ekvivalence (rovnocennosti) překládání Bible a jeden ze zakladatelů moderní translatologie.\n\nNida se narodil v Oklahoma City v Oklahomě 11. listopadu 1914 a v mládí se stal křesťanem.\n\nV roce 1936 absolvoval Kalifornskou univerzitu. Poté chodil na Camp Wycliffe, kde se vyučovala teorie překladu Bible. Nějakou dobu také působil jako duchovní mezi Tarahumarijskými indiány v Mexiku, než musel kvůli problémům způsobeným špatnou stravou a vysokými teplotami odejít. Zhruba v této době se Nida stal zakládajícím členem Wycliffe Bible Translators, sesterské organizace Letního lingvistického institutu, která je pojmenovaná po Johnu Wycliffovi a překládá Bibli do různých jazyků.\n\nV roce 1937 začal Nida studovat na Univerzitě Jižní Kalifornie, kde o dva roky později získal magisterský titul z novozákonní řečtiny. Ve stejném roce, 1939, se po rezignaci zakládajícího pastora stal v Calvary Church v kalifornském městě Santa Ana prozatímním pastorem. \nV roce 1943 získal Nida titul Ph.D. v oboru lingvistika na Michiganské univerzitě. Oženil se s Altheou Lucille Sprague, která zemřela v roce 1993. V roce 1997 se oženil s Maríou Elenou Fernandez-Miranda, právničkou a diplomatickou atašé.\n\nNida odešel do penze na počátku 80. let, ačkoliv i nadále přednášel na univerzitách po celém světě. Žil v Madridu, Španělsku a Bruselu. Zemřel v Madridu 25. srpna 2011 ve věku 96 let. \n\nNidova kariéra začala roku 1943, kdy pracoval jako lingvista v American Bible Society (ABS – společnost pro podporu překládání a dalšího šíření Bible) a rychle byl povýšen do vyšších funkcí.\n\nNida pomohl zorganizovat snahu Vatikánu a United Bible Societies (UBS – sdružení společností starajících se o šíření a překládání Bible) vydávat překlady Biblí (různých církví) po celém světě. Tento projekt začal v roce 1968 a pokračoval ve shodě s Nidovým principem funkční ekvivalence.\n\nNida byl průkopníkem v oblasti translatologie a lingvistiky.\n\nJeho učebnice \"Morfologie: Deskriptivní analýza slov\" je jedním z nejdůležitějších děl amerického strukturalismu. Dlouho byla jediným vhodným úvodem do studia morfologie a díky mnoha příkladům a cvičením je stále velmi ceněná. \n\nJeho nejvýznamnějším přispěním do teorie překladu je Dynamická ekvivalence, též známá pod názvem Funkční ekvivalence. Nida také vynalezl techniku „složkové analýzy“, kdy jsou slova rozdělena na jednotlivé komponenty, což napomáhá určit míru ekvivalence v překladu. \n\nNidova teorie dynamické ekvivalence je považována za protiklad k názoru filologů, kteří zdůrazňují, že porozumět zdrojovému textu lze pomocí zhodnocení vztahů slov na stránce a význam je obsažen v textu (jsou více zaměřeni na dosažení sémantické ekvivalence).\n\nTato teorie je spolu s ostatními teoriemi o shodě v překladu podrobně popsána v jeho eseji \"Principy shody\", kde Nida tvrdí, že pokud “žádné dva jazyky nejsou identické, ať už ve významech přiřazených k odpovídajícím symbolům nebo ve způsobech, jakými jsou symboly uspořádány ve slovních spojeních a ve větách, je samozřejmé, že mezi jazyky neexistuje žádná absolutní shoda. Nemohou tedy existovat zcela přesné překlady.” Zatímco účinek překladu se může podobat účinku originálu, v detailech nemůže být žádná shoda.\n\nNida poté ukazuje rozdíly v překladu na základě tří faktorů:\n1. Podstata sdělení: v některých textech je nejvýznamnější obsah a v jiných je zásadní forma.\n2. Záměr autora a překladatele: informovat o formě i obsahu; snažit se o srozumitelnost tak, aby čtenář zcela porozuměl smyslu sdělení; záměry, které usilují nejen o porozumění překladu, ale také se snaží zabránit jeho neporozumění.\n3. Druh publika: případné publikum se liší jak ve schopnostech porozumění, tak v potenciálním zájmu.\n\nNida upozorňuje na to, že jelikož v překladu “identické ekvivalenty” neexistují, měl by se překladatel snažit najít “nejbližší přirozený ekvivalent”. Nida rozpoznává dva základní druhy zaměření v překladu, jež se odvíjejí od dvou různých typů ekvivalence: Formální ekvivalence (F-E) a Dynamické ekvivalence (D-E).\n\nF-E se zaměřuje na samotné sdělení, na jeho formu i obsah. Překlady zaměřené na formální ekvivalenci se týkají překladů básní, jednotlivých vět a konceptů. Takové formální zaměření, které je příkladem tohoto typu strukturální ekvivalence, se nazývá „gloss translation“ (vysvětlující překlad), kdy se překladatel snaží reprodukovat formu a obsah co nejvíc doslovně a smysluplně.\n\nPravidla F-E překladu jsou: reprodukce gramatických celků; konzistence ve volbě slov; a zachování významu zdrojového textu.\n\nNaproti tomu D-E usiluje o „přirozenost“ výrazu. D-E překlad se primárně zaměřuje na ekvivalenci v odezvě publika, spíše než na ekvivalenci formy. Vztah mezi příjemcem a sdělením by měl být v podstatě stejný, jaký existoval mezi příjemci a sdělením v originálním (zdrojovém) jazyce. \n\nPravidla D-E překladu jsou: přizpůsobení překladu jazyku a kultuře příjemce; překlad musí být v souladu s kontextem sdělení, což zahrnuje výběr stylu a uspořádání jednotlivých součástí sdělení. \n\nNida a Lawrence Venuti dokázali, že translatologie je mnohem komplexnější vědní disciplína, než by se na první pohled zdálo. Překladatel se musí zamýšlet nad textem do hloubky tak, aby pochopil vztahy uvnitř textu a porozuměl mu i na referenční (odkazové) úrovni. \nPřekladatel musí posoudit prvky typické pro konkrétní kulturní prostředí, idiomy a figurativní jazyk tak, aby dosáhl porozumění zdrojovému textu a mohl vytvořit překlad, který nejen zachycuje, co slova v daném kontextu znamenají, ale také znovu vytváří dopad originálního textu na publikum v rámci možností překladatelova vlastního jazykového systému.\n\n"}
{"id": "1056013", "url": "https://cs.wikipedia.org/wiki?curid=1056013", "title": "Čistec velkokvětý", "text": "Čistec velkokvětý\n\nČistec velkokvětý (\"Stachys macrantha\") je vyšší vytrvalá bylina z čeledi hluchavkovitých. Kvete v červenci až srpnu. Čistec velkokvětý tvoří trsy nebo souvislé porosty. Je původní na Kavkaze, v Gruzii a severozápadě Íránu. Pěstuje se jako okrasná rostlina i v ČR. Je druhem používaným do skupin, skalek, suchých zídek, zelených střech a záhonů. Snese přísušky. Preferuje slunečné polohy a propustné půdy, toleruje polostín. Množení semeny, oddělky. Pro druh jsou také používána označení \"Stachys grandiflora\" nebo \"Betonica grandiflora\".\n\n"}
{"id": "1056018", "url": "https://cs.wikipedia.org/wiki?curid=1056018", "title": "Kosatec písečný", "text": "Kosatec písečný\n\nKosatec písečný (\"Iris arenaria\") je nízká bylina suchých travnatých nebo kamenitých strání, která brzy z jara rozkvétá světle žlutými květy. Tento druh z rodu kosatec patří k původním druhům české květeny a je pro snižující se počty řazen mezi ohrožené rostliny.\n\nTento druh byl počátkem 20. století považován za pouhý poddruh kosatce skalního. Později bylo zjištěno, že jeho biologická rozdílnost je mnohem větší než se předpokládalo a kosatec písečný začal být považován za pravoplatný druh.\n\nKosatec písečný pochází z ponticko-panonské oblasti (Panonská pánev a severní břehy Černého moře) a vyskytuje se od Rakouska, přes Českou republiku, Slovensko, Maďarsko, Bulharsko a Rumunsko až na střední Ukrajinu a jih evropského Ruska. Obvykle roste na nespojitých lokalitách od sebe hodně vzdálených a ve Střední Evropě postupně mizí.\n\nV České republice se vyskytuje na jižní Moravě ve dvou oblastech. Prvá je v Pavlovských vrších ve dvou národních přírodních rezervacích (Děvín, Kotel a Soutěska) a (Tabulová, Růžový vrch a Kočičí kámen) a ve dvou přírodních rezervacích Turold a Svatý kopeček v okrese Břeclav. Druhá oblast je ve Znojemské pahorkatině kde se vyskytuje ve třech přírodních rezervacích Na Kocourkách, U kapličky a U Michálka a také u obce Miroslavi v okrese Znojmo. Výskyt na jižní Moravě představuje absolutní severozápadní hranici výskytu.\n\nDruh je primárně psamofyt který v české přírodě roste na mělkých vápencových půdách stepního charakteru nebo na zvětralém povrchu krystalických hornin jako žula, rula, slepenec, granulit a vápenec. Vyskytuje se na osluněných a teplých stanovištích s nezapojenou nebo velmi nízkou okolní vegetaci.\nKosatec písečný je poměrně nízká rostlina (10 až 20 cm) která vyrůstá v řídkých trsech z jen 2 až 5 mm tenkého, široce se rozrůstajícího oddenku uloženého těsně pod povrchem půdy. Současně s květonosnými lodyhami rostou z oddenku i sterilní vodorovné výběžky s listy. Lodyha je přímá a jednoduchá, olistěná je úzce mečovitými listy se souběžnou žilnatinou které jsou dlouhé 5 až 17 cm a široké 2 až 6 mm. Listy sterilních výběžků jsou široce čárkovité, dlouhé asi 20 cm a 10 mm široké.\n\nNa koncích květných lodyh vyrůstají na krátkých stopkách ve vějířku obvykle dva oboupohlavné nevonné květy. Nerozvité květy jsou zabalené do listenů, každý má dva bylinné a jeden blanitý. Okvětí je tvořeno šesti světle žlutými lístky rostoucími ve dvou přeslenech, vnitřní a vnější se tvarem liší. Vnější lístky s ven vyhnutými konci jsou sklopené dolů a na vnitřní straně jsou porostlé jemnými žlutými chloupky, vnitřní zkadeřené jsou vzpřímené a všechny jsou vespod srostlé v trubku dlouhou 5 až 10 mm. Tři tyčinky se zploštělými nitkami nesou prašníky. Vřetenovitý trojdílný semeník má jednu čnělku s bliznou dělenou do tří lupenitých laloků pod kterými se nacházejí prašníky. Rostliny rozkvétají postupně, každý květ kvete pouze jediný den, otvírá se ráno a v pozdním odpoledni se již trvale uzavírá. Obvyklá doba kvetení je na konci dubna nebo počátkem května a hmyzím opylovačům kosatec písečný poskytuje hodně nektaru.\n\nPlodem je podlouhlá vřetenovitá tobolka skládající se ze tři pouzder. Semena v nich jsou poměrně velká, mají nápadné bělavé masíčko a z tobolky vypadávají postupně.\n\nDruh se v ČR vyskytuje převážně na místech která byla v minulosti často spásána. V současnosti se od tohoto způsobu obhospodařování upouští a stanoviště zarůstají mohutnějšími rostlinami a náletovými dřevinami, ty původní rostliny připravují o živiny, světlo i možnost vyklíčení nových jedinců. U rostlin rostoucích na chráněných územích jsou již prováděna opatření která mají tento neblahý stav odstranit.\n\nKosatec písečný patří podle Červeného seznamu ohrožených rostlin mezi druhy silně ohrožené (C2t) a podle vyhlášky Ministerstva životního prostředí ČR č. 395/1992 Sb. dokonce mezi druhy kriticky ohrožené (§1).\n\n\n \n"}
{"id": "1056024", "url": "https://cs.wikipedia.org/wiki?curid=1056024", "title": "Mezinárodní kulturní centrum Pjetër Arbnori", "text": "Mezinárodní kulturní centrum Pjetër Arbnori\n\nMezinárodní kulturní centrum Pjetër Arbnori (albánsky Qendra Ndërkombëtare e Kulturës \"Pjetër Arbnori\") lidově též známé jako Pyramida (albánsky Piramida) je brutalistická budova, která se nachází v centru albánské metropole Tirany.\n\nBývalé muzeum odkazu Envera Hodžy bylo slavnostně otevřeno v centru města v roce 1988, tedy tři roky po smrti albánského vůdce. Budovu velkolepého muzea navrhli architekti Klement Kolaneci, Pranvera Hoxha, Pirro Vaso a Vladimir Bregu a stála téměř tři a půl milionů tehdejších amerických dolarů. Výstavba samotná trvala 2 roky; na stavbě pracovalo přes 300 dělníků. Často bývá stavba neprávem označována jako mauzoleum; Hodžovy ostatky v ní nikdy umístěny nebyly.\n\nPo roce 1991, kdy došlo k změně společensko-politického zřízení v zemi, byla stavba opuštěna a od té doby chátrá. Byla využívána jako výstavní a konferenční centrum; občas také poskytla zázemí i různým televizním stanicím. Roku 2007 byla vypsána soutěž na přestavbu objektu na divadlo a operu. V současné době slouží příležitostně jako galerie. V roce 2011 albánští poslanci odhlasovali demolici stavby, která by tak měla ustoupit nové budově albánského parlamentu.\n"}
{"id": "1056025", "url": "https://cs.wikipedia.org/wiki?curid=1056025", "title": "Seznam pivovarů", "text": "Seznam pivovarů\n\nSeznam pivovarů může být:\n\n"}
{"id": "1056030", "url": "https://cs.wikipedia.org/wiki?curid=1056030", "title": "Hating Life", "text": "Hating Life\n\nHating Life (v překladu \"nenávidíce život\") je čtvrté studiové album švédské death metalové skupiny Grave. Vydáno bylo v roce 1996 hudebním vydavatelstvím Century Media Records. Bylo nahráno ve studiu Sunlight Studio ve Stockholmu. Sestava doznala změny oproti předchozímu albu \"Soulless\" z roku 1994, zpěvák a baskytarista Jörgen Sandström odešel do jiné švédské deathmetalové skupiny Entombed a album tak stvořila pouze dvojice Ola Lindgren (vokály, baskytara, kytara) a Jens Paulsson (bicí).\n\nIntro tvoří úryvek z hororového filmu \"\".\n\n\n\n"}
{"id": "1056034", "url": "https://cs.wikipedia.org/wiki?curid=1056034", "title": "Usměrňovací plech", "text": "Usměrňovací plech\n\nUsměrňovací plech je prvek používaný na parních železničních lokomotivách a sloužící k usměrňování proudícího vzduchu, pokud lokomotiva jela se zavřeným regulátorem. Plechy měly různé tvary a umísťovaly se po stranách dýmnice, tedy vodorovné části lokomotivního kotle do níž proudí spaliny a jsou odtud odsávány komínem do ovzduší. Plechy napomáhají při zvedání kouře vystupujícího z komína ve snaze zabránit jeho klesání a možného rizika valení se podél lokomotivního kotle, což by omezilo viditelnost ze stanoviště strojvedoucího.\n"}
{"id": "1056036", "url": "https://cs.wikipedia.org/wiki?curid=1056036", "title": "Screen Actors Guild Awards", "text": "Screen Actors Guild Awards\n\nScreen Actors Guild Award (také známé jako SAG Award) je filmová a televizní cena, udílená odborovou hereckou organizací \"Screen Actors Guild-American Federation of Television and Radio Artists\" (SAG-AFTRA). První ceremoniál se konal v roce 1995.\n\nJako cena se předává socha nahého muže, který v rukou drží masku komedie a masku tragédie, je nazýván „Herec“. Je 41 cm vysoký a váží 5,4 kilogramů. Vyrábí ho American Fine Arts Foundry z Burbanku v Kalifornii.\n\n\n\n\n\n"}
{"id": "1056037", "url": "https://cs.wikipedia.org/wiki?curid=1056037", "title": "Nina Hossová", "text": "Nina Hossová\n\nNina Hossová (* 7. července 1975 Stuttgart, Bádensko-Württembersko) je německá herečka, která na filmovém plátně debutovala v roce 1996 dramatem \"Und keiner weint mir nach\". V roce 2014 si zahrála agentku Irnu Freyovou v britském špionážním snímku \"Nejhledanější muž\".\n\nNarodila se roku 1975 v západoněmeckém Stuttgartu do rodiny odborového předáka ve společnosti Daimler-Benz a politika Williho Hosse, pozdějšího člena dolní komory Bundestagu za Zelené. Matka Heidemarie Rohwederová byla herečka ve stuttgartském národním divadle a následně také režisérka Esslingenského státního divadla se sídlem ve Württembersku.\n\nHlasové role v rádiu začala namlouvat v sedmi letech a na divadelních prknech se poprvé objevila ve věku čtrnácti let. V roce 1997 absolvovala berlínskou divadelní školu Ernsta Busche. První titulní postavou, s výraznou diváckou odezvou, se stala role zavražděné luxusní dívky na telefonu Rosemarie Nitribittové v televizním filmu Eichingera \"Das Mädchen Rosemarie\", na motivy skutečné události a premiérované v roce 1996.\n\nOpakovaně spolupracovala s režisérem Christianem Petzoldem. Za výkon v jeho thrilleru \"Toter Mann\" obdržela televizní Cenu Adolfa Grimmeho. O dva roky později ji získala opět za snímek \"Wolfsburg\". Ztvárnění titulní eponymní úlohy v dramatu \"Yella\" ji v roce 2007 vyneslo Stříbrného medvěda pro nejlepší herečku na Berlínském mezinárodním filmovém festivalu a Cenu německého filmu pro rok 2008. Další společným projektem se stalo drama \"Barbara\" z roku 2011, kde si zahrála hlavní postavu Barbary. Snímek zastupoval Německo v kategorii Oscara za nejlepší cizojazyčný film.\n\nV roce 2009 byla herečka porotkyní na Locarnském mezinárodním filmovém festivalu a o dva roky později také na Berlinale. V letech 1998–2013 působila jako stálá členka činoherního souboru berlínského Deutsches Theater, kde mimo jiné ztvárnila Médeu a Franzisku ve hře \"Minna von Barnhelm\" (2005). Během své dráhy spolupracovala s řadou režisérů, jakými byli Einar Schleef, Michael Thalheimer, Robert Wilson, Luc Bondy, Martin Kušej, Stefan Pucher a Stephan Kimmig. Pro rok 2012 byla jmenovaná jedinou porotkyní herecké ceny Alfreda Kerra na Berlínském divadelním setkání (Berliner Theatertreffen). V roce 2013 vstoupila do souboru berlínského divadla Schaubühne a nahrála duet s velšskou rockovou skupinou Manic Street Preachers nazvaný „Europa Geht Durch Mich“ na albu \"Futurology\", vydaném 7. července 2014.\n\nÚlohu agentky německé kontrarozvědky Irny Freyové si v roce 2014 zahrála v britském špionážním snímku \"Nejhledanější muž\", kde v jedné ze svých posledních rolí jejího nadřízeného ztvárnil Philip Seymour Hoffman.\n\nŘadí se mezi příznivce hnutí Make Poverty History, které se angažuje proti znetvoření ženských pohlavních orgánů.\nV návaznosti na práci pro svého otce se stala velvyslankyní dobré vůle brazilského státu Pará, bojující proti mýcení deštných pralesů a za zlepšení životních podmínek tamního domorodého obyvatelstva.\n\n\n"}
{"id": "1056040", "url": "https://cs.wikipedia.org/wiki?curid=1056040", "title": "Václav Suchánek", "text": "Václav Suchánek\n\nVáclav Suchánek byl zvukař, zvukový mistr. Byl manželem herečky Věry Petákové.\n\nOd začátku 70. let do začátku 80. let zvukař Filmového studia Barrandov Dabing. V roce 1968 společně s Tomášem Bělohradským po zvukařské stránce vyprojektovali nově otevírané druhé nahrávací studio Sparta v Michli. Následující přehled obsahuje pouze nemnoho dostupných informací o celovečerních filmech.\n\n"}
{"id": "1056041", "url": "https://cs.wikipedia.org/wiki?curid=1056041", "title": "Ostřice Buchananova", "text": "Ostřice Buchananova\n\nOstřice Buchananova (\"Carex buchananii\") je vytrvalá rostlina, travina, řazená do čeledi šáchorovité. Zbarvení listů druhu je považováno za dekorativní a jako okrasná rostlina je druh někdy pěstován.\n\nDruh se přirozeně vyskytuje na Novém Zélandu. Je pěstován i v Evropě a v ČR, jako dekorativní rostlina.\n\nRoste většinou na okrajích potoků a řek.\n\nVíceletá trsnatá tráva dorůstající 30 až 60cm. Listy jsou tenké, typicky skořicově zbarvené, jemné, vláskovité, na konci někdy zakroucené. Druh je větrosnubný. Období květu je od června do srpna. Květenství je nenápadný klas.\n\nOstřice Buchananova vyžaduje výsluní nebo polostín, písčité, hlinité nebo jílovité propustné půdy. V původním prostředí je běžná vyšší vzdušná vlhkost. Není vázána kyselé nebo zásadité pH. V podmínkách v ČR nevydrží více let, časem uhyne, často vymrzne. Špatně obráží, nesmí se seřezávat, suché listy se musí opatrně vyčesávat. Přes zimu je vhodnější propustná půda, sušší podmínky. V chladných podmínkách je vhodná zimní přikrývka, je spolehlivě mrazuvzdorná do -10 °C. Jsou popsáni choroby a škůdci, především mšice a rzi.\n\nJsou pěstovány kultivary 'Bannockburn' a 'Viridis' s jemnějšími, bledě zelenými, listy.\n\nPůsobí vzhledem uhynulé rostliny, traviny, což omezuje použití. Je vhodná pro použití ve skupinách. Je někdy používána jako velmi výrazná okrasná rostlina pro barevné kontrasty ve výsadbě dekorativních záhonů. Jen výjimečně je vhodná do volnějších partií a skalkových úprav, kde je výrazná nejen barvou, ale i charakterem růstu. Její použití je omezeno i nároky na péči. Množí se semenem, i samovolně, není invazivní.\n\n"}
{"id": "1056052", "url": "https://cs.wikipedia.org/wiki?curid=1056052", "title": "Petrochemia-Blachownia", "text": "Petrochemia-Blachownia\n\nPetrochemia-Blachownia S.A. je polská akciová společnost se sídlem v Blachowni, části města Kędzierzyn-Koźle. Jedná se o dceřinou společnost české firmy DEZA. Společnost se zabývá zejména výrobou aromatických uhlovodíků získávaných ze surového benzolu a petrochemických frakcí.\n\nNa místě, kde se nyní podnik nachází byl za 2. světové války vybudován závod Oberschlesische Hydrierwerke AG, který se zabýval výrobou leteckého benzínu a motorové nafty pro potřeby Třetí říše. Na budování závodu se podíleli vězni z koncentračního táboru Blechhammer. V průběhu bojů však byla továrna zničena a na témže místě vznikly v roce 1952 Zakłady Koksochemiczne Blachownia (Koksochemické závody Blachownia). V 90. letech byla zahájena restrukturalizace společnosti, ze které byly vyčleněny některé obslužné činnosti do samostatných společností. V roce 1997 pak začal proces změny podniku na kapitálovou skupinu v čele se společností Blachownia Holding. V rámci tohoto procesu byly z majetku společnosti vyčleněny jednotlivé výrobní jednotky, které byly zaregistrovány jako samostatné obchodní společnosti. Jednou z nich se v roce 1998 stala i akciová společnost Petrochemia-Blachownia, jejímž 100% vlastníkem se v následujícím roce stala polská firma Ciech. Po roce 2000 společnost investovala do nových technologií a začala se zabývat chemickou syntézou (výroba benzenu a toluenu). V roce 2005 odkoupila akcie společnosti maďarská firma BorsodChem. V rámci skupiny BorsodChem tak Petrochemia-Blachownia dodávala v železničních cisternách benzen sesterské společnosti BorsodChem MCHZ, která tuto látku využívá pro výrobu anilinu.\n\nV červenci 2017 schválil Úřad pro ochranu hospodářské soutěže prodej společnosti do rukou české firmy DEZA ze skupiny Agrofert. Transakce byla dokončena 31. října 2017 odkoupením kontrolního balíků akcií Petrochemie českou Dezou. \n"}
{"id": "1056053", "url": "https://cs.wikipedia.org/wiki?curid=1056053", "title": "Ryan Koolwijk", "text": "Ryan Koolwijk\n\nRyan Koolwijk (* 8. srpna 1985, Rotterdam, Nizozemsko) je nizozemský fotbalový záložník se surinamskými kořeny, který v současné době působí v klubu SBV Excelsior. Mimo Nizozemsko působil na klubové úrovni na Slovensku v klubu AS Trenčín.\n\nV Nizozemsku hrál postupně za SBV Excelsior, NEC Nijmegen a FC Dordrecht. V Excelsioru a Nijmegenu byl kapitánem týmu.\n\nV lednu 2015 odešel jako volný hráč na Slovensko do klubu FK AS Trenčín, angažmá mu doporučil bývalý spoluhráč z Nijmegenu Samuel Štefánik. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double.\nV sezóně 2015/16 s týmem Trenčína obhájil double – prvenství ve slovenském poháru i v lize. Po úspěšné sezóně se rozhodl změnit klub. \nPo roce a půl na Slovensku se vrátil v létě 2016 do Nizozemska do klubu SBV Excelsior, kde podepsal tříletou smlouvu. Původně chtěl zůstat v zahraničí déle, ale kvůli studiu na trenérskou licenci a plánu založení fotbalové školy se vrátil do vlasti.\n\n"}
{"id": "1056055", "url": "https://cs.wikipedia.org/wiki?curid=1056055", "title": "Šedovous sibiřský", "text": "Šedovous sibiřský\n\nŠedovous sibiřský (\"Spodiopogon sibiricus\") je bujně vzrůstná trsnatá vytrvalá bylina z čeledi lipnicovitých. Kvete od srpna do září.\n\nŠedovous sibiřský je původní v oblastech Japonska, Koreje a Mandžuska a na Sibiři, kde se původně vyskytoval na loukách, ve světlých lesích a křovinách.\n\nPoužívá se jako okrasná rostlina. Použití jako okrasné rostliny omezuje poměrně velká velikost trsů a poměrně nezajímavý vzhled. Dorůstá 80–120 cm. Je možné rostlinu použít jako výplň v záhonech, vhodná je pro větší sadovnické výsadby, doplněk výsadby vyšších trvalek. Vhodná pro výsadby málo náročné na údržbu. Rostlinu lze použít do suché vazby, je však používána velmi vzácně.\n\nVyžaduje světlé polohy a vlhké půdy. Množí se semeny, ale snadno také dělením trsů. Je doporučen řez na jaře.\n\n"}
{"id": "1056058", "url": "https://cs.wikipedia.org/wiki?curid=1056058", "title": "Schmitz Cargobull", "text": "Schmitz Cargobull\n\nSpolečnost Schmitz Cargobull AG je německý výrobce návěsů, nástaveb a přívěsů. Centrála podniku se nachází v Horstmaru, sídlo společnosti v sousedním Altenberge ve spolkové zemi Severní Porýní-Vestfálsko. Tento rodinný podnik v účetním roce 2014/2015 zaměstnával 4 920 spolupracovníků, měl obrat ve výši 1,589 mld. EUR a stal se tímto lídrem trhu v Evropě. Akcionáři jsou se stejnými podíly rodiny Dr. Heinze Schmitze, Petera Schmitze a Bernda Hoffmanna.\n\nPočátky společnosti sahají až do roku 1892. Tehdy začal Heinrich Schmitz, zakladatel společnosti, která již přes 100 let vlastnila jako rodinný majetek kovářské dílny v Altenberge u Münsteru, konstruovat vozy. První vzestupný vývoj zaznamenalo nové obchodní odvětví kovářské dílny s rostoucí motorizací koncem 20. let 20. století. V této době se změnil podnik z řemeslného podniku na průmyslovou výrobu vozidel. V roce 1928 byl vyexpedován první přívěs pro motorová vozidla vybavený plnopryžovými pneumatikami. Od roku 1935 se vyráběly návěsy a skříňové vozy s ocelovým vnějším pláštěm na dřevěné kostře. V roce 1950 vyrobila firma Schmitz svou první izolovanou a temperovanou nástavbu.\nPodnik rostl v šedesátých letech a to zejména po první ropné krizi na počátku sedmdesátých let, kdy velké zakázky z Blízkého východu přinesly velkou míru růstu. Se začátkem První války v Zálivu neprobíhaly v osmdesátých letech zakázky z arabských zemí a společnost Schmitz Cargobull se ocitla v krizi.\n\nReformní politika východní Evropy a znovusjednocení Německa zajistily podniku nový vzestup až do poloviny devadesátých let, kdy došlo k opětovnému výpadku zakázek. Následovala důsledná reorganizace výroby: Sortiment produktů byl omezen na čtyři základní typy, počet nutných dílů výrazně snížen, výrobní a dodací lhůty zkráceny a podíl mzdových nákladů snížen.\n\nV březnu 1999 byla stažena první veřejná nabídka akcií společnosti z důvodu slabé poptávky. Od té doby se plány na opětovnou veřejnou nabídku akcií neuskutečnily.\n\nV účetním roce 2004/2005 (1. 4. až 31. 3.) ohlásila společnost Schmitz Cargobull poprvé obrat ve výši přes 1 mld. eur (1,21 mld. eur, 36 000 vyrobených vozů). V průběhu pěti let se obrat zdvojnásobil a bylo přijato 1 500 nových pracovních sil.\n\nV účetním roce 2007/2008 bylo dosaženo poprvé obratu ve výši přes 2 mld. eur (2,14 mld. eur, 66 500 vyrobených vozů). V důsledku světové hospodářské krize drasticky klesl příjem objednávek. Obrat 2009/2010 klesl o 70 procent na 660 mil. eur (12 800 vyrobených vozů). Již 2010/2011 překročil obrat opět miliardovou hranici a dnes činí 1,5 mld. €.\n\nV listopadu 2012 došlo k podepsání smlouvy o společném podniku (smlouva Joint Venture) s čínskou společností Dongfeng Motor Company, Ltd. . Spolupráce se zaměřuje na výrobu návěsů na čínském trhu.\n\nV dubnu 2013 oznámila společnost Schmitz Cargobull plány na otevření nového výrobního závodu v Rusku, na jihu Petrohradu.\nSortiment produktů od společnosti Schmitz Cargobull zahrnuje:\nSpolečnost Schmitz Cargobull nabízí prostřednictvím dceřiných společností následující služby:\n\nVětšina výroby se realizuje v Německu a je distribuována do zahraničí. Hlavními odbytišti jsou západní, severní, střední a východní Evropa, stejně jako Blízký a Střední východ.\n\nVýrobní závody se nacházejí v Německu ve městech Altenberge, Vreden, Gotha, Berlín a Toddin, v dalších evropských zemích v Zaragoze (Španělsko), Panevėžysu (Litva) a v Petrohradu (Rusko). V roce 2014 byla zahájena další výroba v Číně.\n\nSpolečnost Schmitz Cargobull je zastoupena vlastním prodejem, popř. distribučními partnery ve všech evropských zemích a provozuje síť přibližně 1 200 autorizovaných servisů po celé Evropě.\nV Česku distribuuje produkty společnosti Schmitz Cargobull firma EWT s.r.o. Česká republika, založená v roce 1995, dceřiná společnost skupiny EWT se sídlem v rakouském Kitzbühelu. Podnik je zastoupen distribučním centrem v Brandýse nad Labem.\nNázev obchodní značky Schmitz Cargobull s modrým slonem jako obchodní značkou byla zavedena koncem osmdesátých let. Do té doby působila společnost pod názvem Schmitz-Anhänger Fahrzeugbau GmbH und Co. KG.\n"}
{"id": "1056063", "url": "https://cs.wikipedia.org/wiki?curid=1056063", "title": "Multi-crew pilot license", "text": "Multi-crew pilot license\n\nMulti-crew pilot license (MPL) je letecké oprávnění založené na klíčových dovednostech potřebných pro pilotování moderních dopravních letadel. Před samotným započetím kurzu musí žadatel projít velmi zevrubným výběrovým řízením, jehož výsledkem bude rozhodnutí, zda je daný kandidát potenciálním úspěšným absolventem kurzu MPL. Celý vstupní screening je sestavěn tak, aby vybral skutečně jen ty nejlepší, vyhovující požadavkům budoucích zaměstnavatelů, na jejichž objednávku je kurz pořádán.\n\nV současnosti je možné absolvovat výcvik v České republice pouze ve výcvikovém centru Czech Aviation Training Centre na letišti Václava Havla v Praze.\n\nZákladní teoretický kurz obsahuje 750 hodin na úrovni ATPL(A), plus cca 100 hodin obecné a letecké angličtiny. Tento počet zahrnuje hodiny na učebně, computer-based training, e-learning (s využitím systému pro správu a kontrolu postupu studenta ve studiu) apod.\n\nPočet hodin je však závislý čistě na požadavcích budoucího zaměstnavatele studentů MPL.\n\nObecná angličtina – cílem kurzu je dosáhnout takové úrovně znalosti obecné angličtiny, že student nebude mít problémy se započetím kurzu teorie ATPL.\n\nLetecká angličtina – tento kurz má za cíl prohloubit jazykové znalosti studenta a obohatit je o leteckou odbornou terminologii tak, aby byl student schopen dosáhnout minimálně stupně 4 mezinárodní jazykové stupnice ICAO.\n\nPo skončení kurzu obdrží kadeti certifikát se zmíněným dosaženým stupněm.\n\nVýuka na učebně\nVýuka na učebně pokrývá všech 14 předmětů ATPL(A) v rozsahu přesahujícím 100 hodin, kdy každý předmět je vyučován profesionálem v daném oboru. Tato výuka je vždy následována samostudiem přes e-learning.\n\nTyto musí studenti coby nedílnou součást kurzu úspěšně složit na samostatné webové stránce. Svou konstrukcí se podobají testům, jaké kadety potkají při zkouškách na Úřadě civilního letectví. Princip je jednoduchý: student se přihlásí svým uživatelským jménem a heslem a na obrazovce se mu objeví seznam postupových testů v pořadí, v jakém mají být vypracovány.\n\nCílem kurzu Crew Resource Management je naučit budoucí posádky letadel správně komunikovat a vylepšovat své interpersonální dovednosti. Důraz je zde tedy dáván na důležité netechnické aspekty pilotní profese, mezilidské vztahy a součinnost posádky s cílem optimalizovat její výkonnost a maximalizovat bezpečnost provozu.\n\nTento kurz rozvíjí veškeré podstatné dovednosti týmové spolupráce v prostředí vícepilotního provozu a učí zvládat role úspěšných team-leaderů, stejně jako role členů týmu. V praxi mají piloti za letu striktně rozdělené role na pilota letícího a pilota neletícího (monitorujícího), a protože zvládat musí obě tyto role, je kurz koncipován prakticky tak, že se studenti naučí postupy obou zmíněných rolí.\n\nAčkoliv je celá první fáze létána na malém jednomotorovém pístovém letounu a pokrývá obsah kurzu soukromého pilota (PPL), je třeba ji s PPL nezaměňovat. První fáze MPL je, stejně jako celé MPL, postavena na dovednostech pilota (nikoliv na potřebě nalétat určité pensum hodin).\n\nVe druhé fázi přichází řada na simulátorové létání, konkrétně na létání v trenažéru FNPT II ATR, s praktickou aplikací principů MCC. Piloti se zde učí, jak zvládat pilotáž vícemotorového letounu a jak létat čistě podle přístrojů, ve vícepilotním prostředí. V porovnání s klasickou cestou skýtá tato fáze výtečnou možnost získat zkušenosti v tomto druhu provozu už v počátečních stádiích výcviku.\n\nTřetí fáze ještě nemusí nutně připravovat na konkrétní typ letadla. Její součástí je Jet Orientation Course, který je v optimálním případě prováděn na stejném typu letadla, na jakém bude prováděn i typový výcvik. Studenti se zde naučí zvládat normální i nouzové situace.\n\nČtvrtá fáze navazuje na předchozí a poskytuje dostatek času na zevrubné nacvičování zvládání abnormálních a nouzových situací, k jejichž nácviku by ve standardním kurzu nebyl takový dostatek časových možností.\n\nSouhrnně lze říci, že třetí a čtvrtá fáze dohromady tvoří jednotku obsahově takřka čtyřnásobně přesahující klasický typový výcvik.\n\nBase training, praktický výcvik přistávání s dopravním letadlem coby součást kurzu MPL zahrnuje 12 vzletů a přistání.\n\nLine training představuje určitý počet letů již na pravidelných linkách s cestujícími na palubě. MPL je jediným výcvikem svého druhu, který obsahuje line training jako neoddělitelnou součást.\n"}
{"id": "1056067", "url": "https://cs.wikipedia.org/wiki?curid=1056067", "title": "Nightingale", "text": "Nightingale\n\nNightingale (anglicky \"slavík\") může znamenat:\n"}
{"id": "1056072", "url": "https://cs.wikipedia.org/wiki?curid=1056072", "title": "Nightingale (hudební skupina)", "text": "Nightingale (hudební skupina)\n\nNightingale je švédská kapela založená roku 1994 ve švédském městě Örebro jako vedlejší projekt hudebníka Dana Swanö z Edge of Sanity, který byl tou dobou ovlivněný kapelami jako The Sisters of Mercy. Od druhého alba \"The Closing Chronicles\" v kapele účinkuje i jeho bratr Dag Swanö, který kvůli možnosti záměny s Danem přijal pseudonym Tom Nouga. Hudební styl Nightingale se dá označit jako gothic rock a progressive rock.\n\nPrvní studiové album se jmenuje \"The Breathing Shadow\" a vyšlo v roce 1995. \n\n\n"}
{"id": "1056073", "url": "https://cs.wikipedia.org/wiki?curid=1056073", "title": "Czech Raildays", "text": "Czech Raildays\n\nCzech Raildays je veletrh železniční a městské kolejové dopravy, který se koná od roku 2000 každoročně v červnovém termínu v komerčním obvodu železniční stanice Ostrava hlavní nádraží. Dnes jde o hlavní akci tohoto druhu na českém trhu a jediný veletrh uvedených oborů ve větším rozsahu. Pořadatelem je společnost M-Presse plus, hlavními spoluorganizátory Správa železniční dopravní cesty, České dráhy a ČD Cargo, na spolupráci se podílí např. také\nDopravní podnik Ostrava a Institut dopravy při VŠB – TU Ostrava.\n"}
{"id": "1056075", "url": "https://cs.wikipedia.org/wiki?curid=1056075", "title": "Pokrok (Duchcov)", "text": "Pokrok (Duchcov)\n\nPokrok () je bývalá osada v okrese Teplice (administrativní součást nejprve Hrdlovky, pak Duchcova), zaniklá v osmdesátých letech 20. století kvůli těžbě hnědého uhlí.\n\nOsada Pokrok vznikla v návaznosti na zřízení Dolu Pokrok, po němž byla pojmenována. Důl Pokrok byl založen v roce 1871, první havíři však bydleli v hornické kolonii v nedaleké Hrdlovce. V blízkosti dolu postupně vznikla osada, která byla administrativně přičleněna k Hrdlovce. V osadě se uvádějí dva hostince, řeznictví a obchod se zbožím smíšeným. \n\nDne 3. ledna 1934 došlo v Oseku na dole Nelson III k výbuchu, při kterém zahynula téměř celá odpolední směna havířů. Někteří z nich byli obyvatelé Pokroku. \n\nVelký rozvoj osady nastal v roce 1955, paradoxně v souvislosti se vznikem povrchového lomu Pokrok, který se nakonec stal příčinou jejího zániku. V Pokroku bylo zřízeno hřiště a klub mládeže, pracoval zde rovněž občanský výbor Národní fronty. V letech 1970–1975 byla zlikvidována Hrdlovka a Pokrok byl administrativně přičleněn k Duchcovu. Osada Pokrok byla zlikvidována v letech 1982–1986, obyvatelé byli přestěhováni na sídliště do Duchcova. Na území osady vznikla výsypka lomu Bílina, jejíž část byla později rekultivována a vznikl zde park Pokrok.\n\n"}
{"id": "1056093", "url": "https://cs.wikipedia.org/wiki?curid=1056093", "title": "Leo Karel Habsbursko-Lotrinský", "text": "Leo Karel Habsbursko-Lotrinský\n\nLeo Karel Habsbursko-Lotrinský : \"Erzherzog Leo Karl Maria Kyrill Method von Habsburg-Lothringen\" (5. července 1893, Pula – 28. dubna 1939, Bestwina) byl rakouský arcivévoda z těšínské linie Habsbursko-Lotrinské dynastie.\nByl pátým ze šesti dětí arcivévodcovského páru Karla Štěpána Těšínského a jeho ženy z toskánské linie rodu, Marie Terezie.\n\nByl jedním z absolventů Tereziánské vojenské akademie. Během první světové války byl poručíkem a posléze rytmistrem hulánů. Žil převážně v Polsku a polákem se i cítil být. Byl pro obnovu polského království.\n\nV roce 1922 se jeho ženou stala rakouská šlechtična Marie Klotilda z Thuillières, hraběnka Montjoye-Vaufrey et de la Roche (1893–1978). Z důvodu morganatického manželství užívají potomci titulu \"hrabata z Habsburku\". Pár měl pět dětí:\n\n"}
{"id": "1056094", "url": "https://cs.wikipedia.org/wiki?curid=1056094", "title": "Packet drop útok", "text": "Packet drop útok\n\nPacket drop útok je v počítačových sítích druh denial of service útoku, při němž router (směrovač) zahazuje pakety, které by měl předávat dál. K tomu obvykle dochází z routeru, který je ohrožen z mnoha různých příčin. Jednou z nich útok typu denial-of-service na router pomocí známého DDoS nástroje.\nVzhledem k tomu, že v síti je zahazování paketů běžné, packet drop útok je velmi těžké odhalit a zabránit mu.\n\nŠkodlivý router tento útok může také provádět selektivně, například tak, že zahazuje pakety směřované do určité části sítě, v určitou dobu, nebo zahazuje každých n paketů každých t sekund, či náhodně vybranou část paketů. V případě, že router zkouší zahazovat všechny pakety, které přijme, útok může být objeven poměrně rychle prostřednictvím běžných síťových nástrojů, jako je např. traceroute. Také, když si ostatní routery všimnou, že škodlivý router zahazuje veškerý provoz, obvykle začnou daný router odstraňovat ze svých routovacích tabulek a nakonec nepůjde přes škodlivý router žádný provoz. Nicméně v případě, že router začne zahazovat pakety v určité časové periodě, nebo každých n paketů, je často těžší útok rozpoznat, protože nějaký provoz stále v síti probíhá.\n\nPacket drop útok může být často nasazen na bezdrátové ad hoc sítě. Protože bezdrátové sítě mají odlišnou architekturu, než typické kabelové sítě, hostitel může vyslat broadcast, že má nejkratší cestu k cíli. Tím bude veškerý provoz zaměřen na hostitele, který pak je schopen zahazovat pakety dle libosti.\n"}
{"id": "1056123", "url": "https://cs.wikipedia.org/wiki?curid=1056123", "title": "Katarské kolo", "text": "Katarské kolo\n\nKatarské kolo (též Kolo z Dohá nebo Rozvojová agenda z Dohá) je aktuální kolo vyjednávání ve Světové obchodní organizaci (WTO), zahájeno ministerskou konferencí v listopadu 2001 v katarském Dohá. Za hlavní cíl si klade odstranění obchodních bariér tak, aby došlo k usnadnění rostoucího světového obchodu a zlepšení pozice rozvojových zemí v něm. Body jednání kola z Dohá zahrnují problematiku zemědělství, služeb, duševního vlastnictví, pravidel obchodu, usnadňování obchodu a další.\n\nPřestože kolo z Dohá mělo být původně ukončeno již v roce 2005, kvůli neschopnosti shodnout se na většině základních bodů agendy jednání stále pokračují.\n\nKatarskému kolu vyjednávání předcházelo Uruguayské kolo (1989–1994), v jehož rámci byla přijata tzv. Marrákešská dohoda, díky níž byla založena Světová obchodní organizace. První ministerská konference po založení WTO se konala v Singapuru (1996). Zde byly některými rozvinutými státy navrženy čtyři body (též známy jako Singapurské otázky), které se mohly v budoucnu stát tématy k projednávání ve WTO: \"obchod a investice, obchod a politika hospodářské soutěže, transparentnost při zadávání veřejných zakázek a usnadnění obchodu\". Nicméně proti těmto požadavkům se zdvihla vlna nevole ze strany rozvojových zemí. Byly proto ustaveny pracovní skupiny, které měly za úkol zjistit, zda tyto body mohou být předmětem dalšího jednání.\n\nZahájení nového kola vyjednávání bylo původně naplánováno na ministerskou konferenci v americkém Seattlu (1999). Samotné jednání ovšem bylo zastíněno masivními antiglobalizačními protesty. Dne 30. listopadu, kdy měla konference začít, vyšlo do ulic Seattlu dle odhadů 40-50 tisíc demonstrantů (mezi nimi především anarchisté, odborové svazy, studenti, ekologičtí aktivisté nebo členové nevládních organizací a náboženských skupin), kteří nesouhlasili s cíli prosazovanými WTO a považovali ji za nedemokratickou instituci. Protestující zablokovali některé ulice a budovy, takže znemožňovali průběh konference. Během dopoledne proti nim za použití pepřových sprejů a slzných plynů zasáhla policie, což vyvolalo další nepokoje. Celá tato událost vešla do historie jako tzv. „bitva o Seattle“.\n\nKonference, zastíněná protesty v ulicích, nakonec skončila krachem především kvůli sporům mezi rozvinutými a rozvojovými zeměmi, které byly toho názoru, že nejsou dostatečně zapojovány do důležitých plurilaterálních jednání a že jsou především prosazovány zájmy bohatších států.\n\nDalší kolo jednání tak bylo zahájeno až v roce 2001 na 4. ministerské konferenci WTO v katarském Dohá.\n\nHlavním orgánem, který přijímá všechna důležitá usnesení, jsou ministerské konference. Ty se dle Marrákešské dohody mají konat nejméně jednou za dva roky.\n\nNa nich, ale i všeobecně ve WTO, musí být všechna důležitá usnesení přijata na základě konsenzu, což má zaručit všeobecnou shodu na přijímaných rozhodnutích a ochránit tak zájmy méně rozvinutých států, omezením politických a ekonomických vlivů. Handicapem konsenzuálního systému ovšem je, že se často nepodaří všeobecné shody vůbec dosáhnout. Jednání ve WTO mnohdy trvají velmi dlouho nebo stagnují úplně. Důkazem toho je Katarské kolo, kde vyjednávání od roku 2001 nebylo doposud ukončeno a drtivá většina bodů agendy stále nebyla vyřešena.\n\nJednání o zemědělství začala již v roce 2000 a stala se součástí agendy kola z Dohá v roce 2001. Obecně je cílem zlepšit a zefektivnit fungování obchodu se zemědělskými produkty, zejména pak snížit narušení hospodářského obchodu v důsledku vysokých cel, vývozních subvencí a některých druhů domácí podpory. Je také kladen důraz na význam zemědělství pro rozvojové země - především s ohledem na odstraňování chudoby a zajištění potravinové bezpečnosti v těchto státech.\n\nUž od konference v Dohá se ukázalo, že jednání o zemědělství je problematické. Nesouhlas s aspekty agendy se objevil jak u Spojených států, tak i Evropské unie a jednotlivých rozvojových zemí, které nebyly ochotné podpořit konkrétní závazky na vývozní subvence a domácí podporu. Přes vynaložené úsilí na ministerské schůzce v Cancúnu v roce 2003 se nepodařilo vyřešit zmíněné problémy. Situace byla dočasně zachráněna v červnu 2004 na zasedání Generální rady, kde byl dohodnut rámec vyjednávacích metod. Tento proces pokračoval na další ministerské schůzce v prosinci roku 2005 v Hongkongu, kde byl dohodnut časový rámec duben-červenec 2006 pro vyřešení metod a odstranění vývozních subvencí do roku 2013.\n\nPo uplynutí termínů ale nedošlo k žádnému vývoji, protože jednotlivé strany se nebyly schopny dosáhnout konsenzu. Nicméně odborné debaty alespoň zúžily rámec neshod, ve kterých má dojít ke konkrétním závazkům.\n\nČlenské země WTO snížily a omezily své celní sazby, snížení celních sazeb bylo větší, respektive hlubší u rozvinutých zemí a týkalo se především jejich vzájemných obchodních zájmů. \n\nV Dohá se ministři dohodli, že zahájí další jednání o liberalizaci obchodu o průmyslových výrobcích. Za tímto účelem byla vytvořena na začátku roku 2002 vyjednávací skupina o přístupu na trh (Negotiating Group on Market Access - NGMA). Obecně mají jednání za cíl další snížení nebo odstranění cel včetně celních vrcholů, vysokých tarifů, zvyšování cel a netarifních překážek pro nezemědělské výrobky, zejména na produkty exportního významu pro rozvojové země.\n\nKonkrétně se pak při jednáních rozvojové země zaměřují na snižování vrcholů a eskalaci tarifů ve vyspělých zemích, které brzdí jejich export (např. textilu, oděvů či kožených výrobků), zatímco rozvinuté země pak usilují o větší přístup na trh v dynamicky rozvíjejících se ekonomikách jako je Čína, Indie a Brazílie. Generální rada v červenci a srpnu 2004 přijala rámec jednání. Na ministerské schůzce v Hongkongu v prosinci 2005 pak bylo dohodnuto, že vyjednávací metody budou dokončeny do 30. června 2006 a že ke snížení sazeb dojde dle modelu používaného ve Švýcarsku. Nicméně nebyl učiněn žádný další pokrok. Taktéž neexistuje dohoda o koeficientech, které by mohly být použity ke snížení sazeb rozvinutými a rozvojovými zeměmi. \n\nVšeobecná dohoda o obchodu se službami (GATS) nařizuje vládám členských států WTO, aby postupně liberalizovaly obchod se službami. Na Ministerské konferenci v Dohá se staly jednání o službách součástí jedné agendy. Cílem je zlepšit přístup členských zemí WTO na trh a posílit pravidla, kdy má mít každá vláda právo se rozhodnout, které konkrétní odvětví a v jakém rozsahu chce otevřít zahraničním společnostem. Má taktéž možnost omezit jakékoliv zahraniční vlastnictví. \n\nUsnadnění obchodu má za cíl zlepšit efektivitu mezinárodního obchodu například zjednodušováním celních postupů a usnadnění pohybu, uvolněním a odbavením zboží, včetně zboží v tranzitu. Jednání jsou také zaměřena na posílení technické pomoci a podporu pro vybudování kapacit v této oblasti, stejně jako jsou zaměřena na rozvoj účinné spolupráce mezi celními orgány či jinými příslušnými orgány o usnadnění obchodu a dodržování celních předpisů. \n\nTo vše je důležitým doplňkem k celkovému jednání, neboť by to jednak mělo snížit byrokracii a korupci v celním řízení, a jednak by to mělo urychlit obchod, stejně jako by ho to mělo udělat levnějším. \n\nKonsenzu v této oblasti bylo dosaženo na Ministerské konferenci na Bali v prosinci 2013. \n\nMezi další agendu patří jednání o životním prostředí (hlavním cílem je posílit vzájemnou podporu obchodu a politiky v oblasti životního prostředí), jednání o zeměpisném označení: mnohostranný rejstřík vín a lihovin (jedná se o jediný problém duševního vlastnictví, který je součástí jednání kola z Doha - cílem je usnadnit ochranu vín a lihovin zemí účastnících se jednání), jednání o řešení sporů (cílem je zlepšit a vyjasnit si ujednání o řešení sporů, dohoda WTO zabývající se právními spory). \n\nČtvrtá ministerská konference WTO se konala v katarském Dohá od 9. do 14. listopadu 2001. Zde i přes předchozí rozpory bylo zahájeno nové kolo vyjednávání. Rozvinuté země slíbily zavést taková opatření, aby byl usnadněn ekonomický rozvoj rozvojových zemí - proto se také tomuto kolu vyjednávání někdy říká „rozvojové kolo“.\n\nV rámci konference v Dohá byla schválena ministerská deklarace, která určovala agendu kola a časové rozložení jednání týkajících se především zemědělství a služeb. Už konference v Dohá se ale stala předzvěstí toho, že cesta k úspěšnému dokončení kola bude složitá. Již od začátku byly totiž patrné rozdíly v požadavcích rozvinutých a rozvojových států.\n\nMezi konfliktní body patrné již v Dohá patřil například požadavek většiny rozvojového světa o omezení protekcionismu evropských států a Japonska vůči domácím zemědělcům nebo pokusy Indie a Brazílie o umožnění porušování patentů na některé léky při ohrožení veřejného zdraví - proti této snaze se zase stavěly Spojené státy.\nNa ministerské konferenci v mexickém Cancúnu měl být schválen jednotný postup v naplňování agendy přijaté v Dohá. Jednání byla provázena několika rozpory hlavně mezi rozvinutými a rozvojovými zeměmi.\n\nJedním z nich byl spor v oblasti zemědělství. Bohatší země totiž nebyly ochotny přijmout požadavky chudších států na reformu v tomto sektoru, která by zásadně omezila dotace poskytované zemědělcům v rozvinutých zemích.\n\nVýrazným konfliktním bodem se staly také Singapurské otázky. Rozvojové státy tvrdily, že nejsou schopny určit, jaký dopad budou mít Singapurské otázky na jejich domácí ekonomiky. Také kritizovaly to, že otázky nejsou spojeny se světovým obchodem do takové míry, aby byly projednávány ve WTO, a že spíše než vytváření nových aspektů, kterými se má WTO zabývat by se měly reformovat stávající. Tento odmítavý postoj byl ze strany rozvinutých států z počátku marginalizován, ovšem rozvojové státy nechtěly ze svých požadavků ustupovat a zablokovaly tím jakýkoli další posun v jednáních. Tato silná opozice byla pro mnoho bohatších států překvapivým prvkem.\n\nSpory nakonec vyústily v úplný krach jednání a celá konference byla 14. září bez úspěchu ukončena. Vyjednávání o Singapurských otázkách ale pokračovala dále. Po sérii schůzek a sílícím tlaku rozvojových zemí, byl nakonec v Ženevě v červenci roku 2004 přijat tzv. „červencový balíček“, ve kterém se členské státy zavázaly, že dále budou jednat pouze o jediné ze čtyř Singapurských otázek - usnadňování obchodu. Zbylé tři byly z jakéhokoli dalšího projednávání vyloučeny \n\nPřed nadcházející ministerskou konferencí v Hong Kongu byla zdůrazňována potřeba dohodnout se na jednotném postupu v naplňování agendy kola z Dohá. Zástupci některých států se proto sešli na schůzce v Paříži. Předmětem jednání byla především problematika týkající se zemědělských dotací. EU a USA byly silně kritizovány nevládní organizací Oxfam, za nezveřejňování skutečné výše dotací, které zemědělcům poskytují. Oxfam tvrdili, že EU a USA tím podvádějí chudší státy a že jim ve skutečnosti nejde o jejich ekonomický rozvoj.\n\nNeschopnost dohodnout se na několika méně zásadních bodech v závěru schůzky vyvolala znepokojení, zda bude v budoucnu vůbec možné dosáhnout shody na klíčových bodech agendy.\n\nProsincová konference v Hongkongu sice nepřinesla, krom dohody o zrušení dotací na vývoz zemědělských výrobků, žádný výrazný posun, byla ovšem doprovázena masivními demonstracemi. Do Hongkongu přijelo protestovat 2-4 tisíce korejských zemědělců proti otevření domácích trhů s obavou, že nebudou schopni konkurovat levnějšímu dovozu. K týdenním protestům se přidali i další odpůrci globalizace a WTO. Při střetech s policií bylo několik desítek lidí zraněno a asi 900 zadrženo. Hong Kong tak zažil jedny z nejdivočejších pouličních konfliktů od roku 1960.\nRok 2008 byl pro Katarské kolo jedním z klíčových. Od 21. do 29. července byla svolána „mini“ ministerská konference v Ženevě, neboť se zdálo, že by mohlo být dosaženo širokého konsenzu, co se vyjednávání o zemědělských a průmyslových výrobcích týče. Nicméně poslední den konference jednání opět ztroskotala, především kvůli neshodám mezi USA a Indií v oblasti zemědělství a tzv. speciálnímu záručnímu mechanismu, který měl umožňovat uvalení speciálních cel na konkrétní zemědělské produkty ve snaze ochránit chudé farmáře v případě nárůstu dovozu nebo snížení cen.\n\nDalší kolaps jednání byl pro všechny aktéry obrovským zklamáním. Svět byl navíc v tomto roce zasažen finanční krizí a pro mnoho zemí se tak stalo dokončení kola z Dohá až druhořadou záležitostí. \n\nPo více než dvanácti letech jednání bylo na zatím poslední ministerské konferenci dosaženo shody, která naplňovala alespoň minimální část původní agendy kola z Dohá. Tato opatření, známá také jako „balíček z Bali“, mají za úkol zajistit hlavně usnadnění obchodu - především omezením byrokratické zátěže. Dle některých odhadů by mohl „balíček z Bali“ přinést do světového obchodu až 1 bilion dolarů navíc. Dohoda se také týká některých oblastí zemědělství - stanovení celních kvót a omezení dotací na zemědělské výrobky, pomoci nejméně rozvinutým zemím (Least Developed Countries - LDCs) a zajištění potravinové bezpečnosti.\n\nPrávě potravinová bezpečnost se ale ukázala jako další konfliktní bod. Indie v červenci 2014 oznámila, že nebude ratifikovat „balíček z Bali“, protože by neumožňoval indické vládě skladovat obilí a prodávat je pak vlastním farmářům za snížené ceny, což by znemožnilo zajištění dostatku potravin pro indické obyvatelstvo. Po bilaterálních jednáních mezi zástupci Indie a USA, ale nakonec bylo dosaženo shody a Indie se zavázal „balíček z Bali“ ratifikovat. \n\nZcela klíčovým problémem Katarského kola je vyjednávání o zemědělství. Jednání jsou o to složitější, že se vedou jak mezi vyspělými státy, tak mezi státy rozvojovými, pro které zemědělství představuje značnou část národní ekonomiky a zcela zásadní zdroj pracovních příležitostí pro tamní obyvatelstvo. Zemědělský rámec by se dal rozdělit na tři hlavní části – redukce domácí podpory, jež narušuje obchod, postupné rušení vývozních subvencí a podstatné zlepšení přístupu na trh.\n\nRedukce domácí podpory by měla probíhat tím způsobem, že státy s větší domácí podporou musí dělat větší redukce. Jako záloha na celkovém snížení poslouží 20% redukce v prvních pěti letech po ukončení vyjednávání. Tento harmonizovaný přístup by ve výsledku znamenal, že státy Evropské unie a další rozvojové země by musely snižovat domácí podporu mnohem rapidněji než kupříkladu Spojené státy, což se zpočátku nesetkalo s všeobecným porozuměním. Zajímavostí této oblasti je problematika bavlny, které je jako jediný konkrétní produkt zahrnut v Deklaraci ministrů z Hong Kongu z roku 2005. Africké země uspěly s dodatkem, že zatímco bude probíhat eliminace dotací bavlny, budou africkým státům poskytnuty kompenzace za ekonomické ztráty.\n\nVětšina členských států WTO (až na ty nejméně rozvinuté) byla v kontextu zemědělského rámce požádána, aby snížila svá dovozní cla. Redukční formule je nastavena striktně, tudíž pro vyšší cla bude snižování mnohem rozsáhlejší než pro jiná. Problém zde spočívá zejména v produktech, které jsou produkovány v cílové zemi a nejsou zcela konkurenceschopné vůči produktům z jiných zemí. Každá země si může označit několik těchto „citlivých“ produktů, pro které budou nastaveny zvláštní pravidla (kombinace kvótního zvýšení cla a naopak snížení cla daného produktu). \n\nJedním z dalších konfliktních témat vyjednávání Katarského kola je otázka týkající se rovnováhy sil mezi zájmy farmaceutických společností ve vyspělých zemích, které držely patenty na léky a potřeby v oblasti veřejného zdraví v rozvojových zemích v rámci Dohody o obchodních aspektech práv k duševnímu vlastnictví (TRIPS). V rámci hlasování v Generální radě, členské státy uzavřely nové dohody vztahující se na problémy s léky, navzdory negativnímu postoji Spojených států amerických, které tvrdily, že stávající dohody jsou dostatečně flexibilní pro řešení zdravotních krizových situací. \n\nRozvojové země zastávají stanovisko, že problémy týkající se realizace dohod uzavřených již v minulém kole vyjednávání (Uruguayském), pramení z nedostatku technické pomoci. Dále tvrdí že nebyly obeznámeny s některými výhodami pramenícími z Uruguayského kola vyjednávání, například zlepšení přístupu výrobků z rozvojových zemí na trh vyspělých států. Rozvojové země také žádají o vysvětlení smyslu smluv, které se týkají jejich zájmů. Zlomek těchto problémů vyřešili členské země WTO již před vyjednáváním v Doha. Na zasedání v Doha ministři členských států stanovili dvojí přístup ke zbývajícím otázkám. První je takový, kde je k dispozici konkrétní vyjednávací mandát, příslušný problém bude řešen přednostně daným mandátem. Druhý přístup spočívá v tom, že ostatní otázky budou řešeny přednostně ze strany příslušných orgánů WTO. \n\nDalší otázky týkající se realizace, které je třeba řešit, se nacházejí v oblastech: přístupu na trh, investičních opatření, záruk, pravidel původu, dotací a vyrovnávacích opatření.\n\n"}
{"id": "1056127", "url": "https://cs.wikipedia.org/wiki?curid=1056127", "title": "Hopsinka", "text": "Hopsinka\n\nHopsinka může být:\n\n"}
{"id": "1056137", "url": "https://cs.wikipedia.org/wiki?curid=1056137", "title": "Zdeněk Hrsina", "text": "Zdeněk Hrsina\n\nZdeněk Hrsina (* 24. května 1961) je bývalý český fotbalový brankář.\n\nV československé lize hrál za TJ Bohemians ČKD Praha. Nastoupil ve 3 ligových utkáních. Během vojenské služby hrál ve druhé nejvyšší soutěži za VTJ Tábor.\n\n"}
{"id": "1056139", "url": "https://cs.wikipedia.org/wiki?curid=1056139", "title": "Project Zero (Google)", "text": "Project Zero (Google)\n\nProject Zero je název týmu bezpečnostních analytiků najatých společností Google, jejichž úkolem je hledat zero-day zranitelnosti.\n\nPoté, co bylo nalezeno množství závad v softwaru používaného mnoha koncovými uživateli, Google rozhodl, že sestaví tým, který bude podobné zranitelnosti vyhledávat nejen v softwaru společnosti Google, ale i v jakémkoliv jiném softwaru užívaném jeho uživateli. Tento nový projekt byl ohlášen 15. června 2014 na Google's security blog. Tým vede Chris Evans, bývalý šéf bezpečnostního týmu prohlížeče Google Chrome. Dalšími významnými členy jsou například George Hotz, Ben Hawkes, James Forshaw, Ian Beer a Tavis Ormandy.\n\nNalezené chyby v programu jsou nahlášeny výrobci softwaru. Zveřejněny jsou teprve poté, co je dostupný patch nebo po 90 dnech po ohlášení chyby. Ona 90 denní lhůta je způsob, kterým Google implementuje responsible disclosure, což dává společnostem 90 dnů na opravu chyby před informováním veřejnosti, aby ochránili uživatele.\n\nDne 30. září 2014 Google odhalil bezpečnostní vadu v systému Windows 8.1, která umožňovala běžnému uživateli získat administrátorská oprávnění. Microsoft byl o problému okamžitě informován, ale opravu během 90 dnů nezveřejnil. Chyba byla zveřejněna 29. prosince 2014.\n\n"}
{"id": "1056141", "url": "https://cs.wikipedia.org/wiki?curid=1056141", "title": "Hapoel Arad FC", "text": "Hapoel Arad FC\n\nHapoel Arad FC (hebrejsky: הפועל ערד‎) byl izraelský fotbalový klub sídlící ve městě Arad. Klub byl založen v roce 1965, zanikl v roce 2015.\n"}
{"id": "1056147", "url": "https://cs.wikipedia.org/wiki?curid=1056147", "title": "Ten Summoner's Tales", "text": "Ten Summoner's Tales\n\nTen Summoner's Tales je čtvrté studiové album anglického rockového hudebníka Stinga.\n\nAutorem všech skladeb je Sting, pokud není uvedeno jinak.\n"}
{"id": "1056149", "url": "https://cs.wikipedia.org/wiki?curid=1056149", "title": "Kostel svatého Jiljí (Rakovník)", "text": "Kostel svatého Jiljí (Rakovník)\n\nGotický kostel sv. Jiljí leží na západním okraji Rakovníka asi 1,2 km od jeho historického jádra. Postaven byl zřejmě v oblasti původního osídlení pozdějšího města a je chráněn jako kulturní památka České republiky. V současné době jej využívá k bohoslužbám pravoslavná církev, která ho má pronajatý od církve římskokatolické.\n\nAreál kostela sv. Jiljí představuje významný urbanistický a krajinotvorný prvek na předměstí Rakovníka. V nepatrně svažitém terénu se rozkládá bývalý, již dávno zrušený hřbitov nepravidelného, přibližně lichoběžníkového půdorysu. V nejvyšší severní části hřbitova stojí kostel, v jihovýchodním koutě hřbitova je umístěna malá budova bývalé poustevny. Hřbitovní pole, dnes bez náhrobků, je obehnáno ohradní zdí s branou, do zdi je zasazeno 14 výklenkových kapliček křížové cesty. Podél ohradní zdi ze strany hřbitova rostou velké staré lípy. \n\nPrvní dochovaná zmínka o blízkém mlýně a kapličce, která je předchůdcem kostela, pochází z roku 1430. Také zde bývala poustevna, kterou již v roce 1440 obýval poustevník Tóma. Původní malá raně gotická kaple je základem dnešního presbytáře. Až roku 1487 byla kaplička rozšířena o loď, kterou z odkazu sousedního mlynáře Vacka nechal postavit Jiřík, Vackův schovanec.\n\nRoku 1521 byl kostel znovu pobit šindelem. Z daru Daniela, dalšího mlynáře, byla roku 1535 postavena nová hřbitovní zeď chráněná šindelovou stříškou. Když roku zemřel, byl pochován před hlavním oltářem. Dodnes má v kostele náhrobní desku s nápisem \"mlynarz Darec\", tzn. mlynář dárce. V roce 1564 byla provedena oprava kostela italskými bratry Janem a Antonínem. Později roku 1570 byla postavena kruchta, která zaujímá celou západní část lodi. Schody na ni byly tehdy vedeny z vnitřku chrámové lodi. Po výstavbě nového rakovnického hřbitova v roce 1575 se u kostela sv. Jiljí přestalo pohřbívat. Roku 1584 došlo na opravu všech střech v areálu kostela (kostel, hřbitovní zeď i poustevna). Roku 1595 byla provedena celková vnitřní úprava kostela. Kostelík sv. Jiljí byl do té doby bez věžičky a zvonku, kterým bylo vyzváněno při občasných bohoslužbách.\n\nV roce 1620, při srážkách vojska Fridricha Falckého, zimního krále, s císařskou armádou, byl kostelík pobořen. Zápasilo se o něj jako o výhodný strategický bod, následně císařské vojsko využilo hřbitov a vypálený kostelík jako dělostřelecké opory, odkud z baterie střílelo proti králově vojsku a do města. Tato bitva u Rakovníka probíhala od 27. října do 4. listopadu. Dne 5. listopadu, kdy nepřátelské vojsko odtáhlo, byly kostelík i poustevna vážně poničeny. Roku 1631 se rakovničtí dovolávali pomoci v opravě kostela také u arcibiskupa. Není jisté, zda jim vyhověl, nicméně kostelík s využitím původních zbytků zdí a klenby částečně opravili. Roku 1641 kostel znova vysvěcen. V roce 1660 byly již kostel i poustevna kompletně opraveny.\n\nZa války o rakouské dědictví roku 1741 byl kostel znovu obsazen francouzskými vojáky, kteří jej používali jako prachárny. Poté byl kostel opuštěn, neboť nebyly peníze na jeho opravu. Kostel chátral, dřevěnou střechou teklo a krov hnil, stejně jako celá střecha. Kostelíku hrozila zkáza. Naštěstí se měšťané v poslední chvíli zasadili o jeho záchranu. Roku 1856 se tedy usnesli, že zdi presbytáře budou zvýšeny do výše zdí chrámové lodi. Takže hořejší římsa presbytáře měla být ve stejné výši s římsou lodi. Až dosud byl presbytář mnohem nižší než chrámová loď. Také zdi a střecha přístavku byly zvýšeny. První zmínka o přístavku je právě z roku 1856. Schody na kůr byly nově vyvedeny z přístavku a z okna v čelní západní stěně vznikly dveře na kruchtu. Téhož roku byla nahrazena klenba lodi rovným rákosovým stropem. Chatrná šindelová střecha byla nahrazena taškovou. Roku 1893 byla vyměněna cihelná dlažba v lodi a presbytáři za keramickou dlažbu z rakovnické Šamotky.\n\nRoku 1960 byla opravena i hřbitovní zídka, k níž bylo přidáno 14 zděných kapliček s obrazy křížové cesty, malovaných na plechu. Město se tenkrát zavázalo udržovat křížovou cestu v náležitém pořádku, avšak tento závazek nedodrželo. Kostel a jeho okolí bylo znovu zničeno vojáky v 70. letech 20. století, kdy se stal terčem socialistických vojsk při cvičení. Kostel a okolí byl pak obětavostí pana Miloslava Tatíčka a několika farníků opraven a uveden do dnešního stavu. Miloslav Tatíček byl od roku 1968 administrátorem a vikářem v Rakovníku a v Kladně. Dnes kostel spravuje římskokatolická církev a v pronájmu jej mají pravoslavní, jejichž bohoslužby se zde konají, což je zřetelně vidět v interiéru.\n\nKostelík sv. Jiljí je jednolodní drobnější stavba, k jejíž lodi obdélného půdorysu je připojen pětiboký presbytář na straně východní a předsíň na straně západní. Neveliká původní kaplička je dnešní presbytář kostelíka. Je to pět stran osmistěnu, jehož stěny mají ve čtyřech rozích opěrné pilíře z 4 m vysokého kvádroví, vyvstávajícího z 0,70 m vysoké trnože. Pilíře nejsou odstupňované a jsou ukončeny šikmou stříškou převedenou na zdivo presbytáře. Stříška má vpředu okapní římsu. Mezi pilíři jsou hrotitá (gotická) okna, veliká 0,75 x 1,75 m, bez kružeb. Okna jsou pouze tři, a to na stěně východní jedno a na stěně jižní dvě, na straně severní okna chybí. Kamenné ostění oken se na obě strany rozvírá. Skla jsou zasazena v dřevěných rámech z pozdější doby. Okna jsou chráněna železnými mřížemi. Hlavní loď má dva vchody, jeden na straně jižní, druhý na straně západní. Vchody jsou totožného rozměru 1,50 x 2,04 m, přepásané půlkruhem a mají přední hranu ostění skosenou. V jižní zdi kostela je hlavní vchod do chrámové lodi a dvě gotická okna. Na protější severní zdi se nachází další okno, tato okna jsou shodná s okny v presbytáři. Nad hlavním vchodem po levé straně je zabílený čtverhranný kámen, na němž prý byl reliéf kalicha. Stejný gotický vchod se nachází v západní zdi, je však dnes kryt přístavkem, který má vchod opět z jihu. Kostel má střechu krytou taškami, asi uprostřed hřebene lodi se vypíná osmiboký sanktusník zakončený jehlanem s křížem.\n\nInteriér se skládá z presbytáře, hlavní lodi a přístavku. Presbytář je 5m široký, 4,70 m dlouhý a 4,45 m vysoký, je zaklenutý jedním polem křížové, žebrové klenby a v závěru pak paprskovitě. V presbytáři před hlavním oltářem je pískovcová náhrobní deska (0,64 x 1,45 m) s vytesaným mlýnským kolem. Kryje hrob mlynáře Daniela. Spojení presbytáře a hlavní lodi je tvořeno půlkruhovým vítězným obloukem. Oblouk má průměr 3,90 m a okosením zdůrazněné hrany vítězného oblouku začínají ve výšce 1,70 m od dlažby. Hlavní loď je 9,20 m dlouhá, 6,80 m široká a 5,90 m vysoká. Uprostřed podélných zdí zbyly po původní klenbě konzolky, které vystupují o 0,12 m ze zdi. Na vrchních deskách konsol je patrný tvar patky, jenž měl na obou rozích válečky. Dnes je strop rovný a obsahuje poklop pro vstup na střechu. Západní vchod do hlavní lodě v současné době vede do přístavku s vnitřními zaoblenými rohy. Dřevěné schodiště v předsíni směřuje k lomenému bývalému oknu v západním průčelí – dnes využívaného jako vstup na dřevěnou barokní kruchtu v lodi. Na dřevěném poprsníku kruchty, který je barokně prohnutý, jsou pěkně profilované čtyřboké kuželky. Kruchta je podepřena dvěma dřevěnými sloupy.\n\nPoustevna stojí v jihovýchodním rohu bývalého hřbitova u kostelíku. Již roku 1440 byla obývána poustevníkem Tómou. Je postavena z kamenného zdiva (obvodové zdi o síle 65 cm) na čtvercovém půdorysu, stropy jsou rovné, dřevěné a nízké. Téměř uprostřed poustevny se nachází klenutá čtverhranná černá kuchyně, z které ústí masívní komín do vrcholu jehlancové střechy kryté šindelem. Poustevníci opatrovali kostel a pomáhali s běžnými opravami, za což od obce dostávali deputát až do roku 1760. Do roku 1760 byl poustevníkem při sv. Jiljí Jan Fišer, bratr Cuzine, po jeho smrti byl nástupcem františkán bratr Kašpar Grell. Na naléhání rakovnických začal být deputát poustevníkům opět od roku 1773 vyplácen. Jméno posledního poustevníka při kostele není známo. Když císař Josef II. zakázal poustevničení, nebylo místo strážce kostela sv. Jiljí již obsazeno poustevníkem.\n\nSoučasný interiér je zdoben dle zvyklostí pravoslavné církve, která má kostel v pronájmu. Hlavní oltář je zdoben zaskleným obrazem sv. Jiljí v hrubě řezaném rámu (1 x 1,70 m). Světec je zde zobrazen s plnovousem v biskupském hávu s berlou a knihou. Berla, spona pláště a mitra jsou pozlaceny. Hlavní loď je vybavena dřevěnými lavicemi a je zde umístěno několik obrazů s náboženskou tematikou. Nad vítězným obloukem je umístěn dřevěný krucifix. Zbytky nástěnných maleb jsou z roku 1856, kdy byl kostel nově vymalován Františkem Hovorkou. Jsou zde obrazy svatých.\n\nHistorie a hlavně tradice místa nasvědčuje, že kostel sv. Jiljí je nejstarší stavební památkou Rakovníka. Původně snad pohanské kultovní místo bylo vystřídáno kapličkou u prastarého mlýna, který tu kdysi stál. Jméno donátora, ani rok, kdy byla kaplička postavena, není bezpečně známo. Je možné, že kapličku nechal postavit první majitel mlýna, který tu stával až do roku 1496, kdy jej smetla povodeň.\n\nPověst o vzniku sídla Rakovník: V době bídy prý chtěla místní mlynářka otrávit svoji rodinu raky, považovanými v té době za jedovaté. Pochopitelně se nikomu nic nestalo, naopak raci se stali vhodnou stravou a tak zde vznikla osada Raková, na jejíchž základech vznikl Rakovník. Podle jedné legendy byla kaple místem, kde nesměl být žádný zločinec zajat (azyl).\n\n"}
{"id": "1056157", "url": "https://cs.wikipedia.org/wiki?curid=1056157", "title": "MAPPA (animační studio)", "text": "MAPPA (animační studio)\n\nMAPPA ( 株式会社MAPPA, \"Kabušiki gaiša MAPPA\") je japonské animační studio založené v roce 2011. Založil jej Masao Marujama, jeden ze spoluzakladatelů studia Madhouse. Název studia je zkratkou anglických slov Maruyama Animation Produce Project Association.\n\n\n\n\n"}
{"id": "1056164", "url": "https://cs.wikipedia.org/wiki?curid=1056164", "title": "Edvard Sequens", "text": "Edvard Sequens\n\nEdvard Sequens (* 1966 Plzeň) je český energetický expert a ekologický aktivista.\n\nSequens je absolventem Vysoké vojenské technické školy v Liptovském Mikuláši, oboru automatizované systémy řízení. Od roku 1997 pracuje v občanském sdružení Calla jako energatický konzultant a vedoucí projektů v oblasti energetiky. V letech 2000 až 2008 byl předsedou organizace.\n\nOd ledna 2007 byl členem Nezávislé odborné komise, kterou zřídila Topolánkova vláda a v jejímž čele stanul akademik Václav Pačes. Ta se zabývala posouzení energetických potřeb České republiky v dlouhodobém časovém horizontu.\n\nJe členem pracovní skupiny pro dialog k úložišti, která vznikla z iniciativy Správy úložišť radioaktivních odpadů (SÚRAO) a ministerstva průmyslu.\n\nZa své aktivity byl nominován na Cenu Josefa Vavrouška za rok 2012 a 2014.\n\nJe členem Strany zelených, za kterou v roce 2014 kandidoval v komunálních volbách do zastupitelstva Borovan.\n\n"}
{"id": "1056178", "url": "https://cs.wikipedia.org/wiki?curid=1056178", "title": "Egon Tobiáš", "text": "Egon Tobiáš\n\nEgon Tobiáš (* 27. dubna 1971, Kladno, Československo) je český dramatik a scénograf, spisovatel, kreslíř a grafik. Absolvoval scénografii na Divadelní fakultě Akademie múzických umění v Praze a jeden rok postgraduálního studia knižní ilustrace a grafiky na VŠUP u profesora Jiřího Šalamouna. Žije a pracuje v Praze, je autorem přibližně třiceti divadelních her, uváděných v pražských divadlech. V současnosti patří k nejuváděnějším českým dramatikům.\n\n"}
{"id": "1056180", "url": "https://cs.wikipedia.org/wiki?curid=1056180", "title": "10. pěší pluk", "text": "10. pěší pluk\n\n10. pěší pluk byl císařský, rakouský a později rakousko-uherský pluk. Byl založen 14. října 1715 ediktem císaře Karla VI. o síle 2300 osob jako \"Heinrich Friedrich Würtemberg zu Fuß\". Označení IR 10 (\"Infanterie Regiment No. 10\") získal pluk při zavedení plukovních čísel v roce 1769.\n\nPo založení se pluk roku 1716 účastnil bitvy u Petrovaradína a dalších bitev ve válce proti Turkům. Po uzavření míru byl pluk odvelen do Rakouského Nizozemí do Bruselu. V roce 1733 byla vyhlášena válka o polské následnictví a pluk nezasáhl do žádné bitvy a prováděl pouze hlídkovou službu. V roce 1735 byl odvelen do Lucemburska. V letech 1740 až 1749 se pluk účastnil válek o rakouské dědictví. V roce 1749 byl pluk odvelen do zemí České koruny. Během sedmileté války se pluk zúčastnil obsazení Berlína. Město muselo zaplatit 1,5 miliónů tolarů a současně byly poškozeny všechny továrny, které pracovaly pro vojsko. V prvním roce války o dědictví bavorské se nic mimořádného nedělo a pluk byl v roce 1779 přesunut do Českých Budějovic. V rakousko-rusko-turecké válce se pluk účastnil roku 1789 bitvy o Bělehrad. V první koaliční válce s Francií dostal pluk roku 1792 příkaz k přesunu do Německa a v roce 1793 se účastnil různých bitev a v zimě se účastnila jednotka malých střetnutí. V roce 1795 padl Maastricht a pluk byl zajat. Po slibu, že do dalších bojů nezasáhne, odešel do své posádky v Brně. Z Brna byl převelen do posádkové služby v Josefstadtu ve Vídni. V roce 1796 byl pluk převelen k italské armádě. Zde se v září zúčastnil bitvy o Mantovu a zde byl obležen a v roce 1797 opět padl do zajetí. Po uzavření míru pochodoval pluk do Itálie převzít Benátsko.\n\nV březnu 12. března 1799 vyhlásila Francie válku Rakousku. Po vyhlášení války zůstává pluk posádkou v Benátkách. V roce vyhlášení války se pluk účastnil obléhání Mantovy a bitvy u Novi. V roce 1800 měl pluk největší ztráty a po bitvě na Monte Muchi pluk postupoval až do města Niza – Francouzi se stáhli z Itálie. Pak byl pluk převelen jako posádka do pevnosti Cuneo, kerou opustil 23. června 1800 a přesunul se do Verony a následně byl odvelen do Bolzana.\n\nV roce 1801 byl pluk odvelen do svého verbovacího obvodu v Čechách. V roce 1802 se pluk přesunul z Budějovic do Lince. V roce 1803 se pluk vrátil do Čech a v roce 1804 byl odvelen do Prahy na cvičení. V prosinci se pluk přesunul do Leobenu, zde ponechal jeden batalion a přesunul se do Grazu.\n\nRoku 1763 Prácheňsko, roku 1766 okolí Frankfurtu v Německé říši.\nRoku 1771 obdržel pluk stálý verbovací obvod v Prácheňsku . Od roku 1779 verbovací obvod České Budějovice. V roce 1808 byl pluku přidělen verbovací obvod Brněnsko a pomocný obvod v Krakovsku .\n\n\n\n\n\n"}
{"id": "1056181", "url": "https://cs.wikipedia.org/wiki?curid=1056181", "title": "Vladislav Koval", "text": "Vladislav Koval\n\nVladislav Koval (* 3. září 1965 Ostrava) je bývalý český politik, pedagog, ekonom a podnikatel.\n\nVystudoval Gymnázium Mikuláše Koperníka v Bílovci, Pedagogickou fakultu v Ostravě. Při zaměstnání vystudoval Vysokou školu báňskou.\n\nPracoval jako učitel na různých typech škol, jako manažer splátkového prodeje První družstevní obchodní spol. s r.o. a jako finanční a obchodní ředitel společnosti Agro-eko, spol. s r.o. Působil jako volební manažer Strany zelených v Ostravě. V roce 2013 byl hlavním manažerem politického hnutí ANO. Od roku 2014, až do odvolání v lednu 2015, pracoval jako ředitel odboru hospodářských služeb na Ministerstvu pro místní rozvoj a byl členem Řídícího výboru Českých drah.\n\nOd roku 1984 pořádal v Dolní Lhotě u Ostravy hudební akce, koncerty, karnevaly. V roce 1998 založil první český world-music festival Dolnolhotský buben. V letech 2000 - 2005 byl majitelem hudebního klub Boomerang (Stodolní ulice v Ostravě). Byl spoluzakladatelem a prvním ředitelem festivalu Colours of Ostrava.\n\nV komunálních volbách v roce 2006 byl ještě za Stranu zelených zvolen do Zastupitelstva Městského obvodu Ostrava-Vítkovice. Funkci zastával jedno volební období. V letech 2006 až 2009 zastával funkci předsedy Strany zelených v Moravskoslezském kraji.\n\nKvůli nesouhlasu se směřováním Strany zelených pod vedením Martina Bursíka stranu opustil. Spoluzaložil Demokratickou stranu zelených, které od března do října 2009 předsedal.\n\nV lednu 2013 se stal členem hnutí ANO 2011 a pracoval zde jako hlavní manažer. Vybudoval stranickou a organizační strukturu hnutí a vedl tým, který dosáhl volebního úspěchu ve volbách do PSP ČR v roce 2013. V komunálních volbách v roce 2014 byl za toto hnutí zvolen do Zastupitelstva města Ostravy i do Zastupitelstva Městského obvodu Ostrava-Jih.\n\nPočátkem roku 2015 internetový deník Aktuálně.cz zveřejnil informace, že Koval byl ve funkci ředitele odboru hospodářských služeb Ministerstva pro místní rozvoj obviněn policií z korupce. Ministryně Karla Šlechtová ho následně odvolala z funkce a hnutí ANO 2011 vyloučilo ze svých řad. Nakonec se Koval rozhodl rezignovat i na oba své zastupitelské mandáty.\n19. listopadu 2015 neuspěl se svým odvoláním u pražského městského soudu proti tříleté podmínce. Dostal také peněžitý trest třicet tisíc korun a má zákaz činnosti na pět let.\n"}
{"id": "1056182", "url": "https://cs.wikipedia.org/wiki?curid=1056182", "title": "Pier Francesco Tosi", "text": "Pier Francesco Tosi\n\nPier Francesco Tosi (13. srpna 1654 Cesena – 16. července 1732 Faenza) byl italský zpěvák-kastrát, hudební skladatel a autor významné školy zpěvu, která poskytuje jedinečný pohled do technických a sociálních aspektů barokní vokální hudby.\n\nNarodil se 13. srpna 1654 v Ceseně, v italském kraji Emilia-Romagna. Hudební vzdělání získal u svého otce, známého skladatele a varhaníka Giuseppe Tosiho. V dětství byl kastrován, aby jeho soprán zůstal vysoký a čistý.\n\nV letech 1676–1677 zpíval v chrámu v Římě a v letech 1681–1685 v milánské katedrále. Odtud byl vyloučen pro „nepřístojné chování“. Z té doby je jen málo informací o jeho hudební činnosti. Jediné zaznamenané operní představení ve kterém účinkoval se konalo v roce 1687 v Reggio nell'Emilia (byla to opera Giovanni Varischina \"Odoacre\") a nějaký čas pobýval v Janově.\n\nOd roku 1693 žil Tosi v Londýně, kde si otevřel pěveckou školu a pravidelně zpíval na veřejných koncertech. V roce 1701 přijel do Vídně, kde působil nejen jako dvorní kapelník, ale i jako diplomat ve službách císaře Josefa I. V roce 1724 se vrátil do Anglie nadšený hudbou Georga Friedricha Händela. Znovu vyučoval zpěv a stal se zakládajícím členem Akademie staré hudby (\"Academy of Ancient Music\") Na sklonku života se vrátil do Itálie a přijal kněžské svěcení.\n\nJako zpěvák se proslavil nejen v Itálii, ale v celé Evropě, nicméně nejvíce byl uznáván jako vynikající učitel zpěvu a hudební teoretik. Jeho spis \"Opinioni de’ cantori antichi e moderni o sieno Osservazioni sopra il canto figurato\" (Názory starověkých i současných pěvců...) byl okamžitě přeložen do němčiny a do angličtiny a stal se základní učebnicí pěveckého mistrovství po celé století.\n\nKromě zpěvu a výuky zpěvu působil i jako hudební skladatel, i když jeho tvorba nebyla příliš početná. Je znám jako autor oratoria Umučení svaté Kateřiny (\"Il martirio di Santa Caterina\") a několika árií a kantát.\n\n"}
{"id": "1056190", "url": "https://cs.wikipedia.org/wiki?curid=1056190", "title": "Kateřina Solaguti", "text": "Kateřina Solaguti\n\nKateřina Solaguti byla španělská řeholnice Řádu mercedariánů.\n\nByla řeholnicí v klášteře Ježíše a Marie v Orozcu, a jeho první svatá. Vedla život pokory a ctností.\n\nJejí svátek je oslavován 1. ledna.\n\n"}
{"id": "1056196", "url": "https://cs.wikipedia.org/wiki?curid=1056196", "title": "Francesco Arese", "text": "Francesco Arese\n\nFrancesco Arese (* 13. dubna 1944, Centallo) je bývalý italský atlet, mistr Evropy v běhu na 1500 metrů z roku 1971.\n\nJeho nejúspěšnější atletickou sezónou byl rok 1971. Zvítězil ve finále běhu na 1500 metrů na mistrovství Evropy v Helsinkách a vytvořil si osobní rekord na této trati 3:36,3. Dvakrát startoval na olympiádě – v Mexiku v roce 1968 a v Mnichově v roce 1972 – bez větších úspěchů.\n\n"}
{"id": "1056198", "url": "https://cs.wikipedia.org/wiki?curid=1056198", "title": "Svatý Frodobertus", "text": "Svatý Frodobertus\n\nFrodobertus (asi 600, Troyes – 31. leden 673, Saint-André-les-Vergers) byl francouzský opat v Moutier-La Celle (Saint-André-les-Vergers) a člen mnišského řádu.\n\nStudoval katedrální školu v Troyes a poté vstoupil do kolumbanského řádu v opatství Luxeuil. Zde byl duchovním studentem svatého Waldeberta z Luxeuil. Asi roku 655 založil opatství Moutier-La Celle poblíž Troyes a stal se jeho prvním opatem. Byl znám svým skromným životem a oddaností k modlitbě.\n\nJeho svátek je slaven 1. ledna.\n\n"}
{"id": "1056199", "url": "https://cs.wikipedia.org/wiki?curid=1056199", "title": "GPGPU", "text": "GPGPU\n\nGeneral-purpose computing on graphics processing units (zkratka GPGPU) je způsob využití paralelizace na grafické kartě k výpočtu obecných algoritmů. Grafické karty dříve obsahovaly pouze \"fixní\" vykreslovací řetězec, který sloužil výhradně ke zpracování grafických primitiv a prezentaci na obrazovce. S příchodem programovatelných shaderů se však vyskytla možnost získat \"výstup operací\" prováděných grafickou kartou. Výpočty na grafické kartě jsou vhodné u algoritmů, které mají podobný formát jako grafická primitiva a obsahují mezi sebou \"minimální nebo žádné vazby\" (taková operace může být například převod pixelů barevného obrazu do šedotónového).\n\n\nGrafický procesor (GPU) má značně rozdílnou architekturu na rozdíl od klasického procesoru. CPU má rozsáhlou instrukční sadu uzpůsobenou k realizaci obecných výpočtů. Architektura grafického čipu byla na druhou stranu vyvíjena s myšlenkou realizace malého množství specifických instrukcí (operací nad grafickými primitivy) paralelně nad velkou homogenní datovou sadou. V kombinaci s dostupností programovatelného řetězce, jmenovitě vertex, fragment, geometry a compute shaderů, mohou být grafické karty použity k urychlení obecných, avšak ze své podstaty masivně paralelních algoritmů.\n\nPro programování algoritmů se používá konceptu takzvaného \"kernelu\", který aplikuje operaci paralelně na každé primitivum vstupních dat (např. pixel obrazu) zvlášť. Ukázka jednoduchého kernelu (v jazyce GLSL), který převádí pixely barevného obrazu do šedotónové hloubky může vypadat například takto:\n\nNa GPU lze při dostupnosti programovatelného řetězce implementovat jakýkoliv algoritmus, ovšem ne u každého takového algoritmu lze dosáhnout urychlení. Příklady vhodných aplikací pro urychlování na GPU mohou být algoritmy:\n\nPro desktopové aplikace existují implementace otevřeného standardu OpenCL (spravován Khronos Group) a z používanějších také proprietární framework CUDA firmy NVIDIA. Pro vývoj na převažujících mobilních operačních systémech jsou dostupné knihovny Renderscript (pro OS Android) a Metal (pro iOS).\n\n"}
{"id": "1056251", "url": "https://cs.wikipedia.org/wiki?curid=1056251", "title": "Wild Wood", "text": "Wild Wood\n\nWild Wood je druhé sólové album Paula Wellera. Bylo vydáno v září 1993.\n\n"}
{"id": "1056257", "url": "https://cs.wikipedia.org/wiki?curid=1056257", "title": "Phoenix Arts", "text": "Phoenix Arts\n\nPhoenix Arts byla pražská herní vývojářská společnost. Za svojí existenci (1994 až 1998) vytvořila tři real-timové strategické počítačové hry. Někteří její členové potom přešli do Illusion Softworks.\n\nPo návratu z vojny v půlce roku 1993 začali \"Denis Černý\" a \"Jindřich Tichota\" na zakázku sestavovat a prodávat osobní počítače a software. Začátkem dalšího roku založili společnost \"Phoenix Arts\" a rozhodli se naprogramovat svojí první počítačovou hru, počítačové zpracování klasické šibenice. Následně poznali \"Radka Ševčíka\", který chtěl vytvořit lepší klon hry Dune II, nakonec tato myšlenka zvítězila a tým se na ní zaměřil a opustil projekt šibenice. Radek Ševčík byl přitom hlavním programátorem projektu. Posléze přijali do týmu ještě \"Petra Havlíčka\", který se stal hlavním grafikem hry, a \"Vendelína Tůmu\", který udělal hudbu.\n\nParanoia byla po nedokončeném elektronickém zpracování šibenice prvním projektem studia a vyvíjena byla zprvu jen jako projekt nekomerční. Tvůrci si chtěli vyzkoušet, že v jejich podmínkách je možné takovou hru napsat. Chtěli si zahrát si hru, kterou si naprogramují podle vlastních představ a která je bude bavit. Později ale začaly růst náklady, především bylo potřeba vylepšovat hardware a zajistit si příjem. Nejprve chtěli hru dodělat a prodat několika známým a kamarádům. Termín dokončení na únor 1995 se díky usilovné práci celého týmu ve dne v noci podařilo splnit, ale hra v této fázi přišla tvůrcům ještě příliš nedokonalá, proto se rozhodli ještě vylepšovat programovou a grafickou stránku a přidat další funkce. Díky tomu, že si kompletně celou hru programovali sami, včetně např. instalačního programu, přehrávače videí, apod., nabrali do budoucna velkou spoustu zkušeností.\nNakonec se Paranoia stala prvním projektem, který došel až do fáze prodeje. Do prodeje se dostala pod firmou \"Vision\", po déle než ročním vývoji na podzim 1995. Studio chtělo pokračovat vývojem další hry, 2D tahové strategie s 3D částmi s pracovním názvem \"ŠROT\", nakonec se ale místo ní rozhodlo začít tentokrát už komerčně pracovat na druhém dílu úspěšné Paranoii.\n\nNa hru Paranoia II studio přibralo několik dalších lidí a hra šla do prodeje pod distributorem \"MEC\" v roce 1996. O rok později vznikla poslední hra studia, Husita, která šla do prodeje pod distribuční firmou JRC v roce 1998. Při jeho vývoji se studio vrátilo k osvědčenějšímu modelu jen několika vývojářů.\n\nRadek Ševčík a Denis Černý se ten samý rok dohodli s \"Petrem Vochozkou\" na spolupráci a přešli do Illusion Softworks, kde utvořili jádro jeho nové pražské pobočky. Denis Černý tam potom jako hlavní programátor mimo jiné vytvořil komerčně velmi úspěšný engine LS3D, pobočka pracovala na konverzi připravovaných titulů pro konzole apod. Studio Phoenix Arts tak v roce 1998 zaniklo, ale jeho členové získali potřebné prostředky a mohli se zaměřit čistě na vývoj her. Dovolilo jim to překonat předchozí technické hranice, ale nad dveřmi budovy bývalé spořitelny, kde nové pražské studio Illusion Softworks sídlilo, viselo ještě v roce 2001 kromě jeho loga také logo Phoenix Arts.\n\n\nVývojářský tým se v čase měnil. Mezi nejdůležitější členy týmu patřili:\n\n"}
{"id": "1056266", "url": "https://cs.wikipedia.org/wiki?curid=1056266", "title": "Klvaňovo gymnázium a střední zdravotnická škola Kyjov", "text": "Klvaňovo gymnázium a střední zdravotnická škola Kyjov\n\nKlvaňovo gymnázium a střední zdravotnická škola Kyjov, příspěvková organizace, zkráceně \"Klvaňovo gymnázium\", je všeobecná střední škola v Kyjově.\n\nV první polovině 18. století začali kyjovští měšťané usilovat o rozšíření možnosti vzdělávání ve městě, do té doby zajišťované pouze farní školou o jednom učiteli. Volba padla na řád piaristů, kteří kromě humanitních předmětů poskytovali i hospodářské a obchodní vzdělání. Příchod piaristů do Kyjova povolila Marie Terezie 15. září 1759. V Kyjově byl tehdy i kapucínský klášter; aby si řády nekonkurovaly, byl příchod piaristů podmíněn tím, že se budou věnovat pouze vzdělávání, a jejich budova se bude nazývat rezidencí, nikoli klášterem nebo konventem. V letech 1740–1760 postupně několik mecenášů shromáždilo finance určené na výstavbu rezidence. Ke konci roku 1760 činil kapitál 27 754 zlatých. Z toho 18 000 zlatých mělo být použito jako fond, z jehož úroku bude financován provoz, a zbylých 9 754 zlatých na stavbu budovy. Dva piaristé dorazili do Kyjova 24. listopadu 1760, a zahájili vyučování. Výuka probíhala v domě, který stál na místě dnešní fary. K piaristům postupně přešla i většina chlapců z farní školy. V roce 1764 byla zahájena stavba budovy koleje, dokončená v roce 1771. Tato budova č.p. 549 (později několikrát přestavovaná) dnes tvoří nejstarší část areálu gymnázia. V ní byla zahájena výuka v nižších třídách gymnázia, kterou zajišťovali další dva piaristé. Už v roce 1775 bylo však gymnázium opět zrušeno, a nahrazeno tzv. „hlavní školou“, odpovídající přibližně tehdejší měšťance. Piaristický řád nebyl v pozdějších letech schopen zajistit výuku sám, a tak na škole začali působit i „světští“ učitelé, tj. nečlenové řádu.\n14.  prosince 1862 se obecní výbor rozhodl požádat opět o povolení zřízení gymnázia. Ministerstvo vydalo potřebný souhlas 6. června 1863. Protože dosavadní budova by nestačila pro gymnázium i hlavní školu, bylo nutno ji přestavět. Kaple v přízemí budovy byla nahrazena samostatnou budovou kaple sv. Josefa Kalasanského, vysvěcenou v roce 1868. Celkové náklady přestavby přesáhly 37 000 zlatých. Vyučování v němčině bylo na novém gymnáziu zahájeno 1. října 1868. Od školního roku 1872/1873 mělo gymnázium dvě větvě, klasickou a reálnou. Zájem o reálnou větev ale klesal, a tak byla v roce 1879 opět zrušena. Zpočátku, do roku 1871, byli všichni vyučující gymnázia piaristé. Obdobně jako u hlavní školy ale přestával být řád schopen zajistit dostatek učitelů, a tak v roce 1878 vyučoval na škole už jen jediný piarista, katecheta P. Vilém Freiwald.\nKe konci 19. století postupně klesal počet žáků, z rekordních 120 v roce 1879 až na 48 v roce 1890. Důvodem bylo zejména to, že čeští studenti odcházeli na české školy mimo Kyjov. Když po obecních volbách v červenci 1896 nahradila česká většina předchozí, převážně německé, vedení města, bylo brzy rozhodnuto o zrušení německého gymnázia. To bylo zrušeno k 15. červenci 1897, tj. na konci následujícího školního roku. Obecní zastupitelstvo pak 16. března 1897 odhlasovalo zřízení gymnázia českého, a to již ve školním roce 1897/1898. Povolení ministerstva bylo ale vydáno až 20. srpna 1897, a tak bylo nakonec otevření gymnázia o rok odloženo. Škola tak zahájila provoz ve školním roce 1898/1899.\n\nV roce 1898 byl Kyjov s počtem obyvatel 4 393 druhým nejmenším městem na Moravě, které mělo české gymnázium. Šlo o teprve sedmnácté české gymnázium na Moravě (prvním bylo v roce 1867 Gymnázium Brno, tzv. „Jaroška“). První třída, pro školní rok 1898/1899, byla otevřena v upravené piaristické budově. Zastupitelstvo obce mezitím zadalo stavbu budovy nové, která by v budoucnu postačovala nejen čtyřletému „nižšímu“ gymnáziu, ale i úplnému gymnáziu osmiletému. Náklady na stavbu nové budovy dosáhly téměř 100 000 zlatých, z toho 20 000 zlatých pokryl dar místní Občanské záložny, který připomíná pamětní deska u vchodu. Stavba byla zahájena 20. srpna 1898, a dokončená budova byla slavnostně vysvěcena 24. září 1899. Tato budova, s číslem popisným 550, přímo navazuje na původní objekt piaristického gymnázia.\nPřestavba piaristické budovy byla dokončena 15. září 1898, a už 16. a 17. září se konal zápis do první třídy. Přijato bylo 90 žáků, a bylo tak nutné otevřít první třídy dvě. Zájem byl obdobný i v dalších třech letech, kdy škola v každém ročníku otvírala dvě třídy. V roce 1902 obec požádala o rozšíření čtyřletého nižšího gymnázia na vyšší. Žádosti bylo vyhověno, a tak byla ve školním roce 1902/1903 otevřena pátá třída. V témže roce začaly školu jako hospitantky navštěvovat první dívky, jejichž počet v následujících letech vzrůstal. První maturitní zkoušky proběhly v roce 1906, kdy absolvovalo 28 studentů.\nV roce 1908 bylo gymnázium na žádost obce zestátněno, čímž náklady na jeho provoz (s výjimkou údržby budovy) přešly z obce na stát.\nZároveň se klasické gymnázium začalo měnit na reálné.\nPrvním ředitelem gymnázia se od 1. září 1898 stal etnograf a přírodovědec Josef Klvaňa. Klvaňa byl tehdy profesorem českého gymnázia v Uherském Hradišti a okresním školním inspektorem pro okres Hodonín. V červnu 1909 postihl Klvaňu první záchvat mrtvice, po kterém se vrátil do školy až na druhé pololetí školního roku 1910/1911. Klvaňa zůstal ředitelem gymnázia až do 13. srpna 1919, kdy zemřel měsíc po druhém záchvatu mrtvice. V roce 1957, u příležitosti stého výročí narození, mu byla na budově odhalena pamětní deska. V roce 1992 byla nahrazena deskou novou, na které k textu přibyl Klvaňův reliéf od Václava Adolfa Kovaniče.\n\nPo sarajevském atentátu 28. června 1914 a následné mobilizaci část učitelského sboru nastoupila do armády. Zbylí učitelé a žáci se během prázdnin zapojili do různých pomocných válečných činností – vyřizování korespondence nebo rozdělování zásob do vojenských transportů, které městem projížděly. Po vypuknutí války vzrůstalo napětí mezi českými a německými obyvateli Kyjova. Několik žáků bylo zatčeno za protirakouské projevy, např. žák Vincenc Měsíček za zvolání „\"Nieder mit Österreich!\"“. Ředitel Klvaňa musel také vysvětlovat aféru, kdy někteří žáci nosili na oděvu slovanské trikolory. O prázdninách 1915, po další vlně odvodů, zbyli na gymnáziu pouze ředitel Klvaňa, katecheta P. Staněk a dva profesoři. Nakonec bylo gymnázium úředním výnosem uzavřeno, a ve školním roce 1915/1916 se neotevřelo. Do Vánoc 1916 v budově sídlila dívčí škola, jejíž původní budovu zabrala vojenská nemocnice. Na konci února 1917 bylo v budově ubytováno asi 280 vojáků, provádějících rekvizici obilí v okolí. Do roku 1918 byly coby válečný materiál zabaveny píšťaly varhan, střecha a zvony kaple, i zvonek ohlašující začátek a konec vyučování.\n\nPo několika žádostech a deputacích bylo v červenci 1917 povoleno znovu otevřít všechny třídy gymnázia od školního roku 1917/1918. V tomto roce bylo do první třídy zapsáno celkem 100 žáků. Po vzniku Československa 28. října 1918 se do školy vrátili zatčení žáci, a škola zorganizovala oslavy vzniku republiky a návratu prezidenta Masaryka do vlasti.\n\nV meziválečném období život školy zpestřovaly tělocvičné a hudební akademie, Majáles nebo koncerty. Byly také slaveny významné dny Československa, zejména státní svátek 28. října a jubilea prezidenta Masaryka. Školní orchestr v počtu 64 žáků vystoupil v červnu 1936 ve Společenském domě v Luhačovicích, a poté v listopadu v Besedním domě v Brně. 25. srpna 1923 se konala vůbec první oslava výročí založení školy, tedy 25 let. V rámci oslav byla uvedena hra Václava Štecha „\"Halaba a Jordán\"“. Během oslav 28. října 1924 byl před budovou odhalen „Pomník svobody“, symbolizující svobodu dobytou zahraničním odbojem za první světové války. 21. ledna 1930 bylo ustaveno rodičovské sdružení. Podporovalo činnost školy, kromě členských příspěvků i výnosy z tzv. čajů, a snažilo se o bližší kontakt rodičů se školou. V roce 1936 se poprvé v názvu školy objevilo jméno jejího prvního ředitele Josefa Klvani. 29. ledna 1938 se konal první školní lyžařský zájezd, a to do Nízkých Tater. Zúčastnilo se osm žáků a dva profesoři. Ve dnech 10.–12. září 1938 se konaly oslavy čtyřicátého výročí založení školy. Sobotní program obohatil krojový průvod, obdobný jako při Slováckém roku. Slavnost se konala v napjaté atmosféře, těsně před vypuknutím Sudetoněmeckého povstání, které bylo součástí událostí vedoucích k Mnichovské dohodě.\n\nV květnu 1939 byl tehdejší ředitel krátce zadržován gestapem pro urážlivé výroky o německé armádě ve školním rozhlase. Na konci školního roku byli propuštěni všichni členové sboru neárijského původu. Na jaře 1940 se ve městě objevily letáky proti hnutí Vlajka. Výsledkem byl zákaz vycházení pro studenty po osmé hodině večerní, pod pohrůžkou rozpuštění školy. Zákaz byl zrušen až po konci školního roku. V září a říjnu 1940 několik tříd zabrala německá armáda, která ale podle kroniky nijak nenarušila vyučování.\n\nBěhem okupace byl regulován počet přijímaných žáků. V roce 1942 směla být otevřena pouze jedna prima o počtu 40 žáků a jedna kvinta pro 35 žáků. Uměle byl omezován i počet úspěšných maturantů, (např. nařízením školního rady z roku 1942 mělo u maturit neuspět 20% žáků). Ze čtvrté třídy, tj. z nižšího gymnázia na vyšší, nesmělo v roce 1943 postoupit 30% žáků, v roce 1944 25%. Tito žáci obvykle školu dokončili po válce.\n\nPrůběžně byla posilována výuka němčiny, a to jak u žáků tak u profesorů, pro které se pořádaly zvláštní kurzy. V roce 1942 se vyučovala němčina 10–11 hodin týdně; kromě toho se podle nařízení měla užívat i k výuce dalších předmětů. Tato nařízení, podobně jako povinný odběr německých časopisů nebo výzvy k žákům, vedení školy provádělo jen vlažně či vůbec.\n\n1. července 1942 byl v Brně popraven školní lékař Vladimír Dunděra, zatčený spolu s dalšími občany Kyjova. 15. ledna 1943 byl zatčen profesor Karel Bartoš, pravděpodobně pro styk s vězni z koncentračního tábora ve Svatobořicích, kterým měl zprostředkovávat kontakt s příbuznými. Propuštěn byl po 41 dnech. Na jaře 1943 začali někteří žáci oktáv odcházet na různé práce. Někteří odešli dobrovolně, protože práce přes konec školního roku nahradila maturitu, a žáci tak dostali maturitní vysvědčení (potvrzené v roce 1946), aniž by zkoušku vykonali. 18. ledna 1944 byl během výuky zatčen profesor Jan Gajdoš, mistr světa v gymnastice, který byl vězněn do konce války a krátce po osvobození zemřel. Na školu nastoupil teprve 1. ledna toho roku, odučil tam tak pouhý týden po vánočních prázdninách.\nV roce 1944/45 se vůbec neotevřela oktáva, a žáci byli přiděleni na nucené práce. Obdobně většina septimánů odešla na pomoc „technische nothilfe“ do Kuřimi. Od začátku školního roku do konce prosince 1944 zažil Kyjov celkem 35 leteckých poplachů. Gymnázium bylo určeno jako ubytovna pro obyvatele případných zasažených budov, k tomu naštěstí nikdy nedošlo. 20. listopadu proběhl nálet na blízký Hodonín, žáci 5. a 6. třídy poté pomáhali při záchranných pracích. 21. prosinec 1944 byl posledním vyučovacím dnem před prázdninami, a zároveň za okupace. Po Vánocích už se škola neotevřela, žáci si pouze chodili pro domácí úlohy. V lednu 1945 zabrala přízemí a první patro armáda, která zde zůstala až do 11. března. Než se škola stačila po Velikonocích znovu otevřít, byl v ní zřízen lazaret, který tentokrát zabral i druhé patro, po dobu předchozího pobytu armády využívané pro ředitelnu a základní provoz školy. 6. dubna se sice lazaret kvapně odstěhoval, ale budovu školy vzápětí zabrala opět armáda. Tu vystřídala 8. dubna jiná jednotka, která zde zřídila polní ošetřovnu, do které byli sváženi ranění z blížící se fronty. Písemné maturitní zkoušky 10. a 13. dubna konali pouze dva žáci, k ústním části maturit už ale nedošlo. 17. dubna 1945 německá armáda zapálila kyjovské nádraží, a večer vojáci ošetřovnu v budově vyklidili. 19. dubna 1945 zasáhla Kyjov dělostřelecká palba. Budova gymnázia dostala zásah do střechy, a okolní zásahy zničily mnoho oken. V noci na 21. duben byla opět zasažena střecha školy. Ostřelování města pokračovalo až do 27. dubna. Den poté do Kyjova dorazily první jednotky rumunské armády. Několik rumunských vojáků bylo v budově ubytováno do 5. května. Po jejich odchodu zůstalo ve škole „velmi mnoho škod“. 6. května vystřídali Rumuny Rusové, kteří ve škole zřídili, už poněkolikáté, lazaret. Gymnázium začalo vyučovat 14. května, v uvolněné budově učňovské školy. Hodiny němčiny byly zrušeny a nahrazeny ruštinou. Výuka se jinak vrátila k osnovám z roku 1933.\n\nV červnu se škole začali hlásit žáci, kteří během okupace museli školu opustit, včetně takových, kterým nebylo povoleno po propadnutí opakovat ročník. Zpět byli přijímání vesměs všichni, takže bylo nutné zřídit druhou třídu osmého ročníku a dva zvláštní „kroužky pro přípravu dospělosti“. 11. června 1945 se začaly osmé třídy učit ve staré gymnazijní budově (č.p. 549); zbytek tříd prozatím zůstával v učňovské škole. Dva profesoři gymnázia byli vyšetřováni pro podezření z kolaborace. Karel Bartoš (dříve zatčený gestapem a propuštěný) byl vyloučen ze sboru, druhý profesor odešel na gymnázium v Bučovicích. Vyučování toho roku skončilo 18. července 1945.\n\nV roce 1946 navštívil Kyjov prezident Beneš. V poválečných letech se začaly měnit aktivity na škole oproti stavu před válkou. Několikrát do roka se konala pochodová cvičení. Oslavy založení republiky nebo narozenin prezidentů Masaryka a Beneše postupně nahradily oslavy a vzpomínkové akce ke vzniku SSSR, VŘSR, narozeninám Lenina, Stalina nebo Gottwalda. Poslední oslava narozenin T. G. Masaryka se konala v březnu 1950. V roce 1948 se zástupci školy poprvé účastnili prvomájového průvodu. Žáci stále pořádali kulturní akce, zároveň se ale účastnili brigád v zemědělství a stavebnictví. U příležitosti IX. sjezdu KSČ se žáci zavázali např. zlepšit prospěch, nebo překročit plán ve sběru papíru a železa. Toho roku také přestali žáci posílat přihlášky na vysoké školy sami. Místo toho je předali řediteli, který k nim ve spolupráci se SČM připojoval své vyjádření.\n\nOd 1. září 1948 bylo až do roku 1990 zrušeno osmileté gymnázium a zavedeno čtyřleté. U příležitosti oslav 50 let gymnázia byla v zádveří odhalena pamětní deska obětem prvního a druhého odboje s tímto textem:\n\nV roce 1951 byla poprvé od války vyučována němčina; naopak výuka náboženství toho roku skončila. Zákonem 31/1953 bylo gymnázium zrušeno, a zřízena jedenáctiletá střední škola. Gymnazijní studium tvořily její poslední tři ročníky (zkrátilo se tedy o další rok). Ve školním roce 1952/53 proto ukončili studium žáci čtvrtého i třetího ročníku. V Kyjově tak bylo v roce 1953 zrušeno pět dosavadních škol – národní a střední chlapecká, národní a střední dívčí, a Klvaňovo gymnázium. Místo nich vznikly dvě „všeobecně vzdělávací školy“, osmiletá a jedenáctiletá. Osmiletá se usídlila v dosavadní budově gymnázia (č.p. 550) a sousední budově č.p. 551, kde do té doby sídlila národní chlapecká škola. Jedenáctiletka, včetně tří gymnazijních ročníků, pak obsadila budovu č.p. 990 na ulici Újezd (později třída Pionýrů).\n\nVe školním roce 1954/55 bylo poprvé vyučováno ve večerní škole pro pracující, do které bylo toho roku přijato 16 lidí. Večerní škola vyučovala tři roky, v září 1957 už se pro malý zájem neotevřela. Podruhé krátce fungovalo vyučování dospělých v letech 1963–1966 jako Střední škola pro pracující.\n\nZákonem 186/1960 byla od 1.1.1961 jedenáctiletá škola prodloužena na dvanáctiletou a rozdělena. Dosavadní 1.-8. ročník byly přeměněny na základní devítiletou školu („ZDŠ, třída Pionýrů“), 9. až 11. ročník pak na na střední všeobecně vzdělávací školu (SVVŠ). Školy měly společného ředitele do roku 1963, od školního roku 1963/1964 pak byla tříletá SVVŠ samostatnou školou. Od školního roku 1965/66 až do roku 1980/81 se třídy SVVŠ, a později gymnázia, dělily na humanitní a přírodovědné.\n\nV roce 1968 se začala SVVŠ měnit opět na gymnázium. Ve školním roce 1968/69 tak byl otevřen 1. ročník gymnázia, zbylé dva ročníky školy dobíhaly podle osnov SVVŠ. V tomto období probíhala různá jednání o výstavbě nové gymnazijní budovy, neboť od roku 1971 mělo mít gymnázium 12 tříd ve čtyřech ročnících. Tomuto počtu by už budova č.p. 990, ve které sídlila i ZDŠ, nestačila. Ke stavbě nové budovy nakonec nedošlo. ZDŠ musela gymnáziu postupně uvolňovat učebny, a zavést proto vyučování na směny. V roce 1978/79 už mělo gymnázium 14 tříd, z nichž dvě nově sídlily v budově zemědělské školy na nám. Julia Fučíka 920 (dnes Seifertovo). Následující rok už v této budově byly 4 třídy z celkových 15. V roce 1981/82 zahájena přístavba školní budovy č.p. 900, která byla dokončena v srpnu 1985. Po předání byla využívána hlavně základní školou.\n\nV roce 1985 se 37 žákyň a 18 žáků gymnázia zúčastnilo VI. celostátní spartakiády v Praze.\n\nOd návratu gymnázia do historického areálu na ulici Komenského v roce 1990 užívají budovy č.p. 900 a 920 kyjovské základní školy, od ledna 2013 sloučené do ZŠ J.A. Komenského.\nV roce 1992 byl obnoven název „\"Klvaňovo gymnázium\"“, neužívaný od roku 1953. Začátkem 90. let bylo také obnoveno osmileté studium, od té doby otevírané spolu se čtyřletým. V roce 2008, po 110 letech existence, přesáhl počet absolventů 7 000.\n\nV září 1992 došlo k požáru střechy gymnázia. Po jeho likvidaci byl prostor bývalé půdy upraven, a vznikly v něm nové učebny a školní knihovna. V roce 1996 byla vybudována vstupní hala, spojující budovu gymnázia č.p. 550 a budovu bývalé chlapecké školy č.p. 551. Ve stejném období vznikla nová školní tělocvična.\n\nMezi 17. a 21. červnem 1998 škola oslavila sto let existence. Hlavním dnem oslav byla sobota 20. června, kdy Kyjovem prošel průvod absolventů v počtu 2700 účastníků. Po něm následovala akademie v kyjovském letním kině. Na závěr oslav byla na budově gymnázia odhalena druhá pamětní deska, a to exilovému ministru obrany generálu Ingrovi, který školu absolvoval v roce 1913.\n\nV roce 2011 rozhodla rada Jihomoravského kraje o sloučení gymnázia s blízkou zdravotnickou školou; od 1. ledna 2012 tak škola nesla název \"Klvaňovo gymnázium a Střední odborná škola zdravotnická a sociální Kyjov\". Do roku 2016 je v plánu úplné vystěhování budovy zdravotnické školy. Veškerá výuka, včetně odborných zdravotnických předmětů, se má odehrávat v původních budovách gymnázia. V roce 2015 byl název změněn na \"Klvaňovo gymnázium a Střední zdravotnická škola Kyjov\".\n\nDne 26. března 2017, den před stým výročím jeho narození, byla na budově gymnázia odhalena pamětní deska generálporučíka Vladimíra Nedvěda. Na desku výrazně přispěla Nedvědova manželka Louise. Odhalení se zúčastnil mj. krajský hejtman Bohumil Šimek a veteráni RAF Emil Boček a Alois Dubec.\n\nU příležitosti oslav 120. výročí založení gymnázia v červnu 2018 město provedlo rekonstrukci parčíku přilehlého k budovám školy. Tento prostor o rozloze přes 2 ha nese název Náměstí Hrdinů. V období protektorátu bylo pojmenováno po německém kancléři Ottu von Bismarckovi. Jako didaktická pomůcka je zde umístěn žulový bludný balvan.\n\n\n"}
{"id": "1056273", "url": "https://cs.wikipedia.org/wiki?curid=1056273", "title": "Alexandr Jakovlevič Arosev", "text": "Alexandr Jakovlevič Arosev\n\nAlexandr Jakovlevič Arosev (; 13. května / Kazaň – 10. února 1938) byl rusko-sovětský spisovatel, politik a diplomat.\n\nPocházel se sedmi dětí, narodil se do rodiny krejčího Jakova Michajloviče Aroseva (1865–1913) a švadleny Marie Augustovny Goldšmidtové (provdané Arosevové, podruhé provdané Bertynské; 1873–1918). Matka pocházela z Mitavy, z rodiny \"narodovolce\", pobaltského Němce Augusta Johanna Goldschmidta vyhnaného spolu s rodinou do Permi, který se nakonec usadil v Nižnom Novgorodě.\n\nArosev se v roce 1907 přidal k bolševikům, poté byl ve vězení a v exilu. V roce 1917 se stal předsedou moskevského vojenského revolučního výboru. Povídky a romány publikoval až v roce 1933, během stalinských čistek byl v roce 1938 zatčen, odsouzen pro podezření ze špionáže a zastřelen společně s V. A. Antonovem-Ovsejenkem.\n\nNa Golovinském hřbitově v Moskvě byl Arosevovi postaven kenotaf.\n"}
{"id": "1056276", "url": "https://cs.wikipedia.org/wiki?curid=1056276", "title": "Agusta A129 Mangusta", "text": "Agusta A129 Mangusta\n\nAgusta A129 Mangusta je lehký dvoumístný dvoumotorový bitevní vrtulník zkonstruovaný italskou společností Agusta (nyní AgustaWestland). Pro italskou armádu bylo vyrobeno celkem 60 vrtulníků tohoto typu. AgustaWestland se navíc podílela na vývoji Mangustě příbuzného tureckého vrtulníku TAI/AgustaWestland T129.\n\nV lednu 2017 byl společnosti Leonardo zadán kontrakt na vývoj nástupce Mangust, které mají být vyřazeny kolem roku 2025.\n\nSpecifikace na vývoj nového bitevního vrtulníku pro italskou rmádu byly vypsány roku 1972. Vývojem byla přímo pověřena společnost Agusta, jejíž první prototyp A129 poprvé vzlétl roku 1983. V konstrukci vrtulníku bylo použito maximum domácích italských komponentů. Protože se očekával zájem dalších západních armád, byly do stroje integrovány různé americké a evropské zbraně. Italská armáda nejprve odebrala 45 vrtulníků základní verze A129, přičemž v letech 2002–2003 do výzbroje zařadila dalších 15 strojů modernizované verze A129 CBT. Na standard CBT pak byly zpětně upraveny všechny vyrobené kusy.\n\nJedná se o dvoumístný bitevní vrtulník klasické koncepce. Operátor sedí v přední kabině a pilot v zadní. Stroje jsou vybaveny řízením fly-by-wire a také systémem digitálního řízení leteckých motorů FADEC (Full Authority Digital Engine Control). Pohánějí je dva turbohřídelové motory Rolls-Royce Gem 2-1004D o výkonu 664 kW, licenční výrobky firmy Piaggio. Ty roztáčí pětilistý hlavní a dvoulistý vyrovnávací rotor. Výzbroj tvoří jeden trojhlavňový rotační kanón TM197B ráže 20 mm se zásobou 300 nábojů. Vrtulník dále unese až 1200 kg výzbroje na čtyřech podkřídelních závěsnících. Jedná se například o protitankové řízené střely BGM-71 TOW a AGM-114 Hellfire, protiletadlové řízené střely FIM-92 Stinger a Mistral, nebo bloky neřízených střel.\n\n\n\n\n"}
{"id": "1056278", "url": "https://cs.wikipedia.org/wiki?curid=1056278", "title": "Zvláštní den", "text": "Zvláštní den\n\nZvláštní den (\"Una giornata particolare\") je italsko-kanadský hraný film z roku 1977, který režíroval Ettore Scola podle vlastního scénáře. Snímek měl světovou premiéru na Mezinárodním filmovém festivalu v Cannes 17. května 1977.\n\nDěj se odehrává 6. května 1938, kdy do Říma přijíždí Adolf Hitler, aby se setkal s Benitem Mussolinim. Celé město vyráží do ulic, aby slavnostně přivítalo Vůdce. V rozsáhlém obytném komplexu zůstávají osamoceni jen dva lidé. Antoinetta je žena v domácnosti, kde se stará o manžela Emanuela a šest dětí, a Gabriel, který jako homosexuál a levicově smýšlející přišel o místo rozhlasového hlasatele a nyní ho čeká deportace na Sardinii. Mezi povrchní a naivní Antoinettou a sečtělým a přemýšlivým Gabrielem se během těch několika hodin, kdy jsou spolu, vytvoří zvláštní pouto. Když se pozdě odpoledne vracejí obyvatelé a mezi nimi i Emanuele s dětmi, pro Gabriela si přijde policie.\n\n"}
{"id": "1056279", "url": "https://cs.wikipedia.org/wiki?curid=1056279", "title": "Assassin's Creed III: Liberation", "text": "Assassin's Creed III: Liberation\n\nAssassin's Creed III: Liberation vyšel jako spin-off ke třetímu dílu série s podtitulem Liberation \"(Osvobození)\" nejprve exkluzivně 30. října 2012 na PS Vita. Hra byla dále 14. ledna 2014 vydána na PS3 a Xbox 360, 15. ledna 2014 na PC - všude v HD rozlišení, bez české lokalizace a převážně v digitální distribuci (na PC i v krabicové verzi).\n\nHlavní hrdinkou je Aveline de Grandpré (první ženská protagonistka), narozena roku 1747, bojující za práva a osvobození otroků, dcera francouzského otrokáře Philippa de Grandpré, přičemž se i ona dostane k artefaktům, po kterých Templáři tak hrozně touží. Příběh se odehrává v letech 1765 až 1777, kdy na severu dochází k vyostření situace vedoucí až k americké revoluci a také se španělské síly chystají k ovládnutí Louisiany na jihu. Hra se odehrává v New Orleans i v divočině (s bažinami plnými voodoo magie, ale i se starobylými mayskými ruinami). Asasínka Aveline chce získat pro svou zemi a lid svobodu, kromě tradičních asasínských dovedností umí efektivně využívat převleky a tak se nepozorovaně dostat do střežených oblastí.\n\nVe hře má také mírný kontakt s Connorem z Assassin's Creed III, který žije ve stejné době.\n"}
{"id": "1056282", "url": "https://cs.wikipedia.org/wiki?curid=1056282", "title": "Švošov", "text": "Švošov\n\nŠvošov je obec na Slovensku v okrese Ružomberok. V roce 2017 zde žilo 820 obyvatel. První písemná zmínka o obci pochází z roku 1551.\n\nObec se nachází v údolí Váhu na pravém břehu u ústí potoka Tatranská, mezi Oravskou vrchovinou na severu a Velkou Fatrou na jihu. Švošov se nachází v nadmořské výšce 460 metrů nad mořem a je vzdálen asi 14 km od Ružomberoku.\n\nSousedními sídly jsou Žaškov a Komjatná na severu, Ružomberok na východě, Hubová na jihu a Stankovany na západě.\n\nMezi obcí a řekou Váh prochází dvoukolejná železniční trať z Lubochni do Ružomberoku. Hlavní silnice č.18 je na levém břehu Váhu a lze na ni najet přes most v sousední Lubochni.\n\n"}
{"id": "1056286", "url": "https://cs.wikipedia.org/wiki?curid=1056286", "title": "Kognitivní schopnosti a chování slonů", "text": "Kognitivní schopnosti a chování slonů\n\nSloni patří mezi nejchytřejší živočichy na světě. S hmotností kolem 5 kg váží sloní mozek víc, než mozek kteréhokoliv jiného suchozemského tvora. Přestože největší velryby váží dvacetkrát víc než průměrný slon, jejich mozek váží sotva dvakrát více.\n\nSloni mají celkem 257 miliard neuronů (pro srovnání, lidský mozek obsahuje 86 miliard neuronů). Co se týká struktury a složitosti, je sloní mozek podobný lidskému. Například mozková kůra u slonů má tolik neuronů jako u lidí, což naznačuje konvergentní evoluci.\nSloni projevují širokou škálu chování, včetně žalu, učení, rodičovské péče o jiné než vlastní biologické potomky, napodobování, hry, altruismu, používání nástrojů, soucitu, spolupráce, sebereflexe, paměti a jazyka. Důkazy ukazují, že sloni chápou ukazování: schopnost neverbálně porozumět gestu (natažený prst apod.) Vše napovídá, že sloni jsou velmi inteligentní – předpokládá se, že stejně jako kytovci nebo primáti. Vzhledem k vysoké inteligenci a silným rodinným vazbám slonů mnoho vědců tvrdí, že je neetické je zabíjet. Již starověký řecký filozof Aristoteles řekl, že sloni jsou zvířata, která předčí všechna ostatní v intelektu a důvtipu.\n\nAsijští i afričtí sloni mají velmi rozsáhlou a velice složitou mozkovou kůru (neocortex), což sdílejí i s lidmi, některými druhy delfínů nebo skupinou hominoidea (tj. giboni, orangutani, gorily, šimpanzi a lidé).\nZe všech existujících suchozemských živočichů mají asijští sloni největší objem mozkové kůry určené ke kognitivnímu zpracování. Překonávají tak i všechny druhy primátů a z hlediska kognitivních schopností pro použití a výrobu nástrojů jsou sloni zcela srovnatelní se schopnostmi hominidů (lidoopů).\n\nSloní mozek má složitější gyrální strukturu s více závity, než mozek primátů, šelem nebo lidí, ale méně složitou než kytovci. Sloni mají tolik kortikálních neuronů a synapsí jako lidé, což je i více než mají kytovci. Pokud jde o schopnost řešit problémy a inteligenci, mnoho vědců řadí inteligenci slonů na stejnou úroveň jako inteligenci kytovců; článek z roku 2011 publikovaný v ABC Science uvádí, že „sloni jsou stejně chytří jako šimpanzi a delfíni.“\n\nSloni mají značně velký a složitý hippocampus (mozkovou strukturu v limbickém systému), a to mnohem větší než lidé, primáti nebo kytovci. Hippocampus slona zabírá asi 0,7 % z centrálních struktur mozku, zatímco lidský hippocampus 0,5 %, 0,1 % u plískavic šedých a 0,05 % u delfínů skákavých.\n\nHippocampus je spojen s emocemi prostřednictvím zpracování některých druhů paměti, zejména prostorových. To je považováno za důvod, proč sloni v zajetí mohou trpět psychickými flashbacky (vzpomínkami do minulosti) a něčím jako post-traumatickou stresovou poruchou (PTSD).\n\nKvocient encefalizace (EQ, tj. velikost mozku v poměru k velikosti těla) slonů se pohybuje mezi 1,13 až 2,36. Průměrný EQ je 2.14 u asijských slonů a 1,67 u slonů afrických, s celkovým průměrem 1,88: 151. Pro srovnání, například delfínovec laplatský má EQ 1,67; delfínovec ganžský 1,55; kosatka dravá 2,57; delfín skákavý 4,14; a delfín brazilský 4,56; šimpanzi 2,49; psi 1,17, kočky 1,00; a myši 0,50. Lidé mají EQ 7,44.\n\nStejně jako lidé se i sloni během růstu musí naučit určitým vzorcům chování. Nerodí se s instinktem, jak přežít. K učení mají ve svém životě velmi dlouhé, asi desetileté, období. Jedním ze srovnávacích způsobů pro měření inteligence je srovnání velikosti mozku při narození s velikostí plně rozvinutého mozku dospělého jedince. To svědčí o tom, jak moc se toho jedinec naučí, než dospěje. Většina savců se rodí s mozkem o cca 90 % hmotnosti mozku dospělého jedince, zatímco lidé se rodí s 28 %,delfíni skákaví s 42,5 %,] šimpanzi s 54 %,a sloni s 35 %. To znamená, že sloni se toho musí v tomto období naučit nejvíce hned po člověku a chování není pouhý instinkt, ale musí se učit po celý život. Je třeba poznamenat, že instinkt je zcela odlišný od naučené inteligence. Rodiče učí mláďata jak si shánět potravu, používat nástroje a jak poznat své místo ve velice složitém sloním společenství. Spánkové laloky sloního mozku, které slouží jako úložiště paměti, jsou mnohem větší, než u člověka.\n\nVEN neurony (=von Economo neurons, též spindle neurons) nejspíše hrají ve vývoji inteligentního chování ústřední roli. Stejně jako u lidí a všech hominidů, VEN neurony se také vyskytují v mozku asijských i afrických slonů, zrovna tak u keporkaků, plejtváků myšoků, kosatek, vorvaňů obrovských delfínů skákavých, delfínů šedých a běluh severních. Nápadná podobnost mezi sloním a lidským mozkem podporuje tezi o konvergentní evoluci.\n\nSloni mají jedno z nejtěsněji propojených společenství ze všech žijících druhů. Sloní rodiny mohou být odděleny pouze smrtí nebo zajetím. Cynthia Moss, etoložka specializující se na slony, vypráví příběh o rodině slonů afrických: dva členové rodiny byli postřeleni pytláky, kteří byli následně zahnáni zbývajícími slony. Ačkoliv jeden ze slonů zemřel, postřelená slonice Tina zůstala stát na místě, ale začala se jí podlamovat kolena. Dva členové rodiny, Trista a Teresia (Tinina matka), přišly každá z jedné strany Tiny a pokoušely se ji zvednout. Tina však časem tak zeslábla, že upadla na zem a zemřela. Nicméně Trista s Teresií se nevzdávaly a stále se jí snažily zvednout. Podařilo se jim dostat Tinu do sedící pozice, ale její tělo se znovu svalilo na zem. Ostatní sloni se pak také začali intenzivněji zapojovat do pomoci a snažili se jí vložit trávu do úst. Teresia pak podepřela Tininu hlavu svými kly a snažila se ji znovu zvednout. Její pravý kel se přitom celý odlomil až nahoru ke rtu a nervové dutině. Sloni vzdali snahu Tinu zvednout, ale neopustili ji, místo toho ji začali zahrabávat do mělkého hrobu a házeli na ni listí. Stáli u Tiny celou noc a teprve ráno začali odcházet. Poslední, kdo odešel, byla Teresia, Tinina matka.\n\nProtože jsou sloni tak úzce propojeni a navíc velice matriarchální, rodina může být natolik otřesená smrtí jednoho z nich (zejména matriarchální vedoucí matky), že některé skupiny již nikdy svou organizaci neobnoví. Cynthia Moss pozorovala matku, jak po smrti svého slůněte chodila pomalu na konci celé rodiny po mnoho dní.\n\nEdward Topsell uvedl ve své publikaci The History of Four-Footed Beasts vydané v roce 1658: „Neexistuje žádný tvor mezi všemi zvířaty světa, který tak skvěle představuje sílu a moudrost všemohoucího Boha jako je slon.“ Co se týká schopnosti spolupracovat, jsou sloni pokládáni na stejnou úroveň jako šimpanzi.\n\nSloni jsou považováni za velmi altruistická zvířata. Dokonce pomáhají jiným druhům (včetně lidí) v nouzi: jeden pracovní slon v Indii pracoval s místními lidmi a zvedal klády a umísťoval je do vykopaných děr podle pokynů Mahouta (sloního trenéra). Do jedné z děr odmítl slon kládu položit. Mahout šel zjistit proč a všiml si, že v oné díře spí pes. Slon položil kládu teprve, když pes výkop opustil. Je-li slon zraněný, ostatní sloni mu často pomohou, i když nejsou nijak příbuzní.\n\nCynthia Moss často vídala slony změnit svou trasu, aby neublížili člověku, i když to pro ně bylo obtížné (například museli jít pozpátku).\nJoyce Poole zdokumentovala zkušenost o které jí řekl Colin Francombe na Kuki Gallman’s Laikipia Ranch: Pastevec z ranče byl venku sám s velbloudy, když narazil na rodinu slonů. Matriarchální vedoucí samice na něj zaútočila, udeřila ho chobotem a zlomila mu jednu nohu. Večer, když se pastevec nevracel, začali po něm lidé pátrat. Když ho našli, slonice ho hlídala. Rozeběhla se proti jejich autu, proto vystřelili do vzduchu nad ní a odehnali ji pryč. Pastevec jim později řekl, že když se nemohl postavit, slonice mu chobotem pomohla schovat se do stínu stromu. Hlídala ho celý den a jemně ho přitom hladila chobotem.\n\nSloni v Africe se sami „léčí“ žvýkáním listů stromu z čeledi Boraginaceae, což vyvolává porodní stahy. Keňané používají tento strom pro stejný účel.\n\nSloni jsou jediný druh savců, kromě Homo sapiens sapiens a neandrtálců,u kterého je známo, že má nebo měl zjevný rituál spojený se smrtí. Sloni se se zápalem zajímají o kosti svého vlastního druhu (i nepříbuzných slonů, kteří zemřeli již dávno). Často jsou pozorováni, jak v klidu a jemně zkoumají kosti svými choboty a nohama. Někteří sloni, i zcela nepříbuzní mrtvému slonu, pak nadále navštěvují jeho „hrob“.\n\nSloní výzkumník Martin Meredith ve své knize vzpomíná na typický sloní rituál smrti, jehož svědkem byl Anthony Hall-Martin, jihoafrický biolog, který studoval slony v Addu v Jižní Africe přes osm let. Celá rodina mrtvé matriarchy, včetně jejího mladého slůněte, se jemně svými choboty dotýkala jejího těla a snažila se ji zvednout. Celé sloní stádo nahlas nespokojeně bručelo. Její slůně bylo spatřeno, jak pláče a vydává křiku podobné zvuky. Pak celé stádo najednou utichlo. Poté na její tělo začali házet listí a hlínu a lámali větve stromů, aby ji jimi pokryli. Nad jejím tělem tiše stáli další dva dny. Občas odešli, aby se napili nebo najedli, ale vždy se vrátili.\n\nVýskyty takovéhoto sloního chování vůči lidem jsou známé v celé Africe. Při mnoha příležitostech zahrabali sloni mrtvé nebo spící lidi nebo jim pomáhali, když byli zraněni. Meredith si také vzpomíná na událost, o které mu řekl George Adamson, keňský ochránce zvěře: jak hledali starou turkanskou ženu. Usnula pod stromem poté, co ztratila cestu domů. Když se probudila, stál nad ní slon a jemně se jí dotýkal. Jelikož byla velice vyděšená, vůbec se nehýbala. Když přišli ostatní sloni, začali hlasitě volat a zaházeli ji větvemi. Další ráno byla nalezena nezraněná místními pastevci.\n\nGeorge Adamson rovněž vzpomíná, jak musel zastřelit sloního samce ze stáda, které se opakovaně snažilo dostávat do vládní zahrady v severní Keni. George dal jeho maso turkanským domorodcům a zbytek mršiny odtáhl půl míle daleko. Ještě tu noc našli ostatní sloni jeho tělo, vzali jeho lopatku a kost z nohy a vrátili je přesně tam, kde byl slon zabit. Vědci často diskutují o míře, v jaké sloni dokáží cítit emoce.\n\nJoyce Poole mnohokrát pozorovala divoké africké slony při hře. Evidentně dělají věci, aby pobavili sami sebe i ostatní. Například nasávají vodu, drží svůj chobot vysoko ve vzduchu a stříkají z něj vodu jako z vodotrysku.\n\nNedávné studie dokládají, že sloni také mohou imitovat zvuky, které slyší. Tato schopnost byla objevena, když Mlaika, osiřelý slon, imitoval zvuky vozidel projíždějících okolo. Do té doby se myslelo, že jediná zvířata, která dokážou napodobit zvuky, jsou velryby, delfíni, netopýři, primáti a ptáci.\n\nCalimero, 23letý africký slon, také prokázal jedinečnou schopnost imitace: byl umístěn ve švýcarské zoo s asijskými slony, kteří vydávají jiné štěbetavé zvuky, odlišné od hlubokého bručení slonů afrických. Calimero začal také štěbetat namísto hlubokého volání, které obvykle jeho druh používá.\n\nKosik, indický slon z Everland Amusement Parku v Jižní Koreji, umí napodobit až pět korejských slov, včetně sedni, ne, ano, a lehni. Tyto zvuky vytváří tak, že si dá chobot do úst a třese s ním při výdechu, podobně jako když lidé pískají na prsty.\n\nSloni používají kontaktní volání, aby jeden o druhém navzájem věděli, když na sebe nevidí. Slonice si umí zapamatovat a rozlišit kontaktní volání nejen členů svých rodin, ale i volání jiných slonů vně jejich vlastní široké rodinné sítě. Také umí rozlišovat volání jednotlivých rodin, a to v závislosti na tom, jak často se vyskytují poblíž.\n\nSloni vykazují pozoruhodnou schopnost zacházení s nástroji, používajíce svoje choboty jako ruce.\nByli pozorováni, jak kopou díry do země, aby se napili vody, odtrhávají kůru ze stromu, a pak ji žvýkají do tvaru koule, ucpou jí otvor v zemi a zasypou díru pískem, aby zabránili vypaření vody. Později se vraceli na místo napít.Také často používají větve, aby od sebe odháněli mouchy nebo aby se poškrábali. Dále je známo, že sloni hází velké kameny na elektrický plot, aby ho zničili a přerušili elektřinu. Asijští sloni v Indii rozbíjejí elektrické ploty pomocí klád a uklízejí okolní dráty svými kly, aby mohli bezpečně projít.\n\nStejně jako několik dalších druhů, které umějí vytvářet abstraktní umění, sloni pomocí svých chobotů drží štětce a malují jimi obrazy. Některé z nich jsou srovnávány např. s prací abstraktních expresionistů.Sloní umění je nyní často předváděno v zoologických zahradách a je vystavováno v muzeích a galeriích po celém světě.\n\nSlonice Ruby ze ZOO ve Phoenixu je považována za originální uměleckou hvězdu. Její obrazy se prodávají i za $25,000. Ruby si vybírá vlastní barvy a má velmi bystrý cit, jaké barvy a v jakém pořadí použije.\n\nSloni jsou schopni strávit značný čas řešením problémů. Když čelí novým výzvám, umí radikálně změnit své chování, což je typický znak vysoké inteligence. Experiment z roku 2010 ukázal, že pro dosažení potravy se sloni mohou naučit spolupracovat s partnerem, např. když úkol vyžaduje dva jedince, kteří současně tahají za dva konce stejného lana. Takováto schopnost spolupráce je staví na stejnou úroveň se šimpanzi.\nV sedmdesátých letech minulého století žila v Marine World Africa, USA asijská slonice Bandula. Vymyslela, jak se osvobodit z okovů, které měla na nohou. Jejich nejsložitější součástí byl tzv. Brummelův hák: zařízení, které se zavře a sepne, když dvě protilehlé části sklouznou v přesně daném úhlu dohromady. Bandula si pohrávala s hákem tak dlouho, než se rozepnul. Jakmile se osvobodila, pomohla uniknout i dalším slonům. V Bandulině případě a určitě i u jiných slonů chovaných v zajetí, zde byl prvek „podvodu“, například rozhlédnutí se okolo, zda se nikdo nedívá.\n\nV jiném případě slonice vymyslela, jak vyšroubovat železné tyče tlusté jeden palcec a zakončené okem. Použila svůj chobot jako páku k uvolnění tyčí ze závitů.\n\nRuby, asijská slonice ze Zoo ve Phoenixu často odposlouchávala konverzace chovatelů, když o ní mluvili. Když uslyšela slovo barva, velice se nadchla. Měla ráda zelenou, žlutou, modrou a červenou barvu. Jednou přijel hasičský vůz a zaparkoval před jejím výběhem, kde nějaká osoba právě dostala infarkt. Světla z vozu blikala červeně, bíle a žlutě. Když Ruby později ten den malovala, vybrala si právě tyto barvy. Také si často vybírala barvy, které mívali chovatelé na sobě.\n\nHarry Peachey, sloní trenér, se spolu se slonem Koko naučili spolupracovat. Koko vypomáhal chovatelům: vyzýval je, aby mu udělovali různé příkazy, které se naučil. Peachey uvedl, že sloni jsou ke spolupráci s lidmi téměř predisponováni, pokud se s nimi zachází s respektem a ohleduplností. Při přemisťování samice z jeho skupiny do jiné zoo Koko poznal, kdy jeho chovatelé potřebovali trochu „sloní pomoci“. Když chovatelé chtěli samici přemístit, řekli její jméno a slovo přesun (např.: „Connie, přesun“). Koko brzy přišel na to, co to znamená. Když chovatelé požádali slonici, aby přešla a ta se ani nehnula, řekli: „Koko, pomoz mi“. Když to Koko uslyšel, pomohl. Po 27 letech práce se slony, Peachey pevně věří, že sloni mohou pochopit sémantiku a syntaxi některých slov, která slyší. To je něco, co je v živočišné říši považováno za velmi vzácné.\n\nDr. Naoko Irie z Tokijské univerzity ukázal, že sloni projevují i dovednosti v aritmetice. Experiment, který se odehrával v Ueno Zoo, spočíval v házení různého počtu jablek do dvou kbelíků a zaznamenávání, jak často si sloni správně vyberou kbelík s nejvíce ovocem. Jablka byla někdy házena až po třech nebo po čtyřech naráz. Zjistilo se, že 74 % času si zvířata správně vybírala ten plnější kbelík. Africký slon Ashya získal dokonce 87 %. Člověk měl ve stejné úloze překvapivě úspěšnost jen 67 %. Aby se zajistila přesnost studie, byla natáčena.\n\nAsijští sloni patří spolu s hominidy, delfíny skákavými a strakami do malé skupiny zvířat, u nichž více, že vykazují sebereflexi. Wildlife Conservation Society (WCS) provedla Studii s asijskými slony ze Zoo v Bronxu v New Yorku. Ačkoli mnoho druhů zvířat reaguje na zrcadlo, velmi málo z nich si opravdu uvědomuje, že ve skutečnosti vidí sebe sama.\nSloni z této studie také projevovali tento typ chování, když stáli před zrcadlem 2,5 m x 2,5 m: prohlédli si zadní část zrcadla a přinesli si jídlo blíž k němu, aby ho snědli.\n\nDalším důkazem sloní sebereflexe bylo, když se slonice Happy opakovaně chobotem dotýkala značky X, které měla namalované na hlavě, přičemž ho mohla vidět jedině v zrcadle. Ignorovala ostatní značky namalované bezbarvým nátěrem, které také měla na čele, aby studie zajistila, že nereaguje jen na vůně nebo hmat.\nFrans De Waal, který tuto studii řídil, uvedl: „Tyto paralely mezi lidmi a slony svědčí o konvergentní kognitivní evoluci pravděpodobně související se složitým společenstvím a spoluprací.“\n\nO otázce odstřelu afrických slonů v národním parku Kruger v Jihoafrické republice jako prostředku kontroly populace se vedla rozsáhlá debata. Někteří vědci a ekologové tvrdí, že je to zbytečné a nehumánní, jelikož sloni se podobají lidem v mnoha ohledech. V neposlední řadě tím, že mají velké mozky; sociální vazby, které se zdají být empatické; dlouhotrvající těhotenství; vysokou inteligenci; potomstvo, které vyžaduje delší dobu závislé péče a dožívají se vysokého věku. A South African Animal Rights group asked in a statement anticipating the announcement, \"How much like us do elephants have to be before killing them becomes murder?\": 20824 A South African Animal Rights group (Jihoafrická skupina za práva zvířat) se v jednom prohlášení tázala: „nakolik musí být sloni jako my, aby se jejich zabíjení stalo vraždou? „\n\nJiní argumentují tím, že odstřel je nutný, jestliže je ohrožena biodiverzita. Nicméně i tento argument ochrany biodiverzity už byl zpochybňován některými obhájci práv zvířat, kteří tvrdí, že druhem, který nejvíce ohrožuje a poškozuje biodiverzitu jsou lidé, takže pokud nejsme ochotni redukovat sebe sama, nemůžeme morálně ospravedlnit redukci (odstřel) jiného.\n\nSlon Raju, který žil v oblasti Uttar Pradesh v Indii 50 let v zajetí, byl propuštěn až při zásahu ochránců přírody o půlnoci ze 3. na 4. června 2014. Toto propuštění se stalo slavným, protože slon vypadal, že pláče, jelikož mu kapaly slzy z očí. Tento případ se stal velice známým a Raju byl nazýván v mnoha titulcích a článcích zpráv plačícím slonem.\n"}
{"id": "1056288", "url": "https://cs.wikipedia.org/wiki?curid=1056288", "title": "Arcidiecéze pekingská", "text": "Arcidiecéze pekingská\n\n\"Pekingská arcidiecéze\" je čínská římskokatolická arcidiecéze.\n\nArcidiecéze zahrnuje město Peking, město dosahující statusu provincie, kde se také nachází hlavní chrám arcidiecéze, katedrála Neposkvrněného početí.\n\nK roku 1949 měla: 215 915 věřících, 80 diecézních kněží, 39 řeholních kněží, 400 řeholníků, 300 řeholnic a 75 farností.\n\nPrvní přítomnost katolické církve v Číně se datuje do cesty Marca Pola v 13. století. Za dynastie Jüan roku 1307 byl založena arcidiecéze s jménem Khanbaliq, kdy tak byl známý Peking: zde 20 let pracoval františkán Jan z Montecorvina, který je považován za zakladatele křesťanství v Číně. Roku 1313 byl založena další struktura a to diecéze Ci-tong. Roku 1320 byla z části jejího území vytvořena diecéze Ili-baluc. S koncem dynastie Jüan a začátkem dynastie Ming, přišlo pronásledování křesťanů a to ukončilo první pokus o evangelizaci Číny. Roku 1375 byla arcidiecéze zrušena.\n\nDne 10. dubna 1690 byla bulou \"Romani Pontificis\" papeže Alexandra VIII. z části území apoštolského vikariátu Nanking vytvořena diecéze Peking. Původně byla sufragánnou arcidiecéze Goa v Indii a pod patronátem království Portugalska.\n\nZřizovací bula nespecifikovala územní limity. Tak 15. října 1696 byly brevem \"E sublimi sedis\" papeže Inocence XII. určeny hranice, včetně tří čínských provincií (Peking, Čan-tong a Leao-tong).\n\nRoku 1782 v diecézi neexistoval žádný mužský či ženský klášter; měli více než 20 kněžích včetně misionářů.\n\nDne 9. září 1831 byl z další částí jejího území vytvořen apoštolský vikariát v Koreji (dnešní arcidiecéze soulská), 14. srpna 1838 apoštolský vikariát Liao-tung, 3. září 1839 apoštolský vikariát Šan-tung a 2. dubna 1856 apoštolský vikariát Jihozápadní Dži-lí.\n\nDne 30. května 1856 byl papežem Piem IX. snížen diecézi titul na apoštolský vikariát Severní Dži-lí a z její části byl vytvořen apoštolský vikariát Jihovýchodní Dži-lí.\n\nDne 23. prosince 1899 byl z další části vytvořen apoštolský vikariát Východní Dži-lí, dne 14. února 1910 apoštolský vikariát Centrální Dži-lí a 27. dubna 1912 apoštolský vikariát Pobřežní Dži-lí.\n\nDne 3. prosince 1924 byl apoštolský vikariát přejmenován na Peking.\n\nDne 10. května 1926 byl vytvořen další apoštolský vikariát Šin-chua-fu a 25. května 1929 misie sui iuris Ji-sien.\n\nDne 11. dubna 1946 byl vikariát bulou \"Quotidie Nos\" papeže Pia XII. povýšen na metropolitní arcidiecézi.\n\n\n\n\n\n\n\n"}
{"id": "1056291", "url": "https://cs.wikipedia.org/wiki?curid=1056291", "title": "Net Yaroze", "text": "Net Yaroze\n\nNet Yaroze (japonsky:ネットやろうぜ \"Netto Yarōze\") je vývojářský kit s příslušenstvím pro herní konzoli PlayStation. Vyšla v roce 1997 jako podpora pro nadšence, kteří uměli programovat.\n\n\"Yarōze\" v překladu znamená „Pojďme do toho společně!“.\n\nNet Yaroze s příslušenstvím stála okolo 750 dolarů a obsahovala speciálně upravenou ladící konzoli PlayStation v černé barvě bez regionálního zámku s dokumentací a softwarem. Princip byl takový, že uživatel na počítači (\"IBM-PC kompatibilní nebo Macintosh\") napsal a zkompiloval kód a poslal program do konzole.\n\nI když Net Yaroze neměla regionální zámek a teoreticky mohla být použita po celém světě, existovaly tři varianty. Jedna pro Japonsko, druhá pro Severní Ameriku a třetí pro Evropu a Austrálii. Evropská/Australská verze se zaváděla v PAL režimu a ostatní dvě v NTSC módu. Další rozdíl byl, že manuál pro japonskou verzi byl v Japonštině, ostatní verze v Angličtině. Extra přibalení měla japonská verze, jelikož obsahovala software také pro NEC PC-9801, který byl v Japonsku hojně rozšířený. Japonské verze byly někdy oficiálně označovány místo DTL-3000 jako DTL-H3000.\n\nNet Yaroze byla pouze na objednávku přes email, takže nebyla volně k prodeji v kamenných obchodech. Sony také několik kusů dodala univerzitám v UK, Francii a Japonsku.\n\nEvropská verze Net Yaroze balíčku obsahovala následující předměty:\n\nMnoho her od nadšenců vytvořených právě pomocí Net Yaroze se objevovalo na demo discích přibalených k \"Oficiálnímu PlayStation magazínu\" ve Spojeném království.\n\nAbyste mohli provozovat Net Yaroze, Váš počítač musel splňovat následující požadavky:\n"}
{"id": "1056296", "url": "https://cs.wikipedia.org/wiki?curid=1056296", "title": "Větrní jáma Vrbice", "text": "Větrní jáma Vrbice\n\nVětrní jáma Vrbice byla výdušnou jámou pro černouhelný hlubinný důl Hubert v Hrušově, situována v těsné blízkosti železnice Přerov - Bohumín a jihozápadně od vsi Vrbice. Důl patřil mezi doly Severní dráhy Ferdinandovy v Ostravě. V roce 1993 byla jáma prohlášena kulturní památkou ČR. \n\nV jihozápadním okraji vrbické části důlního pole byla založena v roce 1911 výdušná jáma Vrbice. Je situována při severní straně železniční trati mezi stanicemi Ostrava hl. n. a Bohumín. Po celou dobu provozu sloužila jako větrní pro východní část důlního pole Hubert / Stachanov. Viditelné umístění jámy bylo zhodnoceno reprezentativním architektonickým návrhem uceleného komplexu z režného zdiva, krytého mansardovými střechami. Architektem stavby je František Fiala. Areál zahrnoval jámovou budovu, malou příhradovou těžní věž dvě ventilátorovny po stranách s charakteristickými difuzory. \n\nElektrický pístový kompresor v kompresorovně byl uveden do provozu v roce 1942. Elektromotor vyrobený firmou Siemens-Schuckert Werke o výkonu 545 kW, výkon kompresoru 6 600 m/hod. vyroben ve Škodových závodech. Dle nalezených dokumentů byl na větrní jámu Vrbice převeden z dolu Zárubek. \n\nV roce 1914 byl instalován elektrický ventilátor soustavy Capell, vyrobený ve Vítkovických železárnách, o výkonu 4 200 m/minutu, výkon motoru 150 HP. Druhý stejný elektrický ventilátor byl instalován v roce 1928. \n\nV roce 1916 byla větrní jáma Vrbice vybavena elektrickým asynchronním těžním strojem s dosahem do hloubky 400 m a výkonem 100 HP. Ze stejného roku pochází příhradová těžní věž 16,5 m vysoká (od ohlubně po střed lanovnic) celkově 18,9 m, se dvěma lanovnicemi o průměru 2,5 m, kterou dodala firma Elberzhagen & Glasner v Moravské Ostravě. K dispozici byla jednopatrová klec pro jeden vozík. Na přelomu 50. a 60. let 20. století bylo provedeno stavební a technické rozšíření areálu, které umožnilo fárání mužstva. Těžní stroj je dvojbubnový s asynchronním motorem AEG Union, Vídeň. Výkon motoru 74 kW. Bubny těžního stroje mají průměr 2 100 mm a šířku 950 mm.Těžní zařízení bylo určeno pro jízdu do 6. patra (372 m),rychlost jízdy pro těžbu a osoby byla 4 m/s. Klec jednoetážová pro jeden vozík nebo 14 osob. lano o průměru 25 mm. \n\nJáma zabezpečovala fárání na hloubku cca 530 m. K dopravě na nejhlouběji uložená pracoviště sloužila od té doby důlní sedačková lanovka, vedená úpadním překopem od nejspodnějšího náraziště jámy. V areálu byly citlivě zakomponována nová budova koupelny. \n\nPo rozdělení Dolu Stachanov 1. 1. 1974 se stala větrní jáma Vrbice součástí dolu Eduard Urx 5 v Koblově. Po ukončení těžby uhlí na Dole Eduard Urx 5 byl v roce 1992 provoz zastaven, jáma zasypána. Nadále je v provozu degazační stanice, která je trvale využívána k odsávání důlních plynů z podzemí bývalých dolů Hubert / Stachanov v Hrušově a dolu Viktoria / Generalissimus Stalin / Rudý říjen v Heřmanicích. \n\nJáma byla v rámci útlumu těžby uhlí zasypána v roce 1992.\n\nVětrní jáma Vrbice jako první v revíru využívala důlní metan k ohřevu vody pro koupelny. Potrubí, které přivádělo metan k trysce hořáku, bylo vybaveno zařízením umožňující přebytečný metan vypustit do volného ovzduší. Tato situace mohla nastat při přebytku metanu nebo v době, kdy se voda neohřívala.\n\nAreál větrní jámy Vrbice se souborem technického vybavení byl 11. 10. 1993 prohlášen kulturní památkou MK ČR čj. 1192/93.\n\nMajitelem vrbického areálu je od roku 1992 společnost Green Gas DPB, která se obnově a záchraně zdejších kulturních památek věnuje již 10 let za významné finanční podpory poskytované z rozpočtu statutárního města Ostravy. Za uplynulé období si práce vyžádaly celkem 6 milionů a 588 tisíc korun, z čehož statutární město Ostrava poskytlo více než 2 miliony korun. I v roce 2013 město dále aktivně přistupovalo k záchraně památek vrbického areálu a poskytlo dotaci ze svého rozpočtu ve výši 400 tis. korun. Konkrétně se jedná o těžní stroj z roku 1916, elektrický pístový kompresor z roku 1913, budovu strojovny a těžní budovu s těžní věží. .\n\nPro ubytování havířů větrní jámy Vrbice, původně hlubičů větrné jámy, byla postavena (1900–1912) hornická kolonie ve Vrbici, ale byla ve správě dolu Hubert. V 50. letech 20. století v prostoru mezi větrní jámou a kolonií byl postaven domov pro přechodné pracovníky (brigádníky) a mladé vyučence pro potřeby dolu (od června 1954). Z původních 8 jednopatrových domů se dochovalo 6.\n\n\n"}
{"id": "1056299", "url": "https://cs.wikipedia.org/wiki?curid=1056299", "title": "Exces", "text": "Exces\n\nExces (z lat. \"excessum\") může být:\n"}
{"id": "1056303", "url": "https://cs.wikipedia.org/wiki?curid=1056303", "title": "Ultra (album, Laura Põldvere)", "text": "Ultra (album, Laura Põldvere)\n\nUltra je druhé studiové album estonské zpěvačky Laury Põldvere. Album bylo v Estonsku oficiálně vydáno 8. prosince 2009 pod hudebním vydavatelstvím Moonwalk Records. První singl alba s názvem „\"Destiny\"“ zazněl během estonského národního kola Eesti Laul 2010, kde se umístil na 3. místě.\n\n\n"}
{"id": "1056305", "url": "https://cs.wikipedia.org/wiki?curid=1056305", "title": "Eastern Connecticut State University", "text": "Eastern Connecticut State University\n\nEastern Connecticut State University (Eastern) je veřejná, koedukovaná univerzita svobodných umění.\n\nByla založena roku 1889 jako Willimantic State Normal School. Jednalo se o instituci, jejímž jediným cílem bylo vyškolit učitele. První ročník navštěvovalo 13 studentek; první mužský student byl zapsán roku 1893.\n\nRoku 1890 převedlo město Windham 6 akrů (24 000 m) půdy státu Connecticut. Stát se rozhodl tuto půdu využít pro výstavbu školy. Výstavba nového, většího zařízení byla dokončena roku 1895. V září 1921 škola otevřela svou první kolej Burr Hall, která existuje dodnes. Roku 1937 Willimantic State Normal School začala nabízet čtyřleté studium a udělení titulu Bakaláře umění a stala se Willimantic State Teachers College.\n\nRoku 1958 škola založila absolventský program (v oblasti vzdělávání). Roku 1967 škola rozšířila své zaměření a byla přejmenována na Eastern Connecticut State College. Roku 1983 se oficiálně stala Eastern Connecticut State University, neboť nabídla stále se rozšiřující řadu bakalářských a magisterských programů.\n\n\n\n"}
{"id": "1056309", "url": "https://cs.wikipedia.org/wiki?curid=1056309", "title": "Hrachor širolistý", "text": "Hrachor širolistý\n\nPodle biolib.cz je pro rostlinu s označením \"Lathyrus latifolius\" používáno více rozdílných názvů, například \"Lathyrus megalanthus\" nebo \"Lathyrus sylvestris subsp. latifolius\".\n\nVytrvalá, sivozelená plazivá bylina s lodyhami poléhavými až vystoupavými, dlouhými až 50 až 200 cm. Silná lodyha je lysá, na průřezu čtyřhranná dvoukřídlá, bývá obvykle větvená. Listy s jedním párem lístků, na konci je rozvětvený úponek kterým se přidržuje okolních rostlin.\n\nOboupohlavné, nící květy 12 až 16 mm dlouhé jsou uspořádány do květenství hroznů. Motýlovitá koruna, zpravidla dlouhá okolo 15 mm, je u původního druhu sytě růžová, nahnědlá nebo narůžovělá. Rostlina kvete od května do srpna. Plodem je lusk.\n\nHrachor širolistý je původním druhem v Evropě. Je ovšem široce pěstován jako okrasná rostlina a zavlečen i na jiné kontinenty.\n\nUpřednostňuje zásadité půdy, vápence a spraše. Vyskytuje se ve společenstvích Quercion pubescenti-petraeae, Bromion erecti, a dalších.\n\nPro své výrazné květenství se vysazuje do ozdobných skalek a záhonů s dalšími trvalkami na slunných stanovištích, kde vynikne. Může být použit jako sušený k dekoraci.\n\nSnadno se pěstuje v běžné propustné půdě na plném slunci. Dobře snese sušší a zásadité půdy s menším obsahem živin. Po odkvětu je doporučeno rostlinu seřezat, nevytvoří plody, ale pokvete znovu dříve a bohatěji.\n\nJsou vypěstovány kultivary druhu, například:\n\nJe poškozován plži, vážně zejména plzákem španělským. Na nevhodných stanovištích může být napadán padlím.\n\n"}
{"id": "1056312", "url": "https://cs.wikipedia.org/wiki?curid=1056312", "title": "PSX (konzole)", "text": "PSX (konzole)\n\nPSX, také známý jako PlayStation X, je DVD přehrávač s možností nahrávání a plně integrovanou konzolí PlayStation 2 od společnosti Sony Corporation. Konzole vyšla 13. prosince 2003 v Japonsku. Kvůli vysoké ceně se PSX prodalo velmi málo kusů, a tak konzole nebyla nikdy vydána v jiných zemích, než jen v Japonsku.\nZařízení plnilo funkci DVD přehrávače s možným nahráváním obsahu na úložné médium, zařízení bylo dodáváno s dálkovým ovladačem a mělo výstupy jako S-Video, kompozitní video, SCART a koaxiální konektor. PSX bylo také schopno kopírovat videa a hudbu do přenosné konzole PlayStation Portable přes USB konektory. PSX také obsahovalo software na základní úpravu videa, obrázků a hudby. Podpora DVD+R disků přibyla až v budoucí aktualizace firmwaru konzole.\nPSX bylo první zařízení, které používalo grafické uživatelské prostředí XrossMediaBar (XMB) vyvinuté společností Sony. Toto prostředí bylo později použito také v PlayStation Portable, PlayStation 3 a v produktové řadě z roku 2008 v televizích BRAVIA. PSX plně podporuje videohry z herních konzolí PlayStation a PlayStation 2. Hry, které používaly pevný disk v PlayStationu 2, jsou též podporovány. Gamepady DualShock a DualShock 2 jsou s PSX plně kompatibilní. Vstup pro paměťovou kartu pro PlayStation je na přední straně zařízení.\n\n\"BS - Systém japonských komunikačních satelitů\"\nJelikož konzole PlayStation byla vyvíjena pod pracovním názvem \"PSX\", byla tak někdy i běžně označována. Někdy se tak mohl stát zmatek, kterou konzoli člověk má na mysli.\nPSX byla poprvé prezentována na výstavišti CEATEC v bílé, stříbrné, žluté, modré a červené barvě. Vydána však byla jen v bílé barvě a v limitované edici ve stříbrné barvě byla k dostání až v roce 2004.\n"}
{"id": "1056317", "url": "https://cs.wikipedia.org/wiki?curid=1056317", "title": "Bělásek ovocný", "text": "Bělásek ovocný\n\nBělásek ovocný (\"Aporia crataegi\", Linnaeus, 1758) je motýl čeledi běláskovitých. Vyniká výrazným černým žilkováním bílých křídel, přední křídlo dorůstá délky 28 - 35 mm. Jeho biotopem jsou křoviny a lesostepi s výskytem živných rostlin. Dříve byl rozšířený i v ovocných sadech, kde byl ale považován za škůdce.\n\nBělásek ovocný je rozšířený prakticky v celé palearktické oblasti. Najdeme jej v Evropě s výjimkou severní Skandinávie, v severní Africe, v celé Asii i v Japonsku. Naopak po roce 1920 náhle vymizel v celé Anglii. Dodnes se nepodařilo objasnit příčinu jeho vyhynutí, teorií bylo několik, od klimatických změn přes vyhubení ptačími predátory až po nevhodné používání herbicidů v ovocných sadech, dodnes se však ani přes opakované pokusy nepodařilo znovu jej na Britských ostrovech rozšířit.\n\nŽivnou rostlinou housenky běláska ovocného jsou různé druhy hlohu, trnky, ale také jeřáb, slivoň a další ovocné dřeviny. Samice klade shluky vajíček, čítající 50 až 200 kusů, na spodní stranu listů a konce větviček živné rostliny. Vajíčka jsou vřetenovitého tvaru a jasně žluté barvy.\nPo vylíhnutí se housenky krmí listy živné rostliny, zůstávají ale pohromadě a přezimují ve společném zámotku, tzv. hibernákulu. Kuklí se na jaře po přezimování, a to jednotlivě na různých místech živné rostliny.\n\nDospělí jedinci jsou heliofilní a schopni migrovat na velké vzdálenosti. Žijí pospolitě a společně i nocují. Kopulace probíhá zpravidla na květech rostlin. Dospělci jsou poměrně plaší, proto při sebemenším vyrušení během páření odlétají spojeni, přičemž samec odnáší samici, a usedají opodál na jiném květu.\n\nNa západní polovině území České republiky v současné době expanduje a není ohrožen, na Moravě je naopak momentálně nezvěstný. Pro jeho ochranu je mimo jiné důležité omezení snahy sadařů likvidovat hnízda jeho housenek v domnění, že se jedná o škůdce.\n\n"}
{"id": "1056318", "url": "https://cs.wikipedia.org/wiki?curid=1056318", "title": "Renault Kadjar", "text": "Renault Kadjar\n\nRenault Kadjar je model crossoveru francouzské značky Renault v segmentu nižší střední třídy. Renault uvádí, že slovo Kadjar vzniklo spojením „Kad-“ a „-jar“, kde \"Kad\" je inspirováno francouzským slovem \"quad\" (česky čtyřkolka), zatímco \"jar\" odkazuje na francouzská slova „agile“ a „jaillir“, která znamenají agilitu a překvapivé objevení se odněkud. Výroba tohoto vozidla začala v roce 2015.\n"}
{"id": "1056320", "url": "https://cs.wikipedia.org/wiki?curid=1056320", "title": "Didier Ya Konan", "text": "Didier Ya Konan\n\nDidier Ya Konan (* 22. května 1984, Abidžan) je fotbalový útočník z Pobřeží slonoviny, hráč klubu Fortuna Düsseldorf. Nastupuje i za fotbalovou reprezentaci Pobřeží slonoviny.\n\nZačínal v abidžanském klubu ASEC Mimosas. Po přestupu do Rosenborgu Trondheim (v lednu 2007) vybojoval v roce 2009 norský titul. V létě 2009 přestoupil do německého týmu Hannover 96, kde působil až do léta 2014. Poté odešel do saúdskoarabského klubu Ittihad FC. V lednu 2015 se do Hannoveru vrátil.\n\nV A-mužstvu Pobřeží slonoviny debutoval v roce 2006.\n\nNa Africkém poháru národů v roce 2012 se s reprezentací dostal do finále proti Zambii, zápas skončil 0:0 po prodloužení. V penaltovém rozstřelu jeho tým podlehl 7:8 a africkým šampionem se stala Zambie.\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\n"}
{"id": "1056321", "url": "https://cs.wikipedia.org/wiki?curid=1056321", "title": "Libby Laneová", "text": "Libby Laneová\n\nElizabeth Jane Holden „Libby“ Laneová (* 1966 Wycombe Rural District, Buckinghamshire, Spojené království) je historicky první ženou, která se stala biskupkou anglikánské církve v Anglii. Do funkce byla jmenována v prosinci 2014, slavnostní biskupské svěcení pak obdržela 26. ledna 2015. Stala se biskupkou pro město Stockport v severozápadní Anglii.\n\nKněžské svěcení obdržela v roce 1994, tedy v prvním roce, kdy jej anglikánská církev v Anglii ženám povolila. Duchovní službu pak vykonávala ve městě Blackburn v hrabství Lancashire. Od dubna 2007 byla vikářkou v hrabství Cheshire.\n\nDo funkce biskupky byla Libby Laneová jmenována v prosinci 2014. \"„Je to pro mne výjimečná událost a osobně se mi dostalo velké podpory, ale především se jedná o převratný okamžik v dějinách církve,“\" uvedla při slavnostním vysvěcení, kterému v katedrále v Yorku přihlíželo přes tisíc lidí. V Anglii se o biskupském svěcení žen vedly dlouholeté vyostřené diskuse. Generální synod církve návrh schválil až napodruhé v červenci 2014. Při hlasování o dva roky dříve těsně neprošel. Ženy však tuto funkci již zastávají např. v USA, Kanadě nebo Austrálii.\n\nLibby Laneová je vdaná, její manžel je rovněž knězem, slouží jako kaplan na letišti v Manchesteru. Patří k prvním manželským párům, které byly vysvěceny společně. Mají spolu dvě děti. Libby Laneová se učí hrát na saxofon a fandí fotbalovému týmu Manchester United.\n"}
{"id": "1056325", "url": "https://cs.wikipedia.org/wiki?curid=1056325", "title": "Kula World", "text": "Kula World\n\nKula World (Roll Away v Severní Americe a Kula Quest v Japonsku) je logická videohra, kterou vytvořilo studio Game Design Sweden AB exkluzivně pro herní konzoli Sony PlayStation. Ve hře se hráč ujímá plážového míče (tzv. beach ball) a jeho hlavním úkolem je sbírat klíče pro postoupení do další úrovně, kromě toho může také nepovinně sbírat peníze a klenoty. Hra využívá zákony fyziky, kdy se mění gravitace podle pohybů míče. Hra byla distribuována společností Sony kromě Severní Ameriky, kde byla distributorem společnost Psygnosis.\nKdyž hráč postupuje úrovněmi, tak v každé vyšší úrovni jsou těžší překážky pro dokončení úrovně. Hra tak postupně nutí hráče k jeho vynalézavosti, jak dané překážky překonat a to buďto změnou směru (a tím i gravitace), změnou cesty nebo přeskočením na jiný úsek. \n\nBonusové úrovně se odemknou získáním pěti ovoce (jednou je dostupné v každé úrovni). Pokud hráč vstoupí do bonusové úrovně, uvidí na obrazovce slovo „BONUS“. Bonusová úroveň se dokončí jinak, než standardní. Pro splnění musí hráč „aktivovat“ všechny kostky na každém úseku a to tím, že přes ně přejede míčem. Bonusové úrovně také bývají o hodně složitější než standardní.\n\nBody jsou získávány, když hráč sbírá klíče, poklady a ovoce. Body jsou odečítány v případě, že míč se protrhne, rozpustí či zachytne o nástrahu, spálí ho laser, díky hráčově chybě vypadne z úrovně nebo vyprší čas, ve kterém hráč musí úroveň dokončit. Pak jen zbývá začít úroveň od začátku. Pokud však skóre dosáhne nuly, hra končí. \n\nKromě režimu jednoho hráče hra obsahuje také režim pro dva hráče a to s dvěma módy „trial“ a „copycat“. V režimu trial hráči spolu zápasí a vyhrává ten, kdo jako první dokončí úroveň. Režim copycat se dá považovat za ověření hráčova paměti. První hráč nejprve může udělat dva pohyby, a pak musí čekat na druhého hráče, který ale musí dva tahy kopírovat, a pak teprve může přidat své dva vlastní pohyby. Hra pokračuje do té doby, než jeden z hráčů udělá chybu a druhý hráč vyhrává.\nKula World byla jedna z prvních her, která využívala vibrační funkce ovladače DualShock. Kula World byla po vydání extrémně populární a některé obchody ji prodávaly i přes cenu 60 liber kvůli její nedostupnosti, pokračování se hra však nikdy nedočkala. \n\nSpolečnost Sony vydala 29. listopadu 2007 digitálně ke stažení pro konzoli PlayStation 3 přes síť PlayStation Store za 3,49 liber. V roce 2011 byla též uvolněna pro mobilní operační systém Android přes službu Google Play za 3,99 liber.\n"}
{"id": "1056327", "url": "https://cs.wikipedia.org/wiki?curid=1056327", "title": "Klen u Krajkové", "text": "Klen u Krajkové\n\nKlen u Krajkové je památný strom solitérní, zdaleka viditelný javor klen (\"Acer pseudoplatanus\"), který roste v Krajkové na okraji pole u místní komunikace na jihovýchodě obecní zástavby. Obvod kmene měří 278 cm, hustě zavětvená pravidelná, paprsčitě větvená koruna stromu dosahuje do výšky 15 m (měření 2013). Za památný byl strom vyhlášen v roce 2014 jako strom s významným vzrůstem a habitem.\n\n\n"}
{"id": "1056329", "url": "https://cs.wikipedia.org/wiki?curid=1056329", "title": "Menšinová vláda", "text": "Menšinová vláda\n\nMenšinová vláda je pojem, kterým se obecně označuje situace, kdy vládnoucí strana či koalice nedisponují většinou křesel v parlamentu. Znamená to tedy, že exekutiva nemá zajištěnou jistou stranickou podporu v rámci legislativního tělesa pro návrhy, které se chystá realizovat. Spoléhá se však na podporu stran, které nejsou přítomny ve vládnoucím bloku. Tuto podporu mohou vyjádřit buď tím, že přímo podpoří vládou předkládané návrhy, nebo tím, že jejich poslanci nebudou přítomni na jednání o vládních návrzích, čímž sníží množství hlasů potřebné pro schválení návrhů a umožní tím vládnoucí straně schválit navrhovanou legislativu.\n\nMenšinová vláda se neustále nachází v situaci, kdy stačí, aby opozice použila všechny mandáty, kterými disponuje a vláda může zaniknout skrze vyslovení nedůvěry. K tomu však často nedochází, i přesto, že by to teoreticky měl být první krok, který opozice provede. Často se však stane, že strany zastoupené v opozici se nejsou schopny sjednotit, případně jim může vyhovovat určitá forma spolupráce s vládou, například pro prosazení části jejich politického programu. Většina politologů zabývajících se tímto tématem se tedy zaměřuje na to, co vede opozici k tomu, aby menšinové vládě nevyslovila nedůvěru. Dle „racionální teorie menšinových vlád“, vypracované K. Stromem, pro opoziční strany může být výhodné i nevstoupit do vlády, neboť jim větší zisk na poli prosazování jejich politiky přinese opoziční aktivita. Pokud budou opoziční strany blokovat legislativu, se kterou přichází jejich političtí oponenti, u voličů jim vzroste popularita, z čehož vychází, že opoziční straně zajistí neúčast na aktuální vládě lepší pozici při dalších volbách a tudíž se pro ně bude neúčast na vládě rovnat zisku. Jako další odůvodnění tohoto chování se často uvádí snaha politické strany vyhnout se odpovědnosti za nepopulární rozhodnutí, o kterých předpokládá, že budou muset být provedena nadcházející vládou.\n\nProblematikou koalic se zabývala část politologické obce, která se věnovala teorii her a racionální volby. H. W. Riker ve své teorii koalic (1962) a jeho následovníci tvrdili, že se při skládání koalic jedná o hru s nulovým součtem, takže nejlogičtějším výsledkem koaličního jednání je vznik minimální vítězné koalice. Minimální vítězná koalice je stav, kdy se vládnoucí koalice utvoří z nejmenšího možného počtu členů při kterém koalice disponuje parlamentní většinou. Jak velké koalice, tak menšinové vlády jsou v tomto modelu deviací. Tento přístup k menšinovým vládám jako kompromisním řešením pro krizové situace dlouho mezi politology převažoval. Například autoři Herman a Pope představili pět situací, při kterých ke vzniku koalic dochází, ze kterých vychází, že se jedná o kompromisní řešení:\nTomuto přístupu oponoval K. Strom, který tvrdí, že zastánci teorie her při svém zařazení menšinových vlád nezohlednili možnost, že by pro opozici mohlo být výhodné, nepodílet se na vládě.\n\nI přes zdánlivou nestabilitu a v podstatě určitý rozpor s tím, jak byly ústavy demokratických politických systémů konstruovány, je tento jev poměrně častý. Mezi lety 1945–1987 se v evropských demokraciích vyskytoval skoro ve třetině případů. Menšinové vlády jsou typické například pro Dánsko a Švédsko, kde jsou menšinové vlády dokonce častější, než většinové. Menšinové vlády pak jsou poměrně časté v italském politickém systému a ve Finsku. V historii České republiky lze nalézt několik případů menšinových vlád. Asi nejznámějším případem je vláda Miloše Zemana z roku 1998, ustanovena tzv. Opoziční smlouvou, dále pak druhá vláda Václava Klause, kde se poslanci ČSSD při hlasování o důvěře nedostavili do parlamentu, díky čemuž byla vládě vyslovena důvěra. V Švédském a Dánském politickém systému jsou menšinové vlády podporovány institucionálně skrze negativní parlamentarismus. Ve Španělském prostředí se opírají o tichou podporu regionálně vymezených stran v jednotlivých regionech, které se odmítají podílet na celostátním vládnutí.\n\n"}
{"id": "1056330", "url": "https://cs.wikipedia.org/wiki?curid=1056330", "title": "Cena Saturn", "text": "Cena Saturn\n\nCena Saturn (anglicky Saturn Award) je každoročně udělované ocenění, které je určeno především pro filmová a televizní díla a videozáznamy ze žánrů science fiction, fantasy a horor. Cena Saturn je udělována v různých kategoriích americkou neziskovou organizací Akademií sci-fi, fantasy a hororových filmů (Academy of Science Fiction, Fantasy and Horror Films).\n\nPrvní ročník udělování cen, které zřídil Donald A. Reed, se konal v roce 1972. Původně se ocenění jmenovalo Golden Scroll. V roce 1973 bylo přejmenováno na Saturn Award.\n\nDne 13. září 2019 se ceremoniál poprvé uskutečnil v hollywoodském historickém nočním klubu Avalon, jako 45. ročník v pořadí. \n\n\n\nV roce 1980 byla také udělena cena v kategorii Nejlepší zahraniční film a v letech 1980–1982 ceny v kategorii Nejlepší nízkorozpočtový film.\n\n\n\n"}
{"id": "1056335", "url": "https://cs.wikipedia.org/wiki?curid=1056335", "title": "Za zvuků hudby", "text": "Za zvuků hudby\n\nZa zvuků hudby (anglicky: \"The Sound of Music\") je americký muzikálový film režiséra Roberta Wise z roku 1965, založený na stejnojmenném broadwayském muzikálu. Film byl nominován na deset Oscarů, z nichž pět, včetně Oscara za nejlepší film, skutečně obdržel.\n\nSnímek pojednává o mladé novicce, která opustí klášter a stane se guvernantkou v rodině ovdovělého námořního kapitána Georga von Trapp. Děj se odehrává v Rakousku, natáčen byl kromě Rakouska v Bavorsku a ve filmových studiích 20th Century Fox v Kalifornii. V hlavních rolích vynikli herci Julie Andrewsová a Christopher Plummer.\n\nFilm získal pět Oscarů:\n\nFilm též získal dva Zlaté glóby:\n\nDále film získal jednu cenu BAFTA (nejlepší britská herečka – Julie Andrewsová).\n"}
{"id": "1056348", "url": "https://cs.wikipedia.org/wiki?curid=1056348", "title": "Kartáč na boty", "text": "Kartáč na boty\n\nKartáč na boty je nástroj, jehož primárním účelem je očistit, případně leštit boty vyrobené z hladké kůže.\n\nMůžeme jej použít jak k základní hrubé očistě, kdy botu okartáčujeme hrubším provedením kartáče, resp. kartáčem s hrubším osazením. To může být tvořeno buď syntetickým vláknem (Polypropylen) nebo vláknem přírodním, například prasečí štětinou. Možné jsou i kombinace druhů vláken. K finálnímu leštění boty používáme kartáč leštící, který bývá obvykle větší a jehož vlákna (osazení) je mnohem jemnější. U dražších kartáčů bývá tvořeno 100% koňskou žíní, ale může obsahovat i např. kozí vlas, srst horského jaka, či jiné kombinace exotických vláken, podle kterých se pak odvíjí i cena leštícího kartáče.\n\nKlasické leštící kartáče se dnes vyrábějí převážně tzv. zatloukanou metodou. Jednotlivé chomáčky osazení, rozuměj „chlupů“, vznikají přehybem svazečku vláken na polovinu a strojovým zatlučením do předvrtaného otvoru kovovou sponkou. Všechna vlákna však v případě přírodních nejsou stejná a musí dojít k tzv. stabilizaci – tedy vlákna, která nemají stejnou délku, či jsou příliš jemná vypadnou. Takových je však při správném výběru minimální množství a děje se tak pouze při prvním použití.\n"}
{"id": "1056351", "url": "https://cs.wikipedia.org/wiki?curid=1056351", "title": "Vlad Chiricheș", "text": "Vlad Chiricheș\n\nVlad Iulian Chiricheș [vlad kirikeš] (* 14. listopadu 1989, Bacău, Rumunsko) je rumunský fotbalový obránce a reprezentant s maďarskými kořeny, který od roku 2015 působí v klubu SSC Neapol. Hraje na postu stopera (středního obránce).\n\nV roce 2013 zvítězil v anketě Fotbalista roku Rumunska.\n\nChiricheș hrál v Rumunsku profesionálně za kluby Internațional Curtea de Argeș, Pandurii Târgu Jiu a Steaua București.\n\nV srpnu 2013 přestoupil za 9,5 milionu eur do anglického klubu Tottenham Hotspur FC.\nV roce 2015 přestoupil do italského prvoligového klubu SSC Neapol.\n\nHrál za rumunskou jedenadvacítku.\n\nV rumunském reprezentačním A-mužstvu debutoval 10. 8. 2011 pod trenérem Victorem Pițurcou v přátelském zápase v Serravalle proti domácímu týmu San Marina (výhra 1:0).\nTrenér rumunského národního týmu Anghel Iordănescu jej vzal na EURO 2016 ve Francii. Rumuni obsadili se ziskem jediného bodu poslední čtvrté místo v základní skupině A.\n\n"}
{"id": "1056354", "url": "https://cs.wikipedia.org/wiki?curid=1056354", "title": "Riki (časopis)", "text": "Riki (časopis)\n\nRiki byl slovenský časopis o počítačových hrách. Byl vydáván v letech 1994 až 1999. Prodávala se verze bez nebo s datovým médiem, to neslo demoverze programů a další software. Nejprve šlo o 3,5\" disketu, později o CD. Časopis byl zaměřený na platformy PC a Amiga.\n\n"}
{"id": "1056356", "url": "https://cs.wikipedia.org/wiki?curid=1056356", "title": "Riki (rozcestník)", "text": "Riki (rozcestník)\n\nRiki může být:\n\n\n"}
{"id": "1056358", "url": "https://cs.wikipedia.org/wiki?curid=1056358", "title": "Răzvan Raț", "text": "Răzvan Raț\n\nRăzvan Dincă Raț [rezvan rac] (* 26. května 1981, Slatina, Rumunsko) je rumunský fotbalový obránce a dlouholetý reprezentant, hráč španělského klubu Rayo Vallecano. Na svém kontě má více než 110 zápasů za rumunskou fotbalovou reprezentaci.\nMimo Rumunsko působil na klubové úrovni na Ukrajině, v Anglii, Španělsku a Řecku.\n\nTituly sbíral již v rumunském klubu FC Rapid București, ale nejúspěšnější období zažil v ukrajinském velkoklubu FK Šachtar Doněck, se kterým vyhrál mj. Pohár UEFA 2008/09.\n\nHrál za rumunské mládežnické výběry U16, U18 a U21.\n\nV rumunském reprezentačním A-mužstvu debutoval 13. 2. 2002 pod trenérem Anghelem Iordănescu v přátelském zápase proti domácímu týmu Francie (porážka 1:2).\n\nZúčastnil se EURA 2008 v Rakousku a Švýcarsku (Rumunsko obsadilo nepostupové třetí místo ve „skupině smrti“ – základní skupině C) a EURA 2016 ve Francii (zde Rumuni obsadili se ziskem jediného bodu poslední čtvrté místo v základní skupině A).\n\n"}
{"id": "1056364", "url": "https://cs.wikipedia.org/wiki?curid=1056364", "title": "Augustin Štancl", "text": "Augustin Štancl\n\nAugustin Štancl (5. října 1871, Bruck an der Mur – 21. prosince 1962, Senohraby) byl český římskokatolický kněz, středoškolský profesor, katolický publicista. Ve své době byl jedním z největších propagátorů ideje tzv. katolické školy na Moravě.\n\nPrakticky celý svůj život zasvětil aktivitám podporujícím obnovení výchovy a vzdělávání v katolickém duchu, a to v celém školském systému jak Rakouska-Uherska, tak později i nového československého státu.\n\nV roce 1900 založil v Olomouci spolu s dalšími kněžími spolek Matice cyrilometodějská, který měl pracovat v duchu výše uvedených snah. Štancl se v tomto spolku aktivně angažoval prakticky po celou dobu jeho existence až do jeho zrušení v roce 1950.\n\nVšestranně podporoval řeholní společnost salesiánů, která se podle jeho představ měla stát garantem křesťanské výchovy katolické mládeže v Česku. Štancl nesl největší zásluhu na tom, že se česká salesiánská komunita, která vznikla v italské Perose Argentině v roce 1924, mohla již v roce 1927 přesunout do Fryštáku na Moravě, aby tak zahájila své dílo v českých zemích.\n\nAugustin Štancl pocházel z rodiny, která provozovala velkoobchod s látkami ve Vysokém Mýtě. O tom, že tato rodina byla poměrně dobře situovaná, svědčí dosažené vzdělání a profese několika Augustinových příbuzných: např. jeho strýc Jan Štancl (1843–1914) působil jako vojenský lékař na válečných lodích, další strýc Josef Stancl (1851–1924) vystudoval farmacii a získal místo lékárníka v Uherském Hradišti. Augustinův otec Antonín (1842–1931), který byl nejstarším ze sourozenců, absolvoval technické učení v Praze a stal se zeměměřičem. Pravděpodobně hned po studiích odešel do Mostu nad Murou (Bruck an der Mur) v rakouském Štýrsku, kde dostal místo. Zde se také oženil s Marií Mauthnerovou, služebnou, pocházející z Waidhofenu nad Dyjí (Waidhofen an der Thaya) v Dolním Rakousku.\n\nDne 5. října 1871 se manželům Štanclovým narodil prvorozený syn Augustin. O dva roky později pak k němu přibyla ještě dcera Josefa (1873–1967). Rodina se však brzy přestěhovala ze Štýrska do Černovic (Чернівці [černivci]) v Bukovině, dnes na Ukrajině. Augustinova matka ale zemřela velmi záhy – již po osmi letech manželství. Po její smrti se Antonín Štancl oženil ještě třikrát, ze všech jeho manželství vzešlo nejméně devět dětí.\n\nPo smrti matky poslal otec šestiletého Augustina do Čech, kde si jej vzali do opatrovnictví bezdětní příbuzní – manželé Antonie a Gustav Riebovi z Čáslavi (Antonie byla sestra Augustinova otce). V Čáslavi Augustin vychodil obecnou školu a nižší gymnázium a poté se přestěhoval k babičce Marii Štanclové do Vysokého Mýta, kde absolvoval vyšší gymnázium. Po maturitě (1889) se rozhodl pro studia bohosloví v Olomouci.\n\nProtože po absolvování čtyřletého studia na bohoslovecké fakultě nemohl být kvůli svému nízkému věku vysvěcen na kněze, přihlásil se (asi na podzim roku 1893) jako podjáhen do noviciátu k benediktinům v pražských Emauzích. Zdejší řeholní komunita však byla německá a Štancl, který se během bohosloveckých studií nadchl pro ideu slovanského unionismu, se s ní zřejmě příliš nesžil, a již po roce klášter opustil. Po návratu do Olomouce byl poslán do německé farnosti Liebenthal u Třemešné (dnes Liptaň, okr. Bruntál), kde vyučoval náboženství (od 1. 11. 1894). Na kněze byl vysvěcen 25. listopadu 1894 olomouckým arcibiskupem ThDr. Theodorem Kohnem v Kroměříži.\n\nPo vysvěcení pokračoval v působení v Liebenthalu (jako kaplan). Již v květnu 1897 byl však odtud odvolán zpět do Olomouce, kde další čtyři roky vyučoval na bohoslovecké fakultě a v kněžském semináři. V roce 1900 založil v Olomouci s dalšími kněžími český katolický školský spolek Matice cyrilometodějská. Během téhož roku také pracoval v redakci německého katolického deníku \"Olmützer Zeitung\". Z Olomouce byl Štancl v roce 1901 přeložen do farnosti Lubojaty (dnes okr. Nový Jičín), kde působil jen do jara 1902. Za tu dobu však stihl dokončit a úspěšně obhájit svou dizertační práci a 23. ledna 1902 byl v Olomouci promován doktorem teologie (titul ThDr.).\n\nZ Lubojat přešel na kaplanské místo při kostele Nanebevzetí Panny Marie v Kroměříži, kde zůstal do roku 1907. Kromě služby kaplana zde vykonával také funkci katechety – náboženství vyučoval na místní obecné a měšťanské dívčí škole, dále na obecné škole v nedalekých Skašticích a ve školním roce 1906–1907 navíc ještě i jako zatímní profesor na kroměřížské zemské německé reálce. Štancl v Kroměříži spolu s dalšími dvěma kněžími (P. Janem Korcem a P. Antonínem Urbanem) také založil katolický list \"Pozorovatel\". Kromě toho se v tomto městě stal přímým svědkem vyvrcholení tzv. Rectovy aféry, během níž arcibiskup Kohn poslal do zdejšího kněžského vězení P. Františka Ocáska, jehož podezříval z uveřejňování anonymních článků v tisku, které ostře kritizovaly olomouckého arcibiskupa. Toto vězení se nacházelo právě na faře při kostele Panny Marie v Kroměříži a Štancl zde měl funkci tzv. podvěznitele. Jak se však dozvěděl neoficiální cestou, Kohn zde uvěznil nevinného člověka, zatímco pravý autor článků, P. Josef Hofer, byl na svobodě. Štancl se proto přidal na stranu kritiků arcibiskupa Kohna a přeložil dokonce do latiny jednu ze stížností na tohoto arcibiskupa, kterou v této záležitosti poslali do Říma olomoucký kanovník Vincenc Grimmenstein, farář od sv. Michala v Olomouci P. Ignác Panák a právník JUDr. Mořic Hruban. Později se však Štancl stal jedním z mála příznivců arcibiskupa Kohna a po jeho rezignaci a odchodu do exilu se jej vícekrát zastával.\n\nDalším Štanclovým kaplanským a katechetským působištěm se stal od roku 1907 Prostějov. Působil zde nejprve jako zatímní profesor a od roku 1908 jako řádný profesor náboženství na tamní státní německé reálce. Prostějovským farářem byl v té době Karel Dostál-Lutinov, jeden z ideových vůdců české katolické moderny. Spolupráce obou těchto kněží byla zpočátku velmi nadějná, avšak postupem času se vlivem různých okolností zcela zhatila a byla naopak nahrazena několikaletými rozbroji. Ty měly celou řadu příčin, především však byly způsobeny poněkud nonkonformními, bojovnými a prudkými povahami obou duchovních, jejichž jednání často postrádalo potřebnou rozvahu a diplomatický takt. Hlavní spor se vedl o stavbu Katolického domu v Prostějově, kterou prosazoval farář Dostál-Lutinov, zatímco Štancl byl proti. Kontroverze posílila také Štanclova návštěva u někdejšího olomouckého arcibiskupa Theodora Kohna v rakouském Ehrenhausenu v létě roku 1911. Kohn totiž prostějovského katechetu nadchl svou myšlenkou založit v Olomouci katolickou univerzitu, zatímco Dostál-Lutinov zaujímal už z dřívějších dob vůči tomuto rezignovanému arcibiskupovi kritický postoj. Vzájemné spory nakonec vyřešilo až Štanclovo přeložení zpět do Kroměříže v roce 1914.\n\nV Kroměříži působil Štancl jako katecheta na Státním německém gymnáziu do roku 1920, kdy přešel do Moravské Ostravy, kde vyučoval rovněž na Státním německém gymnáziu. Z Ostravy však odešel velmi brzy – již v únoru 1922 byl na vlastní žádost přeložen na Státní reálné gymnázium do Hranic na Moravě. Zde pak dalších devět let, až do odchodu do penze na začátku roku 1931, vyučoval náboženství, latinu a také němčinu. V roce 1933 se z Hranic přestěhoval do Olomouce, kde až do druhé poloviny padesátých let žil v městské části Hejčín, nedaleko nově vybudovaného kostela sv. Cyrila a Metoděje.\n\nŠtancl již od mládí udržoval blízké kontakty s rodinou svého strýce – lékárníka, průmyslníka a starosty Uherského Hradiště – Josefa Stancla. Od roku 1931 se stal také spolu-obnovitelem tradice poutí ke kapli sv. Rocha nad Uherským Hradištěm, která byla opravena z iniciativy manželky lékárníka Stancla – Antonie, roz. ze Schullernů (1857–1940). Štancl zde pak až do vysokého věku pravidelně jezdíval celebrovat poutní mši svatou (každý rok v srpnu).\n\nZ Olomouce Štancl v roce 1958 odešel do kněžského domova v Senohrabech u Prahy, kde 21. prosince 1962 ve věku 91 let zemřel. Pohřben byl podle svého přání na hřbitově ve Fryštáku do společného hrobu s prvním českým salesiánem P. Ignácem Stuchlým\n\nHlavní zájmovou oblastí, v níž se Štancl po celý život angažoval, byl tzv. „boj o katolickou školu“ – tj. snaha o znovuobnovení ztraceného katolického ducha na státních školách. Za tím účelem založil v roce 1900 v Olomouci spolu s dvěma kněžími z tamního kněžského semináře (P. Janem Kořistkou a P. Cyrilem Sládečkem) český katolický školský spolek Matice cyrilometodějská. Prvním matičním předsedou byl zvolen již zmiňovaný olomoucký právník JUDr. Mořic Hruban, Štancl se stal místopředsedou. Matice však měla zpočátku spíše regionální charakter: Za cíl si stanovila vybudovat v Olomouci českojazyčné katolické měšťanské školy a přivést sem z Bubenče u Prahy Kongregaci školských bratrů.\n\nZáběr své činnost spolek rozšířil od roku 1908, kdy A. Štancl začal prosazovat vybudování katolického pedagogia – vzdělávacího ústavu pro budoucí katolické učitele. Ještě více se činnost Matice rozrostla po roce 1910, kdy se stal jejím jednatelem P. František Světlík. Spolek se totiž začal orientovat také na vydavatelskou a obchodní činnost, zřídil sekretariát, a především začal zakládat matiční odbory (pobočky) po celé Moravě. Tím se v krátké době mnohonásobně rozšířila členská základna: Zatímco před rokem 1910 neměla Matice ani 1000 členů, v roce 1915 jejich počet dosahoval téměř 21 000.\n\nŠtanclova role ve spolku byla variabilní a během let se měnila. Poté, co po založení vykonával funkci místopředsedy, je v roce 1909 uváděn jako jednatel. Mimo to byl také členem ústředního výboru spolku. V roce 1913 byl však kvůli dlouhodobým názorovým střetům se spolkovými funkcionáři ThDr. Josefem Kachníkem, P. Františkem Světlíkem a spolkovým sekretářem Františkem Dolanským (tyto spory měly dohru i u soudů) z Matice vyloučen. Zpět se vrátil asi v roce 1919, kdy založil nový místní odbor Matice cyrilometodějské v Kroměříži. Během období první republiky jeho pozice v Matici opět získávala na vážnosti. Od začátku roku 1923 se totiž stal šéfredaktorem tiskového spolkového orgánu \"Rodina a škola\", který redigoval až do roku 1935. Kromě toho byl v roce 1925 opět zvolen do ústředního výboru Matice a o rok později, 19. května 1926, byl spolu s arcibiskupem Leopoldem Prečanem a kanovníkem Františkem Světlíkem jmenován čestným členem spolku. Svůj kariérní postup v Matici pak završil na jaře 1938, kdy byl zvolen předsedou. Na tomto postu Štancl setrval do začátku července 1942. O jeho dalším angažmá v Matici toho není příliš známo. V roce 1943 zastával funkci jednatele. Po válce, v roce 1946, je opět uváděn jako předseda. V té době Štancl také přivedl do spolku katolického intelektuála a organizačně schopného pracovníka Josefa Vlčka, kterého ustanovil generálním tajemníkem Matice. J. Vlček se později stal Štanclovým ideovým následovníkem a předsedou obnovené Matice cyrilometodějské po roce 1989.\n\nDochované prameny dokládají, že Štancl ještě v říjnu roku 1948 kandidoval na dvě významné funkce ve výboru: Patřil mezi pětici kandidátů na místopředsedu a rovněž byl navržen na funkci pokladníka. Z poslední dochované zprávy o valné hromadě spolku, konané 26. ledna 1949, vyplývá, že byl stále ještě členem výboru. V té době však Matice měla před sebou již jen krátkou budoucnost – v roce 1950 byla totiž ministerstvem vnitra zrušena, někteří její pracovníci zatčeni a uvězněni a veškerá spolková dokumentace zabavena a zničena. Matice cyrilometodějská byla znovu obnovena až po pádu komunistického totalitního režimu.\n\nPůvodním cílem propagátorů katolické školy sdružených v Matici cyrilometodějské bylo mj. přivést na Moravu Kongregaci školských bratrů, kterou chtěli usadit v Olomouci. Tento záměr však z více důvodů ztroskotal ještě před první světovou válkou.\n\nV roce 1919 se však Štancl náhodně seznámil s tehdy ještě ne příliš známou řeholní společností salesiánů založenou ve druhé polovině 19. století italským knězem Janem Boskem, která se věnovala především výchově chlapecké mládeže. První salesiáni, se kterými se Štancl potkal (v Přerově na vlakovém nádraží) byli Poláci, kteří se vraceli z Vídně z exercicií do svého ústavu v Oswiecimi (Osvětimi), kam přišli z Itálie již v roce 1898. Štancl brzy po tomto setkání tento jejich ústav navštívil. V dalších letech pak kontaktoval slovenské salesiány, kteří měli svou první komunitu od školního roku 1921–1922 v Perose Argentině v Itálii. S českými salesiánskými studenty v Itálii, kteří kvůli malému počtu zatím ještě nebyli sdružení dohromady, začal Štancl korespondovat asi od podzimu 1923.\n\nSalesiánská řeholní společnost Štancla natolik nadchla, že ji začal všestranně podporovat – ať už články v tisku a přednáškami, tak i sháněním peněz a hledáním vhodných kandidátů pro studia v české salesiánské komunitě, která vznikla na přelomu let 1924–1925 rovněž v Perose Argentině, kde nahradila Slováky, kteří již v říjnu 1924 přesídlili do vlasti (Štancl Perosu také osobně navštívil v červenci 1925 a pravděpodobně i v březnu 1924).\n\nZatímco Štancl zajišťoval podporu a propagaci salesiánů na Moravě, v Čechách tytéž aktivity vyvíjel P. Karel Klement. Oba tito „průkopníci“ také vyslali na studia k českým salesiánům v Itálii první velkou skupinu pětadvaceti českých chlapců, kteří do Perosy dorazili 15. prosince 1924. Ředitelem této české komunity byl ustanoven vůbec první český salesián P. Ignác Stuchlý (1869–1953), který se Štanclem během dalších let navázal nejen blízkou spolupráci, ale také srdečné přátelství.\n\nČeskému salesiánskému dílu byl příznivě nakloněn i arcibiskup ThDr. Leopold Prečan a Štanclovi se postupně dařilo získat řadu dobrodinců, kteří salesiány podporovali. Mezi ně patřil také významný představitel českých přistěhovalců v USA JUDr. Hynek Dostál, jehož prostřednictvím Štancl agitoval pro salesiánské dílo i v zámoří. Od roku 1926 Štancl také usiloval o založení oficiálního sdružení salesiánských spolupracovníků.\n\nTéhož roku salesiáni na Moravě také získali první nemovitosti – jednalo se o polnosti a dům v Černotíně a především o větší dům v Přerově, který jim připadl v pozůstalostním řízení po zemřelém přerovském děkanovi Ignáci Zavřelovi. Protože salesiáni zatím nebyli v ČSR a neměli zde ani žádný právní statut, zajišťoval pro ně většinu majetkově právních záležitostí právě A. Štancl.\n\nNejpozději od roku 1926 se také začalo vážněji uvažovat o přesunutí salesiánů do českých zemí a v souvislosti s tím probíhala různá jednání o nabídkách míst, kde by se mohli usadit. Zpočátku se jevilo jako nejnadějnější obsazení domu v Přerově, již v polovině roku 1926 se však ukázalo, že to nebude možné, protože tamní nájemníci jsou zákonem chráněni nejméně do roku 1928. Štancl proto pokračoval v dalších jednáních, mj. dokonce ve Zlíně osobně jednal s továrníkem Tomášem Baťou o možném usazení salesiánů v tomto městě. O prázdninách roku 1927 se však nakonec Štanclovi po složitých jednáních (probíhajících již od března 1926) podařilo pro salesiány od Kongregace Sester Neposkvrněného Početí Panny Marie zakoupit bývalý objekt klášterní školy ve Fryštáku u Zlína. Salesiáni se v tomto svém prvním domě usadili v září téhož roku.\n\nPo jejich příchodu na Moravu sice význam Štanclovy role sice poněkud pominul, nicméně i poté se tento jejich sympatizant aktivně angažoval ve prospěch salesiánského díla v různých záležitostech a často jezdíval navštěvovat domy, které salesiáni postupně v Čechách a na Moravě zakládali. Od října 1933 byl také členem Spolku pracovníků salesiánských v ČSR, jež byl založen jako organizace právně zastupující salesiány, kteří v ČSR do té doby stále nebyli právně uznáni (k tomu došlo až v lednu 1936).\n\nJeště řadu let po Štanclově smrti se spekulovalo o tom, že Štancl nedlouho před svým odchodem na věčnost složil řeholní sliby a stal se členem salesiánské řeholní rodiny. Dlouho však neexistoval žádný přímý písemný doklad, který by tuto skutečnost potvrzoval (což bylo pro období totality pochopitelné), takže šlo o informaci, která se pouze ústně tradovala mezi starší generací salesiánů. Světlo do celé záležitosti nakonec vnesl teprve až zcela náhodný objev učiněný v červnu 2014 v archivu České salesiánské provincie v Praze – Kobylisích. Šlo o dopis, který salesiánu – koadjutorovi Josefu Kalovi (1917–1992) v dubnu 1991 napsal salesián P. Oldřich Med (1914–1991), tehdejší duchovní správce v Rosicích u Brna. Med v dopise reagoval na žádost Kaly, který se oženil a později ovdověl a měl tužbu vrátit se zpět do salesiánské řeholní společnosti: „\"Milý Jozefe, předložil jsem minulý týden na inspektoriální radě Tvé přání obnovit salesiánské sliby a bylo jednomyslně přijato vzhledem k Tvému zdravotnímu stavu dovolit Ti, abys směl tyto sliby soukromě do mých rukou složit podobně, jak to učinili na konci svého života P. Hruška, P. Frant. Veselý, Dr. Štancl…\"“ Až tento dopis tedy zcela jasně potvrdil, že Štancl skutečně salesiánské řeholní sliby složil, a stal se tak ještě před smrtí tajně salesiánem.\n\n \n\n"}
{"id": "1056366", "url": "https://cs.wikipedia.org/wiki?curid=1056366", "title": "Esteban Cambiasso", "text": "Esteban Cambiasso\n\nEsteban Matías Cambiasso Deleau (* 18. srpna 1980, Buenos Aires, Argentina) je argentinský fotbalový záložník a reprezentant, v současnosti hráč klubu Olympiakos Pireus.\n\nV Argentině hrál za Argentinos Juniors, profesionálně za CA Independiente a CA River Plate. V roce 2002 odešel do Evropy do španělského velkoklubu Real Madrid (kde byl i dříve v juniorském věku v rezervním týmu). V létě 2004 přestoupil do italského celku Inter Milán, kde zažil nejúspěšnější období své kariéry, vyhrál s týmem řadu domácích trofejí a také Ligu mistrů UEFA 2009/10 a Mistrovství světa klubů 2010.\n\nV srpnu 2014 odešel do Anglie do klubu Leicester City, kde podepsal roční smlouvu.\nV srpnu 2014 odešel do Anglie do klubu Leicester City, kde podepsal roční smlouvu. Poté se s klubem nedohodl na jejím prodloužení a odešel jako volný hráč do řeckého mužstva Olympiakos Pireus, kde podepsal rovněž roční kontrakt.\n\nZúčastnil se Mistrovství světa hráčů do 20 let 1997 v Malajsii, kde mladí Argentinci vyhráli zlaté medaile po finálovém vítězství 2:1 nad jihoamerickým soupeřem Uruguayí.\n\nČlenem národního týmu Argentiny byl v letech 2000–2011.\n\n"}
{"id": "1056376", "url": "https://cs.wikipedia.org/wiki?curid=1056376", "title": "Petr Dolínek", "text": "Petr Dolínek\n\nPetr Dolínek (* 27. března 1981 Vyškov) je český politik, od října 2017 poslanec Poslanecké sněmovny PČR, v letech 2010 až 2018 zastupitel hlavního města Prahy a v letech 2014 až 2018 náměstek primátorky, v letech 2010 až 2014 zastupitel městské části Praha 6, v letech 2017 až 2018 místopředseda ČSSD.\n\nPetr Dolínek studoval a nedokončil filozofickou fakultu na Univerzitě Karlově, při studiích se účastnil například Studentského fóra 2000, Světového fóra mládeže při OSN v Senegalu či Hearing on Youth Policy v Bruselu.\n\nV minulosti pracoval mimo jiné v soukromé sféře pro firmu Thomson Multimedia Czech Republic, kde se podílel na marketingových akcích firmy a komunikaci se zákazníkem. Působil rovněž na postu šéfredaktora Pražských listů.\n\nJe ženatý, má dvě děti.\n\nOd roku 1995 je členem Mladých sociálních demokratů, které vedl po dvě volební období jako jejich předseda. Od roku 1999 je členem České strany sociálně demokratické, kde se angažoval v řadě orgánů ve vedení strany. Nyní se nachází na pozici člena předsednictva strany. Pracoval jako odborný poradce pro oblast mládeže a jako parlamentní zpravodaj ministryně školství, mládeže a tělovýchovy. \n\nVe volebním období 2010–2014, byl členem Zastupitelstva hlavního města Prahy, a také městské části Praha 6. Dále byl radním pro oblast sociální péče, bydlení a evropské fondy, předsedou kontrolního výboru a místopředsedou výboru pro informatiku a evropské fondy. \n\nOd roku 2014 zastává funkci náměstka primátorky hlavního města Prahy v magistrátní koalici ČSSD, ANO a Trojkoalice. Má na starosti dopravu a evropské fondy. Mimo jiné se v srpnu 2018 opakovaně pokoušel prosadit spolupráci s firmou Penta na dostavbě linky D pražského metra, kterou Petra Kolínská označila za Megatunel, kterému se podařilo trojkoalici zabránit. V srpnu 2018 se dále snažil předložit návrh na stavbu lanovky na Letnou (včetně memoranda o spolupráci se soukromou firmou \"Lanovka Letná\"). Návrh sám stáhl z důvodu chybějící podpory. \n\nDne 10. března 2017 byl na 39. sjezdu ČSSD v Brně zvolen místopředsedou strany. Hlas mu dalo 366 delegátů. Funkci zastával do února 2018.\n\nVe volbách do Poslanecké sněmovny PČR v roce 2017 byl lídrem ČSSD v Praze. Získal 2 322 preferenčních hlasů a stal se tak poslancem. V komunálních volbách v roce 2018 obhajoval za ČSSD post zastupitele hlavního města Prahy, byl na 5. místě kandidátky. Strana se však do zastupitelstva vůbec nedostala. Neuspěl ani v městské části Praha 6. \n"}
{"id": "1056377", "url": "https://cs.wikipedia.org/wiki?curid=1056377", "title": "Bonatrans Group", "text": "Bonatrans Group\n\nBONATRANS GROUP a.s. (také vystupující jako GHH-Bonatrans) je akciová společnost se sídlem v Bohumíně, která se zabývá výrobou železničních dvojkolí. Jde o největšího výrobce železničních dvojkolí v Evropě.\n\nVlastníkem společnosti je nizozemská společnost Bonatrans Enterprises B.V., mateřskou společností je maltská společnost Vivax Holding Limited, kterou prostřednictvím dvou lichtenštejnských nadací ovládá Jitka Cechlová Komárková, která je i předsedou představenstva společnosti.\n\nPočátek společnosti sahá do roku 1965, kdy byl v rámci Železáren a drátoven Bohumín zřízen Závod železničních dvojkolí. Jako samostatná společnost pod názvem BONATRANS a.s. začala firma působit v roce 1999. V roce 2006 vznikla současná BONATRANS GROUP a.s. \n\nDo roku 2010 společnost ovládala KKCG, po jejím rozdělení pak pouze část rodiny Komárků - Karel Komárek starší, jeho dcera Jitka Cechlová Komárková a jeho bratr František Komárek). Později však společnost ovládla samotná Jitka Cechlová Komárková za pomoci svého manžela Aleše Cechela.\n\nV roce 2014 společnost ovládla tradičního německého výrobce GHH Radsatz, který byl založen v roce 1782 a první dvojkolí vyrobil již v roce 1808. V roce 2016 společnost otevřela továrnu v Indii.\n"}
{"id": "1056378", "url": "https://cs.wikipedia.org/wiki?curid=1056378", "title": "R.U.R. (opera)", "text": "R.U.R. (opera)\n\nR.U.R. aneb Roboti podle Čapka je současná opera z pera skladatele Jana Jiráska a libretistů Jana Schmida a Jana Koláře je napsána na motivy divadelní hry Karla Čapka \"R.U.R.\", která dala světu původní české slovo “robot“ a jejíž nadčasové téma je i v dnešní přetechnizované době zcela aktuální a univerzální.\n\n„R.U.R. je moderní operou s přesahem do dalších hudebních žánrů včetně jazzu a rocku. Hudební jazyk R.U.R. vychází z kombinace zvuku hlasů sólistů i sboru se zvuky akustických a elektronických nástrojů. Poprvé bude u nás v opeře použit tzv. systém 5+1, tedy distribuce zvuku do celého prostoru sálu, velmi sugestivně působící, takže divák bude doslova vtažen doprostřed děje, bude jím obklopen a pohlcen.“ (Jan Jirásek, autor hudby)\n\nSvětová premiéra opery, původně naplánovaná na 23. července 2015, se odkládá na léto roku 2016. Důvodem pozdržení je technická a provozní náročnost projektu.\n\nHudebního nastudování světové premiéry se ujal dirigent Andrew Bisantz z Eugene Opery v Oregonu. Režisérem díla je generální a umělecký ředitel The Atlanta Opera Tomer Zvulun, který svěřil návrhy scény a kostýmů newyorským designérkám Vitě Tzykun a Mattie Ullrich. Účast na projektu přijali světově uznávaní sólisté: Helena/Adriana Kučerová, Domin/Lucas Meachem, Rádius/Štefan Kocán, Čapek/Pavol Remenár, Hallemeier/Monika Fabiánová, Alquist/Matthew Best, Gall/Nikolay Didenko, Busman/Leigh Melrose, Primus/Petr Nekoranec a další.\n\n"}
{"id": "1056386", "url": "https://cs.wikipedia.org/wiki?curid=1056386", "title": "Svatý Abdiesus", "text": "Svatý Abdiesus\n\nAbdiesus ( - 342 Persie ) byl jáhnem v Sásánovské říši.\n\nNazývaný též „Ježíš z Hebed“, „hebedský Ježíš“. Byl diakonem křesťanské komunity v Persii. Za vlády krále Šápúra II.(vládl od r.309,korunován ještě před svým narozením-do své smti r.379 - VIZ), během pronásledování křesťanů byl zatčen. Jak hovoří záznamy, Abdiesus podstoupil mučednickou smrt (asi v r. 342) spolu s Acepsimem, Azadanusem, Azadesem, Bicorem, Mareasonem, Millesem a ženou Tarbulou. Někteří z nich byli perští dvořané, jiní kněží a biskupové Perské orientální církve(předchůdkyně pozdější Asyrské církve Východu-ta působí dodnes, celosvětově).\n\n"}
{"id": "1056387", "url": "https://cs.wikipedia.org/wiki?curid=1056387", "title": "Vysoká zeď", "text": "Vysoká zeď\n\nVysoká zeď je československý romantický film režiséra Karla Kachyni z roku 1964 natočený ve Filmovém studiu Barrandov. V hlavních rolích Radka Dulíková a Vít Olmer, hudbu složil Jan Novák. Černobílý film vypráví příběh jedenáctileté dívky a dospělého muže, který se léčí z poranění páteře. Film vznikl díky dlouholeté spolupráci Karla Kachyni se spisovatelem Janem Procházkou, stejně jako dalších sedm filmů (Ucho, Noc nevěsty, Kočár do Vídně, Ať žije republika, Naděje, Závrať, Trápení). Film získal v roce 1964 cenu Stříbrná plachta na MFF Locarno. \n\n\nJedenáctiletá dívka Jitka (Radka Dulíková) každou volnou chvíli po škole tráví lezením po střechách a dílnách ve dvorech přilehlých domů. Jednoho dne, když honí kočku, se dostane až k vysoké zdi sanatoria sousedící se staveništěm. Za pomoci zednických koz a prken ji přeleze a uvidí na tamní zahradě na invalidním vozíku mladého muže (Vít Olmer). Mladík se zotavuje po automobilové nehodě ze zranění páteře. Jitka pak každý den vylézá na tuto vysokou zeď sanatoria a povídá si s ním. On zpočátku ani nestojí o její přítomnost, je v depresi a zoufá si, že už nikdy nebude chodit, ale postupem času se jejich vztah prohlubuje. Jitka mu počítá kroky, které i díky ní dokáže udělat bez pomoci vozíku, přinese mu hole, jablka a povídá si s ním. Postupně se do mladíka romanticky zamiluje. Domnívá se, že on její náklonnost a lásku bude opětovat, ale v konci příběhu se jí tato představa zhroutí. Nachází ho v přítomnosti jiné, dospělé dívky. Dochází ke zhrzení jejích citů. Jitka nakonec nalézá na staveništi ztracenou kočku, která jí úplně na začátku za mladíkem dovedla.\n\n"}
{"id": "1056390", "url": "https://cs.wikipedia.org/wiki?curid=1056390", "title": "Zdeněk Krupka", "text": "Zdeněk Krupka\n\nZdeněk Krupka (* 29. září 1962) je bývalý český fotbalista, obránce.\n\nV československé lize hrál za TJ Bohemians ČKD Praha. Nastoupil v 1 ligovém utkání. Ve druhé nejvyšší soutěži hrál za TJ Motorlet Praha, TJ SU Teplice a TJ DP Xaverov Horní Počernice.\n\n\n"}
{"id": "1056392", "url": "https://cs.wikipedia.org/wiki?curid=1056392", "title": "Green Gas DPB", "text": "Green Gas DPB\n\nGreen Gas DPB, a.s. se sídlem v Paskově je společnost, která se zabývá zejména těžbou důlního plynu z černouhelných dolů v Ostravsko-karvinském revíru.\n\nSpolečnost byla založena pod názvem \"Důlní průzkum a bezpečnost Paskov, akciová společnost ( zkr.: DPB, a.s. )\" k 1. červenci 1991 a zakladatelem byly Ostravsko-karvinské doly. V roce 1996 pak byl změněn název firmy na \"OKD, DPB PASKOV, akciová společnost\", v roce 2002 pak na \"OKD, DPB, a.s.\" 100% vlastníkem byly od počátku Ostravsko-karvinské doly (OKD). Poté co v roce 2004 OKD ovládla společnost RPG Industries, stala se v roce 2006 vlastníkem DPB firma RPG Gas, jejímiž vlastníky byly v průběhu roku 2006 postupně Karbon Invest (současně vlastník OKD) a RPG Industries se sídlem na Kypru, posléze nizozemské společnosti New World Resources a Green Gas International. K 31. říjnu 2006 firma RPG Gas zanikla sloučením s OKD, DPB. Od roku 2007 je vlastníkem společnosti Green Gas International B.V. se sídlem v Amsterdamu, od 14. února 2008 pak firma nese název Green Gas DPB. V nizozemském vlastníkovi má majoritu 82 % CERCL Holding, ovládaný investiční společností BXR a Zdeňkem Bakalou. V souvislosti s odchodem Bakaly z BXR bylo v roce 2014 oznámeno, že Green Gas International je na prodej. V roce 2017 odkoupili manažeři Green Gas DPB Laurent Barrieux a Martin Vojta prostřednictvím firmy společnosti ML Green Netherlands. \n\nNový název Green Gas DPB, a.s. byl změněn nadnárodní společností Green Gas International B.V., kde byla firma součástí koncernového uspořádání. \n\n"}
{"id": "1056394", "url": "https://cs.wikipedia.org/wiki?curid=1056394", "title": "Jiří Němec (pedagog)", "text": "Jiří Němec (pedagog)\n\nJiří Němec (* 19. prosince 1970 Brno) je český vysokoškolský pedagog, bývalý prorektor pro záležitosti studentů, nyní děkan Pedagogické fakulty Masarykovy univerzity.\n\nVzdělání v oblasti pedagogiky a psychologie získal na Pedagogické fakultě Masarykovy univerzity. Poté působil na několika brněnských základních školách jako učitel. Od roku 1998 byl odborným asistentem na fakultě, od roku 2002 vedoucím katedry sociální pedagogiky.\n\nV roce 2006 byl habilitován na pedagogické fakultě. V letech 2011–2015 byl prorektorem pro záležitosti studentů Masarykovy univerzity.\n\nOd 1. února 2015 se jako jediný kandidát, s podporou všech 21 hlasů senátorů,\nstal děkanem pedagogické fakulty. Předestřel plán vytvořit centrum celoživotního vzdělávání pro učitele z praxe za účelem rozšiřování nebo zvyšování své kvalifikace a plnění požadavků kariérního řádu.\n\nV praxi se zaměřuje na sociální pedagogiku, pedagogickou metodologii a pedagogiku volného času.\n\n"}
{"id": "1056396", "url": "https://cs.wikipedia.org/wiki?curid=1056396", "title": "Ábel z Remeše", "text": "Ábel z Remeše\n\nÁbel z Remeše († 751) byl arcibiskup v Remeši, benediktin a misionář.\n\nPravděpodobně se narodil v Irsku, stal se knězem a později doprovázel svatého Bonifáce na jeho misiích po Evropě. Papež Zachariáš jej chtěl jmenovat remešským arcibiskupem, jeho nominace byla roku 744 ratifikována Soissonským koncilem. Avšak uzurpátor jménem Milo se odmítl vzdát biskupské stolice. V pokročilém věku Ábel odešel do opatství v Lobbes, kde se stal opatem. Zemřel asi roku 751 v pověsti svatosti.\n\n"}
{"id": "1056421", "url": "https://cs.wikipedia.org/wiki?curid=1056421", "title": "Abercius z Hieropole", "text": "Abercius z Hieropole\n\nSvatý Abercius z Hieropolis také Abercius Marcellus ( \"Αβέρκιος\") ( - 167/200) byl pravděpodobně nástupcem Papia a biskupem v Hieropoli ve Frýgii Salutaris v dnešním jihovýchodním Turecku. Je považován také za autora spisu proti Montanistům, jehož pár úryvků se nachází v Eusebiových \"Církevních dějinách\". Byl zaníceným odpůrcem pohanství, kvůli čemuž se patrně nějakou dobu ocitl ve vězení.\n\nVe věku 72 let jako biskup Hieropolisu z Frýgie absolvoval cestu do Říma. Zde od něj císař Marcus Aurelius žádal, aby vykonal exorcismus nad jeho dcerou Lucillou, která byla posedlá ďáblem. Hned po této události Abercius podle záznamů navštívil Sýrii a řeku Eufrat. Podrobnosti o jeho životě byly vzhledem na svojí spornou autentičnost a věrohodnost předmětem debaty. V původních „Tezích svatého Abercia“, Aberciova epitafu, který se dnes nachází ve Vatikáně, se svatý biskup vyjadřuje o pečeti křtu. Hovoří tu taktéž o eucharistii. Pozdější interpretace jeho díla byly přeloženy do řečtiny a značně přikrášleny, což vedlo k debatám a pochybnostem. Abercius se objevuje v řeckých záznamech z 10. století. Jeho jméno není uvedeno v Martyrologiu svatého Jeronýma.\n\nJeho svátek je oslavován 22. října.\n\n"}
{"id": "1056424", "url": "https://cs.wikipedia.org/wiki?curid=1056424", "title": "Nicolás Castillo", "text": "Nicolás Castillo\n\nNicolás Ignacio Castillo Mora (* 14. února 1993, Santiago de Chile) je chilský fotbalový útočník a reprezentant, v současnosti hostuje v klubu 1. FSV Mainz 05.\n\nNicolás Castillo působil v Chile v klubu CD Universidad Católica, v jehož dresu debutoval v profesionálním fotbale. S týmem vyhrál v sezóně 2011 Copa Chile (chilský pohár).\nV lednu 2014 odešel do Evropy, kde podepsal kontrakt s belgickým klubem Club Brugge. V lednu 2015 odešel hostovat do německého klubu 1. FSV Mainz 05.\n\nReprezentoval Chile v mládežnické kategorii U20.\nZúčastnil se Mistrovství světa hráčů do 20 let 2013 v Turecku, kde byli mladí Chilané vyřazeni ve čtvrtfinále Ghanou po výsledku 3:4 po prodloužení. Celkem na tomto turnaji vstřelil 4 branky.\n\nV A-mužstvu Chile debutoval 23. 3. 2013 proti Peru (porážka 0:1).\n\n"}
{"id": "1056433", "url": "https://cs.wikipedia.org/wiki?curid=1056433", "title": "Seznam politických stran v Řecku", "text": "Seznam politických stran v Řecku\n\nSeznam politických stran v Řecku v roce 2015.\n\n"}
{"id": "1056434", "url": "https://cs.wikipedia.org/wiki?curid=1056434", "title": "Svatý Abibas", "text": "Svatý Abibas\n\nAbibas (1. století) předpokládá se, že byl druhorozeným synem Gamali'ela Staršího, který konvertoval ke křesťanství. Gamali'el byl členem sanhedrinu a slavný židovský učitel, který vyslýchal Ježíše a odsoudil ho k smrti. Podle dochovaných dokumentů se Abibas stal křesťanem a považuje se za jednoho z prvních, kteří konvertovali ke křesťanství. Bližší informace o jeho životě se nedochovaly.\n\n"}
{"id": "1056436", "url": "https://cs.wikipedia.org/wiki?curid=1056436", "title": "Parlamentní volby v Řecku v lednu 2015", "text": "Parlamentní volby v Řecku v lednu 2015\n\nParlamentní volby v Řecku v lednu 2015 byly předčasnými volbami, které se uskutečnily 25. ledna 2015. Bylo při nich zvoleno všech 300 poslanců řeckého parlamentu. Volby vyhrála Koalice radikální levice (SYRIZA) se ziskem 36,34 % hlasů a 149 mandátů (99 mandátů + 50 bonusových). Dále se do parlamentu dostaly strany Nová demokracie (76 mandátů), Zlatý úsvit (17 mandátů), Řeka (17 mandátů), Komunistická strana Řecka (15 mandátů), Nezávislí Řekové (13 mandátů) a Panhelénské socialistické hnutí (13 mandátů). Po volbách se utvořila koalice stran Koalice radikální levice a Nezávislí Řekové (celkem 162 mandátů). Vláda, ve které dominovali členové Syrizy, trvala pouze do září 2015, kdy proběhly další předčasné volby. \n\nPo předcházejících volbách, které se uskutečnily v červnu 2012 sestavila vítězná konzervativní Nová demokracie menšinovou vládu pod vedením premiéra Antonise Samarase, kterou v parlamentu podporoval sociálně demokratický PASOK a levicová strana DIMAR. V červnu 2013 přestal DIMAR kabinet podporovat poté, co bylo zrušeno z úsporných důvodů vysílání veřejnoprávní televize ERT. PASOK naopak ve stejné době do kabinetu aktivně vstoupil, čímž se řecká vláda stala většinovou. V parlamentu však disponovala pouze těsnou většinou.\n\nV květnu 2014 zvítězila opoziční krajně levicová Syriza ve volbách do Evropského parlamentu, když porazila vládnoucí konzervativce o téměř pět procent. Po volbách zesílila Syriza svůj tlak vůči vládě s cílem vypsání předčasných parlamentních voleb. Pro tento účel nakonec využila předčasné prezidentské volby na konci roku 2014. Pro zvolení prezidenta bylo nutné v prvních dvou kolech získat podporu 200 poslanců a v kole třetím případně pak 180 poslanců. Vládní Nová demokracie nominovala do všech tří kol Stavrose Dimase. Ve třetím kole 29. prosince získal Dimas hlasy 169 poslanců, což bylo více, než kolika disponovala vládní koalice, ale přesto nezískal potřebných 180 hlasů. V souvislosti s tím rozpustil prezident Karolos Papoulias parlament a vypsal nové volby na 25. ledna.\n\nKoalice radikální levice Syriza šla do voleb jako jejich jednoznačný favorit. V programu slibovala zejména konec úsporné politiky škrtů a zvýšení platů ve veřejné sféře. Program Syrizy vyvolával obavy na finančních trzích a posiloval spekulace o odchodu Řecka z Eurozóny. Syriza je členem Strany evropské levice a její lídr Alexis Tsipras byl kandidátem SEL na předsedu Evropské komise při eurovolbách v roce 2014. Tsipras se vyjádřil proti spojenectví s Novou demokracií a PASOKEM.\n\nKonzervativní Nová demokracie premiéra Antonise Samarase ve svém programu varovala před nezodpovědnou politikou Syrizy, která dle ní může \"vyhodit Řecko do povětří\". Konzervativci před volbami hájili politiku úspor jako nutnou pro setrvání řecka v eurozóně.\n\nExtrémně pravicový Zlatý úsvit je součástí řeckého parlamentu od voleb v květnu 2012. Kampaň Zlatého úsvitu byla ve srovnání s minulými roky poměrně slabá, což lze přičítat i faktu, že značná část vedení strany( včetně předsedy Nikolaose G. Michaloliakose) je vazebně stíhána za organizovaný zločin. Program byl opět soustředěn především vůči imigrantům a politice škrtů. Spolupráci se Zlatým úsvitem zavrhují prakticky všechny ostatní relevantní politické strany.\n\nStrana Řeka (řecky To Potami) je novou středolevicovou proevropskou politickou stranou, kterou založil populární moderátor Stavros Theodorakis. Subjekt byl úspěšný již v evropských volbách 2014, kdy získal více jak 6%. O straně To Potami se uvažovalo jako o možném koaličním spojenci levicové Syrizy.\n\nKomunistická strana Řecka je extrémně levicovou stranou v Řecku, která uspěla v naprosté většině parlamentních voleb od pádu vlády vojenské junty v roce 1974. Strana se vymezuje prakticky proti všem ostatním řeckým stranám i relativně programově blízké Syrize. Volebním lídrem byl Dimitris Koutsoumpas.\n\nStrana Nezávislí Řekové(ANEL) je konzervativní a nacionalistickou politickou stranou, která vznikla před volbami v roce 2012. Tvořena je převážně bývalými členy Nové demokracie, kteří odmítali úspornou politiku vlády premiéra Papadimose. Po volbách navrhovala širokou koalici protiúsporně orientovaných stran s výjimkou Zlatého úsvitu. Předsedou je Pannos Kamennos.\n\nSocialistický PASOK byl až do roku 2012 nejsilnější politickou stranou v Řecku, ale v důsledku podpory úsporné politiky se postupně začala podpora strany propadat pod historické minimum. PASOK, stejně jako jeho koaliční spojenec Nová demokracie, podporoval pokračování politiky úspor dosavadního kabinetu. Lídrem byl ministr zahraničních věcí Evangelos Venizelos.\n\nDen po volbách oznámil lídr Syrizy Alexis Tsipras vytvoření nové koaliční vlády společně s pravicovou formací ANEL. Ještě týž den byl Tsipras jmenován premiérem. 27. ledna byla jmenována nová vláda tvořená z většiny stranou Syriza a třemi zástupci ANELu. Kabinet musí na během deseti dnů po ustavení parlamentu požádat poslance o důvěru. Syriza a ANEL mají v parlamentu dohromady 162 z 300 poslanců.\n\nNový parlament bude muset do několika týdnů rovněž volit nového prezidenta.\n"}
{"id": "1056437", "url": "https://cs.wikipedia.org/wiki?curid=1056437", "title": "Micrologus", "text": "Micrologus\n\nMicrologus je traktát o středověké hudbě (sepsaný kolem roku 1026), jehož autorem je Guido z Arezza. Autor svůj spis věnoval arezzijskému biskupovi Tedaldovi.\n\nTraktát se zabývá pěveckou modalitou a metodami výuky gregoriánského zpěvu a zeširoka pojednává o skladbě polyfonní hudby. Dílo patřilo k nejrozšířenějším pojednáním o hudbě ve středověké Evropě.\n\nDílo se zabývá paralelním a volným organem, a přináší některé příklady dvojhlasé sazby. Hlasy jsou vedené v protipohybu a někdy se kříží. Guido čtenáře nabádá k omezení používání čistých kvint a malých sekund, a naopak doporučuje velkou sekundu a čistou kvartu (ale zároveň připouští vkládání tercií).\n\nVýznamnou část spisu tvoří stať o \"occursu\" (occursus = dosl. „\"setkání/střetnutí\"“), předchůdce Kadence. Ta se projevuje zejména tehdy, když se dva hlasy blíží unisonu. Guido radí, aby se takové spojení vedlo protipohybem (\"moto contrario\") velké tercie nebo stranným pohybem (\"moto obliquo\") přes velkou sekundu.\n"}
{"id": "1056446", "url": "https://cs.wikipedia.org/wiki?curid=1056446", "title": "Dallol (sídlo v Etiopii)", "text": "Dallol (sídlo v Etiopii)\n\nDallol ( ዳሎል) je lokalita v Afarské pánvi na severu Etiopie. Toto opuštěné sídlo ve stejnojmenném okresu (amharsky \"woreda\", (ወረዳ) leží uprostřed pouště 130 metrů pod hladinou moře. Nevede sem žádná silnice, místo je dostupné pouze velbloudími karavanami. Nedaleko se nachází stejnojmenná sopka. Vysoká koncentrace solí a horkých plynů vytvořila v místní krajině útvary bizarních barev a tvarů.\n\nOsada byla založena v roce 1906, kdy zde italská firma Montecatini zahájila těžbu sylvínu, z něhož se získával draslík. V roce 1918 byla vybudována úzkorozchodná dráha do eritrejského přístavu Mersa Fatma, po níž se dopravovalo až 25 000 tun soli ročně. Za druhé světové války byla železnice zničena. Od šedesátých let nastal útlum těžby, který vedl k odchodu dělníků. Podle etiopského sčítání lidu v roce 2005 je město uváděno jako opuštěné.\n\nDallol držel rekord jako nejteplejší obydlené místo na Zemi. V letech 1960–1966 zde byla naměřena průměrná roční teplota 34,5 °C (s letními maximy běžně přesahujícími 45 stupňů).\n\n"}
{"id": "1056449", "url": "https://cs.wikipedia.org/wiki?curid=1056449", "title": "Metal (iOS API)", "text": "Metal (iOS API)\n\nMetal je nízkoúrovňové, nízkorežijní, hardwarově akcelerované grafické API, které bylo poprvé představeno v iOS 8. Hlavní myšlenkou tohoto API je přinést na platformu iOS výkonová vylepšení, která poskytují podobně zaměřená API na jiných platformách jako například AMD Mantle a Microsoft DirectX 12. Metal je dostupný od 27. listopadu 2014 pro zařízení s čipy Apple A7, Apple A8 a Apple A8X. Metal také představil compute shadery, které dále vylepšují možnost použití GPGPU.\n\nMetal používá nový shaderový jazyk založený na C++11. Tento jazyk je implementován pomocí clang a LLVM.\n\nMetal by měl poskytovat větší výkon než jeho předchůdce, OpenGL, z několika důvodů:\n\n\nNěkteré tyto body odstraňují část nároků na CPU potřebných pro úspěšné vykonání příkazů na GPU. To pak může vést k celkovému zvýšení výkonu, protože CPU může být místo toho využito k jiným výpočtům.\n\n"}
{"id": "1056456", "url": "https://cs.wikipedia.org/wiki?curid=1056456", "title": "Paulína Fialková", "text": "Paulína Fialková\n\nPaulína Fialková (* 25. října 1992, Brezno) je slovenská biatlonistka, jejíž dosavadním největším úspěchem jsou tři medaile ze zimní univerziády ze slovenského závodu v Osrblie. Ve světovém poháru obsadila nejlépe několikrát 2. místo, poprvé ve stíhacím závodu v ruské Ťumeni v sezóně 2017/18.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\n\n\n"}
{"id": "1056460", "url": "https://cs.wikipedia.org/wiki?curid=1056460", "title": "Pojmová metafora", "text": "Pojmová metafora\n\nPojmová metafora (též kognitivní metafora) znamená v kognitivní lingvistice porozumění myšlence nebo pojmové doméně pomocí jiné pojmové domény. Jako příklad může sloužit chápání kvantity jako udávání směru (např. “ceny rostou”).\n\nPojmová doména může být jakákoli koherentní organizace lidských zkušeností. Pravidelnost, s jakou různé jazyky využívají tytéž metafory, které navíc často vypadají jako založené na smyslovém vnímání, vedla k hypotéze o korespondenci mezi projekcí pojmových domén a neurální projekcí v mozku.\n\nTato idea, spolu s detailním výzkumem procesů, na kterých se zakládá, byla poprvé důkladně popsána Georgem Lakoffem a Markem Johnsonem v jejich knize \"Metafory, kterými žijeme.\" Jiní kognitivní vědci se věnují zkoumání fenoménů pojmové metafoře podobných, ale nazývaných „analogie“, „pojmové míchání“ a „ideasthesie“.\n\nS pojmovými metaforami se člověk setkává každý den. Jsou nejen základem způsobu toho, jak lidé komunikují, ale i toho, jak myslí a jednají. V knize \"Metafory, kterými žijeme\" (1980) od George Lakoffa a Marka Johnsona je uvedena spousta příkladů metafor z každodenního jazyka, kterých si lidé ne vždy všimnou. Jako příklad jedné z běžně používaných metafor může posloužit SPOR/ARGUMENTACE JE VÁLKA. Tato metafora formuje komunikaci o sporu/argumentaci, jako by to byla bitva nebo válka, která se dá vyhrát. Není výjimkou, že někoho slyšíme říci „nikdy jsem ho v debatě neporazil“ nebo „odstřelil všechny moje námitky“. Samotný způsob přemýšlení o sporu/argumentaci je formován touto metaforou sporu/argumentace jakožto války či bitvy, ve které se musí zvítězit. Spor/argumentace může být vnímán i jinak než jako bitva, ale lidé tento koncept používají, aby sami zformovali to, jak budou o sporu/argumentaci mluvit a jak v takové situaci budou jednat. \n\nPojmové metafory se často používají za účelem pochopení teorií a modelů. Pojmová metafora využívá jedné ideje, kterou spojí s jinou ideou za účelem lepšího porozumění. Příkladem jedné obsáhlé teorie vysvětlené pomocí metafory je pojmová metafora nahlížení na komunikaci jako na potrubí. Jazyk pojmových metafor tedy neformuje jen naši každodenní komunikaci, ale i porozumění akademickým teoriím. Běžně se vyskytují v naší komunikaci, a to jak v jazyku, tak ve vnímání a jednání, které jde s těmito metaforami ruku v ruce.\n\nPojmové domény zaujímají v pojmových metaforách dvě role:\n\nProjekce je sada systematických korespondencí existujících mezi jednotlivými prvky zdrojových a cílových domén. Mnoho z prvků cílové domény pochází z domény zdrojové, předtím fakticky neexistovaly. Znalost pojmové metafory spočívá v uvědomění si řady projekcí, které se objevují v daném zdrojově-cílovém páru domén. Stejná představa projekce mezi zdrojem a cílem se používá k popisování analogického myšlení a inferencí.\n\nZákladním východiskem této teorie je, že metafory jsou součástí myšlení, ne pouhým jazykový fenoménem, proto používáme termín \"pojmová metafora\". Může se zdát, že se metafory skládají ze slov či jiných jazykových projevů pocházejících z terminologie konkrétnějších pojmových domén, pojmové metafory však tkví v pozadí systémů vzájemně souvisejících metaforických výrazů, které se projevují v jazykové rovině. Samotné projekce pojmových metafor jsou motivovány obrazovými schématy, která jsou v lidské mysli a která tvoří základ jazykového projevu. Tato schémata se týkají vnímání prostoru, času, pohybu, kontroly a dalších základních prvků vtělesněné lidské zkušenosti.\n\nPojmové metafory typicky používají abstraktnější koncept jako cíl a konkrétnější nebo fyzický koncept jako svůj zdroj. Například „o několik dní (tedy abstraktnější cílový koncept) napřed“ nebo „dejte mi trochu času“ jsou založeny na konkrétnějších konceptech, vyjadřují tedy čas jako cestu ve fyzickém prostoru nebo jako uchopitelnou látku, která může být darována. Různé pojmové metafory se často projevují ve snaze mluvčího poukázat na odlišný úhel pohledu nebo při propagaci určitého postupu. „O několik dní napřed“ by se například dalo asociovat s představou vedení, zatímco „dejte mi trochu času“ konotuje spíše vyjednávání. Výběr takových metafor bývá řízen podvědomým či nezjevným zvykem v mysli člověka, který je používá.\n\nDle principu jednosměrnosti metaforický proces typicky směřuje od konkrétnějšího k abstraktnějšímu, nikoli naopak. Proto lidé vnímají abstraktní koncepty jako prototypické konkrétní procesy. V rámci této teorie Lakoff s Johnsonem specifikovali pojem „konkrétní“ jako úzce související s vývojovým, fyzickým, neurálním a interaktivním tělem (součást vtělesněné filosofie). To se objevuje například v číselné kognitivní vědě. Ta tvrdí, že samotná matematika, tedy nejrozšířenější prostředek abstraktního myšlení, je z velké části založena na metaforách, pročež reflektuje pojmovou předpojatost unikátní pro lidi využívající vtělené prototypické procesy (např. počítání či pohyb po cestě), kterým všichni lidé rozumí díky svým zkušenostem.\n\nVe své knize z roku 1980 Lakoff s Johnsonem důkladně zkoumali řadu základních pojmových metafor, například:\n\n\nDruhá část každé z těchto frází v mysli vyvolává jistá očekávání týkající se konkrétní zkušenosti a od čtenáře či posluchače vyžaduje, aby je aplikoval na abstraktní koncepty – jako například lásku nebo organizaci – z první části, a díky tomu pochopil větu, ve které je pojmová metafora použita.\n\nLidské vnímání a komunikaci, obzvláště v médiích a oblasti veřejné politiky, pojmová metafora formuje mnoha způsoby.\n\nLakoff s Johnsonem se soustředí na angličtinu, kognitivní vědci píšící v angličtině neměli potřebu detailněji zkoumat diskurz cizích jazyků, aby vysvětlili, jak jedinci zpracovávají pojmové metafory, brání se jim či je upevňují. Andrew Goatly ve své knize „Washing the Brain (2007) pojednává o ideologických pojmových metaforách stejně jako o pojmových metaforách v čínském jazyce.\n\nJames W. Underhill, současný akademik navazující na práci Wilhelma von Humboldta, se pokouší oživit zájem o Humboldtovy ideje o způsobech, jakým jazyky formují realitu, a o tom, jaké strategie lidé používají při obraně a pozměňování zaběhnutých vzorců myšlení. Ke svým metodám přidal paradigma pojmové metafory od Lakoffa a Johnsona a zkoumá, jakými způsoby si čeští komunisté přivlastnili koncepty jako lid, stát a boj, nebo jak němečtí komunisté ovládli koncepty věčnosti a čistoty. Také odkazuje na Klemperera, hlavního kritika nacistického Německa, který ukázal, že odolávání vzorcům myšlení znamená aktivní zapojení pojmových metafor a odmítnutí logiky, kterou na ně ideologie uvalila. V několikajazyčných studiích (založených na češtině, němčině, francouzštině a angličtině) se Underhill zamýšlí nad tím, jak různé jazyky reformulují klíčové koncepty jako jsou pravda, láska, nenávist a válka.\n\nMéně extrémní, ale podobný pohled na věc zastává i George Lakoff ve svých knihách \"Moral Politics\" a později vydané \"Don’t Think of an Elephant!\", která se zaměřuje na rámcování. Lakoff tvrdí, že veřejná politická aréna v Americe reflektuje základní pojmovou metaforu „rodiny“. Podle této teorie lidé vnímají politické vůdce buďte v roli „přísného otce“ nebo „pečujícího rodiče“. Z této touhy vidět národní stát jednat „spíše jako otec“ nebo „spíše jako matka“ vycházejí dva hlavní proudy vnímání politické ekonomie. Lakoff později tyto náhledy umocnil ve své nejnovější knize jménem \"The Political Mind\".\n\nRozdělení dle Jane Jacobsové, která se zabývá teoretickými přístupy ke studiu města a etikou, sestává z méně genderově orientovaných, pokud ne zcela desexualizovaných rolí, kdy rozlišuje mezi „ochranářskou etikou“ a „obchodnickou etikou“. O ochraně a obchodu tvrdí, že jsou to dvě základní aktivity, které se lidské bytosti musí naučit metaforicky aplikovat na prakticky všechny volby, které v životě udělají. Ve společnosti, kde je ochrana dětí převážně ženskou povinností a obchod v tržním prostředí převážně mužskou, Lakoff předpokládá, že děti připisují roli „ochránce“ své matce a roli „obchodníka“ svému otci.\n\nObě tyto teorie vnímají, že může existovat silná společenská podmíněnost a tlak na vytvoření konkrétní pojmové předpojatosti. Tento pohled na věc se také může opřít o podporu antropologického výzkumu. Ten ukázal, že všechny lidské společnosti mají tendence přidělovat společenské role na základě věku a pohlaví.\n\nLakoff i Jacobsová věnují spoustu času současným událostem a politické teorii, čímž ukazují, že respektovaní lingvisté a teoretici pojmové metafory mohou chtít promítnout své teorie do politického aktivismu. Pokud jsou však pojmové metafory tak základním prvkem našeho myšlení, jak tvrdí Lakoff, tak vlastně asi ani nemají na výběr.\n\nKritici etikou řízeného přístupu k jazyku obvykle přiznávají, že idiomy reflektují základní pojmové metafory, ale zároveň tvrdí, že gramatika a základnější mezikulturní koncepty, jako například vědecká metoda nebo použití matematiky, směřují k minimalizaci vlivu metafor. Tito kritici obvykle vnímají Lakoffa a Jacobsovou jako „představitele levice“ a nejsou ochotni přijmout jejich politiku jako boj proti ontologii zakořeněné v jazyku a kultuře, jejich aktivitu nevnímají jako součást lingvistiky, nýbrž jen jako osobitý koníček, který je v praxi jen stěží použitelný. Pak jsou tu další, jako Deleuze, Guattari, Michel Foucault a z nedávna také Manuel de Landa, kteří by obě skupiny kritizovali za spoluvytváření té samé staré ontologické ideologie, která se pokouší oddělit dvě části celku, který je větší než součin jeho částí.\n\nLakoffova kniha z roku 1987, \"Ženy, oheň a nebezpečné věci\" na tuto kritiku odpověděla ještě předtím, než se objevila: Lakoff v knize popisuje vliv pojmových metafor (jak kulturně specifických, tak těch platných pro všechny lidi) na gramatiky různých jazyků a podává důkazy o limitech klasického konceptu kategorie, ať už jde o ten logicko-pozitivistický nebo o ten z Anglo-Americké filosofie, které kategorie obvykle používají pro vysvětlení či popis vědecké metody. To, že Lakoff ve své knize z roku 1987 a později i ve \"Philosophy in the Flesh\" (1999) používá empirické vědecké důkazy, tedy \"především\" falzifikovatelné předpovědi, naznačuje, že studium pojmové metafory se nevylučuje s vědeckou metodou, naopak ji považuje za dobře vyvinutý systém přemýšlení používaný k objevení jevů, kterým lidí později porozumí jako novým pojmovým metaforám (jako například metaforu, kdy vnímáme elektrické vedení jako pohyb tekutiny, kdy elektrický „proud“ „teče“ proti „odporu“, gravitační metafora pro jevy spojené se statickou elektřinou nebo model „planetární oběžné dráhy“ pro atamové jádro a elektrony, který použil Niels Bohr).\n\nDále pak, z části i kvůli této kritice, Lakoff spolu s Rafaelem E. Núnezem v roce 2000 přišli s číselnou kognitivní vědou, která měla vysvětlit, proč je matematika následem, nikoli alternativu k, lidské závislosti na pojmové metafoře sloužící jako nástroj pro porozumění abstrakce na základě konkrétních zkušeností.\n"}
{"id": "1056468", "url": "https://cs.wikipedia.org/wiki?curid=1056468", "title": "DEZA", "text": "DEZA\n\nDEZA, a.s. se sídlem ve Valašském Meziříčí je společnost zabývající se zpracováním černouhelného dehtu a surového benzolu. Společnost patří do holdingu Agrofert.\n\nPočátky činnosti firmy spadají až do 12. června 1892, kdy Julius Rütgers zahájil v Zábřehu u Moravské Ostravy výstavbu závodu na destilaci dehtu. Provoz prvních dvou destilačních jednotek byly spuštěn 10. ledna 1893, v následujícím roce byl zahájen provoz dalších dvou zařízení. V rámci destilace byla získávána směs olejů s nižší teplotou varu, která byla přepravována k dalšímu zpracování do závodu v rakouském Angernu. Dalšími produkty byl impregnační olej a smola, které se používaly jako dehtové nátěry pro impregnaci střech. Postupně byly budovány další výrobní jednotky: v roce 1894 krystalizační zpracování antracenových olejů, v roce 1896 destilace olejů. Tehdy závod zpracovával asi 20 tisíc tun dehtu ročně. Jako v prvním závodě na českém území zde byla v roce 1899 zahájena výroba čistého toluenu, čistého benzenu a rozpouštěcího benzolu, o rok později také antracenu. Do roku 1905 taky byl vybudován podnik na komplexní zpracování benzolu a dehtu z koksoven na území Ostravsko-karvinského revíru.\n\nV letech mezi světovými válkami docházelo k postupné modernizaci výroby, zvyšování kapacity a rozšiřování výrobního programu např. o silniční dehty, smolné produkty či dehtové nátěry. Zpracovatelská kapacita vzrostla po výstavbě dvou kontinuálních destilačních jednotek (dány do provozu v letech 1933 a 1935) na 80 000 tun dehtu za rok, v roce 1944 byla dostavěna třetí jednotka, takže kapacita dosáhla hodnoty až 180 000 tun za rok. V roce 1921 došlo k transformaci závodu na Komanditní společnost Julius Rütgers, která byla v roce 1945 znárodněna. Znárodněný podnik se stal v roce 1946 součástí národního podniku Ostravské chemické závody, kam patřily i další ostravské chemičky (např. dnešní BorsodChem MCHZ). V roce 1950 se však jednotlivé závody osamostatnily a někdejší továrna Julia Rütgerse se tak stala samostatným podnikem s názvem Urxovy závody.\n\nV tomto období již bylo zřejmé, že ostravský podnik nebude schopen plnit dlouhodobě rostoucí výrobní požadavky (mezi lety 1947 a 1960 vzrostla zpracovatelská kapacita z 131 na 342 tisíc tun dehtu za rok), proto bylo 21. ledna 1960 rozhodnuto vládou Československé republiky o výstavbě nového závodu ve Valašském Meziříčí. Již 16. listopadu téhož roku pak byla výstavba zahájena. Jako první byla v roce 1963 spuštěna hydrogenační rafinace koksárenského benzolu. Další fázi rozvoje valašskomeziříčského závodu bylo zahájení provozu primární destilace dehtu v roce 1968, čímž bylo ukončeno zpracování dehtu v Ostravě. Následovala výstavba dalších provozů, které umožnily zpracování dehtových látek přímo v areálu továrny. Šlo především o tři linky, které zpracovávaly těžké dehtové oleje na olejové retortové saze (zprovozněny postupně v letech 1970, 1971 a 1981). V roce 1970 byla spuštěna výroba antracenového oleje (z antracenu), v roce 1971 pak ftalanhydrid (z naftalenu), který se dále používal pro výrobu ftalátových změkčovadel. V Ostravě tak zůstala jen výroba fenolu a úplné ukončení provozu ostravského závodu nastalo v roce 1996 poté, co byla v roce 1994 zahájena výroba fenolů ve Valašském Meziříčí. Samotné vedení Urxových závodů, které byly od roku 1965 součástí koncernu Unichem Pardubice, přesídlilo do Valašského Meziříčí v roce 1967.\n\nOd roku 1963 je byl součástí Urxových závodů také provoz Organik Otrokovice. Jednalo se o původní Závod na výrobu chemikálií, který byl založen v rámci Baťových závodů ve 30. letech 20. století a jeho úkolem bylo zásobování obuvnických a gumárenských podniků chemikáliemi. Po znárodnění firmy Baťa v roce 1945 byly její provozy začleněny do národního podniku Svit, z něhož byly v roce 1953 vyčleněny závody, jejichž produkce přímo nesouvisela s obuvnickou výrobou. Byl tak vytvořen národní podnik Organik, který se zabýval výrobou chloroprenového kaučuku, karbidu vápníku, acetylenu a dibutylftalátu, později také chlorkaučuku, anilinformaldehydové pryskyřice, kyseliny aminokapronové, ochronalů, dalších typů esterů a antrachinonu. V roce 1958 podnik o svou samostatnost přišel, neboť byl včleněn do koncernu Rudý říjen Gottwaldow, v roce 1963 se pak stal jedním ze závodů Urxových závodů, tedy dnešní Dezy, jejíž součástí je dosud. Otrokovická pobočka Dezy si ponechala název Organik a v současnosti se zabývá výrobou změkčovadel a antrachinonu.\n\n28. června 1989 se Urxovy závody osamostatnily jako státní podnik se sídlem ve Valašském Meziříčí. Na základě rozhodnutí ministra průmyslu České republiky byl tento státní podnik zrušen bez likvidace a vložen do společnosti \"DEZA, akciová společnost\", (akronym \"DEhtové ZÁvody\") založené 29. prosince 1990. Od 6. srpna 2001 pak společnost nese současný zkrácený název \"DEZA, a.s.\" Podnik byl privatizován a jeho vlastníky se staly investiční fondy IKS Komerční banky a Spořitelní investiční společnost. O tom, že tyto fondy hledají nového vlastníka Dezy se spekulovalo již v roce 1997, nakonec byla jako potenciální investor vybrána firma Agrofert Andreje Babiše. Ta však do určeného data 21. srpna 1998 nezaplatila požadovanou kupní cenu, přesto Babiš potvrdil, že má o Dezu zájem, ale požaduje snížení ceny. Nakonec se Agrofert holding stal v květnu 1999 majoritním vlastníkem společnosti s podílem 59,6 %, za který zaplatil 528 milionů korun. Obratem však Agrofert prodal část akcií finančnímu investorovi tak, aby se podíl Agrofertu v Deze snížil na 49,95 % a nemuseli být vyplaceni minoritní akcionáři. Podle obchodního rejstříku byla v roce 2005 hlavním akcionářem Dezy (s podílem hlasovacích práv 99,10 %) společnost Precheza, kde držel majoritu Agrofert Holding. Agrofert Holding (od 1. října 2013 nesoucí název Agrofert) se stal 3. září 2007 jediným akcionářem Dezy. Od 31. října 2017 je Deza majitelem polské společnosti Petrochemia-Blachownia, která má podobný výrobní program jako mateřská společnost.\n\nV listopadu 2008 přinesla média informace o tom, že na konci října došlo v areálu chemičky DEZA k úniku přibližně dvaceti tun naftalenu. Na samotný únik naftalenu se však přišlo až po 11 dnech, kdy na silný zápach v ovzduší upozorňovali obyvatelé Valašského Meziříčí, do té doby chemička o problémech neinformovala. Podle představitelů společnosti DEZA došlo k úniku naftalenu do kanálu, který pracovníci následně nahřívali párou a tím došlo k šíření silného zápachu.\n\nDEZA patří dlouhodobě k největším znečišťovatelům ovzduší v Česku. Podle informací spolku Arnika zabývajícího se životním prostředím byla v roce 2010 DEZA vůbec největším znečišťovatelem ovzduší v Česku. Z areálu chemičky jsou do ovzduší uvolňovány především karcinogenní emise benzenu. V roce 2010 vypustila DEZA do ovzduší podle informací spolku Arnika 9,2 tun emisí benzenu, o rok dříve to bylo 6,057 tun. Znečištěním ovzduší a půdy nejvíce trpí obec Lešná a obec Mštěnovice, kde díky povětrnostním vlivům dopadá nejvíce chemických zplodin. V roce 2012 uvedla do provozu společnost novou jednotku zabraňující úniku emisí naftalenu do ovzduší a podle informací mluvčího společnosti došlo k omezení emisí naftalenu téměř na nulu. DEZA podle vyjádření tiskového mluvčího investovala v letech 1993 až 2012 do ekologie přibližně 2,6 miliardy korun.\n\n\n"}
{"id": "1056476", "url": "https://cs.wikipedia.org/wiki?curid=1056476", "title": "Bomba (počítač)", "text": "Bomba (počítač)\n\nBomba (\"the Bombe\") bylo elektromechanické zařízení, které během druhé světové války pomohlo britským kryptologům dešifrovat tajné německé zprávy, zakódované pomocí přístroje Enigma. Námořnictvo a armáda Spojených států amerických později sestavily své vlastní přístroje se stejnou funkcí, ale odlišnou konstrukcí.\n\nPůvodní verze Bomby byla sestrojena v roce 1939 Alanem Turingem na Britském vládním institutu kódování a šifrování (UK Government Code and Cypher School) v Bletchley Park nedaleko města Milton Keynes. V roce 1940 na ní provedl významné úpravy Gordon Welchman. Návrh a konstrukce Bomby byla dílem Harolda Keena z firmy BTM (British Tabulating Machine Company). Bomba byla značně dokonalejším nástupcem zařízení známého jako „kryptologická bomba“ (bomba kryptologiczna), které bylo navrženo v roce 1938 v polské Šifrovací kanceláři (\"Biuro Szyfrów\") kryptologem Marianem Rejewskim.\n\nBomba byla navržena, aby odhalila některá z denních nastavení přístrojů Enigma v rámci různých německých armádních sítí: především se pokoušela zjistit, jaká kombinace rotorů je zapojena a jaké je jejich umístění v přístroji, jaká je výchozí pozice jádra rotoru pro danou zprávu (klíč zprávy) a cílem bylo také odhalit zapojení na rozvodné desce.\n\nEnigma bylo elektromechanické rotorové zařízení používané k šifrování a dešifrování tajných zpráv. Bylo vyvinuto v Německu ve 20. letech 20. století. Opakované změny v trase proudu jdoucího z klávesnice do panelu s žárovkami umožnily uplatnění substituční polyalfabetické šifry, která převádí běžný text do šifrovaného a zpět. Při správném použití tato metoda poskytla vysokou míru zabezpečení. Šifrovací zařízení Enigmy obsahovalo rotory s 26 elektronickými kontakty na každé straně, jejichž zapojení odklonilo proud do jiné pozice. Stiskem tlačítka na klávesnici tekl proud skrze vstupní válec na pravé straně šifrovacího zařízení a poté skrze sadu rotorů do reflektoru, který jej nasměroval zpět přes rotory a vstupní válec, aby rozsvítil jednu z žárovek na panelu.\n\nBomba byl elektromechanický přístroj, který napodoboval chod několika zařízení Enigma zároveň. Ve standardní německé Enigmě pracovaly vždy tři rotory najednou a každý z nich mohl být umístěn v jedné z 26 možných pozic. Standardní britská Bomba byla složena z 36 ekvivalentů Enigmy, přičemž každý obsahoval tři válce zapojené tak, aby šifrovaly stejným způsobem jako rotory Enigmy. Bomba mohla provádět dvě nebo tři operace najednou. Každá operace vyžadovala určité nastavení, které se následně testovalo na různých kombinacích a pozicích válců. Pokud nastavení obsahovalo dvanáct či méně písmen, mohly se na jedné Bombě testovat tři různé kombinace naráz. Pokud mělo více než dvanáct písmen, testovaly se pouze dvě.\nNa rozdíl od rotorů Enigmy měly válce Bomby dvě sady vstupních a výstupních kontaktů, takže mohly být zapojeny v sérii. Každý válec byl vybaven 104 drátěnými kartáčky, které se dotýkaly nástavce, na který byly připevněny. Kartáčky a odpovídající sada kontaktů na nástavci byly uspořádány ve čtyřech soustředných kruzích po 26. Vnější dvojice kruhů (vstup a výstup) odpovídala proudu jdoucího Enigmou v jednom směru, zatímco vnitřní dvojice odpovídala proudu jdoucímu v opačném směru.\nPropojení těchto dvou sad vstupních a výstupních kontaktů uvnitř válce byla identická s těmi, která se nacházela v rotoru Enigmy. Mezi vnitřními dvěma sadami kontaktů na každých třech vstupních/výstupních nástavcích bylo instalováno permanentní vedení. Odtud obvod pokračoval k rozvodné desce, která se nacházela na levém panelu a byla zapojena tak, aby napodobila práci reflektoru Enigmy. Následně proud tekl zpět skrze vnější dvojici kontaktů. Na obou koncích této „oboustranné Enigmy“ se na zadní straně přístroje nacházely zástrčky, do kterých mohly být zapojeny 26cestné kabely.\nVálce Bomby byly uspořádány tak, aby vždy horní válec ze tří odpovídal levému rotoru Enigmy, prostřední válec prostřednímu rotoru a spodní válec pravému rotoru. Horní válce byly všechny synchronně poháněny elektrickým motorem. Za každou plnou otáčku horních válců se prostřední válce otočily o jednu pozici. Taktéž spodní válce se otočily o jednu pozici po jedné plné otáčce prostředních válců, tedy celkový výsledek je 26 × 26 × 26 = 17 576 pozic, které mohlo zaujmout třírotorové šifrovací zařízení Enigmy.\n\nVálce byly označeny barevně podle toho, který rotor Enigmy napodobovaly: I červený, II vínový, III zelený, IV žlutý, V hnědý, VI kobaltový (modrý), VII černý, VIII stříbrný.\nVe všech pozicích, ve kterých se rotory nacházely, elektrický proud buď procházel nebo neprocházel jednotlivými dráty z celkového počtu 26, což se testovalo v komparační jednotce. Ve většině případů byla výsledkem testu logická kontradikce, což vyloučilo dané nastavení. Pokud test nevedl k logické kontradikci, stroj se zastavil.\n\nOperátor pak zjistil možné řešení podle pozic indikačních válců a indikační jednotky na pravém panelu Bomby. Následně operátor proces restartoval. Možná řešení, kterým se říkalo \"stops\" („zastávky“), se nadále testovala, aby se eliminoval co největší počet nepravých řešení (\"false stops\"). Těch bylo většinou mnoho, než bylo objeveno to správné.\n\nMožná řešení byla dále podrobena detailní kryptoanalýze, což pomohlo eliminovat nepravá řešení, zkompletovat sadu propojení na rozvodné desce a určit pozice abecedních kroužků na rotorech. Nakonec se výsledek testoval na britském šifrovacím přístroji Typex, který byl modifikován tak, aby napodobil funkci Enigmy. Pokud byly tímto způsobem testovány správné údaje, konečným výsledkem dešifrování byl německý text.\n"}
{"id": "1056506", "url": "https://cs.wikipedia.org/wiki?curid=1056506", "title": "Postránecký", "text": "Postránecký\n\nPříjmení Postránecký (Postránecká) nese více různých osobností:\n"}
{"id": "1056508", "url": "https://cs.wikipedia.org/wiki?curid=1056508", "title": "František Pettrich", "text": "František Pettrich\n\nFrantišek Pettrich, též Franz Seraph Johann Nepomuk Pettrich (29. srpna 1770 Třebenice – 23. ledna 1844 Drážďany) byl česko-německý sochař druhé generace období klasicismu a vysokoškolský pedagog.\n\nNarodil se jako syn truhláře Petříka alias Pettricha v Třebenicích. Nejprve se vyučil v Litoměřicích v dílně kameníka Antona Wytkupa. Dále se učil v Praze u sochaře Josefa Malínského a pak odešel studovat sochařství do ateliéru Giovanniho Battisty Casanovy na Akademii umění do Drážďan. Tam byl roku 1795 jmenován saským dvorním sochařem saského kurfiřta Fridricha Augusta III. a spolu se svým učitelem se zúčastnil sochařské výzdoby budovy Zwingeru.\nV letech 1801 – 1803 podnikl se svým žákem Ch. B. Kühnem studijní cestu po Itálii, přes rok pobývali v Římě, mj. v ateliérech Bertela Thorvaldsena a Antonia Canovy. Od roku 1805 pracoval opět v Drážďanech.\n\n6. prosince roku 1815 byl na drážďanské akademii jmenován profesorem sochařství. S touto funkcí přicházely společenské zakázky na pomníky a náhrobky.\n\nByl dvakrát ženat, obě manželky přežil a vytesal jim náhrobky, stejně jako sám sobě. Hroby se dochovaly na Starém katolickém hřbitově ve čtvrti Drážďany – Friedrichstadt.\nPettrich byl členem drážďanské zednářské lóže U zlatého jablka (\"Zum goldenen Apfel\").\n\nKamenosochařem a pokračovatel v otcově tematickém repertoáru se stal syn z prvního manželství, Ferdinand Pettrich (1798-1872), který studoval sochařství rovněž u Bertela Thorvaldsena v Římě.\n\nVěnoval se převážně tvorbě kamenné monumentální plastiky, a to pomníkům a náhrobkům. Jeho práce jsou jednak v saských státních sbírkách v Drážďanech a v Pirně, a dále na hřbitovech v Drážďanech, v Čechách rozesety po hřbitovech severních a severozápadních Čech, na Děčínsku, Chomutovsku a Jablonecku nad Nisou.\n\n\n\n"}
{"id": "1056514", "url": "https://cs.wikipedia.org/wiki?curid=1056514", "title": "Árón italský", "text": "Árón italský\n\nÁrón italský (\"Arum italicum\") je rostlina, vytrvalá bylina z čeledě árónovité. Druh árón italský se může samovolně křížit s árónem plamatým. Celá rostlina je jedovatá.\n\nDruh je původem z oblasti Středomoří (jižní Evropa, severní Afrika a Blízký východ), Velká Británie, Nizozemí, Krym, Kavkaz, Kanárské ostrovy, Madeira a Azory. Druh je také druhotně rozšířený v Argentině a ve Spojených státech. V některých oblastech je árón italský považován za invazivní druh.\n\nRostlina dorůstá 30 - 46 cm a je také stejně široká. Kvete na jaře bílými květy, plody jsou červené bobule. Kvete dubnu až květnu. V roce 1778, Lamarck si všiml, že květenství této rostliny vytváří teplo.\n\nÁrón italský je pěstován jako okrasná rostlina. Někteří zahrádkáři kombinují tento druh s výsadbou bohyšky, která raší později. Pro zahradní použití byly vyšlechtěny četné kultivary, z nichž je nejpoužívanější \"Arum italicum subsp. italicum\" 'Marmoratum' jenž získal také ocenění Royal Horticultural Society.\n\nStín, polostín, propustné mokré humózní půdy. Množení semeny, dělením trsů.\n\n"}
{"id": "1056517", "url": "https://cs.wikipedia.org/wiki?curid=1056517", "title": "Andrej Lugovoj", "text": "Andrej Lugovoj\n\nAndrej Konstantinovič Lugovoj (rusky \"Андрей Константинович Луговой\", * 19. září 1966, Baku, Sovětský svaz) je ruský politik, podnikatel a bývalý pracovník KGB. \n\nLugovoj vystudoval vojenskou akademii v Moskvě a poté pracoval v 9. správě KGB, která zajišťovala ochranu ústavních činitelů. Pět let působil jako nižší a poté vyšší velitel tzv. Kremelského pluku. V roce 1991 byl přeložen do Federální ochranné služby Ruské federace. Tam zajišťoval bezpečnost významných osobností, jako byl premiér Jegor Gajdar, vedoucí úřadu prezidenta Sergej Filatov nebo ministr zahraničních věcí Andrej Kozyrev.\n\nPo odchodu v roce 1996 pracoval v privátní bezpečnostní agentuře. Několik let vedl ochranku soukromé televize ORT, kterou tehdy kontrolovali Boris Berezovskij a Arkadij Patarkatsišvili. V roce 2004 byl ruským soudem odsouzen k dvěma měsícům vězení, za účast v útěku jednoho z obviněných v kauze Aeroflot, v níž si roku 2001 vedení společnosti Aeroflot ve spojení Borisem Berezovským přisvojilo 252 milionů dolarů z účtů společnosti. \n\nV polovině října 2006 odletěl do Londýna, kde se následně se několikrát společně s dalším bývalým agentem KGB a dlouholetým přítelem Dmitrijem Kovtunem sešel s Alexandem Litviněnkem, který byl krátce po setkání hospitalizován v nemocnici a 23. listopadu zemřel na otravu poloniem. V květnu 2007 ho britská policie obvinila z vraždy. a Británie oficiálně požádala ruskou vládu o jeho vydání. Ruská ústava však zakazuje ruské občany vydat cizím úřadům. \n\nPodle tvrzení Lugového pro ruský deník Kommersant zahájila ruská prokuratura vlastní vyšetřování smrti Litviněnka, ale britské úřady údajně odmítly spolupracovat, odmítly umožnit výslechy svědků a nepředaly informace o způsobu smrti Litviněnka. Sám Lugovoj na tiskové konferenci v Moskvě jakoukoliv vinu odmítl a prohlásil, že za smrt Litviněnka (a řady dalších osob ze svého okolí) je údajně zodpovědný Boris Berezovskij.\n\nV září 2007 Vladimir Žirinovskij oznámil, že Lugovoj bude kandidovat v parlamentních volbách za krajně pravicovou a populistickou Liberálně demokratickou stranu Ruska. V prosinci 2007 byl za tuto stranu zvolen poslancem Státní dumy.\n\nV březnu 2015 mu ruský prezident Putin udělil medaili \"za služby vlasti\".\n"}
{"id": "1056520", "url": "https://cs.wikipedia.org/wiki?curid=1056520", "title": "Systema teleion ametabolon", "text": "Systema teleion ametabolon\n\nSystema teleion ametabolon, ( \"συστεμα τελειον αμεταβολον\"), neboli \"velký neměnný (tonální) systém\", je soustava hudebních stupnic, který vznikl ve starém Řecku a rozvílej se přibližně od přelomu 5. a trval do 3. století př. n. l. V tomto časovém úseku se rozvinul pentatonický a heptatonický systém. \n\nV \"systema téleion\" je možné vytvořit různé stupnice, které mohou být dále vokálně či instrumentálně zpracovávány. Staří Řekové k tomu používali tři tóniny. Tetrachordy byly v systema teleion spojeny do jediné dvouoktávové podoby, kdy tvořily základní diatonické stupnice. Jako ústřední oktáva sloužila škála e'–e, která se nazývala dórská. Ta byla považována za nejvhodnější pro zpěv i instrumentaci. Skládá se ze dvou tetrachordů se stejnou strukturou: celý tón–celý tón–půltón (1-1-½; e-d-c-h/a-g-f-e). Zde je podstatné, že stupnice a tetrachordy byly používány sestupně, zatímco v Evopě se již od středověku používají stupnice výhradně vzestupné. Teoretici, jako např. Archytas, pro poslední tónový krok každého tetrachordu používali jeden malý krok (půltón).\n\nPoprvé byla tato problematika souhrnně sepsána v pojednání „\"Dělení monochordu\"“ ( „\"Katatomé kanonos\"“, : „\"Sectio canonis\"“), která je přičítána Euklidovi Alexandrijskému (jeho autorství ovšem není jisté).\n\nPřibližně ve stejnou dobu (na konci 4. století př. n. l.) se svým pojednáním přichází rovněž Aristoxenos Tarentský, které se však dochovalo jen částečně, resp. díky předávání informací ve spisech pozdějších autorů.\n\n\"Systema teleion ametabolon\" je složený ze dvou dílčích systémů - \"velkého dokonalého\" a \"malého dokonalého\" systému.\n"}
{"id": "1056522", "url": "https://cs.wikipedia.org/wiki?curid=1056522", "title": "Wishmasters", "text": "Wishmasters\n\nWishmasters je česká symfonicmetalová hudební skupina. Byla založena v roce 2007 původně jako Nightwish revival. V roce 2012 se však stala plnohodnotnou autorskou kapelou a o dva roky později vydala svoje první album s názvem Beatrice.\n\nKapela Wishmasters vznikla začátkem roku 2007. Tehdy se ještě jednalo o ryze revivalovou skupinu, hrající symphonic metalové písně. Po několikaletém fungování se však rozhodla přejít na vlastní tvorbu a v roce 2014 se povedlo neuvěřitelné. Skupina postavila vlastní nahrávací studio a získala zastoupení vydavatelské společnosti pod kterou vydala své debutové album s názvem Beatrice, které je charakteristické svým příběhem a symphonickým aranžmá. Neuvěřitelný sen mladých muzikantů se tak začal naplňovat.\n\nS albem Beatrice, kapela absolvovala první koncertní turné, nad kterým převzal záštitu přední český metalový magazín Spark. Kapela tak procestovala plno míst, jak v České republice, tak v zahraničí. Mladí hudebníci z Čech, tak měli možnost poprvé stát na stejných prknech jako nizozemští Within Temptation (Festival Rock Pod Kameňom), nebo navštívit pódia velkých festivalů jako Masters of Rock, či Basinfire Fest. Dále si zahráli na polském Green Water Festivalu, kde zvítězili v soutěži o nejlepší kapelu festivalu.\n\nNa podzim roku 2016 se kapela zúčastnila turné s názvem „České hvězdy zpívají Queen“ ku příležitosti nedožitých 70. narozenin a 25 let od úmrtí Freddieho Mercuryho. Na tourné excelovala zpěvačka kapely Iveta Aman v duetu Barcelona po boku Vladimíra Hrona (Jsou hvězdy, které nehasnou), jenž po vzoru pěvkyně Montserrat Caballé, sklidil na každém z vystoupení napříč velkými městy (Brno, Liberec, Plzeň, Ostrava), dlouhotrvající potlesk ve stoje. Kapele se tak splnil další sen, hrát ve velkém sále pražské Lucerny, po boku hvězd jako jsou Kamil Střihavka, Aleš Brichta, David Kraus, Vlasta Horváth.\n\nMezi tím hudebníci stihli natočit další duet, v rámci vlastní zábavy v coverování českých písní, jako již známý metal cover písně Zima, zima - Hany Zagorové. Nyní pozvání přijala trojnásoná zlatá slavice a především dáma se srdcem na správném místě - paní Eva Pilarová. Její píseň Rodeo tak dostala nový kabát ve \"wyšmajstrovském\" stylu. Toto konání tak prvně vzbudilo zájem TOP Star magazínu.\n\nNásledující rok kapela oznámila začátek prací na druhém albu ve spolupráci s Wolfandeer Art Production Daniela Křižky (Česko hledá Superstar 2015), a v červenci zveřejnila první singl s názvem City Of Emrei, ke kterému v pražském studiu natočila lyric video. Na podzim pak natočila první část klipu k dalšímu singlu a to v poušti za drsných podmínek. Kapela tak zahájila novou etapu, kde je způsob a podání pro české kapely dosti netradiční. Momentálně se kapela naplno věnuje nahrávání finálních verzí písní, dotáčí klip a chystá plno dalších překvapení včetně velké fireshow na nadcházejících koncertech.\n\nNa rok 2019 Wishmasters plánují koncerty v rámci podpory nového alba \"Afterworld\".\n\nKapela hraje klasický symfonický metal, který je však okořeněný moderními prvky. Hned v několika písních například lze slyšet elektrické bicí, či různě upravený zpěvaččin hlas. Naopak zde nechybí klasický orchestr nebo sbor.\n\n\n\n\n"}
{"id": "1056525", "url": "https://cs.wikipedia.org/wiki?curid=1056525", "title": "Resident Evil: Poslední kapitola", "text": "Resident Evil: Poslední kapitola\n\nResident Evil: Poslední kapitola je šesté pokračování filmové série \"Resident Evil\", jehož česká premiéra proběhla 26. ledna 2017. V hlavní roli se objevili Milla Jovovich, Ali Larter a Shawn Roberts. Světová premiéra proběhla 23. prosince 2016 v Japonsku.\n\nKrátce po událostech Resident Evil: Odveta má lidstvo na kahánku a Alice je jediná, kdo může zachránit lidstvo. Albert Wesker zradil Alice ve Washingtonu D.C. a ona je poslední přeživší schopná bojovat proti hordám zombie. Alice se musí vrátit tam, kde tahle noční můra začala – Raccoon City, kde Umbrella nabírá síly na závěrečný útok na poslední přeživší.\n\nV závodě s časem se Alice spojí se starými přáteli a nepravděpodobným spojencem v plném bitevním obleku proti hordám nemrtvých a monstrózním mutantům. Mezitím Alice ztrácí nadlidské síly v době, kdy hrozí útok Umbrelly. Alice bude čelit největším dobrodružstvím v boji na záchranu lidstva, která je na pokraji zapomnění. \n\nV září 2015 došlo během natáčení k nehodě, při níž byla kaskadérka Olivia Jacksonová, jedoucí na motorce, sražena v plné rychlosti kamerou. Následně došlo k její hospitalizaci v místní nemocnici, kam byla přivezena v kómatu. Dne 18. září 2015 bylo zveřejněno obsazení Ruby Roseové, Shawna Robertse, Williama Levyho, Eoina Mackena a Iaina Glena. Dne 21. září vycestovala Milla Jovovich se svým manželem Paulem W. S. Andersonem z Jižní Afriky, kvůli natáčení jiné sekvence filmu.\n\nPůvodně měl být šestý díl rozdělen na dvě části, ale Paul W. S. Anderson si to rozmyslel. Filmový štáb měl v úmyslu do filmu zapojit Michelle Rodriguez a Ali Larter.\n\nScénář a stopáž filmu jsou delší než u ostatních dílů série. V době uvedení se jednalo o nejdražší projekt studia Sony Pictures.\n\nPrvní záběry filmu měly vzniknout na podzim 2013, ale kvůli závazkům Milly Jovovich (\"Přeživší\") a Paula Andersona (\"Pompeje\") do jiných filmových projektů bylo natáčení odloženo. Datum premiéry se v této době odhadovalo na podzim roku 2015. V únoru 2014 oznámil Paul W. S. Anderson, že scénář pro šestý díl není ani z poloviny hotový. Před natáčením v srpnu 2014, které mělo proběhnout v Kapském Městě v Jihoafrické republice se herečka Milla Jovovich dozvěděla o svém těhotenství. Natáčení bylo odloženo na srpen 2015. V srpnu téhož roku Sony Pictures oznámilo 27. ledna 2017 jako datum premiéry šestého pokračování.\n\nDne 15. července 2015 Jovovich zveřejnila na svém instagramu fotku, kde jí maskéři dělají odlitek obličeje pro natáčení šestého filmu. Také oznámila, že 16. července 2015 odjíždí do Jihoafrické republiky, kde probíhala příprava k natáčení.\n\nNatáčení filmu začalo dne 18. září v Kapském Městě. Během natáčení se stala \"nehoda\" při natáčení velmi nebezpečné scény s kaskadérkou Milly Jovovich, Olívií Jackson, která byla vážně zraněná a ihned hospitalizována. Mezi zraněními Olívie byly zlomená žebra, mozkové trauma, roztříštěná lopatka, zranění klíční kosti, rozdrcený obličej, poranění pěti nervů na míše a mnoho dalších zranění. V prosinci 2015 Olívie oznámila, že její ochrnutá levá ruka bude amputována.\n\nPozději došlo k druhé nehodě, během natáčení 3. prosince, kdy člen štábu Richardo Cornelius byl rozdrcen k smrti americkým armádním vozidlem značky Hummer. Dne 9. prosince proběhl poslední den natáčení.\n\n"}
{"id": "1056526", "url": "https://cs.wikipedia.org/wiki?curid=1056526", "title": "Václav Nedoma (sochař)", "text": "Václav Nedoma (sochař)\n\nVáclav Nedoma (18. září 1778 Kosmonosy – 18. srpna 1833 Praha) byl český kamenosochař období neoklasicismu.\n\nPřišel do Prahy jako chudý kameník a následoval příklady Václava Prachnera a Josefa Malínského, s nimiž jeho práce bývají někdy zaměňovány. Věnoval se převážně náhrobní plastice pro Malostranský hřbitov, Olšanské hřbitovy a některé mimopražské lokality. Pracoval také pro hraběte Thuna v usedlosti Cibulka v dnešní Praze 5 - Košířích. \nChudoba provázela také jeho rodinu, dceru Annu a vnoučata v profesích metař a posluhovačka. \n\n\n"}
{"id": "1056529", "url": "https://cs.wikipedia.org/wiki?curid=1056529", "title": "Paranoia! (počítačová hra)", "text": "Paranoia! (počítačová hra)\n\nParanoia! (či jen \"Paranoia\") je česká dobyvatelská počítačová hra, klon klasické hry Dune II. Společnost Phoenix Arts ji dokončila v roce 1995 a distribuovala ji firma \"Vision\", CD verzi později firma \"MEC\". Je první českou a po Dune II a světově třetí realtimovou strategickou počítačovou hrou.\n\nHra se odehrává na ploše viděné hráčem z půdorysného pohledu a úkolem hráče je zničit všechny nepřátelské budovy i jednotky a podmanit si tím dobývané území.\n\nParanoia získala mnoho ohlasů a byla hodnocena v českém a slovenském prostředí poměrně dobře jako jedna z nejlepších domácích her. Kvalit soudobých špičkových zahraničních titulů se jí ale dosáhnout nepodařilo a tehdejší recenze to zohledňovaly. Nejslaběji byla hodnocena příliš schematická a málo přitažlivá grafika hry, nízká originalita v porovnání se vzorem nebo slabší umělá inteligence. Vychvalována naopak byla hratelnost, programátorská práce nebo hudba.\n\nPokračovatelem hry se v roce 1996 stala Paranoia II, která přes značná vylepšení neměla takový úspěch jako první díl.\n\nZa nápadem vyrobit lepší klon hry Dune II, na které se mu nelíbilo několik věcí, stojí \"Radek Ševčík\". Když se setkal s týmem Phoenix Arts, začal nápad rozpracovávat a programovat první části programu. Vývoj hry započal v létě roku 1994. Pro studio Phoenix Arts to byl po nedokončeném elektronickém zpracování šibenice první projekt. Zpočátku šlo o nekomerční počin, tvůrci si chtěli vyzkoušet, že v jejich podmínkách je možné napsat podobnou hru, a chtěli si zahrát hru, kterou si naprogramují podle vlastních představ a bude je bavit. Nakonec ale rostly náklady a rozhodli se hru začít vyvíjet naplno a později ji nabídnout známým a kamarádům ke koupi. Termín únor 1995 byl sice díky usilovné práci celého týmu ve dne v noci splněn, ale hra nebyla podle představ tvůrců dokonalá. Dál vylepšovali programovou a grafickou stránku hry a přidávali další funkce. Nakonec šla hra do prodeje širší veřejnosti déle než po roce vývoje, v září roku 1995. Na vývoji hry se podílelo několik lidí. Na grafice hry spolupracovali Petr Havlíček a Denis Černý, hudbu vytvořili Vendelín Tůma a Denis Černý, o zvukové efekty se postarali Radek Ševčík, Denis Černý a Dana Nováková a další spoluprací přispěli Jindřich Tichota, Miloslav Heřmánek a Jan Panoch.\n\nKrabicové balení v distribuci firmy \"Vision\" obsahovalo 4 diskety, manuál o 32 stranách a registrační kartu. Obal krabice byl zajímavě řešený a manuál na poměry tehdejších českých her obsáhlý. Krabice byla plastová a manuál obsahoval popis všech budov a jednotek ve hře. Celá hra i všechny materiály byly kompletně v češtině.\n\nV květnu 1996 vyšla i CD verze v distribuci firmy \"MEC\". Ta se lišila tím, že na větším nosiči obsahovala i editory spritů jednotek a prostředí. Cena obou verzí se v obchodech dobově pohybovala okolo 300 Kč, samotné CD mohli koupit majitelé disketové verze pouze u výrobce za 149 Kč. Cena tak byla až třikrát nižší než u zahraničních titulů. Hra také vyšla ve firmě JRC jako součást balíku her \"5x KLASIKA NA CD-ROM\", jehož cena se pohybovala kolem 1000 Kč. Hry se podle autorů prodalo celkem přes 3500 kopií.\n\nHru uvádí na svou dobu docela vydařené intro, které má kvalitní SVGA grafiku a zvukový doprovod.\n\nObsahem titulu je postupová hra či jednotlivé mise. Hráč při nich hraje proti počítačovému protivníkovi. Ve hře je ale také možnost hry dvou hráčů po síti nebo po sériovém kabelu.\n\nPostupová hra pro jednoho hráče je rozdělená na deset úrovní, které se liší zvyšující se obtížností. Každá znázorňuje jednu oblast dobývané planety. Po dobytí území začne další, těžší úroveň hry a boj o další část planety. Po dohraní všech deset kol se spustí závěrečná videosekvence. Hru lze průběžně ukládat, k dispozici je šest pozic.\n\nPříběh se odehrává v roce 2673 na planetě \"Paranoia\" v hvězdném systému \"Beretta\", kde už čtyři roky probíhá občanská válka \"Aponidů\", kteří ovládají systém už téměř tři století. Planeta je téměř pustá, jedna z mála rostlin, které tu rostou, je \"hopsinka\". Když byly hopsinky objeveny jedním aponidským profesorem, sjelo se sem o ně bojovat několik skupin. Omamné hopsinky totiž umožňují manipulovat rasu Aponidů. Jako strategická rostlina tak můžou být klíčem k ovládnutí celé planety, systému, možná i vesmíru. Hráč velí původním obyvatelům soustavy, \"Terranům\" a snaží se získat zpět před stoletími ztracená území.\nJednotky mají ve hře nízkou umělou inteligenci, proto je potřeba je neustále kontrolovat, jestli na sebe někde např. nenechávají nečinně útočit nebo jestli někoho nenechávají nečinně projíždět okolo sebe k útoku na střežené objekty. Pohyb jednotek je problematický. Když například skupinka prochází přes úzké místo, nezačne procházet postupně, ale začnou místo obcházet leckdy i s dlouhou zacházkou třeba přes nepřátelské území. Při útoku se o sebe jednotky mohou zaseknout, což jim znemožní zapojit se do boje, nebo je to zdrží. Složitější fáze hry jsou tak značně náročné na hlídání a klikání. Pěší jednotky mají velmi malou odolnost.\n\nMezi jednotky dostupné ve hře patří například \"tříkolka, obrněné vozidlo, tank, raketomet, dvouhlavňový devastátor, těžký tank\" nebo \"pokladač min\".\n\n\"Pokladače min\" se zásobníkem s 6 minami pokládají miny se svojí barvou a vybuchují pouze po přejetí vozidlem druhého hráče. Výjimkou je protihráčův pokladač min, který může minu sebrat a opět položit jako svou.\n\nDalší oproti předloze zajímavou jednotkou je \"diverzant\". Vycvičení stojí téměř stejně jako lehký tank, ale pokud má štěstí, dokáže dojít k nepřátelské budově a sebevražedně ji vyhodit do povětří. Může také obsadit nepřátelské vozidlo.\n\n\"Velitelský vůz\" může velet libovolné skupině jednotek. Stačí mu pak zadat příkaz a ostatní jednotky ho kopírují. Tento úkol plní také \"mobilní velitelství\", které se chová jako normální vozidlo, ale po rozložení umožňuje velet podřízeným vozidlům včetně velitelských vozů. Po složení ho lze opět přesunout. Toto velitelství se na rozdíl od velitelských vozů při plnění příkazů nikam nepřesouvá a na nic neútočí a zůstává tak v bezpečí vzadu.\n\nHra je zobrazována z čistě půdorysného pohledu, kde hráč vidí herní plochu se svými i nepřátelskými budovami a jednotkami a s okolním terénem. Herní plocha má rozsah 64x96 jednotek. Hráč má modrou barvu, protivník červenou, a to i v případě síťové či sériové hry. Oba hráči tak vidí sebe v modré barvě a druhého hráče v červené. V případě hry jednoho hráče je počítačový soupeř vždy o kousek napřed ve vývoji. Na počátku hry jsou omezenější možnosti nákupu zbraní a budov, rostou postupem hry s každou vyhranou úrovní. S vyššími úrovněmi tak postupně přibývají například ẗěžké tanky, raketomety nebo pokladače min.\n\nNa začátku hry má hráč pouze jednu základní budovu umožňující vybudovat další části základny. Nejprve je potřeba postavit nutné jádro, tj. elektrárnu, lihovar a výrobnu vozidel.\n\nProstředky pro stavbu dalších budov a jednotek se získávají sklízením hopsinek prostřednictvím kombajnů nebo pomalejších lidských sběračů. Kombajn umí přejet na další hopsinku jen v případě, že ta je velmi blízko, jinak zůstane stát a nebo odjede do lihovaru, kde už zůstane. Hopsinky se zničí, pokud jsou něčím přejety, ale mají regenerační schopnost a pokud jsou sklizeny nebo přejety, za čas jinde narostou zase další. Nerostou ale nijak překotně a jejich počet je v čase omezený, proto je potřeba je neustále hlídat. Název \"hopsinky\" si autoři zřejmě vypůjčili z lidového pojmenování broskvové vodky, která má obdobné omamné účinky na lidi. Intro hry líčí, že rostlina je pojmenovaná dle dávné legendy. Rostlina se zpracovává v lihovaru, kde se za ni inkasují peníze.\n\nZákladnu je potom třeba dále rozšiřovat o další typy budov jako jsou radary, základny pro vojáky, obranné věže apod. Také je potřeba vyrábět různé jednotky jako jsou pěšáci, tanky, raketomety apod. Ty lze vysílat do okolí na průzkum neobjevených oblastí, které jsou ve hře znázorněny černou barvou. Jednou zviditelněná oblast už je vidět po celou dobu hry včetně na ní přítomných jednotek a budov.\n\nK průzkumu je nejvhodnější k tomu určená jednotka, průzkumník. Radar má dosah 35 jednotek a pro mapování celého území je jich potřeba rozmístit více. Dosah radaru je přímo úměrný dostupné elektrické energii na základně, tj. energetické spotřebě v továrnách a výrobě elektřiny v elektrárnách. Při nedostatku energie se dosah radaru sníží.\n\nCílem hry je najít a zničit všechny jednotky a všechny budovy na základně nepřítele. Umělá inteligence je chvílemi dost nepříjemná, nepřítel například rád před svou základnou klade miny do několikapásmových minových polí, která lze jen obtížně projet. Počítačový soupeř je také schopen posílat své útoky v silných promyšlených náporech, zezadu a z choulostivých úhlů, na slabší jednotky útočí silnějšími a na ztraceném území záměrně ničí hopsinky. Budovy lze stavět po celé mapě, jen musí být propojeny alespoň tzv. podkladovými deskami. Lze tak postavit obranné věže přímo u základny nepřítele.\n\nHratelnost je poměrně dobrá, ale postupem času se u hry pro jednoho hráče projeví stereotyp, což bývá problémem většiny strategií. Umělá inteligence celkově není příliš dobrá a celou hru lze zvládnout taktikou drtivé převahy. Hráč tak není nucen příliš dbát na strategii a má tendenci se věnovat výrobě co největšího počtu tanků. Během chvíle už převyšuje obranu počítačového soupeře o stovky procent. I kvůli stereotypu hrozícímu z reakcí umělé inteligence je o dost zábavnější multiplayer, hra je pro soutěžení více lidí velmi vhodná.\n\nPříliš dobrá a přitažlivá není grafika. Jednoduchý 2D pohled z ptačí perspektivy lze označit jako účelný, v SVGA režimu (640x480/256 barev) nabízí dokonalý přehled o dění na velké části bojiště. Je ale příliš schematický. Přestože lze grafiku jednoduše přepínat mezi VGA a SVGA rozlišeními, v některých tehdejších časopisech byla hodnocena jako slabší, v kritičtějších (především ta VGA) dokonce jako otřesná. Grafika jednotek je kostičkatá a celkem ošklivá a hůře se mezi sebou rozlišují druhy jednotek. Plocha je rozdělená na pomyslné čtverečky, v kterých mohou jednotky stát, pokud jsou v klidu, a to buď souběžně se stěnami těchto pomyslných čtverečků a nebo diagonálně. V závislosti na tom se jejich podoba liší, jednotky vypadají v obou případech jinak, což nepůsobí dobrým dojmem.\n\nStejně tak byly některé časopisy v dobových článcích kritičtější i k dalším věcem. Misím bylo vytýkáno, že některé jsou nudné a chybí jim strategický náboj. V oblasti zvuků byla záporně hodnocena podobnost s předlohou Dune II, nepřílišná příjemnost ženského hlasu průvodních upozornění nebo neodlišení vzdálenosti střelby od aktuálního pohledu na hrací pole. Úvodní animace byla hodnocena spíše dobře, závěrečná spíše špatně. Někomu chyběl zvuk při manipulaci s penězi známý z Dune II, který pomohl hráči sledovat pohyby na účtu. Někdy se nelíbilo ovládání, které bylo téměř stejné jako v Duně II. Naproti tomu chválena byla programátorská práce a kvalita programu nebo hudba.\n\nPodle webu Plné hry.cz může být hra předmětem hezkého zavzpomínání na staré české herní tradice nebo předmětem jejich objevování. V dobovém článku Andreje Anastasova ve Score hra dostala hodnocení 8/10. Podle autora v některých ohledech předčila svůj vzor. Vyzdvihl například existenci velitelských vozidel a skrytých mobilních velitelství nebo velký počet druhů jednotek a budov. Hru označil za dosud nejlepší českou hru.\n\nSlovenský časopis Riki sice souhlasil, že jde o nejlepší tuzemskou strategickou hru, ale tuto recenzi ve Score označil za přechválenou a hře dal celkové hodnocení pouze 55 %, samotnou hratelnost přitom ohodnotil 80 %. Stejně kritický byl i článek v Excaliburu, který také záporně hodnotil nízkou originalitu hry a s Riki souhlasilo i jeho hodnocení: přesto, že jde i podle něj o nejlepší českou strategickou počítačovou hru, udělil jí celkové hodnocení 55.\n\nPozitivní hodnocení měl diskmag Pařeniště. Podle něj šlo o nejlepší českou hru a udělil jí 70 %, nejslaběji hodnotil grafiku, 47 %. Diskmag Engine hru ohodnotil celkově na 82 %, nejslabší část, grafiku, na 61 %. Hra podle něj vyvedla český herní průmysl na úroveň.\n\n\nHerní principy jsou podobné jako v Duně 2, která byla hře vzorem. Obě hry se odehrávají na pouštní planetě, ale na Paranoii chybí pouštní červi. Místo koření jako v Duně 2 se ve hře těží hopsinky. Ty na rozdíl od koření dorůstají. Mise tak nejsou omezeny maximálním množstvím vytěžitelných kreditů tolik, jako v některých misích v Duně II.\n\nPodobně pojatý je i způsob misí, takže i v této hře se daly mise rozehrát strategií vybudování základny a co nejvíce tanků a následným napadením nepřítele. I v této hře nabídka zbraní závisela na procentu dobytého území, které se zvyšovalo po jednotlivých vyhraných úrovních.\n\nPodobné jsou také budovy. Liší se jen v drobnostech. Např. radar v Dune II mapoval celé území a při nedostatku energie se vypnul, tady se jen sníží jeho dosah.\n\nNěkteré jednotky jsou téměř stejné a odlišují se jen názvy, např. tříkolka, obrněné vozidlo, tanky, raketomety nebo dvouhlavňový devastátor. Jiné jednotky jsou zcela nové, mezi ty patří například těžké tanky, raketomety, pokladače min nebo diverzant. Pěší jednotky mají oproti Duně nižší odolnost.\n\nOproti Duně 2 je značně vylepšeno ovládání. Přibyla možnost levým tlačítkem zadávat jednotce úkoly přesunout se nebo zaútočit. V obou hrách stále chybí možnost označovat více jednotek, ale v Paranoie přibylo velitelské vozidlo nebo mobilní velitelství, které mohou ovládat k nim přiřazené jednotky současně. Ty v Duně II citelně chybí.\n\nLepší je dynamika akce, kdy je hra méně omezena na počty jednotek a v bitvách se jich tak utkává velké množství, až přes 100. Nevýhodou je ale horší úroveň algoritmů umělé inteligence.\n\nPodobnost s předlohou Dune II byla pozorována také v oblasti zvuků, kde ale někomu mohl chybět zvuk při manipulaci s penězi známý z Dune II, který pomohl hráči sledovat pohyby na účtu. V českém prostředí je také výhodou namluvení Paranoii v češtině.\n\nPřestože Dune II nebo první Warcraft používá VGA grafiku 320x200 a Paranoia SVGA grafiku 640x480, všechny při 256 barvách, grafika Paranoii je znatelně horší. Grafika byla ale problémem většiny českých her 90. let, což souviselo s problematickým financováním vývoje.\n\nHra je první českou realtimovou strategií. V Česku šlo také o první hru se síťovým a sériovým multiplayerem pro 2 hráče. Světově je po Dune II a v pořadí třetí realtimovou strategií a jako první na světě u tohoto typu her použila SVGA rozlišení. Jako první také neměla téměř žádná omezení počtu staveb a jednotek a jako první použila neomezenou, v čase přibývající těženou surovinu.\n\n3D objekty v intru a outru hry byly kresleny pomocí programu Imagine. Program neobsahuje žádné standardní knihovny, vše si naprogramoval tým kompletně sám, včetně instalačního programu, přehrávače videí, atd. Spotřeba základní paměti se vešla do 580 kB.\n\nSoučástí disketové verze hry byla ochrana proti kopírování, která znemožnila instalaci hry na další počítač nebo na stejný počítač s novou konfigurací. Hra si vygenerovala identifikační číslo počítače, které uložila na instalační disketu. Číslo nového počítače tak bylo potřeba předat tvůrcům, kteří nazpět poslali kód. Ten se zadal jako parametr instalace do příkazové řádky a legalizoval pro instalaci nový počítač či novou konfiguraci stávajícího.\n\nHra má v některých verzích několik technických nedokonalostí, které se dají použít k cheatování. Standardně je možné například vlastnit pouze dvě letadla. Když se ale postaví co nejvíce letišť a vyrobí se jedno letadlo, při pauznutí hry jde zadat výrobu letadla na každé letiště a při odpauzování se skutečně všechny letadla vyrobí.\n\nDalší nedokonalost zranitelná k cheatování je skrytá v uložených pozicích v souborech pojmenovaných PNSAVE0.SAV až PNSAVE5.SAV. Pokud je v tomto souboru hodnota začínající na offfsetě 0x0012 hexeditorem změněna na 9F 86 01 (tj. 18., 19. a 20. bajt), při načtení této hry má hráč 99999 peněz.\n\nTřetí nedokonalost a možnost získat takto výhodu je v tom, že už od čtvrté úrovně jde obejít omezení stavět raketomety až od šesté úrovně. Při prvním kliknutí na nově postavenou budovu na výrobu speciálních vozidel se zobrazí jako první z nabídky raketomet a dokud není přepnut, tak lze stavět. Z nabídky zmizí až po přepnutí.\n\nHru lze spouštět v emulátoru DOSBox na jakékoliv jím podporované platformě a sestavě. Minimální požadavky pro chod v původním DOSu jsou:\n\nDoporučená konfigurace zahrnuje navíc oproti minimální:\n\nHistorie distribuovaných verzí:\n\nO rok později, v roce 1996, Phoenix Arts vydal pokračování hry Paranoia II. Zatímco první díl neměl přílišnou konkurenci a byly mu tak jeho problémy částečně prominuty, druhý díl už vyšel v době, kdy existovalo více lepších zahraničních titulů a hra se tak přes mnohá vylepšení stala spíše propadákem. Kamenem úrazu byla stále grafika, která byla sice značně vylepšená, ale stále příliš schematická. O mnoho lepší byl soundtrack.\n\nPozději v roce 1998 vyšla od této firmy ještě poslední hra. Husita má technicky s hrami Paranoia a Paranoia II mnoho společného. Liší se hlavně tím, že je zasazená do prostředí křížových výprav proti husitům a tomu je dobově přizpůsoben systém budov a bojových jednotek. Nic se tu také netěží a jediné zdroje, které je potřeba hromadit, jsou vesničané. Prostřednictvím těch se vybírají daně sloužící k financování armády. Oproti předchozím hrám série je vidět značný posun v grafice, která je v pseudo 3D provedení.\n\n"}
{"id": "1056539", "url": "https://cs.wikipedia.org/wiki?curid=1056539", "title": "It (album)", "text": "It (album)\n\nIt je debutové album britské popové skupiny Pulp. Bylo vydáno jako vynilové mini-LP v dubnu 1983. V únoru 1994 vyšla reedice na CD s třemi bonusovými skladbami („Looking for Life“, „Everybody's Problem“ a „There Was...“).\n\nAutorem všech skladeb je Jarvis Cocker, pokud není uvedeno jinak.\n\n\n\n"}
{"id": "1056540", "url": "https://cs.wikipedia.org/wiki?curid=1056540", "title": "Skupina Máj 57", "text": "Skupina Máj 57\n\nSkupina Máj 57 bylo sdružení výtvarných umělců založené roku 1957 mladými výtvarníky (malíři, sochaři, grafiky), kteří po období dogmatismu usilovali o tvorbu spojenou s moderními výrazovými prostředky. Umělci vycházeli z modernistických tradic českého a světového, zvl. francouzského moderního umění. Skupina se vyznačovala širokým názorovým rozpětím, neprosazovala žádný konkrétní program. \n\nK zakládajícím členům patřili Ladislav Dydek, Jiří Martin, Jitka Kolínská, Robert Piesen a Richard Fremund, kteří přivedli další členy – grafiky Jiřího Rathouského a Doru Novákovou, malíře Jaromíra Skřivánka a malíře-autodidakty Vojtu Nolče a Františka Chauna. Dále sem patřili sochaři Miloslav Chlupáč, malíř a restaurátor Stanislav Podhrázský a malíř a sochař Zbyněk Sekal. \n\nVšichni se zúčastnili první výstavy s názvem \"Mladé umění\", otevřené 31. května 1957 v Obecním domě v Praze. Výstavu zahájil mladý kunsthistorik František Dvořák, který se stal teoretikem skupiny. Na návštěvníky výstava velmi silně zapůsobila, spatřili totiž něco zcela jiného, než na oficiálních přehlídkách současného umění – motivy figurální, portréty, zátiší, přírodní i městské krajiny, abstraktní motivy. Výstava byla oficiálními kritiky hodnocena velmi kriticky, dokonce se uvažovalo o jejím předčasném uzavření. Tomu zabránila pouze návštěva prezidenta Antonína Zápotockého, kterou zprostředkoval Ladislav Dydek. Rozruch způsobila především Vysušilova olejomalba \"Ukřižování\" a \"Zátiší s dopisem/Pocta Shakespearovi\" od Jitky Kolínské. Zátiší J. Kolínské bylo z výstavy předčasně odstraněno. \n\nDruhá výstava Skupiny Máj 57 se konala v roce 1958 v paláci Dunaj v Praze. Nebyla tak rozsáhlá jako první, ale vyhraněnější, objevuje se tu větší příklon k abstrakci. Vystavovali zde Robert Piesen, Richard Fremund, Jitka Kolínská, Jiří Martin, Karel Vysušil, Ladislav Dydek, Andrej Bělocvětov, Vojta Nolč, Běla Čermáková, Jiří Balcar, Vlastimil Beneš, Libor Fára, Miloslav Hájek, Miloslav Chlupáč, Zdeněk Palcr, Stanislav Podhrázský, Zbyněk Sekal a Miroslav Vystrčil. Tato výstava byla celkově hodnocena kritikou lépe než první, jako celek působila přesvědčivěji a propracovaněji.\n\nTřetí výstavu uspořádala skupina v zahraničí, ve Varšavě v Polsku, v červnu 1958 v \"Galerii Sztuki Nowoczesnej\". Text v katalogu napsal Miloslav Chlupáč, který zdůraznil snahu o osobité pojetí lidského subjektu, nezávislé na zvolené formě. V Polsku, kde už několik let zcela předvládala abstraktní malba, se však výstava nesetkala s významnějším ohlasem.\n\nKoncem 50. let začaly ve skupině vznikat drobné konflikty, většina členů se snažila jít svou vlastní, individuální cestou. Po výstavách v roce 1958 odešel František Dvořák a s ním i skupina zakládajících členů Richard Fremund, Jitka Kolínská, Robert Piesen a Jiří Martin.\n\nDalší, čtvrtá výstava, se uskutečnila až v srpnu 1961 v Poděbradech. Způsobila skandál a po třech dnech byla uzavřena. V katalogu je však skupina uvedena jako Skupina Máj, bez označení 57, které už ztratilo svůj původní význam. Text do katalogu napsal opět Miloslav Chlupáč, kde zdůraznil nové pojetí vztahu člověka ke světu, včetně tvárného experimentu.\n\nVýstavu v Praze realizovala Skupina Máj po několikaletém úsilí až v květnu 1964 (Galerie Nová síň). Vystavovalo zde i osm nových členů – Josef Lehoučka, Jaroslav Klápště, Josef Duchoň, Vavro Oravec, Theodor Pištěk, Jan Švankmajer a Eva Švankmajerová. Celkový výtvarný výraz se nyní posunul více k abstrakci a také k úsilí o strukturální tvorbu. Kritici se vyjadřovali především k nesourodé úrovni vystavovaných prací. \n\nPoslední akcí Skupiny Máj byla výstava na zámku v Teplicích v srpnu 1964, která se však setkala s malým ohlasem jak kritiky, tak návštěvníků.\n\nV dalších letech byla pozornost umělců zaměřena na vlastní tvorbu, která pro ně byla důležitější než soustřeďování do skupin, majících často obranný charakter. Své průkopnické poslání však skupina splnila.\n\n"}
{"id": "1056551", "url": "https://cs.wikipedia.org/wiki?curid=1056551", "title": "Hřebcov", "text": "Hřebcov\n\nHřebcov (635 m n. m.) je vrch v okrese Svitavy v Pardubickém kraji. Leží asi 2,5 km severně od vsi Hřebeč, vrcholem na katastrálním území vsi Boršov a západním svahem na území obce Koclířov.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1056616", "url": "https://cs.wikipedia.org/wiki?curid=1056616", "title": "Marcel Kittel", "text": "Marcel Kittel\n\nMarcel Kittel (* 11. května 1988 Arnstadt, Německo) je bývalý německý profesionální silniční cyklista, místo jeho posledního působení byla švýcarská stáj Katusha Alpecin. Jako junior se specializoval na časovky. Na juniorských šampionátech vyhrál 2 zlaté medaile. Když přestoupil mezi seniory, začal se specializovat na hromadný sprint. Na závodech Grand Tour vyhrál 19 etap (14 na Tour, 4 na Giru a 1 na Vueltě).\n\n"}
{"id": "1056620", "url": "https://cs.wikipedia.org/wiki?curid=1056620", "title": "Volovec vrbolistý", "text": "Volovec vrbolistý\n\nVolovec vrbolistý (\"Buphthalmum salicifolium\") je vytrvalá rostlina, bylina, která je řazena do čeledi hvězdnicovité (\"Asteraceae\"). Kvete od června do září. Květ u této rostliny je považován za dekorativní a jako okrasná rostlina je druh široce pěstován.\n\nTento druh je původní v Evropě, v alpské oblasti a masivu dinárských pohoří ve Slovinsku a Chorvatsku a malá lokalita s výskytem se nachází na Slovensku.\n\nRostlina je vysoká 20- 60 cm. Dolní listy krátce řapíkaté, ostatní přisedlé. Květy tvoří výrazné žluté úbory velké až 6 cm, lodyha je přímá, jednoduchá. Plod je nažka.\n\nPro své výrazné květenství se rostlina vysazuje do ozdobných skalek a záhonů s dalšími trvalkami na slunných stanovištích, kde vynikne. Lze ji použít k řezu.\n\nSnadno se pěstuje v běžné propustné půdě na plném slunci. Snáší polostín, ale lépe kvete na slunném stanovišti. Preferuje běžné ale snese i vlhké půdy, je celkem dobře odolná proti přísuškům.\n\nDruh lze rozmnožovat semenem, v malém množství je také možné množení dělením trsů v předjaří.\n\nChoroby a škůdci nejsou uváděni.\n\n"}
{"id": "1056623", "url": "https://cs.wikipedia.org/wiki?curid=1056623", "title": "Generátor náhodných hesel", "text": "Generátor náhodných hesel\n\nGenerátor náhodných hesel je počítačový program, nebo hardwarové zařízení, které má vstup z náhodných nebo pseudo-náhodných čísel, ze kterých generátor vytvoří heslo. Náhodná hesla mohou být generována manuálně, pomocí jednoduchých zdrojů náhodnosti (mince, kostky), nebo mohou být generována pomocí počítače.\n\nNa internetu je spousta míst, kde lze získat „náhodné“ heslo, ale protože je generování náhodnosti složité, tak tyto programy nemusí produkovat skutečně náhodný výstup. Navíc není důležité generovat perfektně náhodná hesla, nýbrž hesla která lze jen těžko uhodnout (mnoho hesel z generátoru náhodných písmen bude snadno uhodnutelných).\n\nZde jsou dvě ukázky za využití standardních programových knihoven: \nV tomto případě je využita standardní C funkce \"rand\" což je generátor pseudo-náhodných čísel.\n\nExistují různé metody pro generování silných šifrovaných bezpečnostních náhodnější hesel. Na Unix platformách /dev/random a /dev/urandom jsou běžně používané a to buď programově nebo s nějakým spojením s programem jako je makepasswd. Programátoři ve WINDOWS mohou použít z knihovny Microsoft CryptoAPI funkci CryptGenRandom. Programovací jazyk Java obsahuje třídu s názvem SecureRandom. Další možností je odvodit náhodnost měřením nějakého vnějšího jevu jako je načasování vstupu uživatelské klávesnice. Mnoho počítačových systémů již má vytvořenou aplikaci (standardní název APG) k provádění FIPS 181. FIPS 181 - automatický generátor hesel. Popisuje změnu náhodných bitů do nějakým způsobem vyslovitelných „slov“ vhodná pro hesla.\n\nZde je ukázkový kód, který používá /dev/urandom generování hesla s jednoduchou Bash funkcí. Funkce má délku hesla jako parametr nebo využije délku 16 znaků jako výchozí.\n\nNení vhodné pro dlouhé kryptografé klíče, nebo tam kde je vyžadována vysoká úroveň bezpečnosti.\n\nZde je ukázkový kód který využívá SecureRandom a generuje 10místné hexadecimální číslo.\n\nJazyk Python obsahuje třídu SystemRandom, která získává náhodné bity na Unixových systémech z /dev/urandom (Linux a Mac OS X) a v systému Windows je použit CryptGenRandom. Následující jednoduchý příklad ukazuje použití této třídy:\n\nTento příklad využívá Crypt::Random::Source modul k nalezení silných náhodných čísel.\n\n"}
{"id": "1056625", "url": "https://cs.wikipedia.org/wiki?curid=1056625", "title": "Fregata typu 053K", "text": "Fregata typu 053K\n\nFregata typu 053K (v kódu NATO: Jiangdong) byla třída protiletadlových fregat Námořnictva Čínské lidové republiky. Jejich hlavním účelem bylo vyzkoušení vyvíjených protiletadlových řízených střel HQ-61. Technické problémy však oddálily operační využití střel až do poloviny 80. let. Postaveny byly pouze dvě jednotky této třídy. Obě byly vyřazeny na počátku 90. let. Fregata \"Jing-tchan\" byla uchována jako plovoucí muzeum v přístavu Čching-tao.\n\nKořeny této třídy sahají až k prvním čínským fregatám \"typu 01\" (v kódu NATO \"Chengdu\"), které byly variantou sovětského \"projektu 50\" (v kódu NATO \"Riga\"). Po ochlazení vztahů mezi ČLR a SSSR se Čína rozhodla pokračovat ve stavbě fregat vlastní silou právě na základě sovětské třídy \"Riga\". Navázala na ni mírně vylepšeným úderným \"typem 065\" (v kódu NATO \"Jiangnan\") a protiletadlovými fregatami \"typu 053K\". Postaveny byly pouze dvě jednotky pojmenované \"Jing-tchan\" (531) a \"Chung-Tung\" (532). Jejich stavba byla zahájena v letech 1971–1972 a do služby vstoupily v letech 1977 a 1979.\n\nJednotky \"typu 053K\":\nTrup plavidel vycházel z ruské třídy \"Riga\". Byl však větší a jeho nástavby byly řešené s ohledem na použití raketové výzbrtoje. Hlavňovou výzbroj tvořily čtyři 100mm automatické kanóny typu 079 ve dvoudělových věžích a čtyři 37mm dvojkanóny typu 076. K ničení vzdušných cílů plavidla nesla dvě dvojitá vypouštěcí zařízení pro čínské protiletadlové řízené střely HQ-61. K ničení ponorek sloužily dva vrhače raketových hlubinných pum RBU-1200, dva vrhače a dvě skluzavky hlubinných pum. Pohonný systém tvořily dva diesely. Lodní šrouby byly dva.\n\n"}
{"id": "1056627", "url": "https://cs.wikipedia.org/wiki?curid=1056627", "title": "David Easton", "text": "David Easton\n\nDavid Easton (24. června 1917 – 19. července 2014) byl významný americký politolog. Narodil se v Torontu v Kanadě a do Spojených států odešel roku 1943. Zde pracoval jako profesor politologie, a to na univerzitě v Chicagu. David Easton byl jeden z nejvlivnějších politologů. S pomocí jeho systémové analýzy se snažil poskytnout ucelenou teorii politického života. Mnoho z Eastonových konceptů se uchytilo a tyto úspěchy přinesly politologii nové pojmy a slovník. Easton neměl nikdy v plánu stát se odborníkem politologie, naopak se chtěl stát spíše politickým aktivistou.\n\nDavid Easton získal svůj bakalářský titul na univerzitě v Torontu v roce 1939. V době kdy Easton dostudoval, se od nadějných studentů předpokládalo, že odejdou studovat na prestižní školy do Velké Británie. Kvůli druhé světové válce se ale Easton rozhodl zůstat v rodné Kanadě a dostudoval na Torontské univerzitě. Poté přišel pro Eastona zlomový okamžik v životě, odešel do Spojených států, kde zůstal po zbytek života. Zde si vybíral univerzitu, na které by studoval dále. Rozhodoval se mezi Chicagem a Harvardem. Harvard tehdy nabízel vyšší stipendium, tudíž si Easton vybral právě tuto univerzitu. Později svého rozhodnutí litoval, nicméně na univerzitě studium roku 1947 dokončil. Další titul získal roku 1970 na Mc Master University a v roce 1972 docházel na Kalamazoo College.\n\nPrvní zaměstnání získal Easton na univerzitě v Chicagu, kde se stal nejprve odborným asistentem a později byl povýšen na profesora. V Chicagu strávil následujících 35 let. Roku 1968 se stal prezidentem American Political Science Association. Tento titul byl velkým vyznamenáním a Easton se stal ve společnosti váženou osobou. V roce 1969 bylo ale jeho postavení ohroženo, když měl nějaké připomínky k Americe jeho doby. Nesouhlasil s Amerikou, která byla rozpolcená protesty proti válce ve Vietnamu, rasovými problémy, chudobou a znečištěným ovzduším. Společně s akademiky se tuto situaci snažil řešit a změnit zemi, ve které žili. Jeho vztahy s Kanadou se obnovily, když přijal funkci na Queen's University v Ontariu. Důchodového věku dosáhl v roce 1982, ale i přesto přijal místo profesora na University of California. Přednášel dokonce i ve svých 90 letech.\n\nDavid Easton byl známý pro jeho práci na struktuře politických systémů a přizpůsobení těchto systémů do politické vědy. Tyto myšlenky vyjádřil v jeho hlavních knihách: „The political system“ (1953), „A Framework for Political Analysis“ (1965) a „A System Analysis for Political Life“ (1965). Ve své druhé knize také vysvětlil pojetí politiky jako: „the authoritative allocation of values for a society“. Tato Eastonova definice se stala jednou z nejrozšířenějších a nejcitovanějších definicí pojetí politiky.\n\nEastonův syn Stephan je profesor ekonomie na Simon Fraiser University, jeho vnuk Malcolm dokončuje doktorandská studia na UC Davis. Jeho žena Silvia Isobel byla zastáncem lidských práv a věnovala svůj čas bezdomovcům, mentálně postiženým, domorodým Američanům, obětem zneužívání a dalším. Za tuto činnost dostala roku 1989 Orange County Human Relations Community Leader Award. Silvia zemřela v roce 1990.\n\n\n"}
{"id": "1056628", "url": "https://cs.wikipedia.org/wiki?curid=1056628", "title": "Fregata typu 065", "text": "Fregata typu 065\n\nFregata typu 065 (v kódu NATO: Jiangnan) byla třída fregat Námořnictva Čínské lidové republiky. Plavidla vycházela ze sovětské třídy \"Riga\". Všechna již byla vyřazena.\n\nKořeny této třídy sahají až k prvním čínským fregatám \"typu 01\" (v kódu NATO \"Čcheng-tu\"), které byly variantou sovětského \"projektu 50\" (v kódu NATO \"Riga\"). Po ochlazení vztahů mezi ČLR a SSSR se Čína rozhodla pokračovat ve stavbě fregat vlastní silou právě na základě sovětské třídy \"Riga\". Proto na ni Čína navázala upraveným \"typem 065\", vyvíjeným od roku 1962. Nejzásadnější odlišností byl pohonný systém tvořený dvěma diesely namísto výrobně obtížných vysokotlakých kotlů, kterými byla vybavena třídy \"Riga\". Toto řešení se natolik osvědčilo, že je v čínském námořnictvu používáno dodnes. Celkem bylo postaveno pět jednotek této třídy, pojmenovaných \"Sia-kuan\", \"Nan-čchung\", \"Kchaj-jüan\", \"Tung-čchuan\" a \"Chaj-kchou\". Jejich stavba byla zahájena v letech 1965–1967 a dokončeny byly v letech 1967 a 1969.\n\nJednotky \"typu 065\":\nHlavňovou výzbroj plavidel tvořily tři 100mm kanóny v jednodělových věžích (kopie manuálně nabíjeného sovětského typu B-34), čtyři 37mm dvojkanóny typu 076 (kopie sovětského typu V-11) a čtyři 14,5mm kulomety. K ničení ponorek sloužily dva vrhače raketových hlubinných pum RBU-1200, čtyři vrhače a dvě skluzavky hlubinných pum. Pohonný systém tvořily dva diesely. Lodní šrouby byly dva.\n\n"}
{"id": "1056629", "url": "https://cs.wikipedia.org/wiki?curid=1056629", "title": "Ochranné léčení", "text": "Ochranné léčení\n\nOchranné léčení je trestní sankcí, resp. ochranným opatřením, které se ukládá nebezpečným osobám, které není možné stíhat pro jejich nepříčetnost, duševní poruchu či pro užívání návykových látek. Je upraven v zákoně č. 40/2009 Sb., trestní zákoník, a v zákoně č. 141/1961 Sb., o trestním řízení soudním (trestní řád).\n\nMožnosti, kdy je ochranné léčení nařízeno:\nLéčení může probíhat i ambulantně. Ochranné léčení může trvat tak dlouho, jak je to nutné, maximální doba jsou však dva roky (v souhrnu).\n"}
{"id": "1056635", "url": "https://cs.wikipedia.org/wiki?curid=1056635", "title": "Diecéze Saint-Etienne", "text": "Diecéze Saint-Etienne\n\nDiecéze Saint-Étienne (lat. \"Dioecesis Sancti Stephani\", franc. \"Diocèse de Saint-Étienne\") je francouzská římskokatolická diecéze. Leží na území dvou arrondissementů; Saint-Étienne a Montbrison v departementu Loire. Sídlo biskupství i katedrála Saint-Charles-Borromée de Saint-Étienne se nachází ve městě Saint-Étienne. Diecéze je součástí lyonské církevní provincie.\n\nDiecézním biskupem je Mons. Sylvain Bataille.\n\nBiskupství bylo v Saint-Étienne založeno 26. prosince 1970, na svátek svatého Štěpána, který je patronem diecéze.\n\nDiecéze je sufragánem lyonské arcidiecéze.\n\n\n"}
{"id": "1056636", "url": "https://cs.wikipedia.org/wiki?curid=1056636", "title": "John Seymour", "text": "John Seymour\n\nSir John Seymour (asi 1474 – 21. prosince 1536) byl anglickým šlechticem a dvořanem na dvoře tudorovských králů Jindřicha VII. a Jindřicha VIII. Byl otcem třetí manželky Jindřicha VIII. Jany Seymourové.\n\nPocházel z rodu Seymourů, který odvozoval svůj původ z dob Viléma Dobyvatele. Sídlil na zámku Wulfhall v hrabství Wiltshire. Za svoji účast na potlačení povstání v Cornwallu 1497 získal titul rytíře, působil v úřadu šerifa a smírčího soudce. Zúčastnil se obléhání města Thérouanne v rámci války ligy z Cambrai. Doprovázel Jindřicha VIII. na jednání s francouzským králem Františkem I. na Polích zlatého sukna roku 1520. Je pohřben v kostele Panny Marie ve vesnici Great Bedwyn.\nJohn Seymour měl se svou ženou Margery Wentworthovou devět dětí, mezi nimi i třetí manželku Jindřicha VIII. Janu Seymourovou.\n\n"}
{"id": "1056640", "url": "https://cs.wikipedia.org/wiki?curid=1056640", "title": "Margery Wentworthová", "text": "Margery Wentworthová\n\nMargery Wentworthová, nepřechýleně Margery Wentworth (1478 – 18. října 1550), byla manželkou Johna Seymoura, matkou anglické královny Jany Seymourové a babičkou krále Eduarda VI.\n\nMargery se narodila asi v roce 1478 jako dcera sira Henryho Wentwortha a Anny Say, dcery sira Johna Saye a Elizabeth Cheney.\n\nV mládí dostala místo v domácnosti své tety, hraběnky ze Surrey. Zde se seznámila s básníkem Johnem Skeltonem, jehož múzou se stala. Skelton i další ji označovali za velmi krásnou. Skeltonova báseň \"Garland of Laurel\", ve které deset žen vedle hraběnky tká korunu z vavřínu, líčí Margery jako nesmělé, laskavé děvče a srovnává ji s petrklíčem a holubicí.\n\nSe svým manželem Johnem Seymourem měla devět dětí, mezi nimi Alžbětu Seymourovou a Janu Seymourovou, anglickou královnu (manželku Jindřicha VIII).\n"}
{"id": "1056641", "url": "https://cs.wikipedia.org/wiki?curid=1056641", "title": "Bridegroom", "text": "Bridegroom\n\nBridegroom (celým názvem Bridegroom: A Love Story, Unequaled, tj. \"Ženich: příběh lásky, nedostižný\") je americký dokumentární film z roku 2013 o vztahu dvou mladých mužů, který režírovala Linda Bloodworth-Thomason. Snímek měl světovou premiéru na Tribeca Film Festivalu 23. dubna 2013. Film byl financován pomocí crowdfundingové stránky Kickstarter.\n\nFilm zachycuje společný šestiletý život Shana Bitney Crona a Thomase Leeho a především události, které následovaly po Tomově tragické smrti. Tomova matka zcela izoluje Shena od rodiny, kterému není dovoleno ani zúčastnit se pohřbu svého partnera.\n"}
{"id": "1056643", "url": "https://cs.wikipedia.org/wiki?curid=1056643", "title": "We Love Life", "text": "We Love Life\n\nWe Love Life je sedmé studiové album britské rockové skupiny Pulp. Bylo vydáno 22. srpna 2001.\n\nAutory všech skladeb jsou Cocker, Banks, Doyle, Mackey a Webber, pokud není uvedeno jinak.\n\n"}
{"id": "1056645", "url": "https://cs.wikipedia.org/wiki?curid=1056645", "title": "Paranoia (rozcestník)", "text": "Paranoia (rozcestník)\n\nParanoia může být:\n\n\n"}
{"id": "1056648", "url": "https://cs.wikipedia.org/wiki?curid=1056648", "title": "His 'n' Hers", "text": "His 'n' Hers\n\nHis 'n' Hers je čtvrté studiové album anglické rockové skupiny Pulp. Je často považováno za průlomové album kapely.\n\nAutorem hudby jsou Pulp; autorem textů je Jarvis Cocker.\n\n"}
{"id": "1056649", "url": "https://cs.wikipedia.org/wiki?curid=1056649", "title": "Kosatec různobarvý", "text": "Kosatec různobarvý\n\nKosatec různobarvý (\"Iris variegata\") je nízká, na jaře žlutě kvetoucí rostlina, jeden z původních a přesto vyhynutím ohrožených druhů květeny České republiky.\n\nHlavní místo výskytu je v panonské oblasti Střední Evropy odkud severním okrajem zasahuje na jižní Moravu a Slovensko. Ostrůvkovitě se druh objevuje i na západní Ukrajině, v jižním Rumunsku a Bulharsku i na jihozápadě Německa. V ČR byl mimo svůj přirozený výskyt na Moravě uměle vysazen do volné přírody v Českém krasu a Českém středohoří.\n\nRoste na okrajích světlých lesů a jejich paloucích, ve stepích, v nízkých teplomilných trávnicích na mělkých a vysychavých půdách i v písčinách. Vadí mu konkurence vzrostlejších rostlin a zastínění.\n\nVytrvalá bylina s přímou, v horní části málo větvenou lodyhou která dorůstá do výše 20 až 50 cm. Olistěná lodyha vyrůstá z krátkého, asi 3 cm tlustého a rozvětveného oddenku a na bázi mívá sterilní výběžky. Listy jsou přízemní i lodyžní, oba bývají mečovité a slabě srpovitě zahnuté, ostře zašpičatělé, 12 až 30 cm dlouhé a 8 až 28 mm široké. Na vrcholu lodyh a jejich větví vyrůstají ve dvou až pětikvětém vějířku téměř přisedlé, nevonné a rozdílně zbarvené nažloutlé květy. Spodní toulcovité listeny jsou bylinné a bývají červeně naběhlé.\n\nŠest okvětních lístků je umístěno ve dvou kruzích. Vnější lístky jsou žluté až žlutobílé s výrazným fialovým nebo červenohnědý žilkováním, obloukovitě rozestálé a mají kartáčky vícebuněčných chlupů. Vnitřní jsou světle žluté až zlatožluté, rostou šikmo vzhůru, jsou prohnuté a jejich vrcholy směřují do středu. Vespod jsou všechny lístky srostlé a vytvářejí trubku až 25 mm dlouhou. Tyčinky jsou tři, úzce elipsoidní semeník nese žlutou čnělku s lupenitými, po okrajích pilovitými rameny. Kvetou od konce dubna do počátku června, opylovány jsou hmyzem lákaným na nektar. Plody jsou válcovité tobolky s vejčitými svrasklými semeny. Počet chromozomů je 24.\n\nKosatec různobarvý je považován „Červeným seznamem ohrožených rostlin“ stejně jako „vyhláškou MŽP ČR č. 395/1992 Sb“ za silně ohrožený druh (C2b, §2) květeny ČR.\n\n\n \n"}
{"id": "1056650", "url": "https://cs.wikipedia.org/wiki?curid=1056650", "title": "Timothy Snyder", "text": "Timothy Snyder\n\nTimothy Snyder (* 18. srpna 1969) je americký historik, profesor na Yaleově univerzitě. Věnuje se dějinám střední a východní Evropy, zaměřuje se na holokaust.\n\nSnyder se narodil 18. srpna 1969 v jihozápadním Ohiu, jeho matka Christina byla v domácnosti, otec Estel Eugen Snyder byl zvěrolékař. Vystudoval střední školu v Centerville v Ohiu, poté historii a politické vědy na Brownově univerzitě v Rhode Islandu. Doktorát z filozofie získal v roce 1995 na Oxfordské univerzitě. Od roku 1991 do 1994 působil na postgraduální stipendum na oxfordské Balliol College.\n\n\n\n"}
{"id": "1056652", "url": "https://cs.wikipedia.org/wiki?curid=1056652", "title": "Apoštolská nunciatura v Albánii", "text": "Apoštolská nunciatura v Albánii\n\nApoštolská nunciatura v Albánii je současná papežská reprezentace v Albánii.\n\nDne 12. listopadu 1920 byla brevem \"Quae catholico\" papežem Benediktem XV. založena apoštolská delegace v Albáni.\n\nDne 16. ledna 1991 jej papež Jan Pavel II. brevem \"Commodioribus iam\" povýšil na apoštolskou nunciaturu.\n\nSoučasným nunciem je arcibiskup Ramiro Moliner Inglés.\n\n\n\n"}
{"id": "1056654", "url": "https://cs.wikipedia.org/wiki?curid=1056654", "title": "Arcidiecéze Nouméa", "text": "Arcidiecéze Nouméa\n\nArcidiecéze Nouméa (lat. \"Archidioecesis Numeanus\", franc. \"Archidiocèse de Nouméa\") je francouzská římskokatolická arcidiecéze. Leží na území Nové Kaledonie. Sídlo arcibiskupství i katedrála Saint-Joseph de Nouméa se nachází ve městě Nouméa. Arcidiecéze je hlavou církevní provincie Nouméa.\n\nOd 19. června 1981 je arcibiskupem-metropolitou Mons. Michel-Marie Calvet.\n\nDne 23. července 1847 byl založen apoštolský vikariát pro Novou Kaledonii, se sídlem v Nouméa. V souvislosti se zřízením církevní provincie Nouméa byl 21. června 1966 apoštolský vikariát Nouméa povýšen na metropolitní arcidiecézi, se dvěma sufragánními diecézemi; Wallis a Futuna a Port-Vila.\n\n\n"}
{"id": "1056658", "url": "https://cs.wikipedia.org/wiki?curid=1056658", "title": "Different Class", "text": "Different Class\n\nDifferent Class je páté studiové album anglické rockové skupiny Pulp. Bylo vydáno 30. října 1995. V roce 1996 získalo Mercury Music Prize.\n\nAutorem textů je Jarvis Cocker. Autorem hudby jsou Pulp (Cocker, Nick Banks, Steve Mackey, Russell Senior, Candida Doyle a Mark Webber), s výjimkou skladeb 3 a 10, kde jsou autory hudby Cocker, Banks, Mackey, Senior a Doyle.\n\n"}
{"id": "1056660", "url": "https://cs.wikipedia.org/wiki?curid=1056660", "title": "Inzertní portál", "text": "Inzertní portál\n\nInzertní portál jsou webové stránky, na kterých jsou inzeráty na prodej, pronájem, výměnu, darování, a to jakéhokoliv zboží, ať již nového, či použitého. Nejčastěji se tyto portály zaměřují na oblast prodeje aut, realit, dětského zboží a vybavení, práce, ale i domácích mazlíčků a jiných. \n"}
{"id": "1056663", "url": "https://cs.wikipedia.org/wiki?curid=1056663", "title": "Zvonek Poscharkův", "text": "Zvonek Poscharkův\n\nZvonek Poscharkův (\"Campanula poscharskyana\") je vytrvalá rostlina, bylina, která je řazena do čeledi zvonkovité. Kvete od jara do podzimu. Květ u této rostliny je považován za dekorativní a jako okrasná rostlina je druh široce pěstován.\n\nTento druh je původní v Evropě, v oblasti Dinárských Alp v bývalé Jugoslávii.\n\nListy jsou 2,5–4,0 centimetry dlouhé. Roste výhonky po zemi, asi 20–25 cm do délky, výhony se pak stáčí vzhůru. Květy jsou světlé, levandulově modré a kvetou od poloviny jara do začátku podzimu.\n\nPro své výrazné květy se rostlina vysazuje do ozdobných skalek a záhonů s dalšími trvalkami nebo na větších plochách jako pokryv.\n\nSnadno se pěstuje ve vlhké propustné půdě. Snáší přísušky. Vhodné je stanoviště na slunci nebo v polostínu, snese i běžné půdy.\n\nDruh lze rozmnožovat semenem, řízky, v malém množství je také možné množení dělením trsů v předjaří.\n\nJsou zmiňovány třásněnky a mšice na listech.\n\n"}
{"id": "1056676", "url": "https://cs.wikipedia.org/wiki?curid=1056676", "title": "Mojmír Božík", "text": "Mojmír Božík\n\nMojmír Božík (* 26. února 1962 Košice, Československo) je československý hokejový obránce. Získal mistrovské tituly ve dvou hokejových zemích, 2x byl úspěšný v československé hokejové lize, jedenkrát ve finské hokejové lize. Reprezentoval Československo na mnoha mezinárodních turnajích, získal dvě bronzové medaile na mistrovství světa. V roce 1986 byl draftován klubem NHL Edmonton Oilers, v 11. kole jako 231. hráč v pořadí.\n\nJeho stejnojmenný syn hraje také hokej.\n\nHokejově vyrůstal v Košicích, kde také poprvé okusil prvoligový dres. Po dvou letech nastoupil na povinnou základní vojenskou službu, narukoval do trenčínské Dukly. Poté následoval návrat do rodných Košic, kde se sešla hokejově silná generace, výsledkem byly dva mistrovské tituly a další dvě medailová umístění v průběhu 5 let. Po otevření hranic přestoupil do nejvyšší finské hokejové soutěže, kde se ve druhé odehrané sezóně za Jokerit Helsinky dočkal dalšího mistrovského titulu, v týmu hrál další československý hokejista Otakar Janecký. Následně přišel přestup do menšího finského klubu, poté přišla na řadu Francie, na rok návrat na Slovensko, opět Francie, Slovensko a v sezóně 2001/2002 poslední jeden odehraný zápas za HC Košice.\n\nJeho herní kvality neušly pozornosti reprezentačních trenérů, po dobu nejvyšší košické slávy byl platným členem reprezentace. Zúčastnil se tří mistrovství světa (1986, 1987 a 1990) a zimních olympijských her 1988 v kanadském Calgary. Vyjma roku 1990, kdy hrál ve dvojici s Leo Gudasem, jeho partnerem byl Jaroslav Benák.\nReprezentoval také Československo na Kanadském poháru v roce 1987.\n\nCelkem v reprezentačním dresu odehrál 128 zápasů a vstřelil 8 gólů.\n\nZůstal u hokeje, působí jako manažer mládeže v HC Košice. Jeho náplní práce je organizace a dohled nad fungováním všech mládežnických kategorií, a to počínaje od tréninku až organizaci výjezdů na soutěžní zápasy. Současně má na starosti veškerou nutnou administrativu ve vztahu ke slovenskému hokejovému svazu.\n\n"}
{"id": "1056679", "url": "https://cs.wikipedia.org/wiki?curid=1056679", "title": "Důl Jakub", "text": "Důl Jakub\n\nDůl Jakub byl černouhelný hlubinný důl ve Slezské Ostravě, situován jihovýchodně od dolu Hermenegild. Důl patřil mezi doly Severní dráhy Ferdinandovy (SDF) v Ostravě.\n\nNa základě nálezů uhlí v důlních dílech dolu Hermenegild a předpokládaného výskytu uhlí, SDF získává důlní propůjčky na nové dobývací pole v roce 1865. V roce 1868 jihovýchodním směrem od dolu Hermenegild byl založen důl Jakub. Hloubeny byly současně dvě centrální jámy - těžní a větrní.\n\nPrůsak vod z terasovitých štěrkopísků řeky Lučiny významně ovlivňovaly důlní práce. Proto obě jámy byly vodotěsně vyzděny přes pokryvný útvar až do hloubky 56 m. Využitím důlních děl (překopů) k propojení s dolem Hermenegild byly důlní vody odváděny na centrální vodní jámu Hermenegild vodní.\n\nVýdušná jáma Jakub 2 byla vybavena dvěma ventilátory. Hlavní ventilátor byl soustavy Guibal a byl poháněným jednoválcovým ležatým parním strojem. Záložní ventilátor byl soustavy Rittinger, rovněž poháněný jednoválcovým ležatým parním strojem.\n\nTěžní jáma Jakub 1 byla vybavena pyramidální těžní věží v lineárním uspořádání, tj. jámová budova s těžní věží, strojovna a kotelna jsou řazeny v podélné ose. Ve strojovně v roce 1871 byl instalován dvouválcový ležatý přímoúčinný parní těžní stroj o výkonu 100 HP, dodaný ze Strojíren hraběte Salma v Blansku.\n\nV roce 1872 začala těžba uhlí z jakloveckých vrstev ostravského souvrství. V roce 1884 těžní jáma Jakub 1 dosáhla hloubky 168,9 m a větrní jáma 102,4 m. V roce 1896 větrní jáma byla vybavena ventilátorem soustavy Capell vyrobený ve Vítkovických železárnách, starší ventilátor soustavy Guibal byl v rezervní.\n\nV roce 1897 těžní jáma dosáhla hloubky 307 m a větrní 195 m.\n\nV létech 1912 až 1913 byl důl Hermenegild přestavěn a modernizován a přejmenován na důl Zárubek. SDF centralizuje těžbu z dolů Vilém a Jakub na nově rekonstruovaný důl. Těžní jáma Jakub 1 byla rekonstruována na větrní, vystrojená novým ventilátorem soustavy Dinnendahl, vyrobený Akciovou společností Slaný s motorem firmy Brown-Boveri, Vídeň. Obě jámy sloužily pro větrání dolu Zárubek až do ukončení jeho existence.\n\nV roce 1928 jámy byly hluboké: 293 m Jakub 2 větrní (konečná hloubka) a 384 m pro původní těžní Jakub 1, která byla ještě prohloubena do konečné hloubky 643,6 m.\n\nV roce 1956 na jámě Jakub 1 byly instalovány dva axiální větrníky o výkonu 10 000 m / min vyrobené v Milevsku. Posledním provozovaným těžním strojem byl bubnový těžní stroj s jednoetážovými klecemi pro jeden důlní vozík.\n\nUkončením těžby na dole Zárubek v roce 1990 je důl Jakub vyřazen z provozu a zlikvidován. Jámy byly zasypány v roce 1992.\n\nDůl Jakub byl zbourán, na jeho místě je jen náhrobní kámen a vývody odvádějící důlní plyny.\n\nUhlí bylo dobýváno z jakloveckých vrstev ostravského souvrství, metodou dobývání uhlí bylo piliřování se zakládkou nebo na zával, nebo stěnování se směrným nebo dovrchním postupem z hloubky 330 m až po sloj Adolf. Po sloučení s dolem Zárubek se uhlí dobývalo i ze svrchních hrušovských vrstev ostravského souvrství důlními díly dolu Zárubek.\n\nPro ubytování havířů byla vystavěna Jakubská kolonie z níž se dochovalo v roce 2003 13 domů.\n\n\n"}
{"id": "1056681", "url": "https://cs.wikipedia.org/wiki?curid=1056681", "title": "Chaim Michael Dov Weissmandl", "text": "Chaim Michael Dov Weissmandl\n\nChaim Michael Dov Weissmandl (25. října 1903, Debrecín, Rakousko-Uhersko – 29. listopadu 1957, Mount Kisco, New York) byl ultraortodoxní rabín, který v době druhé světové války aktivně usiloval o záchranu Židů. Jeho tajná \"Pracovní skupina\" usilovala o dosažení svých cílů i za pomoci úplatků představitelům Slovenského štátu či nacistům. Weissmandl také dokázal propašovat dopisy nebo telegramy vysoce postaveným lidem, o nichž věřil, že by mohli pomoci pronásledovaným Židům. Jeho dopisy se tak dostaly např. k britskému premiérovi Winstonu Churchillovi, americkému prezidentovi Franklinovi D. Rooseveltovi nebo papeži Piu XII.\n\nSpojence také neúspěšně vyzýval k bombardování železnic vedoucích do koncentračního tábora Osvětim.\n\nWeissmandl se stal odborníkem na staré manuskripty. V rámci studia navštívil Oxfordskou univerzitu. V Anglii si vybudoval síť kontaktů, které mu později pomohly ve snaze chránit Židy, po anšlusu dokázal např. pro 60 rabínů vyhnaných z Rakouska zajistit britská víza. \n\nOd roku 1942 byl Weissmandl vůdcem tajné „Pracovní skupiny“, jeho nejbližší spolupracovnicí byla sionistka Gisi Fleischmannová. V létě tohoto roku naplánoval podplacení příslušníka SS Dietera Wislicenyho, pracovníka Referátu pro židovské záležitosti na Slovensku. Výměnou požadoval zastavení deportací slovenských Židů do vyhlazovacích táborů. Pracovní skupina Wislicenymu ve dvou splátkách zaplatila 40–50 tisíc dolarů. Deportace skutečně ustaly a Weissmandl a jeho kolegové věřili, že se tak stalo díky úplatku. \n\nPozději se tak Weissmandl stal iniciátorem plánu s názvem \"Europa\", jehož cílem bylo zachránit s pomocí úplatků pro vysoce postavené nacistické činitele Židy z celé okupované Evropy. Důrazně, ale bez většího úspěchu, proto apeloval na židovské představitele, aby poskytli větší finanční prostředky na tyto účely.\n\nNa podzim 1944 byl Weissmandl a jeho rodina zařazen do transportu do Osvětimi. Podařilo se mu vyskočit z jedoucího vlaku. Zlomil si přitom nohu, nakonec se mu však podařilo skrýt se v Bratislavě. Díky aktivitám Rudolfa Kastnera se posléze dostal do Švýcarska.\n\nPo válce chtěl Weissmandl přesunout ješivu z Nitry do Palestiny. Se žádostí o přesun ale neuspěl, nakonec ji přemístil do Mount Kisco v USA.\n\nMichael Dov Wiessmandl se poprvé oženil v Trnavě, jeho ženou se stala dcera jeho učitele, rabína Samuela Davida Ungára (1886–1945), posledního představeného původní nitranské ješivy.\n\nPodruhé se oženil po válce v USA; jeho druhou manželkou a matkou jeho dalších dětí se stala Lea Teitelbaumová (1924–2009) z rabínského rodu. Nebyl však spokojen s výsledky své práce a trpěl ztrátou celé rodiny, o kterou přišel za války. Sužovaly jej těžké deprese i srdeční problémy. Zemřel ve věku 54 let.\n\n\n"}
{"id": "1056685", "url": "https://cs.wikipedia.org/wiki?curid=1056685", "title": "Agnelli", "text": "Agnelli\n\nPříjmení Agnelli nosí více různých osobností:\n\n\n"}
{"id": "1056687", "url": "https://cs.wikipedia.org/wiki?curid=1056687", "title": "Lofty Palmovka", "text": "Lofty Palmovka\n\nLofty Palmovka je areál někdejší továrny, pro roce 2000 proměněný na loftové bydlení, ve čtverci ulic Novákových, Vacínova, Sokolovská a U Balabenky v pražské Libni.\n\nPrvní verze budovy byla továrna na klobouky, postavena v roce 1892 jako pobočka vídeňské továrny P. Ladstätter & Söhne. Zabírala celý prostor mezi dnešními ulicemi Sokolovská a Novákových.\n\nTovárnu poté koupil Mathias Veider, společník původní firmy. Továrna nadále vyráběla především klobouky, ale přibylo pletené zboží, teď už pod značkou M. Veider.\n\nV roce 1903 přistavěl ze stran hlavní budovy moderní železobetonové monolitické přístavby (dnes roh ulic Novákových a Vacínova a Novákových a U Balabenky). Projekt vypracoval žitavský architekt Heinrich Zieger a postavila jej vídeňská firma Wayss & Freytag. V roce 1909 dále továrnu přestavovala firma Pohl & Kutsche.\n\nVe 30. letech část areálu užívalo strojní truhlářství Nalos a Mansfeld, které přestavělo šedové střechy nad dílnami. Truhlářství zde vyrábělo především dřevěné skříňky rádií a reproduktorů.\n\nV letech 1936–1938 došlo k další přestavbě, byly zbořeny některé původní doprovodní stavby a postavena trafostanice.\n\nZa druhé světové války zde působila firma Textilco, pletené a stávkové zboží. Adaptace stavby provedla firma Kauder & Weisskopf.\n\nPo druhé světové válce a po celé období socialismu zde sídlil podnik Český nábytek, n. p., později Interiér. Kolem roku 1950 došlo k rozdělení budov továrny: jako továrna byly využívány jen části na současných ulicích Novákových a Vacínova s vjezdem z ulice U Balabenky. Část na Sokolovské ulici a vrchu Vacínovy ulice byla zastavěna bytovými domy, čímž byl rozbit původní jednotný a romantický ráz celého objektu. Na ulici Sokolovské byla ponechána jen původní vstupní budova, ve které v devadesátých i nultých letech sídlila pobočka Všeobecné zdravotní pojišťovny.\n\nV roce 2003 zpracovali architekti Ing. arch. Pavel Prouza a Ing.arch. Jakub Masák (ateliér Masák & Partner) návrh na přestavbu a dostavbu areálu ze strany ulice Novákových pro loftové bydlení. Přestavbu realizoval švýcarský developer Jean-Michel Kolly (právně šlo o několik firem) a stavěla firma Geosan Group, a.s. v letech 2004–2006.\n\nDnešní vstup do Loftů Palmovka z ulice Novákových byl vybudován na místě původního zadního traktu továrny. Původní hlavní budova z cihel (ulice Novákových) byla zbořena a namísto ní byla propojena železobetonová křídla z roku 1903. Kolem původního komína budovy byla postavena restaurace a garáže, na ulici Novákových řadové domky. Původní komín byl využit pro odvod zplodin z garáží a restaurace. V původním zanedbaném „vnitrobloku“ továrny byl vytvořen příjemný park, v němž byly zachovány stromy, z nichž některé vysázel ještě první stavitel v roce 1892. Přestavěná budova dostala výraznou karmínovou fasádu, zelené nadstavby, šedé přístavby, dřevěná eurookna a celkově byl velmi důsledně potlačen původní industriální charakter stavby na úkor lepší využitelnosti, zateplení a také vyšší vizuální atraktivity.\n\n„Továrna se jaksi ztratila v překladu. Ani v jejím životě po životě nelze zapomenout na přirozenou důstojnost továrny. Romantik milující industriální stavby se na Palmovce nemůže zbavit pocitu zhanobení mrtvoly.“, uvádí o poslední přestavbě Ludmila Burianová v časopisu Stavba č. 4/2006.\n\nDnešní vstup do Loftů byl vlastně zadním traktem, hlavní vstup byl z menší budovy ze Sokolovské. Boční, betonová křídla ještě nestála. Hlavní budova z cihel na obrázku byla zbořena při rekonstrukci v roce 2004. Kolem byla jen pole.\n\nObrázek z inzerátu datovaný rokem 1898 zachycuje zajímavou dopravní situaci v okolí popisované stavby. V popředí obrázku, po dnešní Sokolovské ulici (tehdy Královské třídě), jezdila od roku 1896 elektrická tramvajKřižíkovy elektrické dráhy. Zprava doleva, spodem, jede dnešní ulicí Na Žertvách (tehdy Smetanova) vlak po trati Rakouské severozápadní dráhy. Míří z nádraží Vysočany do nádraží Dolní Libeň, které se nacházelo západně od dnešní stanice metra Palmovka. Staniční budova libeňského dolního nádraží ostatně zůstala zachována. Tato trať, která pokračovala až do nádraží Těšnov, definitivně zanikla roku 1972. Jedním z pozůstatků této trati jsou opěrné pilíře viaduktu přes Rokytku poblíž Kolčavky. Vlak, který horem po vysokém náspu míří z pravého dolního do pravého horního rohu, jede na nádraží Vysočany. Mohl vyjet například z dnešního Masarykova nádraží. Tato jednokolejná trať byla nahrazena několika tratěmi: Holešovickou přeložkou, která vede na nádraží Holešovice, tratí, spojující tzv. Nové spojení a nádraží Vysočany a spojkou dnešního nádraží Libeň a nádraží Vysočany. Tratě se potkávají celkem sedmi kolejemi právě v místě, na němž je v obrázku přímá, jednokolejná trať. \n\n"}
{"id": "1056692", "url": "https://cs.wikipedia.org/wiki?curid=1056692", "title": "Ukrajinistika", "text": "Ukrajinistika\n\nUkrajinistika je filologicky zaměřený vědní obor zabývající se studiem ukrajinského jazyka, literatury, kultury obyvatel Ukrajiny, životem ukrajinské diaspory a také dějinami Ukrajinské republiky.\n\nUkrajinistika je filologicky zaměřený obor zabývající se jazykem, literaturou, kulturou a dějinami ukrajinského národu.\n\nHistorie ukrajinistiky je velice úzce spjatá se samotnými dějinami Ukrajiny. Literární památky psané, buď staroukrajinštinou, či již modernějšími formami ukrajinštiny, jsou známy již ze 12. století - jako tzv. byliny, což byly příběhy legendárních hrdinů, tzv. bohatýrů. Na území bývalého Československa se o ukrajinštinu zajímali především obrozenci a buditelé první fáze národního obrození, jako např. František Ladislav Čelakovský, Pavel Josef Šafařík, František Palacký, Josef Dobrovský, či Josef Jungmann. V dobách po vzniku ČSR byla Ukrajina stále chápána nesprávně jako mladší slovanský bratr Ruska. Vrchol ukrajinistiky v českých zemích a na Slovensku však přišel po únoru 1948 a orientaci Československa na největší evropskou republiku v rámci SSSR. V 90. letech 20. století zájem o ukrajinštinu opadl, aprobovaní ukrajinštináři se masivně rusifikovali a obrátili k angličtině. Nicméně již po roce 2004 zažívá opět mírnou renesanci.\n\nNa Masarykové univerzitě v Brně je slavistický obor Ukrajinistika realizován od roku 1993, který lze studovat v rámci tamějšího Ústavu slavistiky Filozofické fakulty.\n\nOxana Gazdošová z Ústavu slavistiky uvedla, že v Brně se ukrajinistika rozvíjela postupně a že měla k roku 2009 přes 50 studentů a že je obor je otevírán každoročně. Již tradičně do bývalého Československa a dnes na území Čech, Moravy a Slezska přijíždí tisíce Ukrajinců, a proto jsou potřební tlumočníci a překladatelé. Navíc dnes kvůli ruské okupací ukrajinského poloostrova Krym a ruské válce ve východní části v Ukrajině denně přijíždí stovky Ukrajinců postižených válečnými událostmi do Prahy, proto jako nikdy před tím jsou zapotřebí ukrajinisté, předkladatelé, stejně jako nové slovníky, publikace či učebnice.\n\nU příležitosti 15. výročí brněnské ukrajinistiky proběhla mezinárodní konference Ukrajinistika - minulost, přítomnost, budoucnost. Hlavní záštitou nad konferencí převzal Ústav slavistiky a Česká asociace slavistů. Nejpočetnější delegaci byli ukrajinisté z ČR, Ukrajiny a Německa. Další účastnici konference byli z Polské republiky a USA.\n"}
{"id": "1056693", "url": "https://cs.wikipedia.org/wiki?curid=1056693", "title": "Červená hora (Svitavská pahorkatina)", "text": "Červená hora (Svitavská pahorkatina)\n\nČervená hora (609 m n. m.) je vrch v okrese Svitavy v Pardubickém kraji. Leží asi 1,5 km jjz. od obce Mladějov na Moravě, vrcholem na katastrálním území Mladějova a svahy na území vsi Nová Ves.\n\nČervená hora na severozápadě navazuje na blízký Mladějovský vrch (647 m n. m.).\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1056696", "url": "https://cs.wikipedia.org/wiki?curid=1056696", "title": "Popelová jáma", "text": "Popelová jáma\n\nPopelová jáma je technické zařízení sloužící k vysypávání popele z popelníků, součásti parních lokomotiv. Jámy se budovaly v depech nebo přímo ve stanicích. Délka popelové jámy dosahuje 20 až 60 metrů.\n"}
{"id": "1056697", "url": "https://cs.wikipedia.org/wiki?curid=1056697", "title": "Lokomotivní četa", "text": "Lokomotivní četa\n\nLokomotivní četa je osádka pracující na hnacím kolejovém vozidle (lokomotivě). Původně (na parních lokomotivách) se skládala ze dvou pracovníků, a sice ze strojvedoucího a jeho pomocníka, tedy topiče. Později, na motorových a elektrických lokomotivách, se pomocník strojvedoucího neoficiálně nazýval například mechanik. Na začátku sedmdesátých let dvacátého století byla u ČSD zaváděna jednomužná obsluha lokomotivy. Na motorových vozech osobní dopravy byla jednomužná obsluha již dříve, na řídícím stanovišti byl se strojvedoucím vlakvedoucí, který však neměl všechny povinnosti pomocníka strojvedoucího.\n\nNa jiných lokomotivách než parních je četa tvořena pouze jednou osobou, a to strojvůdcem.\n\n"}
{"id": "1056698", "url": "https://cs.wikipedia.org/wiki?curid=1056698", "title": "Náměstek pro státní službu", "text": "Náměstek pro státní službu\n\nNáměstek pro státní službu (někdy nazývaný jako superúředník) je funkce, která ze zákona o státní službě řídí v České republice všechny státní úředníky. Funkce vznikla s účinností tohoto nového zákona v roce 2015. Funkčně jde o náměstka ministra vnitra. Jeden člověk může sloužit ve funkci maximálně 6 let a jmenován může být jen jednou. Prvním takovým „superúředníkem“ se stal Josef Postránecký.\n\nPodřízení se státní správy novému zákonu si částečně vynutila Evropská unie, která tím podmínila vyplácení peněz z evropských fondů. Premiér Bohuslav Sobotka vidí zákon jako prostředek k odpolitizování státní správy a k zamezení personálním zemětřesením na ministerstvech po změně vlád.\n\nMF Dnes tuto funkci přirovnala k sirovi Humphreymu ze seriálu \"Jistě, pane ministře\".\n"}
{"id": "1056706", "url": "https://cs.wikipedia.org/wiki?curid=1056706", "title": "Cosimo III. Medicejský", "text": "Cosimo III. Medicejský\n\nCosimo III. Medicejský (14. srpna 1642 Florencie – 31. října 1723 Florencie) byl v letech 1670–1723 toskánský velkovévoda.\n\nJeho otcem byl Ferdinand II. Medicejský a matka byla Vittoria della Rovere. Matka ho přesvědčila, aby propustil některé ministry a místo toho najal členy duchovenstva, se kterými měla dobré kontakty. Cosimo podpořil reformu uvnitř františkánského řádu. Podporoval populární misi prováděnou sv. Leonardem z Porta Maurice. Na jeho dvoře sloužil botanik Paolo Boccone.\n\nDne 20. června 1661 si Cosimo vzal ve Florencii princeznu Markétu Luisu, dceru Gastona Orleánského a Markéty Lotrinské. Markéta Louisa byla sestřenicí Ludvíka XIV. krále Francie. Pár spolu měl několik dětí, rozvedli se v roce 1675. Na trůn po jeho smrti nastoupil jeho syn Gian Gastone Medicejský.\n"}
{"id": "1056709", "url": "https://cs.wikipedia.org/wiki?curid=1056709", "title": "Zdeněk Peclinovský", "text": "Zdeněk Peclinovský\n\nZdeněk Peclinovský (* 2. listopadu 1953) je bývalý český fotbalista, obránce. Po skončení aktivní kariéry působí jako trenér na regionální úrovni.\n\nV československé lize hrál za Slavii Praha a Spartu Praha. Nastoupil v 82 ligových utkáních a dal 4 góly. Ve druhé lize hrál za Dynamo České Budějovice, TJ Motorlet Praha a TJ Brandýs nad Labem. Za Slavii nastoupil v Poháru vítězů pohárů ve 2 utkáních a v Poháru UEFA v 1 utkání.\n\n\n"}
{"id": "1056711", "url": "https://cs.wikipedia.org/wiki?curid=1056711", "title": "Anders Järryd", "text": "Anders Järryd\n\nAnders Järryd (* 13. července 1961 Lidköping) je bývalý švédský profesionální tenista a světová jednička ve čtyřhře, když na čele žebříčku strávil 107 týdnů. Sezóny 1988 a 1989 zakončil jako nejlepší deblový hráč světa. V kariéře, trvající mezi lety 1980–1996, vyhrál osm Grand Slamů v mužské čtyřhře, a to všechny čtyři majory. Na profesionálních okruzích vybojoval osm singlových a padesát devět deblových titulů.\n\nNa žebříčku ATP byl ve dvouhře nejvýše klasifikován v červenci 1985 na 5. místě a ve čtyřhře pak v srpnu téhož roku na 1. místě.\n\nVe švédském daviscupovém týmu debutoval v roce 1981 prvním kolem Světové skupiny proti Japonsku, v němž vyhrál se Simonssonem čtyřhru. Švédi postoupili po vítězství 5:0 na zápasy. Součástí švédského družstva byl ve „zlaté éře“ reprezentace, během níž se Seveřané v období 1983–1989 probojovali sedmkrát v řadě do finále. Z pozice nejlepšího deblisty týmu, hrál pravidelně čtyřhry.\n\nSoučástí vítězného celku, které zvedlo nad hlavu salátovou mísu, se stal v Davis Cupu 1984, 1985 a 1987. V letech 1983, 1986, 1988 a 1989 odešel jako poražený finalista. Poslední zápas odehrál v semifinále ročníku 1993 proti Německu, když s Holmem prohráli čtyřhru. Němečtí hráči postoupili po výhře 5:0 na zápasy. V soutěži nastoupil celkem k třiceti jedna mezistátním utkáním s bilancí 16–3 ve dvouhře a 20–14 ve čtyřhře.\n\nRoku 1961 se narodil v Lidköpingu, ležícím ve švédské jihozápadní provincii Västra Götaland. Za klub Lidköpings AIK hrál také bandy.\n\nPředstavuje nejstaršího člena úspěšné generace švédských tenistů, kteří se ve světovém tenise začali prosazovat v první polovině 80. let 20. století (vedle Edberga, Wilandera, Pernforse, Nyströma, Lundgrena a Sundströma). \n\nŠvédsko reprezentoval na Letních olympijských hrách 1988 v Soulu, kde se tenis vrátil po několika desetiletích do rodiny olympijských sportů. V mužské dvouhře startoval na divokou kartu jako sedmý nasazený. Vypadl ve třetím kole, když nestačil na Němce Carla-Uwe Steeba poměrem 6–2, 5–7, 3–6 a 5–7. Do mužské čtyřhry nastoupil se Stefanem Edbergem. Po semifinálové prohře se španělským párem Sergio Casal a Emilio Sánchez obdrželi bronzové medaile.\n\nZúčastnil se také barcelonských Her XXV. olympiády, kde v úvodním kole deblové soutěže po boku Edberga podlehli americké dvojici Jim Courier a Pete Sampras po pěti setech.\n\nDo profesionálního tenisu vstoupil roku 1980. První deblový titul vybojoval na lineckém turnaji ATP Linz v páru s krajanem Hansem Simonssonem. Následující sezónu 1981, na posledním ročníku linecké události, obhájil titul ve čtyřhře a přidal premiérovou trofej z dvouhry. Ve finále přehrál Španěla Josého Higuerase ve třech setech. V roce 1983 dosáhl na první grandslamové vítězství v mužské čtyřhře, když opět se Simonssonem v rozhodujícím duelu French Open 1983 zdolali pár Mark Edmondson a Sherwood Stewart.\n\nV sezóně 1984 následovaly dva singlové a pět deblových titulů. Po boku krajana Stefana Edberga odešli jako poražení finalisté ze čtyřhry US Open 1984.\n\nNejlepšího výsledku ve dvouhře Grand Slamu dosáhl ve wimbledonské dvouhře 1985, kde prošel přes Švýcara Heinze Günthardta do semifinále. V něm však po čtyřsetovém průběhu nestačil na 17letého juniora Borise Beckera, který se ziskem titulu stal nejmladším grandslamovým šampionem dvouhry v historii. Body z Wimbledonu znamenaly, že v červenci Järryd vystoupal na své kariérní maximum, když mu patřila 5.  příčka. Dobrou formu zužitkoval svými nejlepšími výkony na French Open 1985, kde dosáhl do osmifinále i čtvrtfinálovou účastí na US Open 1985. V srpnu téže sezóny se stal světovou jedničkou ve čtyřhře. Na Turnaji mistrů 1985 si zahrál semifinále singla, v němž opět podlehl Beckerovi. Následující rok zvítězil na finálové akci konkurenční série WCT Finals, když v boji o titul na World Championship Tennis Finals 1986 vrátil předešlé porážky Beckerovi.\n\nV sezóně 1987 mu chyběly dva vítězné zápasy k zisku čistého Grand Slamu z mužské čtyřhry. Na Australian Open 1987 triumfoval s Edbergem, na French Open 1987 s Američanem Robertem Segusem a ze závěrečného US Open 1987 si odvezl trofej opět po boku Edberga. Jediné zaváhání přišlo ve Wimbledonu 1987, když s Edbergem v semifinále nestačili na šestou nasazenou španělskou dvojici Sergio Casal a Emilio Sánchez.\n\nV sezóně 1988 nastoupil do čtyřher s Johnem Fitzgeraldem, s nímž končil jako poražený finalista na French Open 1988 i ve Wimbledonu 1988. Za Švédsko, vyjma olympijských her, startoval také na Světovém poháru družstev 1988, který Seveřané vyhráli. V roce 1989 se dočkal po boku Fitzgeralda deblové trofeje z Wimbledonu 1989, čímž zkompletoval kariérní grandslam.\n\nV sezóně 1991 vyhrál podruhé tři ze čtyř deblových majorů, všechny se stabilním spoluhráčem Fitzgeraldem. Jednalo se o French Open 1994, Wimbledon 1991 a US Open 1991, na němž dobyl svou poslední grandslamovou trofej. Poslední finále na turnaji velké čtyřky si zahrál s Fitzgeraldem na Australian Open 1993, kde skončili na raketách jihoafricko-australské dvojice Danie Visser a Laurie Warder.\n\nZávěrečný titul ve dvouhře zaznamenal na Rotterdam Open 1993 po finálové výhře nad Karlem Nováčkem 6–3 a 7–5. Poslední deblový titul vybojoval na úvodním ročníku petrohradského St. Petersburg Open 1995 s Martinem Dammem, když v rozhodujícím duelu zdolali Jakoba Hlaska s Jevgenijem Kafelnikovem.\n\nProfesionální kariéru završil po šestnácti letech v sezóně 1996 s více než 5 miliony dolary získaných na odměnách.\n\n"}
{"id": "1056733", "url": "https://cs.wikipedia.org/wiki?curid=1056733", "title": "Slavický", "text": "Slavický\n\nPříjmení Slavický může označovat:\n"}
{"id": "1056734", "url": "https://cs.wikipedia.org/wiki?curid=1056734", "title": "Češi v Omaze", "text": "Češi v Omaze\n\nČeši v Omaze v americkém státě Nebraska významně přispěli k politickému, společenskému a kulturnímu rozvoji města. První čeští imigranti přišli do Omahy v roce 1868.\n\nV 60. letech 19. století se mnoho Čechů, hlavně z Čech a Moravy, přistěhovalo do Nebrasky. Edward Rosewater a John Rosicky, omažští novináři původem z Čech, povzbuzovali krajany k přistěhování se do Ameriky. Vychvalovali a slibovali, že je půda v Omaze, hraniční zemi, zdarma. V roce 1880 už byli Češi nejčetnější etnickou skupinou ve městě. \n\nV roce 1893 světově proslulý český skladatel, Antonín Dvořák, navštívil město a vystoupil zde. Toto vystoupení přilákalo návštěvníky z okruhu mnoha mil. Jeho návštěva Spojených států ho inspirovala k napsání 9. symfonie „Z Nového světa“, zkráceně známé jako „Novosvětská symfonie“. V ní vychází ze svých dojmů z tohoto místa a byla inspirována jeho zalíbením v ptačím zpěvu, ragtime hudbě od africkoamerického hudebníka a skladatele Scotta Joplina, kapelové hudbě a lidové písni.\n\nKomenský Clubs (Komenského kluby) byly založeny v Nebrasce, včetně Omahy, Lincolnu a dalších měst, kde bylo mnoho českých imigrantů. Když byla v roce 1914 založena organizace Bohemian National Alliance, její řídící pobočka pro středozápad byla ustanovena v Omaze. Češi ve městě pomohli propagovat českou nezávislost po první světové válce. K roku 1920 v české čtvrti Bohemian Town bydlelo asi 3 500 imigrantů.\n\nJedním z nejznámějších Čechů z omažské čtvrti Little Bohemia byl Roman Hruska, který byl zvolen senátorem za stát Nebraska v polovině 20. století. Na svůj český původ by řádně hrdý. Dalším významným Čechem pocházejícím z Omahy, který dosáhl politického úřadu, byl Thomas Capek, právník a člen zákonodárné moci státu Nebraska na počátku 20. století.\n\nVýzmnamými sportovci byli Tom „Train Wreck“ Novak, výborný hráč amerického fotbalu na univerzitě University of Nebraska a rodina Dusků, kteří byli známí v počátcích profesionálního zápasu.\n\nEdward Rosewter, rodným jménem Edward Rosenwasser (28. ledna 1841 Bukovany, Čechy – 30. srpna 1906 Omaha, Nebraska, USA) byl český imigrant židovského původu, který přišel do Omahy v roce 1863. V roce 1871 založil noviny \"Omaha Bee\" (Omažská včela). V tom samém roce založil první české noviny v Omaze, \"Pokrok západu.\" S českou komunitou v Omaze ho spojovala politika. Rosewater byl republikánským politikem a jedním z lídrů Republikánské strany v Nebrasce. Rosewater měl pověst vždy „agresivního a kontroverzního“ člověka.\n\nJan Rosický (1845 – 1910) založil a vydával noviny v českém jazyce Západní Česko-Bratrská Jednota (ZČBJ), které byly tištěny v Omaze, ale šířily se jak po celých Spojených státech, tak i v Čechách. Rosickému je připisováno povzbuzení tisíců Čechů k přestěhování se do USA. Na hřbitově Czech National Cemetery v Omaze je k vidění Rosického památník s následujícím nápisem v českém jazyce:\n\nČeši z Omahy v roce 1907 napomohli zřízení českého studijního programu Czech Language Program na univerzitě University of Nebraska v Lincolnu tím, že pomohli získat legislativní souhlas pro tento program. Dodatečně byl ještě zřízen program o českém dědictví na univerzitě College of St. Mary v Omaze. Tyto programy se staly centry pro výuku českého jazyka, literatury a kultury na téměř celé století.\n\nJeptišky českého původu získaly prostředky a zajistily personál pro klášter a školu Notre Dame Academy and Convent na adrese State Street 3501, který pomáhal v oblasti, kde žila česká komunita. Čeští imigranti a jejich potomci také založili skupinu sokolů Sokol South Omaha, muzeum Czechoslovak Museum na adrese U Street 2021 v jižní Omaze a hřbitov Bohemian National Cemetery na adrese Center Street 5201. Další hřbitovy, kde je většina českých hrobů nebo velkými sekcemi vyhrazenými pro Čechy jsou hřbitovy Calvary Cemetery, Holy Sepulchar Cemetery a Saint Mary Catholic Cemetery.\n\nČtvrť Little Bohemia (Malé Čechy) je významnou českou památkou v Omaze. Tato čtvrť byla etnickou enklávou založenou Čechy a nacházela se v obchodní oblasti kolem ulic South 13th Street a South 14th Street a William Street. Tuto čtvrť ohraničovala ulice South 10th Street z jihu, ulice South 16th Street ze západu, ulice Pierce Street ze severu a ulice Martha Street z jihu. Nacházel se zde hotel Prague Hotel, sál Sokol Auditorium, kavárna Bohemian Cafe, což byla všechno významná místa pro českou komunitu.\n\nDalší významná česká čtvrť se nacházela v okolí parku Brown Park.\n"}
{"id": "1056745", "url": "https://cs.wikipedia.org/wiki?curid=1056745", "title": "Otrava Alexandra Litviněnka", "text": "Otrava Alexandra Litviněnka\n\nAlexandr Litviněnko byl bývalý důstojník ruských tajných služeb FSB a KGB, který před soudním stíháním utekl z Ruska a získal politický azyl ve Velké Británii. Podle jeho ženy a otce po získání azylu pracoval pro britské tajné služby MI6 a MI5.\n\nPočátkem listopadu 2006 se v Londýně sešel s dalšími bývalými agenty KGB Dmitrijem Kovtunem a Andrej Lugovoj. Nedlouho po setkání byl hospitalizován v nemocnici a 23. listopadu zemřel na otravu radioaktivním poloniem. V květnu 2007 britská policie obvinila z vraždy Lugového. a Británie oficiálně požádala ruskou vládu o jeho vydání. Ruská ústava však zakazuje ruské občany vydat cizím úřadům. \n\nV lednu 2015 začalo v Británii druhé, veřejné soudní vyšetřování Litviněnkovy smrti. V lednu 2016 soudce dospěl k závěru, že operaci s cílem zabít Litviněnka pravděpodobně posvětil šéf ruské tajné služby FSB Petrušev a nejspíš ji odsouhlasil prezident Putin. Za pachatele vraždy označil soud Andreje Lugového a Dmitrije Kovtuna.\n\nDne 1. listopadu 2006 Litviněnko náhle onemocněl. Před tím se setkal se dvěma bývalými agenty KGB Dmitrijem Kovtunem a Andrejem Lugovým a také s italským akademikem a bezpečnostním konzultantem Mariem Scaramellou, který mu údajně předal informace o smrti Anny Politkovské, ruské novinářky zastřelené v říjnu 2006 v Moskvě. \n\nLitivněnko byl hospitalizován, trpěl silným průjmem a zvracením. 17. listopadu byl převezen do University College Hospital, kde mu byla zajištěna policejní ochrana. 20. listopadu byl už po ztrátě všech vlasů a silném úbytku na váze umístěn na jednotku intenzivní péče. Pouhé tři dny nato 23. listopadu ve večerních hodinách zemřel, ale ještě předtím obvinil ze své smrti ruského prezidenta Vladimira Putina.\n\nZa příčinu otravy bylo nejprve považováno thalium, až později při vyšetřování bylo za její příčinu označeno radioaktivní polonium, konkrétně radioaktivní izotop polonium 210. Zvýšenou míru radiace později policie prokázala v suši baru, kde měl Litviněnko schůzku v den svého onemocnění, ale i v hotelu, kde pobýval, a v jeho domově v severním Londýně. Stopy polonia však vzhledem k cestám zúčastněných osob policie objevila nejen v dalších částech Londýna, ale také v Moskvě a v Hamburku.\n\nOtravu a smrt LItviněnka začala vyšetřovat protiteroristická jednotka londýnské metropolitní policie. Vedoucí této jednotky Peter Clarke uvedl, že policie \"\"bude hledat možné svědky a zkoumat pohyby pana Litviněnka v rozhodném čase, včetně doby kdy poprvé onemocněl, a identifikovat lidi, s kterými se mohl setkat. Budete také provedeno rozsáhlé prozkoumání záběrů bezpečnostních kamerových systémů\"\". 6. prosince 2006 metorpolitní policie oznámila, že Litviněnkova smrt je vyšetřována jako vražda. Do případu byl zapojen také Interpol, který poskytoval rychlou výměnu informace mezi britskou, ruskou a německou policií.\n\nV květnu 2007 byl vraždy obviněn Lugovoj. a Británie oficiálně požádala ruskou vládu o jeho vydání. \n\nV lednu 2015 začalo v Británii druhé, veřejné soudní vyšetřování Litviněnkovy smrti, a to na žádost Litviněnkovy vdovy. První neveřejné vyšetřování se totiž nesmělo dotknout tajných důkazů spojených s možnou rolí Ruska při zabití Litviněnka.\n\nBritský fyzik Norman Dombey vyšetřovatelům sdělil, že Litviněnko zemřel po dávce, která činila 26,5 mikrogramu polonia 210 s poločasem přeměny 138,376 dne. Podle Dombeye bylo polonium vyrobeno v ruském závodě Avangard asi 500 kilometrů jihovýchodně od Moskvy. Zařízení pochází z dob Sovětského svazu, kdy se jmenovalo Arzamas-16 a bylo součástí sítě průmyslu na výrobu jaderných zbraní.\n\n\n\n\n\n\n"}
{"id": "1056746", "url": "https://cs.wikipedia.org/wiki?curid=1056746", "title": "Jindřich Otakar Miltner", "text": "Jindřich Otakar Miltner\n\nJindřich Otakar Miltner (22. října 1827 Slaný – 24. ledna 1881 Krakov) byl státní úředník, národní obrozenec a vlastivědný pracovník.\n\nKariéru začal v letech 1851-1852 jako asistent archeologické sbírky a sbírky starožitností historické archeologie (tehdy v knihovně pod vedením Václava Hanky) v Museu království českého. Pak se stal policejním úředníkem v Krakově.\nJako dobrovolný konzervátor sbíral archeologické nálezy (například kachle) a daroval je muzeu. Systematicky se zabýval hlavně numismatikou.\n\n"}
{"id": "1056752", "url": "https://cs.wikipedia.org/wiki?curid=1056752", "title": "Marťan (román)", "text": "Marťan (román)\n\nMarťan (v anglickém originále The Martian) je sci-fi román a první vydaná kniha amerického spisovatele Andyho Weira. Původně byla vydána v roce 2011 svépomocí, následně práva ke knize zakoupilo nakladatelství Crown Publishing, které vydalo knihu znovu v roce 2014. V České republice ji poprvé vydalo v roce 2015 nakladatelství Knižní klub.\n\nTento sci-fi román sleduje příběh amerického astronauta Marka Watneyho poté, co je opuštěn na Marsu. Aby přežil, musí improvizovat. Román je popisován jako spojení filmů Apollo 13 a Trosečník. Filmová adaptace této knihy, režírovaná Ridley Scottem, byla v kinech uvedena v říjnu 2015. V hlavní roli astronauta Watneyho se objevil Matt Damon. Česká audiokniha, v hlavní roli s Janem Zadražilem, byla vydána roku 2016.\n\nMark Watney je astronaut NASA, botanik a strojní inženýr, který je opuštěn na Marsu, když je posádka mise Áres 3 kvůli písečné bouři se silným větrem donucena evakuovat místo přistání v marsovské Acidalia Planitia. Watney je při evakuaci proboden anténou, přičemž je zničen počítač v jeho skafandru, který monitoruje jeho životní funkce, a zbývajících pět členů posádky jej považuje za mrtvého. Jeho zranění se ukáže být relativně lehkým, ale vzhledem k tomu, že nemá žádný způsob, jak se spojit se Zemí, musí se spolehnout na své vědecké a technické schopnosti, aby přežil. V obytné části modulu nazývané Habitat (zkráceně Hab), postaveném na povrchu Marsu pro celou posádku mise Áres 3, začne pěstovat brambory a spalovat hydrazin, aby vyrobil vodu. Začíná si vést deník, o kterém očekává, že jej objeví archeologové dlouho po jeho smrti. Když satelitní snímky místa přistání ukáží důkazy jeho činnosti a NASA zjistí, že je naživu, začíná pracovat na způsobu jeho záchrany. Tyto informace kvůli případnému rozrušení zatajuje přeživším z posádky Árese 3, kteří jsou na cestě zpět na Zemi v plavidle Hermes.\n\nWatney má v úmyslu odcestovat 3200 kilometrů do Schiaparelliho kráteru, ve kterém má za 4 roky přistát mise Áres 4. Na tuto cestu začne upravovat jeden z roverů mise Áres 3, na který přidá solární články a další baterii. Vykoná dlouhou testovací jízdu, při které získá bezpilotní přistávací modul Pathfinder a rover Sojourner. Tyto stroje odveze do Habu, což mu umožní spojit se se Zemí. Mitch Henderson, letový ředitel mise Áres 3, přesvědčí správce agentury NASA Teddyho Sanderse, aby mu povolil informovat posádku mise Áres 3 o tom, že Watney přežil. Členové posádky jsou nadšeni, s výjimkou Melissy Lewis, velitelky mise, která je zdrcena vinou kvůli opuštění Watneyho.\n\nKdyž se blíží Watneyho druhá sklizeň brambor, vada v plachtovině jedné z přechodových komor Habu způsobí kolaps této komory a celého Habu, což vystřelí Watneyho ven, přičemž se mu poškodí přilbice skafandru. Watney přežije a opraví Hab, ale rostliny jsou mrtvé, čímž mu znovu hrozí vyhladovění. NASA chvatně připraví bezpilotní sondu, která má za úkol poslat Watneymu zásoby, ale nosná raketa sondy se při vzletu rozpadne. Díky dohodě poskytne Čínská národní vesmírná agentura novou nosnou raketu k dalšímu pokusu, ale vzhledem k tomu, že není čas sestavit sondu s přistávacím modulem, stojí NASA před výzvou sestavit sondu, jejíž náklad bude schopen přežít havárii. Mezitím objeví astrodynamik Rich Purnell trajektorii využívající gravitace jako praku, která by mohla dostat Hermes a posádku mise Áres 3 zpět na Mars k záchraně Watneyho a tím výrazně prodloužit délku mise, přičemž bude čínská raketa využita k vynesení zásobovací sondy k lodi Hermes při jejím průletu kolem Země. Sanders vetuje „manévr Riche Purnella“, protože představuje mnohem větší riziko pro zbylé členy posádky, ale Mitch tajně odešle informace o manévru na loď Hermes. Všech pět členů posádky s plánem souhlasí, a jakmile započnou manévry, je NASA nucena vyslat zásobovací loď, aby jim zachránila život.\n\nWatney pokračuje v úpravách roveru, protože součástí nového záchranného plánu je příjezd na zamýšlené místo přistání mise Áres 4 a odlet v marsovském odletovém modulu (MAV), který během dlouhých příprav pro misi Áres 4 již provedl bezpilotní přistání. Při práci na roveru Watney omylem vyzkratuje elektroniku Pathfinderu, čím opět ztratí možnost komunikovat se Zemí. Zásobovací sonda je úspěšně vypuštěna a přistává na lodi Hermes. Během doby, kdy se Watney připravuje na svou cestu do Schiaparelliho kráteru, objeví NASA písečnou bouři, která se blíží k zamýšlenému Watneyho kurzu a která by mohla kvůli zhoršení přírodních podmínek způsobit nedobíjení solárních článku na Watneyho roveru, ale nemůže se s Watneym nijak spojit a varovat jej. Při překračování Arabie Terry si Watney všimne, že jeho kurz ohrožuje písečná bouře, a díky hrubému odhadu její rychlosti a směru je schopen ji objet.\n\nPoté, co přežije převržení roveru při sestupu do Schiaparelliho kráteru, dosáhne Watney odletového modulu a znovu naváže spojení s NASA. Obdrží instrukce o radikálních úpravách na modulu, které jsou nutné ke snížení jeho váhy a které mu umožní zkřížit průletovou dráhu lodi Hermes. Úpravy zanechají na přední části modulu velký otvor, který Watney překryje plachtovinou z Habu. Při odletu se plachtovina roztrhne, což zpomalí vzlet a zanechá odletový modul na kurzu, který neumožňuje záchranu Watneyho Hermesem. Lewis vymyslí plán k překřížení trajektorie odletového modulu zažehnutím korekčních motorů a následně snížením rychlosti Hermese na rychlost MAV proražením otvoru v přední přechodové komoře Hermese za použití improvizované výbušniny z cukru a tekutého kyslíku. Jeden ze členů posádky, připoutaný na postroji, použije pilotovanou manévrovací jednotku, se kterou je schopen zachránit Watneyho z odletového modulu a dopravit jej zpět na Hermes. V závěrečném záznamu v deníku Watney vyjadřuje své nadšení ze záchrany.\n\nAndy Weir, syn částicového fyzika, vystudoval informatiku. Knihu začal psát v roce 2009 po pečlivém výzkumu, kdy se snažil, aby byla kniha na základě momentálně existujících technologií co nejrealističtější. Weir dále zkoumal orbitální mechaniku, astronomii a historii pilotovaných vesmírných letů.\n\nVzhledem k sérii odmítnutí při snaze publikovat dřívější knihy se rozhodl zveřejnit knihu na svých internetových stránkách v seriálovém formátu - jednu kapitolu po druhé. Na žádost fanoušků vytvořil verzi pro Amazon Kindle, dostupnou na stránce Amazon a oceněnou na 99 centů (nastavitelné minimum). Verze pro Kindle se umístila na špici nejprodávanějších sci-fi titulů, když se během třech měsíců prodalo 35 000 licencí. To Weirovi zajistilo pozornost vydavatelů. Vydavatelství audioknih Podium Publishing koupilo práva na audioknihu v lednu 2013. Weir prodal knižní práva nakladatelství Crown v březnu 2013 za šestimístnou sumu (USD).\n\nV žebříčku New York Times se kniha poprvé objevila dne 2. března 2014 v kategorii fikce v pevné vazbě, a to na dvanáctém místě.\n\nNovela Marťan byla v USA vydána nakladatelstvím Crown 11. února 2014. Audiokniha, vydaná nakladatelstvím Podium Publishing, vyšla v březnu 2013 na internetové stránce Audible a dále ve spojení s Brilliance Audio na CD. Tato audiokniha byla nominována na cenu Audie Award (2014) v kategorii sci-fi.\n\nAudioknihu v českém jazyce vydalo nakladatelství OneHootBook v březnu 2016 s herci Janem Zadražilem a Janem Vondráčkem v režii Hynka Pekárka.\n\n"}
{"id": "1056753", "url": "https://cs.wikipedia.org/wiki?curid=1056753", "title": "Vypalovaný vzor", "text": "Vypalovaný vzor\n\nVypalovaný vzor (angl. : \"devoré\", něm.: \"Ausbrenner\") je souhrnné označení pro textilie s průsvitným krajkovitým vzorováním. Vzorování se dá dosáhnout jen u textilií ze dvou materiálů s rozdílnou odolností proti účinku určité chemikálie.\nNejčastější jsou kombinace polyester s bavlnou nebo s viskózou, které jsou obsaženy ve skaných přízích (polyester obeskaný viskózou) nebo jako tkanina ze dvou přízí z rozdílných materiálů.\n\nZnámé jsou také vypalované vzory z kombinace hedvábí s bavlnou (viz \"horní snímek\")\n\nV závislosti na zpracovaných materiálech se jako chemikálie používá chlorid hlinitý, síran hlinitý, hydrogensíran sodný nebo kyselina sírová.\n\n- leptací pastou (která se po zhotovení vypere) nebo\n\n- rezervovací chemikálií s následujícím průchodem celé textilie leptací chemikálií (bavlna nebo viskóza se zničí, syntetická vlákna zůstanou nepoškozená) \nOděvní tkaniny a pleteniny, krajky, záclonovina a dekorační látky \n(inbetween) \n\nV roce 1885 byl podán první patent na vypalovanou tkaninu na principu karbonizace (odstranění bavlněné složky ze směsi vlna/bavlna) \n\n1886 patent na potiskování tkaniny na určitých místech leptavou látkou\n\n1925 vlasové tkaniny se potiskovaly leptavou pastou (např. vypalované samety)\n\nV 80. a 90. letech 20. století přišly vypalované samety znovu do módy. Významní dezinatéři použili ve svých vzorech tradiční motivy známé u těchto textiií z 20. let. \nKarbonizace textilií\n\nPotiskování textilií\n\n"}
{"id": "1056754", "url": "https://cs.wikipedia.org/wiki?curid=1056754", "title": "Přetečení bufferu", "text": "Přetečení bufferu\n\nPřetečení bufferu () je v informatice nestandardní situace, při které program při zápisu dat do vyrovnávací paměti (tzv. \"bufferu\") překročí vymezené hranice a přepíše sousedící úsek operační paměti. Výsledkem může být poškození dat v paměti, chybné nebo nepředpokládané chování programu nebo i narušení počítačové bezpečnosti. Záměrného přepsání určitého úseku operační paměti využívají škodlivé nástroje (exploit), které využitím zranitelnosti (programátorské chyby) v programu provádějí v počítači škodlivou činnost (viz malware).\n"}
{"id": "1056757", "url": "https://cs.wikipedia.org/wiki?curid=1056757", "title": "Egyptské ozbrojené síly", "text": "Egyptské ozbrojené síly\n\nEgyptské ozbrojené síly jsou vojenské síly Egypta. \n\nEgyptské ozbrojené síly jsou největší v Africe a na Středním východě. Byly založeny v roce 1922. Skládají se z egyptské armády, egyptského námořnictva, letectva a sil protivzdušné obrany.\n\nPodle egyptské ústavy, Egyptské ozbrojené síly se pod vedením generála příkazem nebo Nejvyšší rady vytvořené v době nouze a v čele s prezidentem, který je držitelem titulu nejvyššího vůdce egyptských ozbrojených sil, a skládá se z 21 důstojníků, kteří zastupují různé armádní složky a útvary ozbrojených sil.\n"}
{"id": "1056771", "url": "https://cs.wikipedia.org/wiki?curid=1056771", "title": "Volby druhého řádu", "text": "Volby druhého řádu\n\nZa volby druhého řádu (Second-order elections, SOE) se dají označit volby, jež jsou považovány za méně důležité. Termín volby druhého řádu se může vztahovat na různé typy voleb v závislosti na charakteru formy vlády v dané zemi. V parlamentních systémech lze pod tento pojem zařadit všechny druhy voleb kromě voleb parlamentních (především do dolní komory parlamentu). Naopak v systémech s prezidentskou formou vlády(např. USA) či s polo-prezidentským systémem (např. Francie) jsou volbami druhého řádu všechny volby kromě voleb prezidentských.\n\nMezi volby druhého řádu se například řadí komunální volby, krajské volby a volby do Evropského parlamentu.\n\nRozhodujícím rozdílem mezi volbami prvního a druhého řádu je obecná představa větší důležitosti určitého typu voleb, čili voleb prvního řádu. Voliči považují volby prvního řádu za důležitější proto, že rozhodují o složení klíčové ústavní instituce v zemi. Mohou v nich například přímo či nepřímo ovlivnit podobu exekutivní moci. Ve volbách druhého řádu voliči rozhodují o menších pravomocích a kompetencích, které nemají přímý dopad na exekutivu . \nTento typ voleb je často charakterizován následujícími body: menší volební účast než u voleb prvního řádu, voliči si nevybírají strany takticky jako na národní úrovni, ale jsou náchylnější volit menší strany či strany na okrajích volebního spektra. \nTento typ voleb bývá také označován jako ověřovací volby. \"„Na základě cyklického vzorce vládnoucí strany většinou ztrácejí podporu ve volbách druhého řádu, především v polovině volebního období, neboť lidé vidí ve volební soutěži příležitost, jak se vymezit proti stávající administrativě.“\" Skrze volby druhého řádu mají voliči možnost dát najevo svůj názor na vládu v daném volebním období.\n\nPolitologové zabývající se tímto pojmem se shodují na tom, že druhořadost některých voleb nevnímají pouze voliči, ale i média a samotné politické strany.\n\nNěkteří autoři používají pro tuto skupinu voleb jiné výrazy, jako například „Élections intermédiaires“ ,„Untergeordnete irrelevant elections“ , nebo „Minor elections“ . \n\nPojem volby druhého řádu se poprvé objevil v práci Karlheinze Reifa a Hermanna Schmitta „Nine Second-Order Elections – A Conceptual Framework For the Analysis of European Elections Results“ z roku 1980 analyzující první přímé volby do Evropského parlamentu konané v roce 1979. Reif se Schmittem společně určili 6 dimenzí, se kterými je koncept voleb druhého řádu nejvíce spojen:\n\n\nVe výše uvedeném článku autoři také definují 8 základních kritérií voleb do Evropského parlamentu jakožto voleb druhého řádu:\n\npozornost. Volební kampaň voleb druhého řádu tak například v médiích soupeří o pozornost s jinými politickými tématy.\n\nTo, co podle Schmitta a Reifa \"„odlišuje Evropské volby od všech ostatních voleb druhého řádu, je fakt, že překračují národní hranice.“\" \nReif po dalších evropských volbách v roce 1984 předefinoval původní hypotézy a kritéria voleb druhého řádu:\n\nNa Reifa a Schmitta navázali v letech 1979-1994 1994 Cees Van der Eijk, Mark Franklin a Michael Marsh . Michael Marsh definoval 4 propozice voleb druhého řádu. První 2 propozice jsou v souladu s předchozími studiemi zabývajícími se touto tematikou:\nZbylé dva body doplňují již předchozí hypotézy a kritéria:\nV České republice se pojmem volby druhého řádu jako první zabývali Lukáš Linek a Pat Lyons .\n\n"}
{"id": "1056774", "url": "https://cs.wikipedia.org/wiki?curid=1056774", "title": "2013 v dopravě", "text": "2013 v dopravě\n\nTento článek obsahuje seznam událostí souvisejících s dopravou, které proběhly roku 2013.\n\n\n\n\n\n\n\n\n\n\n"}
{"id": "1056775", "url": "https://cs.wikipedia.org/wiki?curid=1056775", "title": "Plánování potřeby materiálu", "text": "Plánování potřeby materiálu\n\nPlánování potřeby materiálu (ve zkratce MRP z anglického Material Requirements Planning, česká zkratka se nepoužívá) je označení systému určeného pro výrobní podniky a umožňujícího detailně plánovat a řídit jejich celou výrobu a nakupování všeho, co pro ni budou potřebovat. Takové plánování musí vycházet z velikého množství vstupních údajů, a je proto zvládnutelné jen na výkonných počítačích. Pojmem MRP se označuje nejen systém tohoto plánování, ale rovněž software, který je technicky provádí. \n\nZa duchovního otce MRP je považován Joseph Orlicky (1922–1986). Byl to Čech, který emigroval do USA po druhé světové válce. Ačkoli měl doktorát z Karlovy univerzity (právo a ekonomie), uměl jen velmi málo anglicky a musel přijmout místo pomocného dělníka v továrně. Rychle ale postupoval. Získal titul MBA na univerzitě v Chicagu a ve firmě J. I. Case Company, výrobce traktorů a zemědělských strojů ve Wisconsinu, patřil k výrobnímu managementu. Uvědomil si, že parametry počítačů té doby už umožňují jejich využití k podpoře řízení složité výroby. V roce 1961, už jako výrobní ředitel, vedl u Case tým, který vyvinul a prakticky ověřil plánovací systém MRP. V roce 1962 přestoupil do IBM a učil manažery jejích klientů, jak se schopností počítačů dá využít pro řízení zásob a výroby. \n\nOrlicky měl předchůdce, kteří už v roce 1959 s počítačovým MRP experimentovali, ale teprve on předstoupil se svým řešením před svět výroby a přesvědčil ho o jeho přednostech. Jeho vystoupení na konferenci APICS v Cincinnati v roce 1970 vytvořilo základ konceptu nezávislých a závislých požadavků (viz vysvětlení níže). Jemu se také připisuje autorství časově fázovaného plánování. V roce 1975 vydal knihu Material Requirements Planning, která se v upravené podobě vydává dodnes. V předmluvě k vydání z roku 2011 je označena jako „trvalá reference pro příští generace výrobářů a výrobních manažerů“. \n\nV roce 1975 mělo MRP implementované asi 700 podniků, v roce 1981 to bylo už kolem 8 000 podniků. Zpracování probíhalo na sálových počítačích, obvykle jednou týdně, data se zadávala pomocí děrných štítků a výsledky lidé dostávali na tištěných sestavách.\n\nPrincip fungování MRP je znázorněn na připojeném obrázku. Podnikové vedení sestavuje \"hlavní plán výroby\" a v něm určuje, jaké výrobky se budou v příštím období vyrábět, kolik jich bude a kdy musí být hotové, aby je bylo možno expedovat k zákazníkům. \n\nPro jejich výrobu budou zapotřebí různé „materiály“. V MRP má slovo \"materiál\" širší význam než v běžném jazyce. Není to jen vstupní materiál (plechy, trubky, dráty, apod.), ale i všechny další ve výrobě potřebné a postupně používané díly, podsestavy a nakonec i finální výrobky. Materiál v tomto slova smyslu tedy představuje velkou spoustu \"položek\" a u každé z nich podnik musí rozhodnout, jestli ji bude někde nakupovat nebo jestli si ji bude sám ve svých dílnách vyrábět. Ke každé vyráběné položce samozřejmě musí mít výrobní dokumentaci, jejíž důležitou součástí je kusovník. \n\n\"Přepočet MRP\" se spouští periodicky, týdně nebo i denně. Plánovací algoritmus MRP při tom prochází položky v hlavním plánu jednu po druhé, u každé prohlédne její kusovník a zjišťuje, z jakých jiných položek se skládá, protože ty budou zapotřebí pro konečnou montáž daného výrobku. Tyto potřebné dílčí položky ovšem mohou být složitější a samy mít své vlastní kusovníky, takže se vše musí opakovat tak dlouho, dokud se ve všech nalezených kusovnících nedojde až do nejhlubší úrovně. \n\nTakto si MRP vytvoří seznam všech položek potřebných pro splnění daného plánu výroby. Pro každou z nich má zjištěno jaké množství a v jakých termínech je nutné zajistit. V databázi má u každé položky uvedeno, jestli se nakupuje nebo vyrábí, a také jak dlouho příslušný proces trvá (tzv. \"průběžnou dobu položky\"). V evidenci zásob MRP ještě ověří, jestli nebude možné některé potřeby pokrýt z podnikových skladů, a pro zbytek vydá \"soupis doporučení\": nákupčím navrhne co, v jakém množství a kdy mají objednat, a vedoucím výroby co, v jakém množství a kdy mají uvolnit do výroby. MRP samo ovšem podnik neřídí, rozhodovat musí i nadále lidé. Když člověk doporučení přijme, systém vystaví objednávku nákupu nebo \"výrobní příkaz\". Přestože je hlavní plán sestaven na delší období, třeba na půl roku, doporučení navrhovaná nákupčím a plánovačům se týkají jen toho, co se má udělat právě teď. Na to, co bude později, je zatím čas. \n\nPožadavky do hlavního plánu výroby se zadávají ručně podle pokynů schválených ve vedení, a proto jsou označovány jako \"nezávislé požadavky\". Požadavky na všechny ostatní potřebné položky už MRP odvozuje automaticky, způsobem popsaným výše. Jsou to tedy \"závislé požadavky\". Nezávislé požadavky se mohou změnit pouze ručním zásahem do hlavního plánu. Závislé požadavky se mohou změnit při každém přepočtu MRP. Je jich vždy mnoho, jsou ukryty v databázi MRP a není třeba se o ně starat, to dělá systém MRP sám. Požadavek na pořízení nakupované položky je splněn ve chvíli, kdy objednané zboží dorazí do podniku a je zaskladněno. Požadavek na vyráběnou položku je splněn tehdy, když je dokončena její výroba, probíhající podle vystaveného výrobního příkazu. Informace o tom, že se tak stalo, musí pověření pracovníci do systému vždy zadat.\n\nSamozřejmě ve skutečnosti je logika MRP mnohem složitější a zde uvedené vysvětlení je hodně zjednodušené. Avšak i z něj je vidět, že cílem MRP a jeho \"časově fázovaného plánování\" je zajistit, aby vše bylo hotovo včas, ale zároveň pokud možno „až na poslední chvíli“. Správné využívání MRP proto vede ke snížení zásob ve skladech i v rozpracované výrobě, které jinak podniku vážou značné finanční prostředky.\n\nVýkonné počítače a software typu MRP dokážou zvýšit ekonomickou prosperitu podniků. Ovšem v době studené války nebylo v zájmu západních zemí pomáhat socialistickému bloku k rozvoji, proto obě tyto komodity podléhaly embargu a nedaly se do Československa dovážet. Když bylo po roce 1989 embargo zrušeno, mohly české podniky najednou využívat širokou nabídku informačních systémů, obsahujících i logiku MRP. Tyto systémy od různých dodavatelů vesměs používaly shodnou anglickou terminologii, která se během doby ustálila, a jejíž základy položil Joseph Orlicky a jeho kolegové a následovníci. Tato terminologie je také kompletně obsažena ve výkladovém slovníku odborné společnosti APICS (American Production and Inventory Control Society). \n\nDokumentaci k těmto systémům bylo potřeba rychle přeložit do češtiny, bohužel překladatelé různých systémů se neměli čeho držet, protože v té době nebyla (a ani v roce 2015 dosud není) žádná takto zaměřená kvalitní učebnice ani monografie (třeba kniha Josepha Orlického) do češtiny přeložena. Nutně tedy došlo k tomu, že řada speciálních pojmů byla do různých systémů přeložena různě. Když se dnes jejich uživatelé chtějí spolu domluvit, většinou se musí držet anglických originálů, na kterých se naštěstí všechny systémy shodnou. Až v roce 2000 byl pro zájemce vydán omezený český \"Výkladový slovník podnikových informačních systémů\", používaný při psaní tohoto článku.\n\nV 70. létech dvacátého století počet implementací MRP hlavně v USA rychle narůstal a zkušenosti s nimi potvrzovaly přednosti nasazení počítačových systémů ve výrobních podnicích. Počátkem 80. let přišel Američan Oliver Wight s označením MRP II pro vylepšenou a rozšířenou verzi. Byly do ní integrovány další funkce potřebné pro řízení podniku, například podnikové finance, majetek, prodej, personalistika. To bylo v souladu se stále rostoucím významem počítačů ve firmách a výrobci softwaru se rychle přizpůsobili. Systémy MRP II jsou vesměs koncipovány \"modulárně\" a tyto další funkce v nich tvoří samostatné moduly. \n\nSoučástí systému zůstalo i MRP, které bylo vylepšeno o \"kapacitní plánování\". MRP tak, jak bylo výše popsáno, má jeden zřejmý nedostatek. Při plánování výroby totiž nestačí zajistit, že v okamžiku potřeby budou k dispozici všechny materiály. Aby se materiály daly ve výrobě použít, je ještě nutné, aby v tu chvíli byly v dílně volné potřebné stroje a taky jejich obsluha, tj. kvalifikovaní dělníci. \n\nMRP vychází pouze z průběžných dob všech položek. Plánuje třeba, že v pondělí v 8 hodin výroba požadovaného množství položky (ve \"velikosti dávky\") začne a ve čtvrtek v 15 hodin skončí. Nestará se o to, že v technologickém postupu jsou předepsané tři \"operace\", první na soustruhu ( trvá 8,5 hod.), druhá na horizontce (3 hod.) a třetí na frézce (6 hod.), takže má-li se daná průběžná doba stihnout, musí tyto stroje a jejich obsluha v těchto dnech pro tento výrobní příkaz mít volné kapacity. MRP II má ve své databázi vedle kusovníků i \"technologické postupy\" a s jejich pomocí je schopné dělat i kapacitní propočty. Případné konflikty sice samo neřeší, ale plánovače na ně předem upozorní, a už to je významná pomoc. Pravidlem bývá ještě jedno vylepšení, které rovněž vychází z technologických postupů, a to je \"kalkulace výrobních nákladů\". \n\nZkratka MRP II zcela záměrně ukazuje, že se jedná o pokračování úspěšného MRP. Nejde v něm však jen o pouhé plánování potřeby materiálu, ale navíc i o plánování strojů, lidí a peněz. To vše dohromady se dá pojmenovat slovem \"zdroje\", a proto zde ke zkratce patří jiný název: Manufacturing Resource Planning, česky Plánování výrobních zdrojů. \n\nTaké MRP II se nejprve provozovalo na sálových počítačích, se vstupy přes děrné štítky a výstupy tištěnými na papír, avšak koncem 80. let už nastupovaly systémy pracující v prostředí klient-server, které postupně zcela převládly. Dnes se bere jako samozřejmost, že podnikoví uživatelé mají přímý přístup k systému ze své \"klientské stanice\" a dostávají od něj okamžitou odezvu. Přepočet MRP se sice stále spouští jako dávková úloha, neboť vzhledem k velikému množství zpracovávaných dat i na výkonných serverech zabere několik hodin, ale všechny uživatelské (databázové) transakce probíhají způsobem on-line. Uživatelé těmito transakcemi do systému zadávají data (třeba skladník zadává příjmy a výdeje ze skladu) a také z něj získávají informace (třeba plánovač prochází soupis doporučení MRP a některé jeho návrhy přitom hned potvrzuje).\n\nDo MRP II byly v průběhu 80. let integrovány další možnosti a moduly, a byly natolik univerzální, že jejich funkce pokrývaly potřeby většiny podniků, ne jen těch výrobních. Úspěšná zkratka byla ještě jednou obměněna. S návrhem nového označení přišel Gartner v roce 1990. MRP se změnilo na ERP a z Plánování výrobních zdrojů se tak stalo Enterprise Resource Planning, česky Plánování podnikových zdrojů. Obecnější název se ujal, výrobci softwaru své produkty začali označovat ERP a zkratka MRP II se prakticky přestala používat. Za implementaci a údržbu těchto systémů se ročně utrácejí miliardy dolarů. Více informací naleznete v samostatném článku ERP.\n\nKoncept MRP je starý už přes půl století, ale přesto je pořád součástí moderních podnikových informačních systémů. V těch však bývají obsaženy i moduly využívající jiné metody, které se pro plánování a řízení výroby rovněž dají využít, například kanban a výroba JIT obecně nebo systémy pokročilého plánování (APS). \n\nMRP za dobu své existence ovšem nasbíralo kromě úspěchů a ocenění i mnoho kritiky, stačí se rozhlédnout po internetu. Jedna skupina kritiků považuje za nevýhody to, že jeho implementace je nákladná a zdlouhavá, a že provozování klade vysoké nároky na personál, který musí trvale pečovat o přesnost velkého množství dat, což je dlouhodobě obtížné. Stejné problémy jsou však s každým informačním systémem. Druhou skupinu tvoří odborné výhrady vůči některým vlastnostem algoritmu MRP, jejichž rozbor je mimo možnosti tohoto článku (neměnná velikost výrobních dávek, pevné průběžné doby, aj.). \n\nZatímco podle některých kritiků jsou výhody MRP systémů omezené, jejich stálé místo v současných ERP naznačuje, že pro mnoho podniků ještě dlouho zůstanou důležitým plánovacím nástrojem.\n\nPreclík Vratislav: Průmyslová logistika, 359 s., ISBN 80-01-03449-6, Nakladatelství ČVUT v Praze, 2006 \n\n"}
{"id": "1056778", "url": "https://cs.wikipedia.org/wiki?curid=1056778", "title": "Kaple Panny Marie (Křovice)", "text": "Kaple Panny Marie (Křovice)\n\nKaple Panny Marie, někdy uváděná jako filiální kostel Panny Marie, je římskokatolická kaple v Křovicích, místní části města Dobruška. Patří pod děkanství Dobruška. Kaple je opravená.\n\nK pravidelným bohoslužbám není kaple využívána.\n\n"}
{"id": "1056779", "url": "https://cs.wikipedia.org/wiki?curid=1056779", "title": "Anar", "text": "Anar\n\nAnar, občanským jménem Anar Rəsul oğlu Rzayev (* 14. března, 1938, Baku, Ázerbájdžánská sovětská socialistická republika, Sovětský svaz) je ázerbájdžánský spisovatel, scenárista a režisér.\n\n"}
{"id": "1056786", "url": "https://cs.wikipedia.org/wiki?curid=1056786", "title": "Zvonek širokolistý", "text": "Zvonek širokolistý\n\nZvonek širokolistý (\"Campanula latifolia\") je vytrvalá rostlina, bylina, která je řazena do čeledi zvonkovité. Kvete od června do září. Květ u této rostliny je považován za dekorativní a jako okrasná rostlina je druh široce pěstován. Dorůstá výšky 1,2 m.\n\nTento druh je rozšířen ostrůvkovitě v Evropě a Asii od Anglie a Pyrenejí na východ po střední Rusko a Kavkaz. Je udáván také z Himálají. V ČR je původní jen v Krušnohoří, sudetských pohořích (Krkonoše, Jizerské hory, Orlické hory aj.) a v karpatské oblasti. Ostatní výskyty jsou považovány za nepůvodní.\n\nZvonek širokolistý roste v rámci původního výskytu v České republice v horských lesích a nivách, lesních lemech a na zarostlých sutích v nadmořských výškách do 1100 metrů. Nejvíce lokalit je ve středních polohách (mezofytikum). Vyhledává vlhké, humózní, zásadité až neutrální půdy. Druhotně se vyskytuje i ve světlých lesích, v mokřadech a na březích vodních toků a nádrží, remízcích, okrajích lesa nebo křovin. Květy jsou opylovány hmyzem.\n\nPro své výrazné květy se rostlina vysazuje do ozdobných skalek a záhonů s dalšími trvalkami nebo na větších plochách ve směsi dalších trvalek.\n\nSnadno se pěstuje v běžné živné půdě s dostatečnou vlhkostí. Snáší přísušky. Vhodné je stanoviště na slunci nebo v polostínu.\n\nDruh lze rozmnožovat semenem, řízky, v malém množství je také možné množení dělením trsů v předjaří.\n\n"}
{"id": "1056787", "url": "https://cs.wikipedia.org/wiki?curid=1056787", "title": "Little Bohemia", "text": "Little Bohemia\n\nLittle Bohemia také Bohemian Town ( \"Malé Čechy\") je historickou čtvrtí města Omaha v Nebrasce ve Spojených státech amerických. Také bývá nazývána „\"Praha\"“. Čeští imigranti se začali v této oblasti usazovat v 80. letech 19. století. Čtvrť je ohraničována ulicí \"South 10th Street\" z jihu, ulicí \"South 16th Street\" ze západu, ulicí \"Pierce Street\" ze severu a ulicí \"Martha Street\" z jihu. Obchodní oblast čtvrti Little Bohemia se nachází kolem ulic \"South 13th Street,\" \"South 14th Street\" a centrum má na ulici \"William Street\". Celá čtvrť se nachází jižně od centra města a na východě přímo hraničí s čtvrtí \"Little Italy\" (Malá Itálie).\n\nV počátcích imigrace z Rakouska-Uherska nacházeli Češi práci v oboru produkce a zpracování masa, u společnosti \"American Smelting and Refining Company\", která sídlila severně od centra a byla přední tavírnou kovů v oblasti, nebo v obchodech s vybavením pro železnici, železniční společnosti Union Pacific. K důležitým budovám zde patří \"Prague Hotel\" (Hotel Praha), který byl navržen Josephem Guthem a postaven v roce 1898 Gottliebem Storzem, sál \"Sokol Auditorium\", postavený v roce 1926 omažskými sokoly a český katolický kostel \"St. Wenceslaus Church\" (kostel svatého Václava). V roce 1919 komunita měla vlastní obchod se smíšeným zbožím, potraviny, obchod s textilním zbožím, pekárnu, hostinec, obuvníka, kloboučníka a lékaře. S růstem průmyslu na zpracování masa v Omaze se mnoho Čechů přestěhovalo z čtvrti Little Bohemia do Jižní Omahy, blíž ke svému zaměstnání. Poté proto byla velká koncentrace Čechů ve východní části Jižní Omahy. Imigrační akt z roku 1924 měl za následek ukončení rozsáhlé imigrace Čechů do Omahy.\n\nVe čtvrti Little Bohemia se nachází několik význačných památek.\n"}
{"id": "1056791", "url": "https://cs.wikipedia.org/wiki?curid=1056791", "title": "Suzuki B-King", "text": "Suzuki B-King\n\nSuzuki B-King je motocykl kategorie nakedbike, vyvinutý firmou Suzuki, vyráběný v letech 2008–2012.\n\nPrvní koncept modelu byl předstan již v roce 2001, do sériové výroby se však dostal až v roce 2008. I přes takto dlouhou dobu nedošlo k zásadním změnám. Konkurenci představují Yamaha V-Max a Ducati Streetfighter, v minulosti byl obdobným modelem typ Honda X-Eleven, který také vycházel ze sportovního modelu, tehdy Honda CBR 1100 XX Super Blackbird. B-King vychází se supersportu Suzuki GSX-R 1300 Hayabusa. Jedná se o nakedbike vycházející technicky ze supersportu s masivním nástupem výkonu a technickými vymoženostmi.\n\nMohutný motor je řadový čtyřválec s kroucenými svody, velká nádrž přechází v otevřené sání. Páteřový rám zvýrazňuje mohutnost motocyklu. Pomocí ovladačů na nádrži je možné volit normální nebo snížený výkon. Pružný motor díky objemu a síle dokáže akcelerovat téměř z jakéhokoliv rychlostního stupně.\n\n\n"}
{"id": "1056796", "url": "https://cs.wikipedia.org/wiki?curid=1056796", "title": "22 nanometrů", "text": "22 nanometrů\n\n22 nanometrů (zkráceně 22 nm) je označení technologie výroby polovodičových součástek typu CMOS. Označení \"22 nm\" odkazuje na typickou poloviční rozteč (tj. poloviční vzdálenost mezi identickými strukturami v poli) jedné paměťové buňky v počítačové paměti. Technologie \"22 nm\" byla poprvé představena v roce 2008 jako technologie pro výrobu počítačových pamětí, avšak první mikroprocesory vyrobené touto technologií byly na trh dodány až v dubnu 2012.\n\nDokument ITRS (\"International Technology Roadmap for Semiconductors\") z roku 2006 tvrdí, že ekvivalentní fyzická tloušťka oxidu nebude v měřítku pod 0,5 nm (asi dvojnásobek průměru atomu křemíku), což je očekávaná hodnota použitá v uzlu technologie 22 nm. To je známkou toho, že možnosti škálování technologie CMOS zde dosáhly stropu a představují tak bariéru pro další vývoj podle Mooreova zákona.\n\nPodle plánu ITRS bude po technologii 22 nm následovat technologie 14 nm.\n\nDne 18. srpna 2008, společnosti: AMD, Freescale, IBM, STMicroelectronics, Toshiba a Vysoká škola vědy a nanotechnologie (\"College of Nanoscale Science and Engineering\") oznámily, že společně budou vyvíjet a vyrábět buňky SRAM s 22 nm technologií, postavenou na tradičním designu šestitranzistorového 300 milimetrového Waferu, který má velikost paměťových buněk jen 0,1 μm. Článek buňky byl vyroben pomocí ponořené litografie.\n\nUzel o velikosti 22 nm by mohlo být prvně, kdy délka brány nemusela být nutně menší, než je označení technologie uzlu. Například délka brány 25 nm, je typická pro uzel 22 nm.\n\nDne 2. září 2009, během Intel Developer Forum podzim 2009, Intel ukázal 22 nm Wafer a oznámil, že čipy s 22 nm technologií budou k dispozici v druhé polovině roku 2011. Nejmenší oznámená velikost SRAM buněk by měla být 0,092μm².\n\nDne 3. ledna 2010, firmy Intel a Micron Technology oznámily, že jako první v rodině 25 nm bude NAND zařízení.\n\nDne 2. května 2011, Intel oznámil svůj první 22 nm mikroprocesor, s kódovým označením Ivy Bridge, s použitím technologie zvané 3-D Tri-Gate.\n\nPOWER8 procesory se mohou vyrábět v SOI procesu 22 nm.\n\nDne 31. srpna 2010, Toshiba oznámila, že doručí 24 nm zařízení s NAND flash paměti.\n\nV roce 2010, firma Hynix Semiconductor oznámila, že bude používat výrobní proces 26 nm pro flash zařízení s 64 Gbit kapacitou; Intel Corp. a Micron Technology by pak měly vyvinout technologii samy.\n\nDne 23. dubna 2012 se pokračovalo v prodeji procesorů Intel Core i7 a Intel Core i5 založené na Intel Ivy Bridge 22 nm technologii pro řadu 7 čipset. Obchodovalo se po celém světě. Objem výroby 22 nm procesorů začal o více než šest měsíců dříve, jak 19. října 2011 potvrdil bývalý CEO Intelu Paul Otellini.\n\nDne 3. června 2013, Intel začal dodávat procesory Intel Core i7 a Intel Core i5 založené na Intel Haswell mikroarchitektuře ve 22 nm technologii pro osmou sérii čipových sad.\n"}
{"id": "1056798", "url": "https://cs.wikipedia.org/wiki?curid=1056798", "title": "Kostel svatého Jana Nepomuckého (Mladá Boleslav)", "text": "Kostel svatého Jana Nepomuckého (Mladá Boleslav)\n\nKostel svatého Jana Nepomuckého v Mladé Boleslavi je barokní sakrální stavbou v Mladé Boleslavi II. Je chráněn jako kulturní památka České republiky.\n\nPůvodní kostel byl vystavěn v polovině 14. století za branami města na \"Horním předměstí\", později nazvaném \"Nové Město\". Původně byl zasvěcen sv. Janu Křtitelovi. Tento původní kostel sloužil jako farní a obklopoval ho hřbitov. Duchovní správu vykonávali johanité, kteří zde měli i svou komendu, a to až začátku do husitských válek, kdy v roce 1421 komenda zanikla. Po skončení husitské revoluce se kostel již filiálním k mladoboleslavskému kostelu Kostel Nanebevzetí Panny Marie. V letech 1590-1623 sloužil kostel rozrůstající se německé luteránské obci. Po bitvě na Bílého Hoře se vrátil opět katolíkům. Za třicetileté války byl kostel poškozen a proto byl v roce 1727 zbarokizován a přestavěn do současné podoby. V letech 1787-1812 sloužil jako kostel pro místní vojenskou posádku, a poté byl v roce 1812 pro zchátralost uzavřen a vyklizen. Hlavní oltář byl přenesen do kostela sv. Havla a kostel se stal skladištěm pro potřeby města. Roku 1816 byly obnoveny bohoslužby a kostel získal nové zasvěcení sv. Janu Nepomuckému. V letech 1902-1904 byla provedena novobarokní úprava fasády s nikami do nichž byly umístěny původní barokní sochy sv. Josefa z roku 1791 a sv. Jana Nepomuckého z 18. století. V letech 1988-2002 proběhla generální rekonstrukce kostela.\n\nKostel architektonicky tvoří obdélný sál se zaoblenými rohy, s užším obdélným, na hranách zaobleným presbytářem a západní hranolovou věží, která je dvoupatrová s cibulovitou střechou. Vnitřek kostela má valenou klenbu s lunetami.\n\nHlavní barokní oltář pochází z období kolem roku 1740 a byl přenesen ze zrušeného kláštera v Lysé nad Labem. Je rámový, s pozoruhodným retáblem, který je členěný karyatidami, navrchu má zlacené vázy a plastiky andělů. Na dvířkách tabernáklu je zobrazena \"Poslední večeře Páně\". Na bočních brankách hlavního oltáře jsou další andělé a sochy starozákonních postav Mojžíše a Áróna. Nad retáblem v kartušovém rámu je obraz sv. Jana Nepomuckého s pohledem na Lysou nad Labem od Václava Vavřince Reinera z roku 1740. Barokní kazatelna pochází z období kolem roku 1740. Hodnotné obrazy sv. Petra a sv. Pavla pocházejí z 1. poloviny 18. století, obrazy sv. Františka Serafinského a neznámého světce v rokokových rámech jsou z 2. poloviny 18. století.\n\n\n\n"}
{"id": "1056801", "url": "https://cs.wikipedia.org/wiki?curid=1056801", "title": "Zvonek maličký", "text": "Zvonek maličký\n\nZvonek maličký (\"Campanula cochleariifolia\") je vytrvalá bylina z čeledi zvonkovité. Je přirozeně rozšířen ve větších evropských horách, kde roste nejčastěji na zásaditých skalách a sutích. V Čechách se nevyskytuje, je však často pěstován jako okrasná rostlina, zejména na skalkách.\n\nZvonek maličký je trsnatě rostoucí bylina s tenkým, plazivým a větveným oddenkem. Rostliny vytvářejí sterilní růžice. Lodyhy jsou vystoupavé, 5 až 15 cm vysoké. Přízemní listy jsou okrouhle srdčité až ledvinité, dlouze řapíkaté, na okraji zastřihovaně pilovité. V době květu jsou přízemní listy zachovalé, zelené. Lodyžní listy jsou eliptické až kopinaté, oddáleně pilovité, dolní jsou krátce řapíkaté, horní přisedlé. Květy jsou světle modrofialové až téměř bílé, jednotlivé nebo po 2 až po 3 na vrcholu lodyh. Poupata i květy jsou svěšené. Koruna květů je široce zvonkovitá, 13 až 16 mm dlouhá, zakončená mělkými zuby. Kvete od června do srpna. Plodem je kuželovitá, svěšená, 3 až 6 mm dlouhá tobolka, otevírající se nad bází 3 otvory.\n\nZvonek maličký je rozšířen v evropských horách, zejména v Alpách, Karpatech, Apeninách, Pyrenejích, balkánských pohořích, Juře. V České republice se nevyskytuje. Na Slovensku roste ve Vysokých a Nízkých Tatrách, na Velké Fatře, Muráňské planině, ve Slovenském ráji a Chočských vrších. Vyskytuje se zejména na vápencových a dolomitických skalách a sutích a na mylonitech od horského až do alpínského stupně.\n\nKvěty jsou opylovány hmyzem.\n\nZvonek maličký byl popsán pod velkým množstvím dnes neplatných synonym, jako je např. \"Campanula pusilla\", \"C. bellardii\", \"C. glacialis\", \"C. minutissima\" aj. Někdy byl též vřazován do široce pojatého druhu \"Campanula rotundifolia\" (zvonek okrouhlolistý).\nV některých zdrojích se lze setkat s formou přepisu odborného jména \"Campanula cochlearifolia\".\n\nV literatuře je popisován také jako zvonek lžičníkolistý.\n\nPro své výrazné květy a snadné pěstování se rostlina vysazuje do skalek a suchých zídek.\n\n\"\"Patří k nejvděčnějším nenáročným skalničkám.\"\" \n\nJe považován za druh, který se pěstuje snadno, je poněkud expanzivní, může utlačovat sousední rostliny. Roste poměrně rychle. Rostlina preferuje humózní půdu s vyšším obsahem vápníku.\n\nPěstuje se ale i v běžné propustné živné půdě s dostatečnou vlhkostí. Snáší přísušky. Vhodné je stanoviště na slunci nebo v polostínu. je doporučeno kombinovat s nízkými trvalkami jako lnice alpská, šater plazivý.\n\nJe používán i kultivar 'Alba' s bílými květy, nebo 'Miss Willmott' se světlemodrými květy, ale i další kultivary a variety odlišné i způsobem růstu.\n\nDruh lze rozmnožovat semenem , dělením nebo řízky.\n\n"}
{"id": "1056803", "url": "https://cs.wikipedia.org/wiki?curid=1056803", "title": "Prezi", "text": "Prezi\n\nPrezi je cloudový prezentační software a nástroj pro vytváření prezentací. Produkt používá zoom uživatelské rozhraní (ZUI) a umožňuje uživatelům zobrazování a procházení informací v rámci 2.5D nebo paralaxy 3D prostoru. Prezi byla oficiálně založena v roce 2009 spoluzakladatelem Adamem Somlai-Fischerem, Peterem Halacsym a Peterem Árvaiem.\n\n\n"}
{"id": "1056806", "url": "https://cs.wikipedia.org/wiki?curid=1056806", "title": "Giovanni Varischino", "text": "Giovanni Varischino\n\nGiovanni Varischino nebo Varischini( – 1692) byl italský hudební skladatel.\nGiovanni Varischino byl synovcem skladatele Giovanniho Legrenziho, který mu poskytl hudební vzdělání a pověřil ho později výkonem poslední vůle. Je známo, že zkomponoval dvě opery, které byly uvedeny v divadle \"Teatro San Angelo\" v Benátkách. Kromě toho se dochovalo 6 kantát. Není vyloučeno, že tyto kantáty byly výtahem ztracených oper.\n\n\n"}
{"id": "1056807", "url": "https://cs.wikipedia.org/wiki?curid=1056807", "title": "Snovačka pospolitá", "text": "Snovačka pospolitá\n\nSnovačka pospolitá (\"Anelosimus eximius\") je druh pavouka z čeledi snovačkovitých. Je to jeden z mála pavouků, kteří žijí společensky. Vyskytuje se na Malých Antilách a v Jižní Americe. V jedné kolonii žije až 50 000 jedinců, kteří spolu spolupracují. Staví pavučiny dlouhé mnoho metrů, které jsou většinou ve výšce dvaceti metrů. Jako všichni pavouci jsou i tito pavouci jedovatí. Díky tomu, že žijí ve velkých koloniích, jsou schopni ulovit kořist mnohem větší než jsou sami.\n"}
{"id": "1056809", "url": "https://cs.wikipedia.org/wiki?curid=1056809", "title": "Marek z Aeca", "text": "Marek z Aeca\n\nSvatý Marek z Aeca byl biskupem v Aecu. Katolickou církví je uctíván jako světec.\n\nO Marku z Aeca je známo pouze to, že žil ve 4. století, byl biskupem v Aecu (dnešní Troia) a zemřel mučednickou smrtí. Ve svých záznamech jej uvádí Jeronýmovo martyrologium, martyrologium z roku 2001 jeho jméno neobsahovalo. V současném vydání \"Martyrologia Romana\" je opět uveden. Jeho liturgická památka není ustanovena, je pouze pro připomínku uváděn u data 5. listopadu.\n\n"}
{"id": "1056810", "url": "https://cs.wikipedia.org/wiki?curid=1056810", "title": "Docker (software)", "text": "Docker (software)\n\nDocker je v informatice název pro otevřený software (open source projekt), jehož cílem je poskytnout jednotné rozhraní pro izolaci aplikací do kontejnerů v prostředí macOS, Linuxu i Windows („odlehčená virtualizace“).\n\nKontejner obsahuje pouze požadované aplikace a pro ně specifické soubory, ale neobsahuje (virtualizovaný) operační systém. Tím je výrazně snížena režie na rozdíl od klasických virtuálních strojů. Výhodou Dockeru je proto mnohem menší velikost, větší flexibilita a tím nižší náklady na provoz. Nevýhodou je naopak svázanost s hostujícím operačním systémem, který je přímo využíván pro běh aplikací v kontejnerech.\n\nV Linuxu využívá Docker existující virtualizační a izolační funkce dostupné v jádře Linuxu (především cgroups a namespaces).\n\nDocker se skládá ze tří hlavních součástí: objektů, démona a repozitáře.\n\nObjekty Docker jsou různé entity používané k sestavení aplikace v technologii Docker. \n\nDémon Docker, nazývaný dockerd, je perzistentní proces, který spravuje kontejnery a zpracovává objekty kontejnerů. Démon čeká na požadavky odeslané prostřednictvím rozhraní Docker Engine API. Klientský program Docker, nazývaný též docker, poskytuje rozhraní příkazového řádku, které umožňuje uživatelům interagovat s dockerovými démony.\n\nRegistr Docker je úložiště pro všechny image Docker. Klienti Dockeru se připojují k registrům a stahují (\"pull\") image pro použití nebo uploadují (\"push\") image, které vytvořili. Registry mohou být veřejné nebo soukromé. Dva hlavní veřejné registry jsou Docker Hub a Docker Cloud. Docker Hub je výchozí registr, zatímco Docker Cloud hledá image.\n"}
{"id": "1056811", "url": "https://cs.wikipedia.org/wiki?curid=1056811", "title": "The Peth", "text": "The Peth\n\nThe Peth je velšská hudební skupina. Založil ji bubeník Dafydd Ieuan roku 2008, kdy jeho spoluhráči ze skupiny Super Furry Animals pracovali na vlastních projektech a kapela byla neaktivní. Sestavu skupiny doplnilo sedm dalších hudebníků, mezi nimiž byl i herec a zpěvák Rhys Ifans či baskytarista Guto Pryce. Ještě před vydáním prvních nahrávek skupina uspořádala několik malých koncertů ve Walesu a později vystupovala i v Londýně. Své debutové album, které neslo název \"The Golden Mile\", kapela vydala v září roku 2008 prostřednictvím hudebního vydavatelství Strangetown Records. Druhá deska, která měla nést název \"Crystal Peth\", nebyla nikdy vydána.\n\n"}
{"id": "1056814", "url": "https://cs.wikipedia.org/wiki?curid=1056814", "title": "Walter Eucken", "text": "Walter Eucken\n\nWalter Eucken (17. ledna 1891 Jena, Německé císařství – 20. března 1950 Londýn, Spojené království) byl německý ekonom a představitel neoliberalismu.\n\nJe zakladatel freiburské školy politické ekonomie (ordoismu), jejímž filozofickým a metodologickým základem je novokantovství. Eucken byl profesorem na univerzitách v Berlíně a ve Freiburgu.\n\n"}
{"id": "1056816", "url": "https://cs.wikipedia.org/wiki?curid=1056816", "title": "Kostel svatého Havla (Mladá Boleslav)", "text": "Kostel svatého Havla (Mladá Boleslav)\n\nKostel svatého Havla v Mladé Boleslavi je barokní sakrální stavbou v Mladé Boleslavi. Kostel je směsicí různých stavebních slohů, avšak jako celek tvoří kompozici s významnou historickou hodnotou. Je chráněn jako kulturní památka České republiky.\n\nKostel byl původně hřbitovním. Založení hřbitova (místo bylo původně sadem) je datováno do roku 1539. Hřbitov sloužil jako morový v situacích, kdy nepostačoval obecní hřbitov u kostela sv. Jana Nepomuckého. Kostel byl pohřebním místem rodiny Krajířů z Krajku, kteří byli v hrobce pod ním pohřbeni. Členové rodu patřili k Jednotě bratrské a po bitvě na Bílé Hoře byla jejich hrobka v důsledku náboženské nevraživosti poškozena. Cínové rakve byly následně roztaveny a byly z nich zhotoveny oltářní svícny. Hrobka pak již zůstala prázdná.\n\nNa hřbitově kolem kostela se pohřbívalo přibližně do poloviny 19. století. Byli zde pochováni rytíři z Neuberka, páni z Bubna, piarističtí kněží, čeští bratři, šlechtici i měšťané, vojáci i řemeslníci, a u zdi hřbitova rovněž tuláci i sebevrazi.\n\nStavba je jednolodní, goticko-renesanční s půlkruhově uzavřeným presbytářem. Ke kostelu přiléhá severní sakristie a západní hranolová věž, přistavěná ke krajířovské hrobce v roce 1735. Jižní barokní předsíň pochází z 18. století. Okna jsou hrotitá, bez kružeb. Při jižní straně kostela se nachází renesanční portál, který je bohatě zdobený tesaným věncem v tympanonu. Loď má valenou klenbu s lunetami a hřebínky na konzolách. Presbytář je sklenut původním žebrovým závěrem z poloviny 16. století. Zděná kruchta spočívá na třech obloucích. Do barokní podoby byl kostel přestavěn v 18. století.\n\nNa vnějších stěnách je asi 30 renesančních i raně barokních náhrobníků, figurálních výjevů a nápisů začínajících rokem 1567.\n\nZařízení bylo převážně barokní, skladbou různorodé, pocházející ze 17.-18. století.\n\n\n\n"}
{"id": "1056822", "url": "https://cs.wikipedia.org/wiki?curid=1056822", "title": "The Golden Mile", "text": "The Golden Mile\n\nThe Golden Mile je první studiové album velšské alternativní rockové skupiny The Peth. Album bylo vydáno v září roku 2008 hudebním vydavatelstvím Strangetown Records. Nahráno bylo během dvou let. Jde o projekt bubeníka Dafydda Ieuana ze skupiny Super Furry Animals; dále zde hráli například herec a zpěvák Rhys Ifans či baskytarista Guto Pryce. Později skupina nahrála ještě jedno další album, které se mělo jmenovat \"Crystal Peth\". To však nebylo vydáno.\n"}
{"id": "1056826", "url": "https://cs.wikipedia.org/wiki?curid=1056826", "title": "Freaks (album, Pulp)", "text": "Freaks (album, Pulp)\n\nFreaks (s podtitulem Ten Stories About Power, Claustrophobia, Suffocation and Holding Hands) je druhé studiové album anglické rockové skupiny Pulp.\n\nAutorem hudby jsou Pulp. Autorem textů je Jarvis Cocker, s výjimkou „Anorexic Beauty“ (David Kurley) a „Fairground“ a „The Will to Power“ (obě Russell Senior).\n\n\n\n"}
{"id": "1056836", "url": "https://cs.wikipedia.org/wiki?curid=1056836", "title": "Carl Vogt", "text": "Carl Vogt\n\nAugust Christoph Carl Vogt (5. července 1817 Gießen, Hesenské velkovévodství – 5. května 1895 Ženeva, Švýcarsko) byl německý přírodovědec, politik, představitel tzv. vulgárního materialismu. \n\nOd roku 1847 působil jako profesor v Gießenu, později byl poslancem frankfurtského Vorparlamentu a Národního shromáždění. Po revoluci 1848–1849 žil v Bernu a Nice. V roce 1852 se stal profesorem geologie a později i zoologie ve švýcarské Ženevě. \n\nVogt byl demokrat, odmítal socialismus, Marx jej považoval za agenta Napoleona III.\n\n\n\n"}
{"id": "1056837", "url": "https://cs.wikipedia.org/wiki?curid=1056837", "title": "Net", "text": "Net\n\nNet může být:\n\n"}
{"id": "1056852", "url": "https://cs.wikipedia.org/wiki?curid=1056852", "title": "Strangetown Records", "text": "Strangetown Records\n\nStrangetown Records je velšské hudební vydavatelství. Založil jej Dafydd Ieuan, bubeník rockové skupiny Super Furry Animals. Společnost často publikuje nahrávky umělců, kteří s touto kapelou souvisejí. Jsou to například skupiny The Peth a The Earth, v nichž Dafydd Ieuan hraje na bicí. Dále pak například skupina The Pale Blue Dots, kterou vede kytarista Super Furry Animals Huw Bunford. Své sólové nahrávky zde vydává i další člen skupiny, sice hráč na klávesové nástroje Cian Ciaran. Společnost sídlí v Cardiffu.\n"}
{"id": "1056854", "url": "https://cs.wikipedia.org/wiki?curid=1056854", "title": "Důl Jeroným", "text": "Důl Jeroným\n\nDůl Jeroným je zaniklý cínový důl na území obce Rovná v okrese Sokolov, který se svoji ojedinělou zachovalostí a rozlehlostí řadí mezi nejvýznamnější památky svého druhu v Evropě. Dochovaly se v něm impozantní středověké komory a důkazy dobývacích metod. V chodbách jsou dobře patrné hornické práce želízkem a mlátkem, v komorách stropy se sazemi, dokladující dobývaní metodou sázení ohněm. Důl Jeroným sice nebyl tak bohatý a věhlasný jako okolní doly v Krásně a Horním Slavkově, zachoval se však v původní podobě.\n\nOd roku 1990 byl chráněn jako technická kulturní památka České republiky. Roku 2008 získal vyšší ochranu a je již chráněn jako národní kulturní památka. Důl Jeroným patří zároveň k nejvýznamnějším exkurzním lokalitám Geoparku Egeria, součásti Česko - bavorského geoparku.\n\nHistorický hlubinný důl se nachází v Karlovarském kraji v okrese Sokolov, asi 1 km západně od zaniklého královského horního města Čisté, zcela zničeného armádou jen několik let po 2. světové válce. Lokalita leží v katastrálním území Čistá u Rovné a územně spadá pod obec Rovnou. \nÚzemí je součástí vrcholové oblasti Slavkovského lesa. Dominuje mu plochý horský hřbet, který na severním svahu přechází pozvolna do údolního dna Cínového potoka, kde se nacházejí vstupy do historického Dolu Jeroným. Západní svahy hřbetu spadají do údolí Lobezského potoka, jižní a jihozápadní svahy do údolí Chalupeckého potoka. Ve svahu při úpatí pravého břehu Chalupeckého potoka se nachází ústí dědičné štoly Dolu Jeroným.\n\nÚzemí má ráz rozsáhlé náhorní roviny, ležící v nadmořské výšce 750 až 800 m. Z geologického hlediska se jedná o ložisko cínowolframového zrudnění, kde důl Jeroným představuje okrajovou část v jihozápadní části Čistecko-krásenského pásma slavkovské rulové kry, která tvoří příkrov karlovarského žulového plutonu. Ruly v oblasti Čisté prostupují nejméně dvě mocnější křemenné žíly. Vlastní ložisko tvoří mocné, ale chudé rudní čočky v greisenech, vázáné na kontakt menšího žulového pně s okolní rulou a drobné rudní žíly v rulách (pararuly až migmatické ruly), tvořené křemenem s kasiteritem a wolframitem.\nHlavním rudním minerálem v dole Jeroným byl kasiterit, který se stal předmětem těžby. V podružné míře se na ložisku vyskytovala wolframová ruda wolframit, která však nebyla předmětem těžby.\n\nHlubinné těžbě cínových rud v dolu Jeroným předcházelo rýžování, které probíhalo v okolí Čisté pravděpodobně již na přelomu 12. století a 13. století. Rýžování probíhalo v údolí Lobezského, Mlýnského a Cínového potoka, od Podstrání až po Krásno. Po vytěžení okolních rýžovišť nastoupilo hlubinné dobývání. Bohužel většina písemností, zejména báňská dokumentace byla zničena při požáru města v roce 1772. Podrobnou historii báňské činnosti nelze doložit archivními materiály. Přesto lze počátky hlubinného dobývání zařadit do období druhé poloviny 15. století. S vysokou pravděpodobností je však důl výrazně starší. Průzkum prováděný v roce 2016 archeology z Národního památkového ústavu v Lokti prokázal, že hlubinná těžba v dole Jeroným probíhala již ve 14. století.\nCínový důl Jeroným eviduje báňský úřad již v roce 1548. V roce 1551 propůjčil císař Ferdinand I. městu Čistá horní právo a městská práva královského horního města. K největšímu rozmachu dobývání došlo v druhé polovině 16. století, stejně jako u ostatních ložisek Slavkovského lesa. Po rychlém rozvoji se těžba dostala do útlumu a byla jen sporadická. Sporadická těžba se udržovala pouze z důvodu zachování statutu horního města a po zničení cínové huti roku 1631 byla zastavena a doly byly opuštěny. V roce 1847 jsou již doly v Čisté uváděny jako sešlé. Několik neúspěšných pokusů o obnovení těžby se uskutečnilo v letech 1887 – 1905 a v letech 1940 – 1943. V letech 1964 až 1966 prováděl tehdejší Ústřední ústav geologický vyhledávací průzkum ložiska. Byla vyzmáhána štola Jeroným a proveden vrtný průzkum. Odhadem bylo dolem Jeroným vytěženo celkem 500 až 700 tun cínu. Obsah kovu v rudě se pohyboval pouze kolem 0,2 až 0,4 % Sn, avšak ruda měla velmi dobrou úpravárenskou výtěžnost. V porovnání s cínovými ložisky v Krásně a Horním Slavkově se však těžba v Čisté zdaleka nepřiblížila hodnotám těchto ložisek, neboť produkce cínu slavkovského a krásenského revíru za období let 1500 až 1620 se odhaduje okolo 32 tisíc tun.\n\nV roce 1982 nalezl František Baroch u silnice v poli propadlinu. Při jejím zkoumání zjistil, že se dostal do části starého opuštěného dolu Jeroným. Nalezl zde ručně ražené chodby i komory.\n\nPráce na zpřístupnění dolu Jeroným veřejnosti začaly v roce 1996 opravou portálu štoly Jeroným. Prvotní pokus o zpřístupnění podzemí Dolu Jeroným byl proveden v letech 1997 až 1999 k zajištění odtoku důlních vod přes odvodňovací štolu Jeroným, která se nachází v údolí Chalupeckého potoka. V roce 1998 byly zahájeny práce na zpřístupnění podzemí pomocí jámy Jeroným. Byl odtěžen zásypový materiál jámy a jáma byla nově vystrojena. V roce 2001 započala rekonstrukce šachtice. Práce byly ukončeny v lednu 2002. V roce 2003 byly zahájeny technologické práce ve štole Jeroným a v roce 2005 byla ukončena rekonstrukce dědičné štoly Jeroným. V říjnu 2013 se důl Jeroným oficiálně otevřel pro veřejnost.\n\nOd května 2014 probíhala výstavba vstupního objektu dolu Jeroným v Čisté u Rovné, která byla financovaná z Regionálního operačního programu regionu soudržnosti Severozápad a podporována z Evropského fondu pro regionální rozvoj. V květnu 2014 byly v dole Jeroným objeveny nové, dosud nepřístupné důlní prostory, které pravděpodobně pocházejí z 16. století a ve kterých nejspíš nikdo nebyl stovky let. V nově objevených částech dolu byly objeveny dvě nové komory. Jejich průměrná výška se pohybuje mezi 3 a 4 metry, šířka mezi 5 a 9 metry.\n\nOd května 2015 slouží návštěvníkům nová vstupní budova s parkovištěm pro osobní auta i autobusy. Stavba získala v soutěži „Stavba Karlovarského kraje 2015“ čestné uznání za urbanistické a architektonická řešení.\n\n\n"}
{"id": "1056857", "url": "https://cs.wikipedia.org/wiki?curid=1056857", "title": "Jezdecká škola", "text": "Jezdecká škola\n\nJezdecká škola je místo, kde se vyučuje jízda na koni. S koněm se pracuje převážně na jízdárně, kde se jezdci nejprve učí základní jízdárenské cviky, správný sed a správné vedení koně. Později se podle zaměření stáje přechází na základy parkuru nebo drezury, ve kterých se poté jezdec zdokonaluje. Pokročilejší jezdci zde mohou později trénovat na zkoušky, které vedou k získání jezdecké licence. Ti, kteří ji získají, se poté mohou účastnit oficiálních závodů, které pořádá Česká jezdecká federace. Ti, kteří licenci nemají, se mohou účastnit pouze tzv. hobby závodů.\n\n\n\n"}
{"id": "1056858", "url": "https://cs.wikipedia.org/wiki?curid=1056858", "title": "This Is Hardcore", "text": "This Is Hardcore\n\nThis Is Hardcore je šesté atudiové album anglické rockové akupiny Pulp.\n\nAutorem textů je Jarvis Cocker. Autory hudby jsou Nick Banks, Cocker, Candida Doyle, Steve Mackey a Mark Webber, pokud není uvedeno jinak.\n"}
{"id": "1056862", "url": "https://cs.wikipedia.org/wiki?curid=1056862", "title": "Separations", "text": "Separations\n\nSeparations je třetí studiové album anglické rockové skupiny Pulp.\n\nAutory hudby jsou Pulp. Autorem textů je Jarvis Cocker, s výjimkou „This House is Condemned“ a „Is This House?“, k nimž text napsal Russell Senior.\n\n\n\n"}
{"id": "1056863", "url": "https://cs.wikipedia.org/wiki?curid=1056863", "title": "Dotyk růžové", "text": "Dotyk růžové\n\nDotyk růžové (\"Touch of Pink\") je britsko-kanadský hraný film z roku 2004, který režíroval Ian Iqbal Rashid podle vlastního scénáře. Komedie pojednává o problémech střetu rozdílných kultur. Snímek měl světovou premiéru na filmovém festivalu Sundance 19. ledna 2004, v ČR vyšel na DVD v roce 2005.\n\nAlim pracuje jako fotograf v Londýně. Jeho muslimská rodina původem z Mombasy bydlí v Torontu, kde jeho teta Dolly připravuje svatbu pro svého syna Khaleda. Její sestra a Alimova matka Nuru by ráda zorganizovala svatbu i pro svého syna. Avšak netuší, že Alim má v Londýně přítele Gilese. Alimovi v jeho životních nesnázích napomáhá duch Caryho Granta. Alimova matka přijede do Londýna, aby mu dohodla svatbu. Alim s Gilesem musejí předstírat, že jsou jen spolubydlící. Alim navíc řekne, že Gilesova sestra Delia je jeho snoubenka. Situace mezi Alimem s Gilesem se komplikuje. Když Nuru náhodou zjistí pravdu, je zdrcená a odjíždí do Kanady. Alim za ní odlétá, půjde svému bratranci za svědka na tradiční třídenní svatbu. Khaled je taky gay a svatba je pro něj pouze zástěrka pro okolí. Giles přijíždí také do Kanady na svatbu a usmíří se s Alimem i jeho matkou.\n"}
{"id": "1056866", "url": "https://cs.wikipedia.org/wiki?curid=1056866", "title": "Křesťanský hédonismus", "text": "Křesťanský hédonismus\n"}
{"id": "1056867", "url": "https://cs.wikipedia.org/wiki?curid=1056867", "title": "Kraje a kantony říšského rytířstva", "text": "Kraje a kantony říšského rytířstva\n\nTato stránka zahrnuje seznam krajů a kantonů svobodného říšského rytířstva, (německy \"Ritterkreise\" a \"Ritterkantone\") společenské a politické vrstvy držitelů bezprostředních a alodiálních statků ve Svaté říši římské od vzniku těchto krajů a kantonů v 16. století až do zániku říše v roce 1806. \n\nÚzemí říšského rytířstva sestávala ze tří rytířských krajů (\"Ritterkreise\"): Franckého, Porýnského a Švábského, které se dále dělily do kantonů (\"Ritterkantone\") a ty potom na vlastní rytířské statky. Kraje a kantony fungovala jako územně-správní celky s poměrně velkou mírou rytířské samosprávy. Název kanton (\"Ritterkanton\") pro svá sdružení převzali říšští rytíři od Švýcarského spříseženství. Všechny tři kraje se roku 1577 politicky sdružily v jednotnou korporaci říšského rytířstva, ovšem jako územně správní celky zůstaly zachovány. Centrum kraje i jednotlivých kantonů bývalo obvykle v některém svobodném říšském městě, které samo pochopitelně k rytířstvu nepatřilo. Větší kantony se někdy dále dělily ještě na okresy (\"Bezirke\"). Není-li v seznamu uvedeno jinak, zanikly všechny kantony při mediatizaci roku 1806.\n Francký kraj (\"Fränkischer Ritterkreis\") byl zřízen krátce po roce 1500, kdy římský král Maxmilián I. zřídil v rámci své reformy říšské kraje kvůli zajištění a udržení landfrýdu (míru) v říši. Rytíři, nezahrnutí do krajů, se spontánně organizovali a zřídili si první vlastní kraj. 26. ledna 1806 oznámil kraj oficiálně říšskému sněmu svůj zánik, téhož roku byli mediatizováni jeho poslední suverénní členové. Ke konci 18. století zahrnoval kraj přibližně 700 statků s 90 000 poddanými v držení zhruba 150 rytířských rodin. \n\n\n Porýnský kraj (\"Rheinischer Ritterkreis\") vznikl r. 1577 a ihned se spojil s kraji Franckým a Švábským do korporace Svobodného říšského rytířstva, od r. 1651/1652 měli porýnští rytíři jako jediní ze všech tří krajů vlastní ústavu. Ke konci 18. století, před vypuknutím války s revoluční Francií zahrnoval kraj přibližně 360 statků s 90 000 poddanými v držení zhruba 60 rytířských rodin. \n\n\n Švábský kraj (\"Schwäbischer Ritterkreis\") Vznikl v l. 1541-1545 jako náhrada za zrušený Švábský spolek, potvrzen císařem Ferdinandem I. r. 1561, sídlem kraje byl nejprve Ulm, od r. 1689 Ehingen, v roce 1609 obdržel kraj jako jediný ze tří rytířských krajů vyšší soudní pravomoc a hrdelní právo nad rytířskými poddanými, vykonávané ovšem krajskými institucemi, nikoli jednotlivými rytíři. Na konci 18. století zahrnoval kraj přibližně 670 statků se 160 000 poddanými v držení zhruba 140 rytířských rodin.\n\n"}
{"id": "1056868", "url": "https://cs.wikipedia.org/wiki?curid=1056868", "title": "No Pier Pressure", "text": "No Pier Pressure\n\nNo Pier Pressure je jedenácté sólové studiové album amerického hudebníka Briana Wilsona, které vyšlo 7. dubna roku 2015. Nahrávání desky začalo počátkem roku 2013 a skončilo v listopadu 2014. Nahrávalo se ve studiu Ocean Way Recording v Los Angeles a o produkci nahrávky se staral Joe Thomas. Na nahrávce se vedle Wilsona podílelo velké množství dalších umělců. Jsou mezi nimi například další členové kapely The Beach Boys (Al Jardine a David Marks), baskytarista Don Was, který s ním rovněž v minulosti spolupracoval, nebo bubeníci Jim Keltner a Kenny Aronoff. Jde o jeho první studiové album obsahující nové písně od roku 2008, kdy vyšla deska \"That Lucky Old Sun\".\n\n\n"}
{"id": "1056871", "url": "https://cs.wikipedia.org/wiki?curid=1056871", "title": "Lenka Teska Arnoštová", "text": "Lenka Teska Arnoštová\n\nLenka Teska Arnoštová (* 17. ledna 1975 Uherské Hradiště) je česká politička, advokátka a vysokoškolská pedagožka, v letech 2010 až 2014 zastupitelka Hlavního města Prahy, v letech 2014 až 2017 náměstkyně ministra zdravotnictví ČR, v letech 2015 až 2017 místopředsedkyně ČSSD. Od roku 2018 působí v advokátní kanceláři HAVEL & PARTNERS na pozici senior advokát, kde se specializuje na oblast zdravotnického práva a legislativy v oblasti zdravotnictví. Zároveň působí na Právnické fakultě Univerzity Karlovy (Centrum zdravotnického práva) a je členkou komise Legislativní rady vlády pro veřejné právo.\n\nVystudovala Právnickou fakultu Univerzity Karlovy v Praze.\n\nMezi roky 1999 a 2007 pracovala na Ministerstvu zdravotnictví ČR (mimo jiné jako vedoucí oddělení a zástupce ředitele právního odboru; ředitelka právního odboru a současně byla pověřena řízením legislativního odboru). V letech 2002 až 2007 byla předsedkyní rozkladové komise ministerstva.\n\nV letech 2007 až 2008 zastávala pozici ředitelky legislativně právního odboru v agentuře CzechInvest. Od roku 2008 až 2017 působila jako odborný asistent na Ústavu veřejného zdravotnictví a medicínského práva 1. lékařské fakulty Univerzity Karlovy v Praze. V současnosti působí na Právnické fakultě Univerzity Karlovy (Centrum zdravotnického práva) V září 2010 nastoupila do advokátní kanceláře Havel & Holásek.\n\nOd roku 2017 je předsedkyní Společnosti medicínského práva České lékařské společnosti Jana Evangelisty Purkyně. Do roku 2018 byla členkou Vědecké rady Fakulty zdravotnických věd Univerzity Palackého v Olomouci.\n\nJméno „Teska“ získala v říjnu 2009 po manželovi, kterého si po dlouholeté známosti vzala.\n\nOd roku 2008 je členkou ČSSD.\n\nV komunálních volbách v roce 2010 byla za ČSSD zvolena do Zastupitelstva Hlavního města Prahy, funkci zastávala do roku 2014.\n\nV únoru 2014 ji ministr zdravotnictví ČR Svatopluk Němeček jmenoval svou náměstkyní pro legislativu a právo. Na 38. sjezdu ČSSD v březnu 2015 byla zvolena místopředsedkyní strany, získala 368 hlasů. Na dalším sjezdu ČSSD v Brně v březnu 2017 do předsednictva nekandidovala.\n\nPo volbách do Poslanecké sněmovny PČR v říjnu 2017 skončila jako náměstkyně na Ministerstvu zdravotnictví ČR.\n\nJe spoluautorkou knihy Zdravotnictví a právo.\n\nV roce 2015 dostala cenu LADY PRO, která je určena ženám, které ve svém oboru dosáhly mimořádných úspěchů. \n\nDne 13. června dostala Cenu Světového dne bez kouření 2017, kterou uděluje Světová zdravotnická organizace (WHO).\n"}
{"id": "1056872", "url": "https://cs.wikipedia.org/wiki?curid=1056872", "title": "Teorie elit", "text": "Teorie elit\n\nTeorie elit se zkoumají především v sociologii a politologii. Termínem teorie elit se v těchto vědách označují teorie, které se snaží popsat a vysvětlit mocenské vztahy ve společnosti. Sociologie se v tomto ohledu zabývá zejména rozvrstvením společnosti zatímco politologie řeší spíše rozložení moci. Teorie elit jsou společným východiskem pro více teoretiků elit a vycházejí z faktu, že lidé jsou si biologicky a psychologicky nerovni. Tato přirozená nerovnost je základem nerovnosti společenské, která je také přirozená a věčná.\n\nDůsledkem je hierarchické rozvrstvení každé společnosti na vládnoucí, málo početnou skupinu nejzdatnějších (k tomu podrobněji viz Machiavelliho a Paretova teorie virtů (zdatnosti)) v jistém okruhu lidí, tedy elitu a početnou ovládanou masu, což výstižně popisuje Michelsův Železný zákon oligarchie.\n\nTento zákon shrnuje skutečnost, že ve všech organizacích/společnostech působí mechanismy a tendence, které nutně vedou ke vzniku oligarchie (vládě několika málo osob) jako mocenské struktury. Michels se snažil tento zákon demonstrovat na příkladu politických stran a odborových svazů. Vedení velkých komplexních organizaci se vždy dříve či později zvrtne k oligarchii, když se začne více zajímat o uchování si nabyté moci než o původní cíle skupiny / organizace. Každá organizace se dělí na vedoucí menšinu a vedenou většinu, přičemž o všech důležitých otázkách rozhoduje menšina. Demokracii znemožňují tři tendence spočívající v podstatě lidské přirozenosti, politicko-třídního boje a organizace (k tomu dále viz přímo článek Železný zákon oligarchie).\n\nElity můžeme najít v různých oborech, ale nejčastěji zmiňovány jsou politické, kulturní a vzdělanostní elity.\n\nKlasické teorie elit se objevují na přelomu 19. a 20. století v Evropě. Dle těchto teorií je společnost rozdělena na dvě skupiny – ti co vládnou (elita), a ti co jsou ovládaní (masa). Jejich hlavní myšlenkou je představa přirozené nerovnosti lidí ve společnosti. Jodl charakterizuje hlavní definiční znaky těchto teorii takto:\n\n\nV době, kdy autoři psali své teorie elit, docházelo v Evropě ke krizím buržoazně demokratického systému a  k politickým úspěchům marxistického socialismu. V jejich teoriích proto dochází k odmítnutí rousseauovského pojetí lidu jako suveréna, čímž se jim teorie společnosti redukuje pouze na teorii elit a základem společenského pohybu se tak stává pohyb politický – pohyb elit. Teorie elit prováděly revizi a redefinici buržoazně-demokratického modelu – odmítaly představu lidské rovnosti jak v podobě lidské přirozenosti, tak v podobě rovnosti majetku. Vymezovaly se tak jak proti „rousseaismu“ tak proti marxismu. Toto vymezení se vůči starým pořádkům vedlo autory až na samou hranu, za kterou již začínal fašismus. Autor Železného zákona oligarchie Robert Michels, dokonce tuto hranici překročil, a přidal se k fašistické straně v Itálii.\n\nNa konci 19. století dochází k velkému zvýraznění problémů, kterým čelila tehdejší imperialistická buržoazní společnost. Docházelo ke  striktnímu oddělování společenských tříd a ke třenicím mezi nimi. Itálie byla nespokojena se svým údělem, velmi dlouho byla roztříštěna a po sjednocení byl její imperialismus velmi slabý. Hodnoty plynoucí z buržoazního demokratického modelu se proto nestihly uchytit ve společenském povědomí a proto byla kritika společnosti pomocí teorie elit snadná. Ukázalo se, že model buržoazní demokracie je ve skutečnosti bojištěm mezi politiky a třídami. Teorie elit je snahou autorů o navrácení harmonie do společnosti.\n\nDiskrétní elita disponuje největším vlivem. V těchto tradičních rodinách, dynastiích se po generace koncentruje největší majetek a silný politický vliv. Jedná se o důsledek spojení buržoazie s dočasně oslabenou politickou reprezentací v 19. století. Tyto působí v bankovnictví, těžařství a ve velkém průmyslu. Příjmy této skupině plynou z vlastnictví finančního kapitálu, nikoliv z profesní činnosti. Členové diskrétní elity tedy nepracují, ani nespravují svá aktiva. Pro tyto účely najímají expertní týmy složené z ekonomů, daňových poradců či právníků. Obvyklé je vlastnictví sezónních rezidencí v příhodných, navzájem však geograficky odlišných lokalitách v kombinaci se starobylými panstvími na venkově a apartmány v centrech světových metropolí. Tato kombinace reprezentuje jejich moc nad prostorem a časem. Vedle finančního kapitálu usilovně rozvíjí sociální kapitál, když při vybraných společenských událostech (golfové turnaje, koňské dostihy, premiéry oper či uzavřené kluby) navazují a rozvíjí kontakty se zbytkem nobility. Evidentní je tento trend již od dětství, kdy potomci jsou vedeni k vybranému chování, znalosti etikety a aktivnímu životnímu stylu, sportu (jezdectví, golf či tenis). Navštěvují vybrané soukromé školy, kde navazují kontakty s podobně superiorními vrstevníky. Paradoxem je skupinový kolektivismus charakteristický pro život diskrétní elity navzdory jejich veřejným deklaracím zasazujících se o společnost rovných šancí pro všechny. Primárním cílem jejich snažení je rozvoj všech forem kapitálu a jeho předání dalším generacím.\n\nPomocná elita je o poznání viditelnější v porovnání s téměř neviditelnou elitou diskrétní. Jejími příslušníky jsou vrcholní politici, manažeři a mediální celebrity (umělci či sportovci). Příjem je odvozený z dané profesní činnosti a zastávané funkce v ekonomické, politické či mediální oblasti. Navzdory vysokým příjmům se tedy nejedná o absolutně nezávislé lidi, protože obvykle pouze spravují cizí majetky, aniž by byli jejich vlastníky. Stejně tak je mezi nimi dle schématu „rozděl a panuj“ přítomen konkurenční boj o lukrativní pozice, což znemožňuje pomocné elitě kooperovat v míře typické pro elitu diskrétní. To ústí v nejistotu a nestabilitu jejich vydobytých pozic a zároveň v tolik relevantní distanc od diskrétní elity. Diametrálně odlišný je rovněž životní styl kvůli pracovnímu vytížení. Ačkoliv tráví svůj čas na různých místech světa, často znají jen prostředí uniformních kanceláří. Právě jejich rozhodnutí mají obvykle reálný vliv na životy mnoha ostatních občanů. Jejich potomci často střídají prominentní školy, obvykle pro děti z podobných kruhů. Vycházejí z axiomu, že příjem elity je odvozen od podaného výkonu, jenž je odrazem kvalitního vzdělání. Při podobných úvahách však bagatelizují význam rodinného původu a majetku, případně politických a osobních konexí, které jsou pro ně mnohdy signifikantní. Například Michael Hartmann (2002) poukazuje na relevantnost rodinného původu při prosazení se do vedoucích pozic. \n\nVilfredo Pareto, italský sociolog, politolog, ekonom, matematik, statistik, a filosof, přičemž je autorem teorie elit, která je považována za nejsystematičtější. Stejně jako Gaetano Mosca se ve své teorii věnuji především oblasti moci.\n\nV teorii elit se tvrdí, že společnost funguje na cyklické bázi a postupnou přeměnou dospěje zpět do výchozího bodu. Počátečním stavem je společnost rozdělená na vládnoucí elitu a ovládanou masu. Část ovládané masy přestane akceptovat společenský stav a přestane souhlasit s nástroji, které elita využívá k vládnutí. Z vůdčích osobností masy se stane kontra-elita, která je v opozici k původní elitě a zastává hodnoty názorově bližší ovládané mase a tím získává její silnou podporu a poté je potlačena starou elitou. Proces se opakuje do té doby, dokud se nevytvoří dostatečně silná kontra-elita, kterou nebude stará elita schopna potlačit. Následně se revolučně (časteji spíš evolučně... viz pakt elit...) zamění stará elita za novou, která se postupem času vrátí k nástrojům a systému vládnutí původní elity, čímž společnost dospěje do původního/obdobného stavu...\n\nVětšina teoretiků elit, včetně Vilfreda Pareta, tvrdí, že elita si uchovává své dominantní postavení prostřednictvím kombinace nátlaku a manipulace. Podle těchto způsobů udržení si moci rozděluje Pareto vládnoucí elity na dva druhy:\n\n\nKonkrétněji je tedy vládnoucí elita jednoho typu v důsledku své neschopnosti vypořádat se s událostmi nahrazena elitou druhého typu. Lišky, které vynikají v získávání souhlasu politickým manévrováním, neumí použít násilí, je-li toho třeba. Budou svrženy kontra-elitou, jež má vlastnosti třídy II. a je schopna rozhodné akce. Pro lvy je příznačné užití nátlaku, a to organizovaným způsobem, jejich slabou stránkou je však sklon stát se příliš konzervativními a nakonec směšnými a vzdálenými populaci. Potřebují pomoc těch, kdo mají vlastnosti třídy I. – ti mezi ně postupně proniknou a elitu přetvoří.\n\nPareto zároveň tvrdí, že proces cirkulace elit může být prolomen silou. Zároveň ale dodává, že z takového násilného ukončení koloběhu elit vzniká opět elita, která je ale slabá a postupně zaniká na úkor z jednoho z výše zmíněných typů elity...\n\nGaetano Mosca, italský politolog, žurnalista a byrokrat, se na rozdíl od Vilfreda Pareta soustředil především na charakterizaci elit z osobnostního a sociologického pohledu. Dle jeho teorie měli lidé ze všech společenských vrstev šanci stát se elitou za předpokladu, že k tomu měli vhodné vlohy. Jeho nejznámějším výrokem se stalo tvrzení, že elity jsou organizovanou menšinou a lid je neorganizovanou většinou. Vládnoucí vrstva se dle Moscy dělí na elity a tzv. sub-elity. Společnost rozdělil na základě výše zmíněného do dvou skupin:\n\n\n Při charakterizaci elit zdůrazňuje Mosca krom majetkové, intelektuální a morální nadřazenosti především organizační schopnosti vládnoucí skupiny, kterou ve svém díle nazývá politickou vrstvou. Dle jeho teorie je právě dovednost organizovat nejsilnějším nástrojem na získávání moci v novodobé společnosti postavené na byrokracii.\n\n Samotná organizační schopnost by ale nestačila k dlouhodobé nadvládě elity nad ovládanou vrstvou. K zajištění dlouhodobého držení státního panství je potřeba naplnit touhu masy po iluzi morálního základu státu. Mosca tento soubor idejí legitimizující nadvládu elity nazývá politickou formulí. Jedná se o uspokojení potřeby iluzí, které lidská povaha potřebuje stejně tak nezbytně jako materiální zabezpečení. Tyto politické formule se v průběhu času mění (panovník z vůle Boží, panovník z lidu), vždy ale slouží k uspokojení masy. Mosca identifikuje 3 nové formule objevující se v 19. století: demokracie, socialismus a nacionalismus.\n\nIdeje shromážděné v politické formuli musí vycházet ze společnosti, základní podmínky shrnuje Miroslav Jodl:\nPo čase politická formule ztrácí svůj původní půvab, takže začne být nezbytné jeden systém iluzí nahradit iluzemi novými. Tento proces obměny politické formule znamená úpadek pro momentální elitu, která společnosti najednou vyjevuje svoji morální vyprázdněnost. Následně dochází k rozpadu konsenzu a k rozkolu v mravní koherenci společnosti. Tento postupný úpadek je nevyhnutelný, takže s budoucí deziluzí společnosti musí elita počítat. Mosca uvádí, že jediná skutečně dlouho trvající a úspěšná iluze je náboženství, které posouvá řešení zásadních otázek do posmrtného života.\n\nMills se zabývá dynamikou elity na konci 19. století v USA, kdy jsou místní, lokálně působící elity s po generace děděným jměním, nahrazovány finančními magnáty a těžaři s celofederálními zájmy, ambicemi a vlivem, kteří již ale nereflektují specifika té které lokality – „vykořisťovali přírodní bohatství národa, vedli mezi sebou hospodářské války, vytvářeli nejrůznější kombinace, proměňovali veřejné prostředky v soukromý kapitál a neštítili se ničeho, aby dosáhli svých cílů“. \n\nVlivem státních dotací během 2. světové války vznikají monopoly, obří korporace, z nichž se (vedle federální administrativy) rekrutuje současná mocenská elita.\n\nMills ovšem nevnímá elitu coby entitu považující se navzájem za jednotně (homogenně) vládnoucí podřízené roztříštěné mase, ale spíše jako navzájem koexistující výrazné individuality.\n\n"}
{"id": "1056873", "url": "https://cs.wikipedia.org/wiki?curid=1056873", "title": "Jogurtovač", "text": "Jogurtovač\n\nJogurtovač je kuchyňský přístroj pomáhající přetváření mléka na jogurt. Přístroj vytváří stálé prostředí (hlavně teplotně), které je pro výrobu potřeba. Přístroj jako takový vlastně nic nevytváří.\n\nUživatel musí sám před vložením budoucího produktu (domácího jogurtu) ohřát mléko na poměrně vysokou teplotu (okolo 80 °C). Poté ho ochladí na teplotu kolem 40°C a přidá do něj přibližně dvě lžíce jogurtu, čímž mléko \"nakazí\" bakteriemi, které pak ve stálém prostředí v jogurtovači zbytek mléka přemění na jogurt. Přeměna trvá minimálně okolo šesti hodin, ale dobu zrání jogurtu si pak spotřebitel udělá, jak mu vyhovuje.\n\nVýhodou domácího jogurtu je zejména:\nKvalita domácího jogurtu závisí především na mléku, ze kterého je jogurt vyroben. Dále také na původním jogurtu, ze kterého bakterie pochází.\nPřístroj je poměrně moderní záležitostí. V současnosti jsou jogurtovače vyráběny desítkami výrobců.\n"}
{"id": "1056877", "url": "https://cs.wikipedia.org/wiki?curid=1056877", "title": "Biskupský alumnát v Brně", "text": "Biskupský alumnát v Brně\n\nBiskupský alumnát v Brně byl kněžský seminář brněnské diecéze existující v letech 1807 až 1950. Původně se nacházel v Dominikánské ulici, v letech 1899 až 1903 pro něj byla postavena čtyřkřídlá dvoupatrová budova v Antonínské ulici, ve které ale v letech 1919–1932 sídlila nově zřízená právnická fakulta (mezi roky 1997 a 1998 pak ekonomicko-správní fakulta a od roku 1999 zde sídlí rektorát Vysokého učení technického).\n\nVýchovu katolických kněží v celé moravské církevní provincii má na starosti Arcibiskupský kněžský seminář v Olomouci.\n\n"}
{"id": "1056879", "url": "https://cs.wikipedia.org/wiki?curid=1056879", "title": "Podorlicko", "text": "Podorlicko\n\nPodorlicko je území nacházející se pod jižními svahy Orlických hor v Pardubickém a Královéhradeckém kraji. V tomto regionu se nacházejí města Dobruška, Opočno, Deštné v Orlických horách, Rychnov nad Kněžnou, Kostelec nad Orlicí, Žamberk, Choceň, Ústí nad Orlicí, Letohrad, Jablonné nad Orlicí, Česká Třebová, Lanškroun a další.\n\n\nMužský kroj tvořila košile z domácího plátna s límcem. Pod límcem se nosil červený hedvábný šátek, dále koženky, což byly úzké kalhoty z telecí nebo jelení kůže sahající po kolena, dále opasek, čepec a kožené boty. Ženský kroj tvořila košilka z bílého plátna, punčochy, sukně, spodnička (bílá plátěná sukně), střevíce, kabátek a čepec.\n\n\n"}
{"id": "1056881", "url": "https://cs.wikipedia.org/wiki?curid=1056881", "title": "Parťáci (seriál)", "text": "Parťáci (seriál)\n\nParťáci (v anglickém originále Partners) je americký komediální televizní seriál, který vznikl v roce 2012 na televizní kanálu NBC. Ústřední role ztvárnili David Krumholtz, Michael Urie, Sophia Bushová a Brandon Routh.\n\nJoe a Louis jsou kamarádi od dětství a nyní jako vlastní malou projekční kancelář na Manhattanu. Zatímco Joe je jako architekt racionální a chladnokrevný, gay Louis je naopak emocionální a velmi spontánní. Joe se právě zasnoubil s Ali, která provozuje malé klenotnictví. Louis má partnera Wyatta, který pracuje jako zdravotník. Pro Louise je těžké se vyrovnat, že jeho nejlepší kamarád nyní bude mít vlastní domácnost a vlastní soukromý život.\n"}
{"id": "1056882", "url": "https://cs.wikipedia.org/wiki?curid=1056882", "title": "Vysočany (Ovesné Kladruby)", "text": "Vysočany (Ovesné Kladruby)\n\nVysočany () je samota, část obce Ovesné Kladruby v okrese Cheb. Leží 1,6 km jižně od Ovesných Kladrub, v katastrálním území Vysočany u Ovesných Kladrub. Původní vesnice zanikla po druhé světové válce, dochoval se jediný statek, jenž je od roku 1991 chráněn jako kulturní památka.\n\nVesnice Vysočany spadala po roce 1850 pod nedaleké Vysočany, ve 20. letech 20. století se osamostatnila. Po druhé světové válce byly Vysočany připojeny k Ovesným Kladrubům, ale ještě v 50. letech ztratily status místní části, protože vesnice prakticky zanikla. Z místní zástavby se dochovala jedna zemědělská usedlost. K opětovnému vzniku evidenční části obce došlo k 11. březnu 2019 poté, co zastupitelstvo obce Ovesné Kladruby schválilo v říjnu 2018 zřízení nové části obce.\n\n"}
{"id": "1056889", "url": "https://cs.wikipedia.org/wiki?curid=1056889", "title": "Shooting Star (píseň, Owl City)", "text": "Shooting Star (píseň, Owl City)\n\n„Shooting Star“ je píseň z alba „\"The Midsummer Station\"“ a také ze stejnojmenného EP „\"Shooting Star\"“ od americké synthpopové skupiny Owl City. Byla složená skladatelem, producentem a zpěvákem Adamem Youngem. Poprvé vyšla na iTunes 15. května 2014 jako jedna ze čtyř písní EP \"Shooting Star\".\n\nPíseň se vyšplhala na 176. příčku na UK Singles Chart a na 49. pozici na Japan Hot 100.\n\nAdam Young začal psát „Shooting Star“ v roce 2008 spolu s Mattem Thiessenem z Relient K. Měla se objevit na Owl City albu „\"Ocean Eyes“\" z roku 2009. Jakmile začala práce na nadcházejícím albu „\"The Midsummer Station\"“, přinesl Adam 90sekundové demo ze „starého instrumentálního nápadu“ norské nahrávací společnosti Stargate (Mikkel Eriksen a Tor Hermansen), která mu pomohla dokončit kompozici. Adam uvedl: „\"Celý text byl napsán v podstatě na místě během těch dvou dnů... a pak jsem odjel domů do svého studia v Minnesotě, abych sestříhal finální verzi. Myslím, že jsem trochu tu a tam upravil text, aby to vše znělo líp, a pak byla píseň hotová.“\"\n\n„\"Nestihl bych ji pro\" \"Ocean Eyes vytvořit, ale Stargate slyšeli ten malý syntetický kousek a vystavěli kolem toho to, z čeho vznikla skvělá skladba.“\"\n\nO textu Adam říká, že zachycuje myšlenku, že každý může být na počátku nějakého pohybu. Když se všichni sjednotí a vezmou tuto krajní pozici s vědomím, že i když každý prochází těžkým obdobím, tak pokud opravdu budeme spolupracovat, tak dokážeme cokoliv.\n\nSkladba byla původně vedoucím singlem „\"The Midsummer Station“\", ale úspěch písně „Call Me Maybe“ od Carly Rae Jepsen nakonec rozhodl, že se vybral song „Good Time“.\n\nV roce 2013 se „Shooting Star“ objevila v akustické podobě na EP „\"The Midsummer Station – Acoustic EP\"“.\n\n14. května 2012 Owl City nahrálo na svůj oficiální YouTube kanál oficiální audio video pro „Shooting Star“. Na videu vystupuje pes podobný lišce, který se s kamerou připevněnou k zádům prochází po městě. Adam na svém Twitteru sdílel některé záběry. Na stránkách MTV je interview s Adamem o natáčení videa.\n\nPoté 17. 5. 2012 vyšlo lyric video a 25. 10. 2012 oficiální videoklip, kde Adam při soumraku uprostřed ulice hraje na elektrické piáno.\n\nV roce 2013 je píseň použita v animovaném filmu „\"Útěk z planety Země\"“, a to dokonce dvakrát. Také se objevuje v 3D traileru k filmu „\"Království lesních strážců\"“.\n"}
{"id": "1056891", "url": "https://cs.wikipedia.org/wiki?curid=1056891", "title": "Snails in the Rain", "text": "Snails in the Rain\n\nSnails in the Rain (: , \"Šablulim ba-gešem\") je izraelský hraný film z roku 2013, který režíroval Jariv Mozer podle vlastního scénáře a podle románu Y. A. Levyho. Film pojednává o studentovi, který dostává dopisy od neznámého ctitele.\n\nPříběh se odehrává v roce 1989 v době, kdy homosexualita byla v izraelské společnosti tabu. Boaz je studentem lingvistiky na Telavivské univerzitě a čeká na vyjádření, zdali dostane stipendium na univerzitě v Jeruzalémě. Prozatím se živí jako stěhovák. Žije s přítelkyní Noa, která se připravuje na studium na Technionu. Jeho život je vcelku běžný až na to, že dostává dopisy, v nichž mu neznámý muž popisuje své city k němu. Ví o něm, kde a s kým bydlí, kde a co studuje a další podrobnosti. Boaz se postupně stává mírně paranoidní a přemýšlí, kdo může být onen pisatel. Je to soused od naproti, jeho profesor lingvistiky, student v knihovně, knihovník, spolužák, automechanik? Začíná o sobě pochybovat a vzpomíná na své homosexuální zážitky z dob služby v armádě. Dopisy sice schovává, ale Noa jeho skrýš objeví a čte si je také. Svým instinktem zjistí, kdo dopisy posílá a rozhodne se zakročit.\n\n"}
{"id": "1056893", "url": "https://cs.wikipedia.org/wiki?curid=1056893", "title": "Shooting Star (EP)", "text": "Shooting Star (EP)\n\nShooting Star je EP od americké synthpopové skupiny Owl City. Bylo složeno skladatelem, producentem a zpěvákem Adamem Youngem za doprovodu Marka Hoppuse a dalších jmen (Mikkel S. Eriksen, Tor Erik Hermansen, Dan Omelio, Matthew Thiessen, Josh Crosby, Nate Campany, Emily Wright). Na iTunes vyšlo 15. května 2012 jako ochutnávka nadcházejícího alba \"The Midsummer Station\".\n\nAdam na Twitteru oznámil, že 15. května vyjde nové EP „\"Shooting Star\"“, kde budou čtyři písně z blížícího se alba. Adam uvedl, že chtěl dát fanouškům ochutnávku toho, jak bude jeho nové album znít. „\"Toto nové album je jistě trošku odlišné od těch, které jsem v minulosti vytvořil. Někdy skupiny něco vydají a nikomu o tom dopředu neřeknou. Fanoušci si myslí: 'Toto vyšlo odnikud bez jakéhokoliv vysvětlení od umělce.' Takže z toho důvodu jsem vydal to EP.\"“\n\n„\"Myslím, že jako umělec by ses nikdy neměl dívat zpátky a opakovat se.\"“ řekl Adam v rozhovoru pro Billboard. Nové album plánoval vydat v létě 2012 a „\"Shooting Star\"“ je „jen, aby pomohlo vzbudit vzrušení pro vydání nového alba“. Jeho druhé EP je „\"jakousi předpremiérou a chtěl jsem se ujistit, že ty čtyři nové písně na EP daly správnou představu nebo chuť toho, o čem bude nové album.\"“\n\n\n"}
{"id": "1056896", "url": "https://cs.wikipedia.org/wiki?curid=1056896", "title": "Desmond Llewelyn", "text": "Desmond Llewelyn\n\nDesmond Llewelyn (12. září 1914 – 19. prosince 1999) byl velšský herec. Narodil se ve velšském městě Newport a herectví se začal věnovat během studií na vysoké škole. K filmu se dostal již koncem třicátých let, ale roku 1939 vstoupil do armády a herecké kariéry se musel vzdát. Během války strávil pět let jako zajatec německé armády. K herectví se vrátil koncem čtyřicátých let. V roce 1963 hrál postavu Q v bondovce \"Srdečné pozdravy z Ruska\". Do roku 1999 hrál v dalších šestnácti bondovkách. Jediným filmem z období 1963–1999, v němž Llewelyn nehrál, byl \"Žít a nechat zemřít\" z roku 1973. Postavu Q po jeho smrti hrál jeho dosavadní asistent John Cleese. V letech 1938 až 1999 byla jeho manželkou Pamela Mary Pantlin, se kterou měl dva syny. Zemřel při autonehodě ve svých pětaosmdesáti letech.\n\n\n"}
{"id": "1056898", "url": "https://cs.wikipedia.org/wiki?curid=1056898", "title": "High-end audio", "text": "High-end audio\n\nHigh-end audio je třída domácích spotřebitelských audio zařízení na trhu pro audiofily na základě vysoké ceny nebo kvality, esoterické či nové zvukové reprodukční techniky. Termín může odkazovat pouze na cenu, na kvalitu sestavených komponentů, nebo na subjektivní či objektivní kvalitu reprodukce zvuku.\n\nTuto oblast lze zařadit do dvou zcela odlišných sekcí, oblasti špičkové audiotechniky vycházející z HiFi a do druhé oblasti monitorující lidské závislosti a posedlosti. Technická specifikace High-End není striktně definována. Obecně lze popsat jako snahu o technicky dokonalé řešení za příznivého vlivu neobvyklých technických řešení.\n\nHigh-End se od běžných komerčních audiopřístrojů odlišuje především:\n\nZa High-End tedy nelze považovat žádné masově vyráběné audio komponenty. Některá High-End řešení dokonce hraničí s běžně uznávanými bezpečnostními předpisy! Optimalizace celého audiořetězce počíná již zdrojem energie pro aparaturu a končí úpravami poslechové místnosti nebo dokonce návrhem audio optimalizovanému domu. \n\nDala za vznik oblasti domácího kina (Home Theater)\n\nOblast dále rozdělena dle využití komponent: polovodičová technika, hybridní technika a samostatná oblast vakuové techniky (lampová technika) Toto dělení se vztahuje především na zesilovače a zdroje signálu. Reproduktory a sluchátka se dělí dle jiných pravidel.\n\nS příchodem zvukového filmu nastala i potřeba uspokojit prostorový vjem a co nejvěrněji spojit sledovaný obraz se zvukovým doprovodem. S rozvíjejícím se technickým potenciálem začalo přibývat i počtu nezávislých zvukových stop (zvukových kanálů). Pro tyto kanály se do dnes užívá jednoduchého slovního označení a jednouchého číselného značení.\n\nMono představuje jednokanálovou nahrávku (reprodukci (nelze zaměňovat za poslech jednoho reproduktoru ze sterea nebo dokonce za poslech mono nahrávky na dvou reproduktorů vyzařujících stejné zvukové vlny)\n\nStereo je ryze dvoukanálová zvuková cesta, jež je v ideálním případě pořízena záznamem pouze ze dvou mikrofonů bez dalšího směšování s dalšími zdroji zvuku. Takovouto nahrávku lze označit příznačným názvem audiofilní. Využití mixu s dalšími zdroji, jako například s nahrávkami z dozvukových mikrofonů, které podpoří vjem velikosti prostoru (například nahrávky pořízené v katedrálách či v kostelech), lze taktéž kvalifikovat jako audiofilní. Z technických důvodů lze též akceptovat i snímání jednotlivých nástrojů z důvodu jejich odlišných akustických možností.\n\nKvadrofonie představovala rozsáhlou a velmi rozštěpenou oblast reprodukce již v dobách gramofonových nahrávek. Vyvinulo se větší množství nekompatibilních systémů jako SQ kvadrofonie. Kvadrofonie do značné míry změnila pohled na potřebu vícekanálového zvukového záznamu, ale i na vnímání zvuku jako doprovodu k filmu na rovnocennou části filmového díla.\n\nPro označování složitějších systémů se využívá jejich číselného popisu, kde první číslice označují počet hlavních zvukových stop (nezávislé kanály) a druhá číslice označuje počet kanálů pro hluboké tóny a efekty v oblasti nízkých kmitočtů. Tento systém vychází z předpokladu, že hluboké tony v prostoru omezeném reálnými rozměry nelze běžně lokalizovat. Tento jev je dán délkou zvukové vlny, jež pro kmitočty pod 50 Hz značně přesahuje rozměry běžného poslechového prostoru.\n\nPro maximální zážitek se tento systém vyvinul ze základních systémů 5.1 a 7.1. Zvukový záznam ale neobsahuje 22 + 2 nezávislé kanály, ale je signálovým procesorem (DSP) za pomoci vhodných matematických algoritmů rozšířen o závislé kanály jež dokreslují hlavní zvukový signál. Běžně se reproduktory těchto systémů nenachází pouze v ose uší posluchačů, ale jsou umístěny také v prostoru nad posluchači. Samozřejmostí je středová poslechová poloha, posluchač sleduje nahrávku přibližně se středu aparatury rozmístěné okolo něho.\n\nPro správnou funkci vícekanálových systémů je nutná kalibrace. To představuje jak frekvenční úpravu, tak úpravu zpoždění jednotlivých kanálů vůči místu poslechu. Tento jev kompenzuje přibližně dobu, kterou potřebuje zvuková vlna, aby dorazila k posluchači. První systémy pro kalibraci využívali přepnutí reproduktorů do funkce mikrofonů. Posluchač v místě poslechu tleskl a procesor vyhodnotil vzdálenost jednotlivých reproduktorů. Tato metoda byla využívána především u levnějších systémů nebo byla nahrazena fyzickým měřením vzdáleností uživatelem. Dalším krokem bylo využití jednokanálového mikrofonu, jež postupně přijímal různé frekvence z jednotlivých reproduktorů a na základě měření vyhodnotil jejich vzdálenost a akustické možnosti (pásmo) jednotlivých reproboxů.\n\nDnes se nejčastěji využívá kalibrace pomoci dvou mikrofonů umístěných ve vzdálenosti přibližně 20 cm, což představuje rozestup uší posluchače. Toto řešení lze kvalifikovat velice přínosně a z pohledu uživatele a je velice komfortní.\n\nHigh-End uživatelů preferují různé přístupy ke konstrukci a technologii aparátů své hudební soustavy.\n\nJedna skupina preferuje využití znalostí z oblasti polovodičové techniky a DSP. Druhá část uživatelů se přiklání k směru, jež vznikl v šedesátých letech dvacátého století v Japonsku. Tento směr je označován jako Ultra-Fi. Znakem tohoto systému je využití znalostí o materiálech, vibracích a fyzikálních jevech. Příznivci toho směru uznávají minimalismus co do počtu součástek ve zvukové cestě. To vychází z předpokladu, že každá součást může a také ovlivní procházející signál. Ukázkovým audio řetězcem je triodový zesilovač v SE (v jednočinném režimu, třída A) s připojeným hornovým reproduktorem (předozátěžová horna nebo zadozátěžová horna). Z komerčního hlediska dochází částečně ke zvratu v ceně, jelikož takto maximálně zjednodušený systém může cenově překonat hranici velice složitého technického díla na bázi křemíku (technologie DSP, zesilovač Class D – digitální zesilovač, apod.).\n\nVyspělost těchto systémů je stejná. Nelze se objektivně přiblížit jednomu či k druhému. Spíše se jedná o filozofickou otázku a o to jak vyspělý je posluchač. Zda je schopen si vybrat optimální řešení pro své uspokojení. Limitem bývá také často prostor, finanční možnosti a také hudební styl, jež posluchače oslovuje. Každý máme také jiné fyzické předpoklady pro vnímání zvuku a obrazu. Extrémním příkladem je posluchač vážné hudby, jež je celý život hluchý a hudbu vnímá pouze hmatem, pohledem na spektrální ukazatele a záběry pořízené na koncertu. I tato forma lze považovat za High-End, protože přichází s neobvyklým řešením a využívá plně smyslů posluchače.\n"}
{"id": "1056899", "url": "https://cs.wikipedia.org/wiki?curid=1056899", "title": "Sninský kameň", "text": "Sninský kameň\n\nSninský kameň (1005 m n. m.) je hora ve Vihorlatských vrších na Slovensku. Vypíná se nad obcí Zemplínske Hámre nad jezerem Morské oko. Na vrcholu se nacházejí dva andezitové útvary. Prvním je vyšší ale plošně menší Malý Sninský kameň (1005 m n. m.), druhým nižší ale plošně větší Veľký Sninský kameň (998 m n. m.) Skaliska jsou turistům zpřístupněna pomocí ocelových schodů a poskytují nádherný panoramatický výhled do okolí. Na Veľkém Sninském kameni stojí jednoduchý vrcholový kříž. Úpatí hory tvoří mělké kamenité půdy.\n\nVrcholové partie jsou chráněny v rámci Přírodní památky Sninský kameň (plocha 5,52 ha, vyhlášena v r. 1982). Na skalnatém vrcholu se nacházejí pozůstatky xerotermních travních společenstev s kostřavou ovčí a kostřavou vihorlatskou. Na skalních stěnách roste kapradina skalní a sleziník severní. Na ploše celé přírodní památky bylo zjištěno 43 druhů lišejníků a 148 druhů vyšších rostlin. Roste tu i jediná slovenská liána plamének alpský.\n\nOd Morského oka vede na vrchol Naučná stezka Morské oko.\n\nSninský kameň je přírodní památka v oblasti Vihorlat. Nachází se v okrese Snina v Prešovském kraji. Území bylo vyhlášeno či novelizováno v roce 1982 na rozloze 1,62 ha. Rozloha ochranného pásma byla stanovena na 3,9700 ha.\n\n\n"}
{"id": "1056900", "url": "https://cs.wikipedia.org/wiki?curid=1056900", "title": "Antifón", "text": "Antifón\n\nAntifón, řecky Ἀντιφῶν, též Antifón z Atén, Antifon Sofista, latinizovaná podoba Antiphon Atheniaensis (480 př. n. l. – 411 př. n. l.) byl starořecký filozof, sofista a zřejmě první profesionální rétor ve starořeckých Athénách. Byl žákem Gorgiovým, nevlastním bratrem Platónovým a oponentem Sókrata.\n\nZachovaly se fragmenty z jeho spisů \"Pravda\" (\"Alétheia\"), \"O svornosti\" (\"Peri homonoiás\") a \"O posuzování snů\" (\"Peri kriseós oneirón\"). Věnoval se společenským a politickým otázkám, problémům poznání, matematiky a biologie. Navázal na učení Hippiovo o protikladnosti přírody a lidského zákona. Je mu připisován výrok „Co je spravedlivé podle zákona, je nepřátelské vůči přírodě“.\n\nNěkdy je ztotožňován s prvním velkým „atickým řečníkem“ (dle tzv. alexandrijského Kánonu deseti), existují však i názory, že šlo o dvě rozdílné osoby.\n\n\n"}
{"id": "1056902", "url": "https://cs.wikipedia.org/wiki?curid=1056902", "title": "Kratés z Théb", "text": "Kratés z Théb\n\nKratés z Théb, řecky Κράτης (asi 365 př. n. l. – asi 285 př. n. l.) byl starořecký filozof a potulný kazatel z kynické školy. Byl žákem Diogénovým. Jeho žákem byl Zénón z Kitia, zakladatel stoické školy.\n\nKratés pocházel z Théb a byl původně bohatým člověkem. Když se stal stoupencem kynické filozofie, vzdal se svého majetku a vedl prostý život podle zásad kynismu. Stejně jako Diogenés se cítil být světoobčanem a někdy bývá pokládán i za tvůrce slova kosmopolita. Tvrdil, že ačkoli on sám pochází z Théb a Diogenés ze Sinópé, sdílí s Diogenem společné občanství na základě toho, že oba patří ke království moudrých. Byl též nazýván „Otvírač dveří\", protože vcházel bez vyzvání do cizích domů a napomínal tam lidi v duchu kynických názorů.\nOttův slovník naučný o něm uvádí: „Proniknut přesvědčením, že rozkoš jest zlem a že pro člověka jedině má význam rozluka mezi dobrem a mravním zlem, odmítal filosofii spekulativní jako zaměstnání pro člověka zbytečné. Snaha býti co možno nejvíce živu podle přírody a s ní se sblížiti vedla jej k podivínstvím a výstřednostem, jež na mnoze až zarážejí. Pozoruhodno jest, že ze vlivu Kratétova vyšel stoicismus.“\n\nKratétovými žáky byli Métroklés z Maróneie a Hipparchia z Maróneie, Métrokleova sestra. Hipparchii se líbily Kratétovy řeči i jeho způsob života, který byl oproštěn téměř ode všech potřeb, a nakonec se do něho zamilovala. Hrozila dokonce svým rodičům, že si vezme život, nedají-li mu ji. Rodiče prosili Kratéta, aby jejich dceru od tohoto úmyslu odradil.\nKratés řekl Hipparchii, že nemůže být jeho družkou, nebude-li s ním sdílet i jeho asketický životní styl. Ona však souhlasila a v prostém oděvu provázela Kratéta na cestách po Řecku.\n\nKynikové zavrhovali společenské konvence, které jsou dle jejich názoru v rozporu s přírodou. Tento postoj demonstrovali Kratés a Hipparchia také tím, že spolu veřejně obcovali. Dle některých zpráv hned poté, co Hipparchia přijala kynický způsob života, zavedl ji Kratés do sloupořadí, kde s ní chtěl obcovat, a byli by tam uskutečnili své spojení všem na očích, kdyby přes ně Zénón nepřehodil plášť.\n\nNejvýznamnějším žákem Kratétovým byl nepochybně Zénón z Kitia, zakladatel stoické školy. I když nepřijal některé krajní formy kynického způsobu chování, byl Kratétem přesto silně ovlivněn. Dochovaly se zlomky Zénónova raného spisu \"Ústava\" (Politeia) a v nich jsou obsaženy zřetelné kynické prvky, jako je zrušení peněžního oběživa, chrámů, manželství a názor, že pravé společenství tvoří jen dobří a ctnostní lidé. Tento spis prý Zénón napsal ještě v době, kdy byl mladým stoupencem Kratéta.\n\nKratés zemřel ve stařeckém věku a byl pochován v Boiótii.\nTěžiště Kratétovy činnosti spočívalo v ústním kázání a napomínání, ale psal též tragédie, hymny, elegie a zvláště parodické básně. Z Kratétova díla známe jen několik zlomků, z jeho různých básní se zachovalo asi 60 veršů. V původním znění jsou fragmenty vydány v publikaci:\nNěkteré výroky a verše v českém překladu jsou v publikacích:\n\nZachovala se též sbírka 35 dopisů, které jsou přičítány Kratétovi; jde však o falzifikát z doby římského císařství. Tyto dopisy jsou v původním jazyce vydány v publikaci:\n\nČtyři z těchto podvržených dopisů jsou v českém překladu publikovány v knize:\n\n"}
{"id": "1056903", "url": "https://cs.wikipedia.org/wiki?curid=1056903", "title": "Anasaziové", "text": "Anasaziové\n\nAnasaziové byla indiánská kultura obývající oblast na jihozápadě USA (Nové Mexiko, Arizona, Colorado, Utah) a severovýchodního Mexika. Slovo \"Anasazi\" v jazyce Navahů znamená \"ti starobylí, kteří nejsou my\". \n\nCentrem jejich civilizace bylo osídlení v kaňonu Chaco v dnešním státě Nové Mexiko v USA. Je po ní dochováno nespočet památek, takzvaných puebel, která ale stále nejsou zcela zmapována. Podobné objekty staví i dnešní indiánské kmeny, kteří od Anasaziů odvozují svůj původ. Dle všeho vynikali úžasnými znalostmi matematiky nebo astronomie. Jejich civilizace z neznámých příčin zmizela někdy mezi 12. a 15. stoletím.\n\nAnasaziové pěstovali kukuřici, fazole, ovoce a bavlnu. Žili v \"pueblech\" (kmenových městech) v jedinečných budovách umístěných vysoko v kaňonech. Jejich textil, keramika a umělecké předměty byly proslulé. Kolem kaňonu Chaco se rozkládala síť 125 vesnic spojených cestami v délce 400 km. Anasaziové měli rozvinuté šamanské rituály s množstvím kmenových extatických tanců. Proslavili se jedinečnými znalostmi a legendami, vybudovali podzemní obřadní svatyně zvané \"kiwa\".\n\nNa jihozápadě Severní Ameriky existovalo v letech 700–1300 několik podobných kultur – Anasazi, Mongollon a Hohokam, předchůdci dnešních Hopiů. Byli to zemědělci a obchodníci, žijící v malých vesnicích. Na konci 8. století se přesunuli z malých chýší (jam zakrytých střechou) do velkých společných obydlí, z nichž některé pojaly až 250 lidí. Využívali zavlažovací systémy a spoléhali se na \"pozorovatele nebe\" (šamany), kteří předpovídali déšť. Tato jedinečná kultura zmizela v 14. století.\n\n\n"}
{"id": "1056904", "url": "https://cs.wikipedia.org/wiki?curid=1056904", "title": "Blowfish", "text": "Blowfish\n\nBlowfish je symetrická bloková šifra, navržena roku 1993 Brucem Schneierem a používána ve značném množství šifrovacích balíků a systémů. Blowfish poskytuje dobrou rychlost šifrování a dodnes není známa efektivní metoda jejího prolomení. Dnes se ale pozornost přesunuje spíše k Advanced Encryption Standard (AES).\n\nSchneier navrhl Blowfish jako obecný algoritmus, zamýšlený jako alternativa k zastarávajícímu DES, bez problémů a omezení vyskytujících se u jiných algoritmů. V době vydání Blowfish, mnoho dalších návrhů bylo uzavřeným softwarem, zatíženým patenty nebo obchodním či vládním tajemstvím. Schneier prohlásil: „Blowfish je nepatentovaný a také tak ve všech zemích zůstane. Algoritmus je tedy volným dílem a může být volně kýmkoli použit.“\n\nZvláštnám rysem návrhu jsou S-boxy závislé na klíči a vysoce komplexní rozvrh užití klíčů.\n\nBlowfish používá bloky dlouhé 64 bitů a proměnlivou délku klíče od 32 až po 448 bitů. Je 16kolová feistelova šifra užívající velké na klíči závislé S-boxy. Strukturou podobné CAST-128, která používá fixní S-boxy.\n\nSchéma vlevo ukazuje fungování Blowfish. Každá řádka představuje 32 bitů. Algoritmus uchovává dvě pole podklíčů: 18hodnotové P-pole a čtyři 256hodnotové S-boxy. S-boxy přijímají 8bitový vstup a poskytují 32bitový výstup. Každé kolo je použita jedna hodnota P-pole, po posledním kole, každá polovina data bloku je sloučena funkcí XOR s jednou ze dvou zbývajících nepoužitých P-hodnot.\n\nDiagram napravo zobrazuje Blowfish F-funkci. Funkce rozděluje 32bitový vstup na čtyři osmibitové části, tyto části poté používá jako vstup pro S-boxy.Výstup je upraven modulem 2 a použita funkce XOR k vytvoření konečného 32bitového výstupu.\n\nDešifrování je přesně stejné jako šifrování, kromě toho že P1, P2,…, P18 jsou použity v opačném pořadí. To není tak zřejmé protože xor je komutativní a asociativní funkcí. Běžným omylem je použití opačného pořadí šifrování jako dešifrovací algoritmus (tedy prvně užít xor k P17 a P18 na blok šifrovaného textu, poté užít P-vstupy v opačném pořadí).\n\nRozvrh užití klíčů začíná inicializací P-pole a S-boxů hodnotami odvozenými z šestnáctkového zápisu čísla pí, které neobsahuje žádný zřejmý vzor. Tajný klíč je poté, bajt po bajtu, v případě potřeby opakován, použit ve funkci XOR se všemi P-hodnotami v daném pořadí. 64bitový blok nul je poté zašifrován algoritmem. Nový výsledný šifrovaný text nahradí P a P. Stejný šifrovaný text je poté znovu šifrován s novými podklíči, nový výsledný šifrovaný text nahradí P a P. Toto pokračuje, nahrazením všech hodnot P-pole a všech hodnot S-boxů. Celkem Blowfish šifrovací algoritmus proběhne 521krát k vygenerování všech podklíčů, je zpracováno zhruba 4KB dat.\n\nProtože je P-pole 576 bitů dlouhé a bajty klíče jsou použity funkcí XOR na celých těchto 576 bitech během inicializace, mnoho implementací umožňuje použití klíče do délky 576 bitů. I když je toto technicky možné, 448bitový limit je nastaven aby se zaručilo, že každý bit všech podklíčů bude záviset na každém bitu klíče, jelikož poslední čtyři hodnoty P-pole neovlivňují všechny bity šifrovaného textu. Toto by se mělo brát v úvahu pro implementace s rozdílným počtem kol, ačkoli to zvyšuje odolnost proti vyčerpávajícímu útoku, oslabuje bezpečnost zaručenou přímo algoritmem. A dáno pomalou inicializací šifry s každou změnou klíče, zaručuje přirozenou ochranu proti útokům hrubou silou, což tedy neospravedlňuje použití klíčů delších než 448 bitů.\nBlowfish je rychlou blokovou šifrou, s výjimkou výměny klíčů. Každý nový klíč vyžaduje preprocessing ekvivalentní zašifrování zhruba 4 kilobajtů textu, což je ve srovnání s jinými blokovými šiframi velmi pomalé. Toto brání použití v některých aplikacích, zatímco u jiných to není problém.\n\nV jedné z aplikací je pomalá výměna klíčů fakticky výhodou, metoda hašování hesla v OpenBSD používá algoritmus odvozený od Blowfish, který využívá pomalý rozvrh klíčů. Představa je taková, že nutný dodatečný výpočetní výkon poskytuje ochranu proti slovníkovému útoku.\n\nBlowfish užívá něco málo přes 4 kilobajty paměti. Takové omezení není problémem ani pro starší počítače, avšak brání použití v nejmenších vestavěných systémech jako rané smartcard.\n\nBlowfish byla jednou z prvních bezpečných blokových šifer, které nebyly zatíženy patenty, a tedy byly pro kohokoli volně k užití. Toto přispělo k její popularitě při užití v kryptografickém softwaru.\nBlowfish je znám náchylností k útokům na jistou skupinu slabých klíčů.\n\n\n"}
{"id": "1056905", "url": "https://cs.wikipedia.org/wiki?curid=1056905", "title": "Hérakleidés Pontský", "text": "Hérakleidés Pontský\n\nHérakleidés Pontský , řecky Ἡρακλείδης ὁ Ποντικός (387 př. n. l., Hérakleia Pontiké – 312 př. n. l.) byl starořecký astronom a platónský filosof. Z jeho rozsáhlého díla, psaného ve formě dialogů, se zachovaly jen zlomky. Byl patrně první, kdo učil, že se Země otáčí kolem své osy, zato domněnka, že byl zakladatelem heliocentrismu (spolu s Hikétasem a Ekfantem) je nejspíše mylná.\n\nJeho rodné město Hérakleia (dnešní Karadeniz Ereğli v Turecku) leží na jižním pobřeží Černého moře. Narodil se v aristokratické rodině, která se odvozovala od jednoho ze zakladatelů města, a jeho otec se jmenoval Euthyfrón. Studoval v Platónově Akademii v Athénách a Platón mu za své třetí cesty na Sicílii v roce 360 př. n. l. svěřil její správcovství. Byl také žákem Aristotelovým a Speusippovým, po jehož smrti v roce 339 př. n. l. se ucházel o vedení Akademie a když těsně podlehl Xenokratovi, vrátil se do rodné Hérakleie. Pověsti o něm říkají, že měl mohutnou postavu a přepychové oblečení, je to však možná jen slovní hříčka s jeho jménem: v Athénách mu prý místo \"Pontikos\" přezdívali \"Pompikos\", \"pompézní\".\n\nPodle (pseudo-)Plútarcha prý napsal, že Země je kulatá, že je středem Vesmíru a že se otáčí jednou za den kolem své osy. Tím vysvětloval jak střídání dne a noci, tak také zdánlivý denní pohyb hvězd. Jako filosof patrně psal i o mnoha jiných věcech, například o etice, o rétorice, o matematice, gramatice a hudbě. Proti epikurejcům hájil nesmrtelnost lidské duše a patrně ho zajímaly i sny a vidění. Podle některých pověstí psal také divadelní hry, které ovšem šířil pod jménem slavnějších řeckých autorů.\n\n"}
{"id": "1056906", "url": "https://cs.wikipedia.org/wiki?curid=1056906", "title": "Mars (firma)", "text": "Mars (firma)\n\nMars, Incorporated (zkráceně Mars, Inc.; známá pouze jako Mars) je americká celosvětová společnost obchodující s cukrovinami, výživou pro domácí mazlíčky a dalšími potravinářskými výrobky. Sídlo společnosti je ve městě McLean (stát Virginie), USA. Obrat společnosti činil v roce 2013 přes 33 miliard USD a firma byla ohodnocena časopisem Forbes jako 6. největší soukromě vlastněná společnost v USA. Dále byla společnost v roce 2013 ohodnocena časopisem Fortune jako jedna ze 100 nejlepších firem.\n\nVe Spojených státech amerických působí společnost v šesti obchodních segmentech: čokoláda, péče o domácí mazlíčky, žvýkačky, potraviny, nápoje a Mars Symbioscience.\n\n\n\n"}
{"id": "1056909", "url": "https://cs.wikipedia.org/wiki?curid=1056909", "title": "Nevlastní integrál", "text": "Nevlastní integrál\n\nJestliže funkce funkce formula_1 je integrovatelná na každém konečném intervalu formula_2 a existuje vlastní limita:\nrespektive:\npak tuto limitu nazýváme \"konvergentním nevlastním integrálem s nekonečnými mezemi [nevlastní integrálem vlivem intervalu]\" a píšeme:\nrespektive:\nJestliže uvedené limity neexistují, říkáme, že \"nevlastní integrál diverguje [je divergentní]\".\n\nKonvergují-li integrály:\nříkáme, že \"integrál\"\n\"konverguje [je konvergentní]\", a píšeme:\n\nNeexistuje-li aspoň jeden z integrálů formula_10 a formula_5, říkáme, že integrál formula_12 \"diverguje [je divergentní]\"\n\n"}
{"id": "1056910", "url": "https://cs.wikipedia.org/wiki?curid=1056910", "title": "Mondelēz International", "text": "Mondelēz International\n\nSpolečnost Mondelēz International je předním světovým výrobcem cukrovinek a pečených produktů. V současné době prodává své produkty ve 160 zemích světa. Na českém a slovenském trhu patří mezi její klíčové značky čokolády Milka a Figaro, sušenky Opavia, Milka, BeBe Dobré ráno, Kolonáda a bonbony Halls. V České republice společnost provozuje továrny v Opavě, Lovosicích a Mariánských Lázních. Na Slovensku má továrnu v Bratislavě. Ve dvou obchodních jednotkách, čtyřech továrnách a bratislavském centru sdílených služeb zaměstnává téměř 2,5 tisíce lidí.\n\nSpolečnost, dříve známá jako Kraft Foods, po rozdělení své potravinářské části v Severní Americe v roce 2012 změnila jméno na Mondelēz International. Toto jméno je nově vytvořeným výrazem, který má vyvolávat představu lahodného světa plného radostných okamžiků („Monde“ pochází z francouzského slova pro „svět“ a „delēz“ je slovní hříčkou pro slovo „lahodný“).\n\nV České republice začala společnost Mondelēz International pod novým názvem fungovat 29. dubna 2013.\n\nTovárna v Opavě\n\nHistorie továrny v Opavě se datuje od roku 1840, kdy opavský soukeník Kašpar Melhior Baltasar Fiedor a jeho žena Amálie, rozená Salingerová, založili firmu Fiedor vyrábějící cukrové oplatky. Od roku 1901 se původní malovýroba přesunula do průmyslového objektu na opavské Olomoucké ulici.\n\nPo vypuknutí první světové války měla továrna šedesát zaměstnanců, kteří vyráběli dortové oplatky, sušenky, suchary, perníčky a čajové pečivo pro celé Rakousko-Uhersko, Slezsko a Halič. V roce 1945 byl podnik na základě Benešových dekretů znárodněn a potomci původních zakladatelů pekařské tradice z rodiny Fiedorů vysídleni do Německa.\n\nOd roku 1947 vznikal postupným spojováním znárodněných českých a moravských továren na trvanlivé pečivo, cukrovinky a čokoládu státní podnik Čokoládovny Praha, jehož součástí se stala i opavská továrna.\n\nV roce 1991 byl státní podnik Čokoládovny přeměněn na akciovou společnost, o rok později byl privatizován. Novým majitelem se stalo společné konsorcium francouzské společnosti Danone a švýcarské firmy Nestlé. V roce 1997 se továrna přestěhovala do zcela nového výrobního areálu v Opavě – Vávrovicích.\n\nV roce 1999 došlo k rozdělení Čokoládoven na dvě části. Nestlé Čokoládovny se specializovaly na výrobu čokoládových cukrovinek, zatímco Danone Čokoládovny si ponechaly výrobu trvanlivého pečiva. V roce 2001 se změnil název společnosti Danone Čokoládovny na Opavia – LU, která spadala do celosvětové sítě LU a stala se největším výrobcem trvanlivého pečiva ve střední a východní Evropě.\n\nV roce 2007 se Opavia – LU stala součástí Kraft Foods. Od rozdělení Kraft Foods na dvě samostatné společnosti, ke kterému došlo v roce 2012, pak továrna v Opavě spadá pod společnost Mondelēz International.\n\nV letech 2014 a 2018 společnost investovala do továrny v Opavě více než 4 miliardy korun. V areálu stávající továrny vznikla zcela nová výrobní hala a investice putovaly i do jejího původního provozu. Továrna se tak stala největším a zároveň nejmodernějším místem výroby sušenek společnosti Mondelēz International v Evropě. Závod exportuje do více než 20 evropských zemí i za hranice Evropské unie.\n\nTradiční a dříve používaný název továrny „Opavia“ se dnes již řadu let používá výhradně jako takzvaná zastřešující značka, pod kterou spadá řada dalších značek z portfolia plněných a suchých sušenek, formovaných oplatek a plněných oplatek, známých na českém a slovenském trhu. Například jde o Zlaté, Kolonáda, Fidorka, BeBe Dobré ráno a další. Produkty s logem Opavia se vyrábějí ve všech třech českých továrnách společnosti Mondelēz International: na nejmodernějších linkách ve výrobních závodech v Opavě a v Lovosicích, a tradiční výrobou s velkým podílem ruční práce v Mariánských Lázních. Většina produkce oplatek a sušenek s logem Opavia pochází z České republiky, část je vyráběna také v zahraničních továrnách.\n\nTovárna v Lovosicích\n\nTovárna v Lovosicích je druhým největším výrobním závodem společnosti Mondelēz International v České republice.\n\nPotravinářskou výrobu zde založil August Tschinkel v roce 1806. Zaměřil se přitom na výrobu cikorky. Na Lovosicku byla totiž úrodná pole pro cukrovou řepu, čekanku a mrkev, ze kterých se cikorka vyráběla. Samotnou továrnu v Lovosicích ale postavili až Tschinkelovi synové v roce 1854. Zajímavostí je, že původně byla poháněna parou, i to, že už roce 1925 měl podnik celkem 600 zaměstnanců a výrobky byly exportovány do Francie, Anglie, Holandska, Belgie, Itálie, na Balkán, do Egypta a Palestiny, Severní i Jižní Ameriky, a dokonce i do Austrálie. Později továrna vyráběla kandované produkty. Od padesátých let dvacátého století se soustředila na trvanlivé pečivo.\n\nPůvodní název továrny „Deli“ je odvozen ze slova „Delikatesse“´, tedy „jemná chuť“ a pochází z 30. let minulého století.\n\nSpolečnosti Mondelēz International patří závod v Lovosicích od roku 2007.\n\nTovárna v Mariánských Lázních\n\nTovárna v Mariánských Lázních patří mezi nejmenší továrny společnosti Mondelēz International v Evropě. Vyrábí se zde mariánskolázeňské oplatky, tradiční produkt spjatý s městem Mariánské Lázně.\n\nPředchůdcem lázeňských oplatek byly hostie, malé oplatky používané v křesťanské tradici. Hostie se vyráběly na otevřeném ohni v kovových kleštích zvaných oplatečnice. Obdobné oplatečnice se později začaly používat i pro pečení kulatých oplatek. Byly zdobeny reliéfy, letopočty nebo jménem výrobce oplatek. Embosovaný povrch se pro mariánskolázeňské oplatky používá dodnes.\n\nVe velkém začal kulaté oplatky v Mariánských Lázních péct v roce 1856 Karel Reitenberger, synovec zakladatele Mariánských Lázní. Podle legendy byly přitom poprvé upečeny v premonstrátském klášteře v Teplé.\n\nOd roku 1949 je továrna umístěna nedaleko historického centra Mariánských Lázní v prostorách bývalé výletní kavárny Viktoria. Výroba se sice v průběhu let částečně automatizovala, stále však přetrvává tradiční manuální způsob.\n\nMariánskolázeňské oplatky na sobě nesou značku Kolonáda. Ta vznikla v roce 1974 a nyní spadá do širokého portfolia značek společnosti Mondelēz International, a také pod zastřešující značku Opavia. U kulatých lázeňských oplatek je jedničkou na trhu.\n\nTovárna v Bratislavě\n\nČokoládová továrna v Bratislavě byla založena v roce 1896 jako pobočka německé firmy Stollwerck. V podniku „Cisárskokráľovskej rakúsko-uhorskej dvornej továrne na čokoládu bratov Stollwerckových“ se původně vyráběly především laciné cukrovinky určené pro nejširší vrstvy obyvatel. Po roce 1948 se továrna stala součástí celoslovenského podniku „Slovenské závody na čokoládu, cukrovinky a ovocné výrobky“. Od roku 1958 byl bratislavský závod sloučený se závody Figaro v Trnavě a Piešťanech a přejmenovaný na Figaro. V roce 1963 se továrna stala součástí kolosu Československé čokoládovny, který sdružoval všechny československé cukrovinkářské továrny. Po sametové revoluci vznikla v roce 1992 v rámci privatizace akciová společnost Figaro, ve které 67 % akcií získal Jacobs Suchard, který se v roku 1993 spojil s Kraft General Foods Europe. Z něj pak v roce 2012 vznikla společnost Mondelēz International.\n\nTovárna se orientuje na výrobu čokoládové hmoty a čokoládového likéru, a zároveň i na produkci čokoládových specialit, především pralinek, tyčinek a tabulkových čokolád. Je také přímým zpracovatelem kakaových bobů.\n\nPříklady výrobků:\n"}
{"id": "1056913", "url": "https://cs.wikipedia.org/wiki?curid=1056913", "title": "Dabécie kantabrijská", "text": "Dabécie kantabrijská\n\nDabécie kantabrijská (\"Daboecia cantabrica\") je rostlina, stálezelená dřevina z čeledi vřesovcovité. Dabécie kantabrijská tvoří keře. Druh je původní v Evropě. Pěstuje se jako okrasná rostlina i v ČR. Dorůstá 20-50 cm. Kvete v červenci až srpnu. Někteří botanici zastávají názor, že rod \"Daboecia\" je monotypický, tedy že druh \"Daboecia azorica\" je jen poddruh dabécie kantabrijské.\n\nPůvodní ve vřesovištích u pobřeží Portugalska, Španělska, západní Francie a Irska, v některých oblastech může být invazivní.\n\nBiolib.cz uvádí pro druh označovaný \"Daboecia cantabrica\" vědecká synonyma \"Andromeda daboecia\", \"Erica cantabrica\", \"Boretta cantabrica\" a mnoho dalších. Pro druh je rovněž používán český název irský vřes.\n\nPro své výrazné květenství se vysazuje do ozdobných skalek, suchých zídek, nádob a záhonů s dalšími trvalkami na slunných stanovištích, kde vynikne. Dabécie kantabrijská může být použita na vhodných místech ve vekých skupinách, zvláště s dalšími vřesovištními dřevinami, vyžaduje ale specifické podmínky.\n\nPreferuje slunečné polohy, propustné vlhké půdy s kyselým podkladem. V případě velmi nízkých teplot může vymrzat, přikrývka je vhodná. Byly vypěstovány kultivary s odlišnými odstíny květů. Například:\n\nDruh se rozmnožuje semeny, oddělky a řízkováním.\n\n"}
{"id": "1056918", "url": "https://cs.wikipedia.org/wiki?curid=1056918", "title": "Achilles Puchała", "text": "Achilles Puchała\n\nAchilles Puchała (18. března 1911, Kosina – 19. července 1943, Borowikowszczyzna) byl polský římskokatolický kněz, minorita a mučedník.\n\nNarodil se 18. března 1911 v Kosině. Když mu bylo 16 let vstoupil k františkánům. V letech 1932-1937 studoval filosofii a teologii v Krakově. Na kněze byl vysvěcen roku 1936. Po ukončení studií se stal kaplanem ve františkánském klášteře v Grodně. Poté, od roku 1939 byl druhým vikářem v Ivjaněci.\n\nPo začátku 2. světové války byl přesunut do obce Pierszaje vzdálené asi 20 km, aby se stal farářem farnosti svaté Marie Magdalény. Po protinacistickém povstání v Ivjaněcu, v červnu 1943, byl zatčen Němci. Spolu s otcem Karolem Hermanem Stępieńem byl Gestapem zavražděn a spálen ve stodole. Pozůstatky mučedníků byly uloženy u kostela v Pierszajích.\n\nBlahořečen byl dne 13. června 1999 papežem Janem Pavlem II. ve skupině 108 polských mučedníků za doby nacismu.\n\n"}
{"id": "1056920", "url": "https://cs.wikipedia.org/wiki?curid=1056920", "title": "Vibilius", "text": "Vibilius\n\nVibilius nebo Vibillius (1. století) byl v 1. století našeho letopočtu vládce germánského kmene Hermundurů. Informace o tomto germanském náčelníkovi se dochovaly v Análech římského historika Publia Tacita.\n\nPo svržení markomanského vládce Marobuda, Katvaldou v roce 18 našeho letopočtu, musel Marobud uniknout do římské provincie Noricum a odtud do Ravenny. Katvalda poté započal budovat novou říši na území \"Bojohéma\" (dnešní Čechy), což bylo v rozporu s představami římského impéria, kterému se tyto kroky zdály nebezpečné pro severní hranici Norica. Proto v již v roce 21 našeho letopočtu pomohli k moci hermundurskému náčelníkovi Vibiliovi, který Katvaldu sesadil. I Katvalda byl stejně jako Marobud nucen hledat útočiště v římském impériu. Odešel do Forum Julii v provincii Gallia Narbonensis. Ambice Vibilia se brzy Římanům opět nezamlouvaly a s pomocí Kvádů ho sesadili. Moc nad územím severně od Norica svěřili Vanniovi, který vládl téměř třicet let. Jeho vláda byla tyranská a nepřátelská k okolním kmenům. Proto okolo roku 50 našeho letopočtu Vibilius, který mezitím nabyl nové moci a síly spolu s Vanniovými synovci Vangiem a Sidou zaútočili od severu na území Vanniova království a krále Vania sesadili z trůnu. Tím zanikla velká říše Markomanů. Území si mezi sebe rozdělili Vangio a Sido. Jeden vládl nad Markomany v Bojohému, druhý nad Kvády. Ostatní germánské kmeny měly své vládce. Tím byla roztříštěná moc Germánie, přesto ani v příštích letech útoky germánských kmenů na severní část římského impéria neustávaly a vyústily v markomanské války v letech 166-180, kdy Římané byli nuceni na obranu severní hranice provincií Noricum, Dácie a Panonie vybudovat řadu pevností Limes Romanus. Římský císař Marcus Aurelius na ochranu této hranice vyslal římskou legii (\"Legio II Italica Pia\") spolu s početnými pomocnými sbory. Tyto vojenské síly zde od této doby měly své stálé sídlo.\n"}
{"id": "1056922", "url": "https://cs.wikipedia.org/wiki?curid=1056922", "title": "IBM Endpoint Manager", "text": "IBM Endpoint Manager\n\nIBM Endpoint Manager (\"IEM\") je softwarový nástroj navržený pro IT asset management.\n\nUmožňuje vzdálenou správu a automatizované doručení softwarových aktualizací prostřednictvím IEM klientů nainstalovaných na různých zařízeních a operačních systémech. IEM byl dříve znám jako Tivoli Endpoint Manager (\"TEM\") a byl přejmenován na IBM Endpoint Manager ve verzi 9.0. \n\nIBM převzalo vývoj tohoto software získaného akvizicí firmy BigFix do svého IBM portfolia. a rozšiřuje schopnosti spravovat bezpečnost a zjišťovat soulad s předpisy (\"compliance\") serverů, stolních počítačů, laptopů a zařízení na místě prodeje (point-of-sale – POS), jako jsou bankomaty a samoobslužné stánky. Software spojuje správu endpointů a bezpečnosti do jednoho řešení a umožňuje organizacím vidět a spravovat fyzické i virtuální endpointy – koncové body.\n\nSystém IBM Endpoint Manager má tyto hlavní prvky:\n\nIBM Endpoint Manager klienti jsou také nazývány agenti, jsou nainstalovány v každém počítači, který lze spravovat pomocí IBM Endpoint Manager. Přistupují ke kolekci \"Fixlet\" zpráv, které detekují bezpečnostní rizika, nesprávnou konfigurací a další chyby. Klient může zavést nápravná opatření přijaté z konzole prostřednictvím serveru. IBM Endpoint Manager klient běží nepozorovaně před uživateli a používá minimální systémové prostředky. IBM Endpoint Manager také umožňuje správci reagovat na zprávy na obrazovce pro ty akce, které vyžadují vstup uživatele. IBM Endpoint Manager klienti mohou šifrovat svou odchozí komunikaci, ochránit citlivé informace. IBM Endpoint Manager klientský software lze spustit v operačních systémech Windows, Linux, Solaris, HP-UX, AIX a Macintosh.\n\nNabízejí kolekci interagujících služeb, včetně aplikačních služeb, webový a databázový server, které tvoří srdce systému IBM Endpoint Manager. Koordinují tok informací z jednotlivých počítačů a ukládají výsledky do databáze IBM Endpoint Manager. IBM Endpoint Manager Server součásti pracují tiše v pozadí, bez jakéhokoliv přímého zásahu správce. Servery IBM Endpoint Manager také obsahují vestavěný \"Web Reporting\" modul umožňující oprávněným uživatelům připojit se prostřednictvím webového prohlížeče k zobrazení všech informací o počítačích, slabých místech, akcích a dalších. IBM Endpoint Manager podporuje více serverů, přidává robustní redundanci do systému.\n\nZvyšují účinnost systému. Naproti tomu aby každý počítač v síti měl přímý přístup k serveru IBM Endpoint Manager, relé rozloží zatížení. Stovky až tisíce IBM Endpoint Manager klientů mohou odkazovat na jediné IBM Endpoint Manager relé pro stahování, což je dále pouze jeden požadavek na server. IBM Endpoint Manager relé lze také připojit k jiné relé, tak dále zvyšují efektivitu. IBM Endpoint Manager Relé nemusí být samostatný počítač. software lze nainstalovat na jakýkoliv systém Windows Server 2003, Windows Vista, Windows Server 2008, Windows 7, Windows Server 2008 R2, Windows 8, Windows Server 2012, Red Hat Enterprise Linux 4,5,6 nebo Solaris 10, počítač s nainstalovaným IBM Endpoint Manager klientem. Jakmile nainstalujete IBM Endpoint Manager relé, klienti v síti jej automaticky mohou zjistit a připojit se k nim.\n\nSpojují všechny tyto komponenty dohromady, aby daly systémový přehled všech počítačů v síti, spolu s jejich chybami a navrhovanými řešeními. IBM Endpoint Manager konzole umožňuje ověřenému uživateli rychle a jednoduše distribuovat opravy pro každý počítač, který je potřebuje bez vlivu na ostatní počítače v síti. IBM Endpoint Manager konzolu můžete spustit na jakékoliv Windows Server 2003, Windows Vista, Windows Server 2008, Windows 7 nebo Windows Server 2008 R2 počítače, který má přístup k síti serveru IBM Endpoint Manager. Konzole pro velké nasazení jsou často umístěny na Terminálových serverech nebo serverech Citrix.\n\n"}
{"id": "1056925", "url": "https://cs.wikipedia.org/wiki?curid=1056925", "title": "Dieter Wisliceny", "text": "Dieter Wisliceny\n\nDieter Wisliceny (13. ledna 1911 Regulowke, Východní Prusko, dnes Regułówka, Polsko – 4. května 1948, Bratislava) byl příslušník SA, SS a SD, pracovník Hlavního úřadu SD a později Referátu pro židovské záležitosti, které se od roku 1934 podílely na registraci a následném vyhlazování židovského obyvatelstva nejprve v Německu, později v protektorátu Čechy a Morava, později na Slovensku, v Řecku a Maďarsku.\n\nDieter Wisliceny se narodil v městečku Regulowke ve Východním Prusku v rodině účetního. Vyrůstal s bratrem Günterem, který později také vstoupil do SS a byl vícekrát během války vyznamenán za zásluhy a odvahu. V roce 1928 zemřel jeho otec a rodina zůstala bez finančních prostředků. Dieter chtěl původně jít studovat medicínu nebo historii, ale nakonec odešel studovat do Vratislavi (něm. \"Breslau\"), aby se stal protestantským knězem. Studium však nedokončil, aby mohl pomáhat rodině v těžké finanční situaci. Začal pracovat ve stavební firmě, ale po ztrátě zaměstnání začal hledat východisko z osobní a společenské krize v NSDAP, do které vstoupil roku 1931. Téhož roku vstoupil i do SA. Dne 15. července 1934 se stal příslušníkem SS.\n\nJeště téhož roku byl převelen k Sicherheitsdienstu v Mnichově, kde pracoval v oddělení, které mělo shromažďovat informace o svobodných zednářích. Později začal působit v Berlíně na Hlavním úřadě SD, tady spolupracoval s Adolfem Eichmannem, se kterým se spřátelil. Eichmann se v roce 1936 stal Wislicenyho nadřízeným v Referátu pro židovské záležitosti. V dubnu 1937 Wisliceny přebral vedení podreferátu A II 112. Tam se soustředil na registraci Židů a zavedení kartoték, díky čemuž bylo snazší mapovat jejich aktivity. Byl to první krok, který vedl k jejich vyřazení z kulturního a společenského života a později k jejich soustředění a deportaci.\n\nV roce 1940 se stal Wisliceny pracovníkem referátu IV A 4 a odešel jako poradce pro židovské otázky na Slovensko. Zde spolupracoval s Vojtechem Tukou, navázal na činnost Augustína Morávka, který zřídil \"Ústredný hospodársky úrad\". Ten se měl soustředit na eliminaci slovenských Židů z hospodářského života. Někteří členové Deutsche Partei spolu s HSĽS a HG následně připravili prostor pro arizace židovského majetku a další protižidovské akce, které v roce 1941 vyústily do vzniku tvrdých protižidovských zákonů. Později za souhlasu některých vládních činitelů vedl Wisliceny nátlak na to, aby byli slovenští Židé deportováni do táborů v Polsku. K tomu začalo docházet od března 1942. Navrhoval také revizi prezidentských a ministerských výjimek. Později začal jednat i s představiteli židovských organizací, vedených rabínem Weissmandlem, které se snažily zabránit transportům. Weissmandlova \"Pracovní skupina\" Wislicenymu ve dvou splátkách zaplatila 40–50 tisíc dolarů. Deportace skutečně ustaly a Weissmandl a jeho kolegové věřili, že se tak stalo díky úplatku. Dodnes však není jasné, zda byl příčinou přestávky v transportech skutečně Wislicenyho zásah. \n\nDo října 1942 bylo ze Slovenska odvezeno 57 752 Židů. Další transporty zatím nebyly možné, protože většinu Židů, kteří zůstávali na Slovensku, chránily různé výjimky ze zákona. Podle pozdějších výpovědí u soudu v Norimberku se Wisliceny dozvěděl o likvidaci Židů, která probíhala v Polsku, až na podzim 1942, kdy mu to prozradil Eichmann. Bylo to právě v souvislosti se slovenskými Židy, jejichž životní podmínky v táborech měla na žádost slovenské vlády jít prověřit vládní komise. Ani to však neznamenalo, že by ve své činnosti polevil. Když se ukázalo, že přestávka v transportech slovenských Židů potrvá déle, dostal v lednu 1943 v Berlíně rozkaz odjet do Řecka, kde měl řídit činnost proti tamním Židům.\n\nV oblasti Soluně, kde žila převážná většina řeckých Židů, organizoval spolu s Aloisem Brunnerem potřebné náležitosti, jako byla registrace, zavedení kartoték a označení Židů. Do podzimu 1943 již byla většina řeckých Židů v koncentračních táborech po celé střední Evropě nebo do nich právě směřovala. Později podobným dílem přispěl k zahájení likvidace Židů z Maďarska, kterých se tam tehdy nacházelo asi 800 000. Zde se s ním opět spojili členové židovských organizací, kteří se pokoušeli o záchranu krajanů úplatky. Při pozdějším výslechu u soudu Wisliceny při tomto tématu „ztratil paměť\". V lednu 1945 byl za neuposlechnutí rozkazu, který mu nařizoval osobně organizovat pochody polomrtvých židovských vězňů z maďarsko-německých hranic do koncentračního tábora Bergen-Belsen, postaven mimo službu.\n\nDne 3. května 1945 byl zatčen ve Starnbergu u Mnichova americkými jednotkami. Později absolvoval přesuny do věznic ve Weilheimu, Gautingu, Heilbronnu a Cherbourgu. Dne 8. října téhož roku byl převezen do Norimberku, kde jako svědek vystupoval v Norimberském procesu. Dne 22. června 1946 byl přes Plzeň převezen do Bratislavy, kde se jako svědek zúčastnil procesu s Antonem Vaškem, Fritzem Fialou, Izidorem Kosem, Edmundem Veesenmayerem a Eichmannem.\n\nHlavní líčení proti němu samotnému začalo 24. února 1948. Wisliceny se k činům, za které byl obžalován, přiznal. Dne 27. února byl uznán vinným za spoluúčast na deportaci téměř 60 000 Židů ze slovenského území a odsouzen k trestu smrti oběšením. Jeho obhájce se pokusil o změnu rozsudku na doživotí, ale soud ji později zamítl. Rozsudek byl vykonán 4. května 1948. Jeho ostatky byly převezeny do Německa.\n\n\n"}
{"id": "1056927", "url": "https://cs.wikipedia.org/wiki?curid=1056927", "title": "Diecéze Grenoble-Vienne", "text": "Diecéze Grenoble-Vienne\n\nDiecéze Grenoble-Vienne (lat. \"Diocesis Gratianopolitana—Viennensis Allobrogum\", franc. \"Diocèse de Grenoble-Vienne\") je francouzská římskokatolická diecéze. Leží na území departementu Isère, jehož hranice přesně kopíruje. Sídlo biskupství i katedrála Notre-Dame de Grenoble se nachází ve městě Grenoble. Diecéze je součástí lyonské církevní provincie.\n\nOd 10. června 2006 je diecézním biskupem Mons. Guy de Kérimel.\n\nBiskupství bylo v Grenoble založeno v průběhu 4. století. Ke ztrátě části území diecéze došlo 18. srpna 1779, kdy byla zřízena diecéze Chambéry (později arcidiecéze).\n\nV důsledku konkordátu z roku 1801 byly 29. listopadu 1801 zrušeny diecéze Die, Gap a arcidiecéze Vienne, jejichž území bylo zčásti (v případě diecéze Die zcela) včleněno do diecéze Grenoble. Diecéze Die se stala součástí diecéze Valence-Die-Saint-Paul-Trois-Châteaux, diecéze Gap byla 6. října 1822 obnovena a 15. prosince 2006 byl změněn název diecéze Grenoble na \"Grenoble-Vienne\".\n\nDiecéze Grenoble-Vienne je sufragánem lyonské arcidiecéze.\n\n\n"}
{"id": "1056930", "url": "https://cs.wikipedia.org/wiki?curid=1056930", "title": "Bortleova stupnice", "text": "Bortleova stupnice\n\nBortleova stupnice (\"anglicky: Bortle scale\") je devítibodová stupnice, která popisuje míru světelného znečištění. Nižší hodnota Borleova stupně značí nižší míru světelného znečištění, vyšší hodnota naopak vyšší míru světelného znečištění. Stupnici zavedl americký astronom John Bortle v únoru 2001, kdy ji publikoval v časopise Sky and telescope.\n\n"}
{"id": "1056931", "url": "https://cs.wikipedia.org/wiki?curid=1056931", "title": "Adhémar z Le Puy", "text": "Adhémar z Le Puy\n\nAdhémar z Le Puy († 1. srpna 1098 v Antiochii) byl biskup z Le Puy-en-Velay a zvolený církevní vůdce první křížové výpravy.\n\nNa Clermontském koncilu v roce 1095 ukázal Adhémar tak velké nadšení pro myšlenku první křížové výpravy, že ho papež Urban II. ustanovil papežským zplnomocněncem (legátem), který byl zodpovědný za řízení celé výpravy. Zatímco se Raimund IV. z Toulouse a další aristokraté hašteřili o vůdcovství, byl Adhémar v Urbanových očích skutečným velitelem celé akce, protože celou výpravu posuzoval jako církevní záležitost.\n\nAdhémar vyjednával v Konstantinopoli s byzantským císařem Alexiem I. Komnenem a byl z velké části odpovědný za úspěšné oblehání Antiochie. Po dobytí města v červnu roku 1098 a po navazujících bojích s mosulským atabegem Kerbogou zorganizoval Adhémar procesí v ulicích města a nechal zablokovat bránu, takže křižáci, kteří se zde ocitli nemohli opustit město.\nByl také skeptický k objevu Petra Bartoloměje, Kopí osudu. Věděl, že podobné relikvie byly v Konstantinopoli v minulosti už uctívány. Přesto byl ochotný nechat celou armádu věřit, že je kopí pravé, obzvlášť pro zvýšení morálky vojáků.\n\nKdyž byl Kerboga poražen, uspořádal Adhémar koncil ve kterém ukončil debaty o vedení výpravy. Nicméně zemřel již 1. srpna roku 1098, zřejmě na tyfus. Po jeho smrti spory mezi vysokou šlechtou postoupily ještě dál a další pochod směrem k Jeruzalému se z tohoto důvodu zpozdil o celý měsíc.\n\nPro nižší opěšalé vojáky zůstával Adhémar i po svém odchodu vůdcem. Někteří dokonce tvrdili, že zahlédli jeho ducha při obléhání Jeruzaléma v roce 1099. Duch jim údajně dal pokyn uspořádat průvod kolem jeruzalémských zdí. Průvod se opravdu uskutečnil a Jeruzalém byl dobyt křižáckými vojsky.\nKdyž se papež Urban v roce 1098 dozvěděl o Adhémarově smrti, jmenoval po dobytí Jeruzaléma křižáky, jeho nástupcem arcibiskupa Daimberta z Pisy.\n\n"}
{"id": "1056934", "url": "https://cs.wikipedia.org/wiki?curid=1056934", "title": "Jamie Dornan", "text": "Jamie Dornan\n\nJames „Jamie“ Dornan (* 1. května 1982, Holywood, Hrabství Down, Severní Irsko) je irský herec, model a muzikant. Světově známým se stal díky roli sexy svobodného miliardáře Christiana Greye ve filmové adaptaci erotického románu \"Padesát odstínů šedi\" z roku 2015 a dalších dvou filmových pokračování, \"Padesát odstínů temnoty\" (2017) a \"Padesát odstínů svobody\" (2018).\n\nJamie se narodil 1. května 1982 v severoirském hrabství County Down, na předměstí Belfastu v Severním Irsku, jako nejmladší ze tří dětí. Jeho otec, James C. Dornan, je gynekolog a porodník. Jamieho matka Lorna zemřela na rakovinu slinivky, když mu bylo 16 let. Má dvě starší sestry - Liesu a Jessicu. Navštěvoval Methodist College v Belfastu, kde hrál ragby a byl členem dramatického oddělení. Poté navštěvoval Teesside University, ale školu opustil a odstěhoval se do Londýna, kde se věnoval modelingu a následně začal pracovat na své herecké kariéře.\n\nJako model pracoval pro značky Calvin Klein, Dior, Asquascutum a Armani. Deníkem The New York Times byl nazván \",Zlaté Torzo\".\"\n\nJeho herecká kariéra započala v roce 2006, kdy se objevil jako Axel von Fersen ve filmu Marie Antoinetta od Sofii Coppoli. O dva roky později si zahrál roli Eda v hororu \"Beyond the Rave.\" Následující rok se objevil v dramatickém filmu \"Shadows in the Sun. \"\n\nV roce 2011 hrál v osmi epizodách v seriálu stanice ABC \"Bylo, nebylo \"roli Šerifa Grahama\". \"Jeho postava byla zabita v epizodě \"The Heart Is a Lonely Hunter\" a poté se vrátil ve flashbacku v epizodě \"A Land Without Magic\".\n\nZlom v Jamieho herecké kariéře přišel v roce 2013, kdy získal roli v irském dramatickém seriálu \"The Fall\", ve kterém hrál Paula Spectora, sériového vraha vraždící v Belfastu. V tomto seriálu si zahrál spolu s Gillian Andersonovou, která hrála vrchní vyšetřovatelku Stellu Gibson. I když měl seriál pouze 5 epizod způsobil naprostou senzaci. Díky velké sledovanosti a velké chvále ze strany kritiků, byla ještě témže roce natočena druhá série o šesti epizodách, která se začala vysílat v listopadu 2014. Třetí a poslední série uzavírající celý seriál byla odvysílána v září 2016. Před začátkem natáčení této série si stihl v roce 2014 zahrát Colina ve filmu Flying Home.\n\nPo odchodu Charlieho Hunnama byl 23. října 2013 obsazen jako Christian Grey v nadcházejícím erotické thrilleru Padesát odstínů šedi, jenž je adaptací stejnojmenného bestselleru od E.L James. Premiéra filmu byl původně naplánována na 1. srpna 2014, ale následně bylo datum přesunuto přibližně na Den svatého Valentýna - 13. února 2015. Kritiky byl film zcela zamítnut, ovšem diváky velmi vřele přijat. V listopadu 2014 byl časopisem People vyhlášen třetím nejvíce sexy žijícím mužem.\n\nV srpnu 2014 bylo oznámeno, že si zahraje Doktora Allana Pascala v nadcházejícím filmu \"Devátý život Louise Draxe,\" natočený podle stejnojmenné knihy od Liz Jensen. Zde si zahrál spolu s Aaronem Paulem a Sarah Gadon. Film měl premiéru v 2. září 2016.\n\nV únoru 2015 Jamie potvrdil, že si zopakuje roli Christiana Greye v sequelech série Fifty Shades - \"Padesát odstínů temnoty (2017)\" a \"Padesát odstínů svobody (2018).\"\n\nV britsko-českém koprodukčním snímku \"Anthropoid\" z roku 2016 zachycujícím atentát na říšského protektora Heydricha ztvárnil Jana Kubiše. Tento film se celý natáčel v Praze a spolu s ním se zde jako Josef Gabčík objevil irský herec Cillian Murphy a řada předních českých herců. Tentýž rok ztvárnil roli Pata Quinlana v historickém dramatu \"The Siege of Jadotville\", jenž zachycuje osudy irských vojáků v Africe.\n\n10. února 2017 mělo premiéru velmi očekávané pokračování série Fifty Shades \"Padesát odstínů temnoty\". Stejně jako předchozí film této série se setkal s diváckým úspěchem. O další rok později (9. února 2018) měl premiéru poslední snímek trilogie \"Padesát odstínů svobody\". Dohromady vydělaly tyto komerčně úspěšné snímky na tržbách přes 1,32 miliardy dolarů.\n\nV současné době Jamie natáčí další historický film \"Robin Hood: Origins.\"\n\nJamieho blízcí kamarádi jsou herci Eddie Redmayne a Andrew Garfield. S Eddiem byli jednu dobu spolubydlící a společně si také hledali práci jako herci.\n\nBěhem let 2003-05 chodil s herečkou Keirou Knightley. V roce 2013 se oženil s anglickou herečkou a zpěvačkou Amelií Warner. Na konci listopadu 2013 se jim narodila holčička Dulcie. V únoru 2016 se jim narodila druhá dcera Elva. V březnu 2019 se jim narodila třetí dcera Alberta.\n\nJamie je velký fanoušek fotbalového klubu Manchester United.\n\n\n"}
{"id": "1056936", "url": "https://cs.wikipedia.org/wiki?curid=1056936", "title": "Hillova šifra", "text": "Hillova šifra\n\nHillova šifra je polygrafická substituční šifra vycházející z lineární algebry a využívaná v klasické kryptografii. Vynalezena byla americkým matematikem Lesterem S. Hillem v roce 1929. Jedná se o první polygrafickou šifru, která umožňovala pracovat na více než třech symbolech zároveň.\n\nTento článek uvádí jednoduchý příklad šifrování textu vycházející z tzv. Hillovy šifry. Jeho hlavním cílem je poskytnout a demonstrovat praktickou aplikaci maticového počtu na úrovni vyšších ročníků středních škol a víceletých gymnázií. Text předpokládá základní orientaci v problematice maticového počtu (matice, inverzní matice, determinant matice, maticové násobení) a znalost modulární aritmetiky.\n\nAbecedou budeme rozumět písmena anglické abecedy od A do Z, přičemž každé z nich bude jednoznačně reprezentováno libovolným celým číslem od 0 do 25. Zvolme tedy např. takovéto přiřazení:\n\nZprávou bude jakýkoliv text, který chceme šifrovat a poté dešifrovat. Zpráva smí být složena pouze ze znaků definované abecedy.\nNechť námi zvolenou zprávou je slovo MATEMATIKA, čísly je (podle výše uvedené tabulky) tato zpráva reprezentována jako 12 0 19 4 12 0 19 8 10 0.\n\nŠifrovacím klíčem nazveme matici, kterou použijeme k zakódování zprávy. Je třeba, aby byly splněny následující podmínky:\nDešifrovacím klíčem je potom matice inverzní k šifrovacímu klíči (proto je třeba splnit podmínku 3).\n\nZvolme tedy jako klíč např. matici\n. Lze snadno ověřit, že matice \"K\" splňuje podmínky a lze také snadno spočítat matici .\n\nŠifrování pomocí Hillovy šifry je reprezentováno maticovým násobením, a to tak, že zprávu rozdělíme na úseky délky \"m\" (proto musí platit výše uvedená podmínka 1), které vepíšeme do matice \"Z\" jako sloupce. Poté provedeme součin \"K . Z ≡ S\" mod \"l\" (kde \"l\" je počet znaků v abecedě). Sloupce matice \"S\" (tj. zašifrované matice) již jen přepíšeme do jednoho řádku a čísla nahradíme znaky podle naší abecedy. Získáme tak zašifrovanou zprávu.\n\nV našem příkladu tedy máme zprávu zapsanou maticově jako ,\n\npotom ,\n\nŠifrovaná zpráva má tedy číselnou podobu 12 24 23 0 12 24 1 14 10 20 a písmennou podobu MYXAMYBOKU.\n\nStojí za povšimnutí, že zatímco slabika MA byla v obou svých výskytech kódována jako MY, neznamená to, že např. A je v tomto algoritmu vždy nahrazeno hláskou Y (na konci slova místo A máme nikoliv Y ale U). Je to proto, že Hillova šifra převádí celé \"m\"-tice znaků a ne jen jednotlivé znaky. Díky tomu je velmi nesnadné prolomit tuto šifru použitím frekvenční analýzy.\n\nDešifrování kódovaného textu probíhá obdobně. Šifrovanou zprávu převedeme na čísla a rozdělíme na úseky o \"m\" znacích, ty vepíšeme do sloupců matice \"S\", kterou vynásobíme zleva maticí \"K\" a získáme tak původní zprávu zapsanou číselně ve sloupcích matice \"Z ≡ K. S\" mod \"l\". Písmenný tvar zprávy dostaneme opět pomocí tabulky s abecedou.\n\nV našem příkladu tedy máme zprávu MYXAMYBOKU, číselně vyjádřenou jako 12 24 23 0 12 24 1 14 10 20, pak matice .\n\nDešifrovaná zpráva má tedy číselnou podobu 12 0 19 4 12 0 19 8 10 0 a písmennou podobu MATEMATIKA.\n\nPodle podmínky 1 pro šifrovací matici, kterou jsme uvedli výše, bychom měli vždy tuto matici volit s ohledem na počet znaků zprávy tak, aby počet řádků matice dělil počet znaků zprávy beze zbytku. Co ale dělat v případě, kdy bychom potřebovali šifrovat zprávu délky např. 11 znaků? Číslo 11 je prvočíslo a nejmenší možná matice by tehdy musela být typu 11x11, pročež by ale bylo velmi obtížné byť jen ověřit, zda vyhovuje zbylým dvěma podmínkám.\n\nJednou z možností, jak tento problém jednoduše eliminovat je kupříkladu rozšíření abecedy o jeden či více speciálních znaků (mezera, interpunkce aj.). Zvolený znak bychom doplnili na konec zprávy a mohli poté šifrovat maticí typu 2x2 či 3x3. Vhodnou abecedou je tedy i jakákoliv znaková soustava se speciálními znaky.\n\n\n"}
{"id": "1056942", "url": "https://cs.wikipedia.org/wiki?curid=1056942", "title": "Dryádka Sündermannova", "text": "Dryádka Sündermannova\n\nDryádka Sündermannova (\"Dryas\" × \"suendermannii\") je vytrvalá rostlina, bylina, která je řazena do čeledi růžovité. Kvete od dubna do června (uváděno také od června do července ). Květ u této rostliny je považován za dekorativní a jako okrasná rostlina je druh široce pěstován. Dorůstá výšky 10 cm. Jde o křížence.\n\nPodle biolib.cz je pro rostlinu s označením \"Dryas × suendermannii\" používáno více rozdílných názvů, například \"Dryas × sundermannii\".\n\nPro své výrazné květy se rostlina vysazuje do skalek.\n\nSnadno se pěstuje v běžné propustné půdě. Snáší přísušky. Vhodné je stanoviště na slunci nebo v polostínu.\n\nDruh lze rozmnožovat semenem nebo řízky.\n\n"}
{"id": "1056948", "url": "https://cs.wikipedia.org/wiki?curid=1056948", "title": "Gerallt Lloyd Owen", "text": "Gerallt Lloyd Owen\n\nGerallt Lloyd Owen (6. listopadu 1944 – 15. července 2014) byl velšský básník píšící ve velštině.\n\nNarodil se ve vesnici Sarnau v hrabství Gwynedd. Studoval na škole Ysgol Tŷ Tan Domen v obci Bala. Na počátku kariéry se ve své tvorbě inspiroval převážně přírodou, vírou a láskou. Koncem šedesátých let ve svých básních zachycoval velšské nacionalistické protesty. Svou první básnickou sbírku nazvanou \"Ugain oed a’i Ganiadau\" vydal v roce 1966. Později se věnoval pedagogické činnosti a roku 1972 založil tiskárnu Gwasg Gwynedd ve městě Caernarfon. V následujících letech vydával komiksy, ale i knihy pro děti.\n\nZískal řadu ocenění, mezi které patří například Urdd National, kterou v letech 1962 až 1969 získal třikrát. Roku 1972 byla publikována jeho báseň \"Cerddi’r Cywilydd\", v níž kritizuje investituru prince z Walesu. Za svou knihu \"Cilmeri a cherddi eraill\" z roku 1991 získal velšské ocenění Kniha roku. Zemřel roku 2014 po krátké nemoci ve věku 69 let. Se svou manželkou Alwenou měl dvě dcery a jednoho syna. Manželství se rozpadlo ještě před jeho smrtí.\n\n"}
{"id": "1056953", "url": "https://cs.wikipedia.org/wiki?curid=1056953", "title": "Svobodný stát Oldenbursko", "text": "Svobodný stát Oldenbursko\n\nSvobodný stát Oldenbursko (německy \"Freistaat Oldenburg\") je zaniklý stát na území současného Německa resp. na území spolkové země Dolní Sasko. Oldenbursko vzniklo v roce 1918 a zaniklo v roce 1946. Do roku 1918 bylo Oldenbursko monarchií resp. velkovévodstvím a od roku 1918 až do svého zániku (kromě let nacismu) bylo svobodným státem Výmarské republiky.\n\nV důsledku německé prohry v první světové válce a následné německé revoluce byl v roce 1918 nucen velkovévoda Fridrich August II. Oldenburský abdikovat, čímž Oldenburské velkovévodství zaniklo a skončila tím 800-setletá vláda Oldenburské dynastie (jedné z nejstarších na světě) nad Oldenburskem, jež bylo místem jejího původu a dalo jí jméno. Nedlouho po velkovévodově abdikaci byl vyhlášen Svobodný stát Oldenbursko jenž se stal spolkovou zemí Výmarské republiky. V roce 1937 získalo od Pruska hannoverské přístavní město Wilhelmshaven, které bylo spojeno s oldenburským Rüstringenem v jeden městský okres Wilhelmshaven. Dále získalo osadu Eckwarderhörn, která byla připojena k oldenburské obci Butjadingen v zemském okrese Wesermarsch. Oldenbursko naopak ztratilo obě svoje exklávy Birkenfeld, jež se stal jako zemský okres Birkenfeld součástí pruské provincie Porýní, a Lübecké knížectví, které byla začleněna do pruské provincie Šlesvicko-Holštýnsko jako součást nově vytvořeného zemského okresu Eutin. Postupem času, kdy došlo de facto k zrušení federativních států a jejich přeměnění nebo rozdělení na župy, bylo i Oldenbursko začleněno do župy Weeser-Ems, tím de facto přestalo na řadu let existovat.\n\nPo válce bylo Oldenbursko obnoveno. Záhy bylo britskou okupační správou téměř celé území Oldenburska od 9. prosince 1946 začleněno jako část území tehdy ustaveného Dolního Saska, kromě oldenburských exkláv Lübecké knížectví, které se stalo součástí země Šlesvicko-Holštýnsko, a Birkenfeld, jenž se stal součástí země Porýní-Falc.\n\n"}
{"id": "1056954", "url": "https://cs.wikipedia.org/wiki?curid=1056954", "title": "Rod de'Ath", "text": "Rod de'Ath\n\nRod de'Ath (18. června 1950 – 1. srpna 2014) byl velšský rockový bubeník, který v sedmdesátých letech spolupracoval s irským hudebníkem Rorym Gallagherem\n\nNarodil se v obci Saundersfoot na jihozápadě Walesu a v dětství hrál nejprve na klavír. Svou kariéru zahájil koncem šedesátých let. Vystupoval například se skupinou Killing Floor. V roce 1972 mu bylo nabídnuto dočasné členství ve skupině irského hudebníka Roryho Gallaghera, kde by na evropské turné nahradil dosavadního bubeníka Wilgara Campbella. Campbell však nakonec ze skupiny odešel úplně a de'Ath tak zaujal jeho místo natrvalo. Roku 1973 hrál na Gallagherově albu \"Blueprint\". Následně hrál ještě na albech \"Tattoo\" (1973), \"Against the Grain\" (1975) a \"Calling Card\" (1976) a roku 1978 skupinu spolu s hráčem na klávesové nástroje Lou Martinem opustil.\n\nSpolu s Martinem se stal členem kapely Ramrod a krátce vystupoval se skupinou Downliners Sect. Později se usadil ve Spojených státech amerických a po návratu do Spojeného království počátkem osmdesátých let měl produkovat album skupiny Road Erect. Krátce předtím se však zranil, což vedlo ke ztrátě jednoho oka a poškození mozku. Přestože se ze zranění částečně zotavil, lékaři mu řekli, že kvůli poškození mozku nepřežije déle než čtyři roky. To se však nepotvrdilo. Když v roce 1995 zemřel Rory Gallagher, řada z jeho nekrologů tvrdila, že je i Rod de'Ath již po smrti. Kvůli tomu se rozhodl nejít na jeho pohřeb, ale o několik měsíců později se účastnil zádušní mše, kde se rozhodl prokázat, že je stále naživu.\n\nZemřel roku 2014 ve věku 64 let po dlouhé nemoci. Se svou manželkou měl jednu dceru.\n"}
{"id": "1056955", "url": "https://cs.wikipedia.org/wiki?curid=1056955", "title": "Karel Pavlíček (kněz)", "text": "Karel Pavlíček (kněz)\n\nMons. Mgr. Karel Pavlíček (26. května 1929 Budišov – 17. května 2010 Brno) byl český římskokatolický kněz, dlouholetý duchovní správce v Ivančicích a papežský kaplan.\n\nStejně jako jeho o rok mladší sestra Marie pocházel ze zemědělské rodiny Karla Pavlíčka staršího a Marie rozené Sedlákové. Když mu byly čtyři roky, zemřela mu matka. Jeho otec se znovu oženil a z druhého manželství se narodily ještě dcery Božena a Růžena. Karel vystudoval reálné gymnázium ve Velkém Meziříčí a po maturitě v roce 1948 vstoupil do brněnského kněžského semináře. Po jeho zrušení roku 1950 musel nastoupit základní vojenskou službu, kterou strávil u pomocných technických praporů. Z nich byl propuštěn v roce 1953, poté pracoval ve stavebnictví v severních Čechách jako jako frézař, účetní, dlaždič, skladník a zásobovač. Teprve roku 1968 mohl vstoupit do litoměřického kněžského semináře a dne 5. července 1970 přijal v Brně kněžské svěcení. V roce 1971 dokončil svá teologická studia a byl ustanoven farním vikářem v Třešti, kde byl činný v hnutí Fokoláre a organizoval aktivity pro mládež.\n\nRoku 1974 se stal administrátorem v Modřicích a administrátorem excurrendo v Moravanech. V lednu 1979 byl přeložen do Ivančic, odkud později načas spravoval excurrendo také farnost v Neslovicích. Po letech kněžského působení se začal jeho zdravotní stav zhoršovat a Karel Pavlíček musel podstoupit dvě operace. V červenci 1996 proto byl ustanoven výpomocným duchovním v Pozořicích, od srpna 1996 pak působil několik let rovněž jako děkan modřického děkanátu. Dne 5. dubna 2000 jej papež Jan Pavel II. jmenoval kaplanem Jeho Svatosti. V lednu 2006 Karel Pavlíček utrpěl infarkt myokardu a později byl opakovaně hospitalizován kvůli rakovině nosohltanu. Zemřel na zástavu srdce v brněnské Fakultní nemocnici u sv. Anny a byl pohřben na pozořickém hřbitově.\n\n"}
{"id": "1056963", "url": "https://cs.wikipedia.org/wiki?curid=1056963", "title": "Diecéze belleysko-arská", "text": "Diecéze belleysko-arská\n\nDiecéze belleysko-arská (lat. \"Diocesis Bellicensis-Arsensis\", franc. \"Diocèse de Belley-Ars\") je francouzská římskokatolická diecéze. Leží na území departementu Ain, jehož hranice přesně kopíruje. Sídlo biskupství i katedrála Katedrála svatého Jana Křtitele se nachází v Belley. Diecéze je součástí lyonské církevní provincie.\n\nOd 15. června 2012 je diecézním biskupem Mons. Pascal Roland.\n\nBiskupství bylo v Belley založeno v průběhu 5. století. V důsledku konkordátu z roku 1801 bylo podobně, jako mnoho jiných francouzských biskupství k 29. listopadu 1801 zrušeno a včleněno do území lyonské arcidiecéze.\n\nK obnovení diecéze došlo 6. října 1822, bulou papeže Pia VII. Dne 23. ledna 1988 došlo ke změně názvu diecéze na \"Belley-Ars\" (právě v Arsu působil svatý Jan Vianney).\n\nDiecéze Belley-Ars je sufragánem lyonské arcidiecéze.\n\n\n"}
{"id": "1056965", "url": "https://cs.wikipedia.org/wiki?curid=1056965", "title": "DayZ", "text": "DayZ\n\nDayZ je počítačová hra od studia Bohemia Interactive Studio, která původně vznikla pod stejným názvem jako modifikace pro hru ArmA 2. Modifikace DayZ je známá tím, že výrazně zvýšila prodeje Army 2. DayZ patří mezi MMO hry s otevřeným světem a nádechem survival hororu. Alfa verze hry vyšla na konci roku 2013 díky službě Steam, která hru zveřejnila zatím jako Early Alpha acces (neboli předběžná alpha verze).\n\nHra umisťuje hráče do fiktivní země o velikosti 225 km² jménem Chernarus (Černarus),dle reálně předlohy okolí Ústí nad Labem kde se všichni obyvatelé infikovali neznámým virem a stali se z nich agresivní kanibalové s minimální inteligencí. V roli přeživšího se hráč musí naučit přežít v tomto světě a postarat se, aby měl dostatek jídla, pití, zbraní, oblečení, léků a podobně. Hra si zakládá na propracovaných systémech kdy sebemenší detail může hrát roli. Jednou z nejdůležitějších věcí, které si musí hráč sledovat je přísun potravy a tekutin. Pokud postava ve hře delší dobu nepije začne být dehydrována a po delší době může nastat i smrt. To samé platí i u jídla. Postava ve hře Vám bude vždy pečlivě dávat najevo co má a co jí chybí. Od pocitu zvracení z přejedení a přepití se až po onemocnění ze snědení shnilého ovoce. Zemřít v Dayz je prakticky jedna z nejjednodušších věcí, které jsou v Dayz možné. A čím je tato hra tak jedinečná? Když zemřete objevíte se opět někde na mapě jako tzv. New spawn (znovu narozený). To znamená, že veškerá výbava co jste dosud měli je pryč a vám nezbývá nic jiného než začít úplně nanovo.\n\nJak již bylo zmíněno, vzhledem k tomu, že se jedná o multiplayerovou hru, budete při svém hraní narážet kromě infikovaných, také na ostatní hráče. Je pouze na Vás jak zareagujete a zda se budete pokoušet navázat přátelství, či snažit se druhého hráče přelstít a zabít, abyste měli přístup k jeho věcem. Hráči obecně, by se dali rozdělit do dvou kategorií, které určují, jak hráč hraje proti ostatním.\n\nTato skupina hráčů je pro DayZ typická a většina hráčů zvolí spíše tuto strategii, ať už z vlastního potěšení nebo pouze jen ze strachu z ostatních. Banditi jsou hráči, kteří neváhají použít agresi a zabíjejí vše co se jen pohne. A aby toho nebylo ještě málo, než vás zabíjí, chtějí si s vámi pohrát. Při setkání s gangem banditů můžete očekávat spousty zákeřností, které vám mají znepříjemnit život. Od obyčejného zabití hned jak vás spatří, až po spoustání, nakrmením schnilým ovocem, zavedení krevní infuse se špatnou krví nebo jen zlomení nohou. Těmto hráčům jde převážně o jediné a tím je vše co vlastníte nebo vaše smrt.\n\nTato skupina hráčů je oproti banditům jejich pravý opak. Hrdinové se snaží pomáhat a to pokud možno v každém případě. Pokud vás vidí jak běžíte a krvácíte, pomůžou vám se zabandážovat. Dají vám klidně kus své zásoby jídla nebo lékařských zásob a někteří dokonce zbraň. Hlavní cíle hráče, který se snaží jít cestou hrdiny je pomáhat ostatním a vyhledat a zabít padouchy. Samozřejmě hra nijak nereguluje, jak hrajete a proto můžete využít i příležitost snažit se hrát tzv. friendly (neboli přátelsky) a po pár minutách získání důvěry změnit stranu a všechny vaše nové přátele pozabíjet a tím se stát banditou.\n\nVzhledem k tomu, že hra samotná nemá žádná pravidla, pokouší se o jejich stanovení sami hráči, sdružující se kolem jednotlivých serverů. Ve hře je tak možné narazit na servery, které hráčům určitá pravidla předepisuj, případně vynucují formou blokací. Nejběžnější výrazy použité v interních pravidlech serverů jsou následující:\n\nTyto servery jsou zaměřené na soupeření s infikovanými a přírodními živly, zabíjení jiných hráčů bez důvodu může být trestáno\n\nNa těchto serverech (je jich většina) nejsou žádná pravidla ohledně chování hráčů a zabíjení (případně konzumace jejich masa), okrádání, vydírání a zajímaní je zcela přípustné chování.\n\nPokud pravidla serveru obsahují NO KOS, znamená to, že je zakázané zabíjení dalších hráčů na potkání. Zabití může být přípustné v sebeobraně, nebo při ochraně majetku hráče, nebo jeho kolegů.\n\nPředpokládá, že se hráči budou vůči sobě chovat přátelsky, nebo neutrálně. Na Friendly serverech bývá obvykle zakázáno KOSlay\n\nTyto servery a styly hraní nejsou úplně typické pro každou hru, ale DayZ je pro herni styl RolePlay jako dělaná. Servery mají většinou svá, speciální pravidla, která nejlépe umožňují hrát samotný RolePlay. Hráč si zvolí postavu, profese či jiné další dovednosti a hraje za danou postavu, například si hráč zvolí farmaře, tak nosí a dělá to co farmář. Dále hráči vůbec nekomunikují ve hře o ničem co se děje mimo herní svět, pro hráče co hrají RolePlay musí existovat pouze ten svět herní.\n\n"}
{"id": "1056966", "url": "https://cs.wikipedia.org/wiki?curid=1056966", "title": "George Guest", "text": "George Guest\n\nGeorge Guest (9. února 1924 – 20. listopadu 2002) byl velšský varhaník, sbormistr a pedagog.\n\nNarodil se ve městě Bangor v hrabství Gwynedd v severozápadním Walesu jako syn amatérského varhaníka. Ve svých devíti letech se stal sborovým zpěvákem v bangorské katedrále a o dva roky později stejnou pozici zastával v chesterské katedrále. Zde se začal učit hře na varhany od místního varhaníka Rolanda Middletona. Roku 1942 úspěšně složil zkoušku v rámci Royal College of Organists a stal se varhaníkem a sbormistrem ve farním kostele v obci Connah's Quay. Brzy byl však povolán do Royal Air Force. Po návratu se vrátil ke studiu, studoval na St John's College při Cambridgeské universitě, kde jej vyučoval skotský skladatel Robin Orr. Poté, co Orr sbor opustil, nastoupil na jeho místo právě George Guest. Funkci varhaníka a sbormistra zde zastával v letech 1951 až 1991. Zde se také věnoval pedagogické činnosti, vyučoval také na jiných školách, například na londýnské Royal Academy of Music. V roce 1987 získal Řád britského impéria. Roku 1994 byla publikována jeho autobiografická kniha nazvaná \"A Guest at Cambridge\". Zemřel v roce 2002 ve věku 78 let. Se svou manželkou měl syna a dceru. Zajímal se o velšský jazyk a literaturu a stal se čestným druidem ve velšské kulturní instituci Gorsedd.\n"}
{"id": "1056969", "url": "https://cs.wikipedia.org/wiki?curid=1056969", "title": "Eltzové", "text": "Eltzové\n\nEltzové, \"von Eltz\", jsou starý, původně vysokosvobodný (hochfrei) šlechtický rod z Porýní. Rod, jehož někteří potomci žijí dodnes, patří k moselské staré šlechtě. Rod je od roku 1736 spojen s Chorvatsko-slavonským královstvím.\n\nAčkoli některé starší zdroje uvádějí jistého Eberhard zu Eltz, franckého občana Trevíru na konci 7. století, první úřední písemný záznam jména pochází z roku 1157, kdy byl jmenován jistý Rudolph zu Eltz jako svědek darovací listiny císařem Bedřichem I. Rudovousem. V té době Eltz sídlil na nevelkém panství na březích řeky Elz, přítoku řeky Mosely, na území dnešní spolkové země Porýní-Falc.\n\n\n\n"}
{"id": "1056972", "url": "https://cs.wikipedia.org/wiki?curid=1056972", "title": "Vysokosvobodný", "text": "Vysokosvobodný\n\nOznačením vysokosvobodní ( \"hochfrei\", či \"edelfrei\" / \"vznešení svobodní\", ve zpodstatnělé formě \"Edelfreie\" nebo \"Edelinge\") byli zpočátku označováni příslušníci germánské šlechty, kteří se od ostatních svobodných lišili placením trojitého poplatku hrdelního práva. Z vysokosvobodných se v průběhu 12. století ve Svaté říši římské vyvinula vysoká šlechta v protikladu k původní, většinou nesvobodné služebné šlechtě (něm. \"Dienstadel\"), tzv. ministeriálům.\n"}
{"id": "1056973", "url": "https://cs.wikipedia.org/wiki?curid=1056973", "title": "Funkenštejn", "text": "Funkenštejn\n\nFunkenštejn (též \"Funkštejn\") je zaniklý hrad na vrcholu Zámeckého vrchu (624 m n. m.) v katastrálním území obce Březová necelý jeden kilometr severozápadně od vsi Háje v okrese Karlovy Vary.\n\nNeznáme žádné písemné prameny, které by se k hradu vztahovaly. Archeologicky byla jeho existence doložena ve 13. století, ale je možné, že jsou ve skutečnosti mladší. V 19. století stál na místě hradu altán.\n\nZ hradu se dochoval okrouhlý pahorek hradního jádra na východní straně chráněný příkopem.\n\n"}
{"id": "1056974", "url": "https://cs.wikipedia.org/wiki?curid=1056974", "title": "Miroslav Kovařík", "text": "Miroslav Kovařík\n\nMiroslav Kovařík (* 16. srpna 1950) je bývalý slovenský fotbalový brankář. V roce 1980 se spoluhráčem Jozefem Bajzou emigrovali do Švýcarska. Po skončení aktivní kariéry působil jako trenér brankářů.\n\nV československé lize hrál za Inter Bratislava, kam přišel ze Slovanu, za který ale v lize nenastoupil. Nastoupil ve 163 ligových utkáních. V Poháru UEFA nastoupil v 10 utkáních. Za reprezentaci do 18 let nastoupil ve 12 utkáních a stal se mistrem Evropy do 18 let v roce 1968. Za reprezentaci do 21 let nastoupil v 1 utkání.\n\n\n"}
{"id": "1056975", "url": "https://cs.wikipedia.org/wiki?curid=1056975", "title": "Ilsinho", "text": "Ilsinho\n\nIlson Pereira Dias Júnior známý zkráceně jako Ilsinho (* 12. října 1985, São Bernardo do Campo, Brazílie) je brazilský fotbalový záložník, který je v současné době bez angažmá.\n\nNejúspěšnější období zažil v ukrajinském velkoklubu FK Šachtar Doněck, se kterým vyhrál celou řadu domácích titulů a také Pohár UEFA 2008/09.\n\nIlsinho se představil v dresu brazilské reprezentace do 23 let na Letních olympijských hrách v Pekingu, kde Brazílie získala bronzové medaile.\n\nV A-mužstvu Brazílie debutoval 27. 3. 2007 v přátelském utkání ve švédském Stockholmu proti Ghaně (výhra 1:0).\n\n"}
{"id": "1056979", "url": "https://cs.wikipedia.org/wiki?curid=1056979", "title": "Polský ovčák nížinný", "text": "Polský ovčák nížinný\n\nPolský ovčák nížinný (polsky: Polski Owczarek Nizinny, anglicky: Polish Lowland Sheepdog) je staré psí plemeno střední velikosti, vyšlechtěné v Polsku po 2. světové válce. Tento pes se vyvinul ze starých pasteveckých psů se šňůrovou srstí, kteří se dostali do Panonské nížiny. Z nich byli vyšlechtěni menší dlouhosrstí pastevci.\n\nMezinárodní kynologická federace (FCI) toto plemeno uznává (od r. 1963) a řadí jej do skupiny plemen ovčáckých, pasteveckých a honáckých. Číslo standardu je 251 a oficiální zkratka používaná v Česku je PON.\n\nHlava je středně veliká, nepříliš těžká, silně osrstěná, s výrazným stopem, skus je nůžkový, čenich je černý. Oči jsou středně velké, oválné a kaštanové barvy. Uši jsou široce nasazené a jsou srdcového tvaru. Krk je středně dlouhý a svalnatý. Záda jsou rovná, silně osvalená a hřbet lehce skloněný, břicho je lehce vtažené. Hrudní koš je silný. Stehna jsou svalnatá a tlapy jsou oválné. Ocas je zkrácený nebo zcela kupírovaný. Srst je velmi dlouhá a hustá, na hlavě spadá přes oči, většinou je hladká, může být i lehce zvlněná s jemnou podsadou. Všechny barvy srsti jsou povoleny. V kohoutku měří psi 43-52 cm a feny 40-46 cm. Hmotnost není standardem stanovena, ale pohybuje se okolo 20 kg, feny jsou trochu lehčí.\nPovahově je polský ovčák nížinný inteligentní, učenlivý, živý a velmi věrný svému pánovi či rodině. Je to vytrvalé, temperamentní a loajální plemeno psa. Je to pes přátelský a milý vůči své rodině, ale cizí ignoruje a v případě nutnosti proti nim dokáže i tvrdě zakročit. Je to dobrý hlídač, který sice příliš neimponuje velikostí, zato hlubokým štěkotem ano. Lehce se cvičí a je vhodný i pro začátečníky. Dobře vychází s dětmi, leckteré jejich hrátky přetrpí, ale ty \"své\" si chrání a pokud má pocit, že jim někdo jiný ubližuje, bude se snažit je bránit. Pokud jej majitel chce chovat společně s jinými zvířaty, je vhodné, aby se s nimi seznámil již při příjezdu do nového domova. Nemá příliš vyvinuté lovecké pudy, naopak má vlohy pro pasení, takže se může stát, že se bude snažit jiná zvířata \"nahnat do stáda\".\n\nSamotný polský ovčák nížinný není příliš náročný, ale jeho srst ano. Ta by se měla stále kartáčovat a udržovat v čistotě, věnovat se jí je nutné pravidelně každý den. Srst většinou nevypadává sama a je nutné odumřelé chlupy vyčesávat, jinak se z nich vytvoří dredy. K docílení rovné srsti je vhodné chlupy nejdříve mírně namočit, například psa postříkat rozprašovačem, a pak česat.\n\nDůležitá je i péče o uši, které se musí často kontrolovat. Je to hlavně kvůli volánkům srsti, která se utvářejí na uších a ve kterých se drží bakterie. Ty mohou způsobit i zánět zevního zvukovodu. Toto onemocnění se pozná jednoduše: psovi silně zapáchají uši, ve kterých se tvoří i přebytek mazu.\n\nCo se výživy týče, pak se nejedná o vybíravé plemeno se speciálními požadavky, ale polský ovčák nížinný má velkou chuť k jídlu, proto je dobré dávat si pozor na nadváhu.\n\nV Česku se toto plemeno objevuje jen vzácně, v současné době (září 2015) se zde nachází pouze jedna chovatelská stanice. Polského ovčáka nížinného v tuzemsku zastřešuje Klub chovatelů málopočetných plemen psů (KCHMPP).\n\n"}
{"id": "1056983", "url": "https://cs.wikipedia.org/wiki?curid=1056983", "title": "Nemexia (počítačová hra)", "text": "Nemexia (počítačová hra)\n\nNemexia je neplacená on-line prohlížečová vesmírná strategická hra pro více hráčů. Hráč si může vybrat jeden ze tří národů a rozvíjet své vesmírné impérium. S pomocí svých přátel se může pokusit postupně dobýt galaxií a postavit Nejvyšší Hvězdnou bránu (SSG), (z anglického Supreme Starway Gate).\nNemexia byla vyvinuta a spuštěna Bulharskou společností XS Software. Hra byla založena a spuštěna v září 2009 původně pouze v Bulharsku, do konce téhož roku však byla hra vydána v 13 různých zemích a registrovalo se do ní více než 120,000 hráčů.\nHra zažila v průběhu let několik zásadních změn, a každá z těchto změn je označena konkrétním názvem.\nPřed mnoha lety lidé objevili cestování vesmírem, a rozhodli se prozkoumat galaxii. Malá skupina z nich si začala říkat \"konfederace\", a objevili starověkou planetu s neomezenými zdroji, které jim dopomohly rozvíjet jejich technický potenciál. Podařilo se jim vytvořit tak pokročilou umělou inteligenci, že mohla rozvíjet svou svobodnou vůli. Konfederace je pojmenovala \"Tertethi\". S postupem času měli tito roboti pomáhat konfederaci ve všem. Tertheti si ale uvědomili sílu vlastního potenciálu, proto vytvořili unii a oddělili se od konfederace. Jen málo z nich zůstalo asistenty svých pánů, ale ostatní byli zvědaví. Velikost vesmíru je lákala, stejně jako jejich tvůrce. Ve svých vzdálených cestách Tertethi objevili další inteligentní rasu na druhém konci galaxie: hmyzí stvoření, které si říká \"Noxi\". Oslepeni snahou o poznání si Tertethi a Konfederace nevšimli, že se Noxi začali vyvíjet. Stejně jako mnoho jiných tvorů, i Noxi byli paraziti, propojení s neomezenými zdroji dosáhli vyčerpávajících informací a poznání a nakonec předcházeli svého hostitele. Válka začala. Krveprolití nemělo konce a někteří vyvrhelové a méně nepřátelské komunity byly odděleny od svých ras. Ve snaze uniknout vyhlazení se vytvářeli aliance z kombinací ras a vědomostí.\nNemexia je hra na bázi kol, to znamená že končí po tzv. Game Goal je dosaženo toho, že všichni hráči začínají od nuly a soutěží o slávu opětovně. V každém kole hráč může kolonizovat až 6 planet a šířit své vesmírné impérium v průběhu několika galaxií. Každá planeta lze rozvíjet samostatně. I když hráč ztratí planetu v boji, může kolonizovat novou.\nVe hře je na výběr ze tří ras: Lidé (Konfederace), Roboti (Tertetská Unie) a Hmyz/živé nestvůry (Noxi). Každá rasa má svůj specifický typ jednotek s unikátními schopnostmi. K dispozici je 7 typů válečných lodí, 5 civilních a jedna služební loď. Pokud jsou hráčovy lodě na misi, k obraně své planety může využít jak planetární štíty, tak i 7 druhů obranných jednotek.\nK dispozici je 22 různých věd, které jsou velkou pomocí hráči v určitých chvílích jeho vývoje. Vzhledem k velké vzdálenosti mezi jednotlivými planetami může hráč zvýšit rychlost lodí na 750%, takže rychleji dosáhne požadovaného místa v galaxii. Také tu jsou vědy, které zvyšují energetický příjem, surovinový příjem, poskytují silnější útok, nebo zvyšují zdraví jednotek hráče. Odemykají skryté tajemství a v neposlední řadě umožňují stavbu hlavní jednotky.\nKaždý hráč se může připojit k stávající alianci nebo vytvořit vlastní. Za pomoci osmi svých přátel z ostatních ras může vytvořit silnou týmovou planetu. Z těchto týmových planet všichni členové aliance mohou zahájit útok směrem ke Slunci a pokusit se získat sluneční krystal. Shromážděním všech 10 krystalů hráči odemknou jedinečnou budovu, která jim umožňuje soutěžit o Game Goal (Herní cíl). \n"}
{"id": "1056984", "url": "https://cs.wikipedia.org/wiki?curid=1056984", "title": "Královský vršek", "text": "Královský vršek\n\nKrálovský vršek je sídliště v Jihlavě. Nachází se mezi Bedřichovem a centrem města. Rovněž je základní sídelní jednotkou města Jihlava. Má výměru 56 ha. \n\nV roce 1991 zde žilo 4 358 obyvatel, roku 2001 4 026 a o deset let později 3 405.\n\nLeží v severní části města. Sousedí s Bedřichovem, Hruškovými Dvory, Kalvárií a Starými Horami. Západní hranici tvoří ulice Sokolovská, jižní ulice Královský vršek, východní hranici pak železniční trať č. 225 až k ulici U Hlavního nádraží, kde protíná Sokolovskou ulici. \n\nNachází se zde Základní škola Kollárova, Mateřská škola Mozaika, na ulici Havlíčkova jedna z budov Obchodní akademie Jihlava (bývalá Integrovaná střední škola obchodní) a pobočka Městské knihovny Jihlava. Ke sportovnímu vyžití slouží tenisová hala, hřiště Sokolu Bedřichov a bowling Jitřenka. U železniční trati se nachází zahrádkářská osada.\n\nStojí zde supermarket Albert a restaurace U Suchánků. \n\nPamátník královské přísahy vznikl v roce 1565, nechali jej vybudovat představitelé města jako připomínku slavnostní přísahy rakouského arcivévody a českého krále Ferdinanda I. Habsburského, která se konala na někdejší Císařské louce u Dlouhého mostu na česko-moravské hranici 30. ledna 1527.\n"}
{"id": "1056985", "url": "https://cs.wikipedia.org/wiki?curid=1056985", "title": "Owain Arwel Hughes", "text": "Owain Arwel Hughes\n\nOwain Arwel Hughes (* 21. března 1942) je velšský dirigent, syn dirigenta a skladatele Arwela Hughese.\n\nNarodil se v obci Ton Pentre na jihu Walesu jako jeden ze tří potomků skladatele a dirigenta Arwela Hughese. Původně se ve svém životě nechtěl po vzoru otce věnovat hudbě. Plánoval, že se stane pastorem Velšské baptistické unie. Ve svých patnácti letech se však rozhodl pro hudbu. Po dokončení středoškolských studií zahájil studium na Cardiffské universitě a později docházel i na londýnskou Royal College of Music. V letech 1980 až 1986 spolupracoval s orchestrem BBC Welsh Orchestra. V roce 1986 založil hudební festival Welsh Proms. V letech 2003 až 2010 byl dirigentem mládežnického orchestru National Youth Orchestra of Wales. Spolupracoval i s dalšími orchestry, mezi které patří například Royal Philharmonic Orchestra. Roku 2004 se stal důstojníkem Řádu britského impéria, o pět let později byl povýšen na komandéra. Roku 2012 byla publikována jeho autobiografická kniha nazvaná \"My Life in Music\".\n\n"}
{"id": "1056987", "url": "https://cs.wikipedia.org/wiki?curid=1056987", "title": "Mladějovský vrch", "text": "Mladějovský vrch\n\nMladějovský vrch (647 m n. m.) je vrch v okrese Svitavy v Pardubickém kraji. Leží asi 1,5 km jihozápadně od obce Mladějov na Moravě na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1056988", "url": "https://cs.wikipedia.org/wiki?curid=1056988", "title": "Australian Open 2015 – čtyřhra juniorek", "text": "Australian Open 2015 – čtyřhra juniorek\n\nDo soutěže čtyřhry juniorek na melbournském Australian Open 2015 nastoupilo třicet dva párů. Obhájcem titulu byla ukrajinsko-ruská dvojice Angelina Kalininová a Jelizaveta Kuličkovová, jejíž členky se rozhodly nestartovat.\n\nRoli favoritek potvrdila druhá nasazená dvojice Češek složená ze 17leté Miriam Kolodziejové a 15leté Markéty Vondroušové, které ve finále přehrály německo-britský pár Katharina Hobgarská a Greet Minnenová po dvousetovém průběhu 7–5 a 6–4. Pro obě hráčky vítězství znamenalo první grandslamový titul.\n\nKaždá z šampionek si do juniorského žebříčku připsala 270 bodů.\n\n"}
{"id": "1056989", "url": "https://cs.wikipedia.org/wiki?curid=1056989", "title": "SG Dynamo Zinnwald", "text": "SG Dynamo Zinnwald\n\nSG Dynamo Zinnwald byl německý klub zabývající se zimními sporty z okolí Cínovce ve východních Krušných horách. SG Dynamo bylo známé hlavně jako klub vychovávající vynikající biatlonisty, bobisty a sáňkaře. Klub byl tradičním rivalem SC Dynamo Klingenthal.\n\nSG Dynamo Cínovec bylo založeno 15. října 1956 jako jednoduchý sportovní klub SV Dynamo v městečku Zinnwald-Georgenfeld na německo-české hranici. Klub byl zaměřen hlavně na zimní sporty. Stal se kolébkou biatlonu, sportu který nabyl v Německu na velké oblibě. V roce 1959 bylo SG německým centrem biatlonu. To vedlo k restrukturalizaci vzdělávacích zařízení a cíleného rozvojového programu pro mládež. V roce 1964 SG Dynamo slavnostně otevřelo v oblasti George novou budovu, která nahradila jednoduché chýše. Zatímco význam klasickém lyžování se v Cínovci snižoval, význam biatlonu se neustále zvyšoval. V roce 1967 se v Areálu SG dynamo Cínovec uskutečnilo 8. Mistrovství světa v biatlonu. Také v Altenbergu vznikla v roce 1974 sportovní škola pro mladé talenty v různých zimních sportech, která úzce souvisí s Dynamo Cínovec. 7. srpna 1990 klub zanikl a jeho pokračovatelem se stal kulb SSV Altenberg, který sídlí ve stejné aréně jako tehdy SG Dynamo Cínovec.\nV národních šampionátech klub neustále soutěžil s ASK Oberhof. Závodníkům SG dynamo se povedlo devatenáctkrát ovládnout národní šampionát. K tomu byl také úspěšný v mezinárodních soutěžích.\nV roce 1987 byla postavena bobová dráha v Altenbergu. Za Dynamo Cínovec byli úspěšní Matthias Benesch a olympijský vítěz Harald Czudaj.\n\n"}
{"id": "1056992", "url": "https://cs.wikipedia.org/wiki?curid=1056992", "title": "The Midsummer Station – Acoustic EP", "text": "The Midsummer Station – Acoustic EP\n\nThe Midsummer Station – Acoustic EP je EP od americké synthpopové skupiny Owl City. Bylo složeno skladatelem, producentem a zpěvákem Adamem Youngem. Na iTunes vyšlo 30. července 2013 jako akustická verze několika písní z alba \"The Midsummer Station\".\n\n\"The Midsummer Station – Acoustic EP\" je po \"Of June\" a \"Shooting Star\" v pořadí třetí EP hudebního projektu Adama Younga Owl City. EP obsahuje akustické verze písní Good Time, Shooting Star a Gold ze čtvrtého studiového alba \"The Midsummer Station\" a navíc jsou přidány dvě B-Sides skladby Hey Anna a I Hope You Think Of Me, které představil různých koncertech už v letech 2011 a 2012.\n\n\"The Midsummer Station – Acoustic EP\" se umístilo na 99. příčce na žebříčku Billboard 200.\n\nNa svém blogu Adam ke konci roku 2012 ještě před oficiálním datem vydání zveřejnil minutové ukázky Hey Anna a I Hope You Think Of Me.\n"}
{"id": "1056993", "url": "https://cs.wikipedia.org/wiki?curid=1056993", "title": "Jubilus", "text": "Jubilus\n\nJubilus je významný pěvecký prvek gregoriánského chorálu. \n\nJedná se o melismatické provedení (tropování) posledního vokálu „a“ ve slově \"Alleluia\" (sekvence). \"Jubilace\" používaly bohatě zdobené melodie, kdy se opakovla určité řady tónů, které zpěvu vtiskly charakteristický výraz. Jubilace sloužily především k umocnění výrazu zpěvu.\n"}
{"id": "1056994", "url": "https://cs.wikipedia.org/wiki?curid=1056994", "title": "Východosibiřská lajka", "text": "Východosibiřská lajka\n\nVýchodosibiřská lajka je plemeno psa, pocházející z Ruska. Od příbuzné západosibiřské lajky se liší robustnější postavou, svým vzhledem má výrazně blíže k huskymu. Plemeno bylo oficiálně uznáno v roce 1949.\n\nHlava patří k výrazným zvláštnostem, její tvar je při pohledu shora klínovitý s odpovídající šířkou v temenní části. Délka tlamy a délka temenní části jsou shodné. Východosibiřská lajka má výrazný šíjový sklon. Čelní sklon je pozvolný a málo výrazný. Uši jsou vztyčené, pohyblivé a zašpičatělé, ale přípustné je i mírné zaoblení, nepříliš vysoko posazené. Oči jsou úzké a šikmo položené, barva očí má být tmavá, ale připouští se i jiné zbarvení. Zuby jsou silné a s nůžkovým skusem. Krk je silný a dlouhý jako hlava. Kohoutek vystupuje nad hřbet a je silně osvalen. Hřbet je rovný, široký a pevný. Končetiny jsou dobře osvalené s dlouhou holení, jsou dostatečně zaúhlené. Postavení končetin je přímé, tlapky jsou uzavřené, paspárky nejsou žádoucí. Ocas dosahuje maximálně ke hleznu. Zpravidla je srpovitě stočen k zádi. Východosibiřská lajka je velice aktivní pes se silným loveckým pudem, potřebuje hodně pohybu. V kohoutku měří psi 55–65 cm a feny 53–63 cm.\n\n"}
{"id": "1056996", "url": "https://cs.wikipedia.org/wiki?curid=1056996", "title": "Dillwyn Miles", "text": "Dillwyn Miles\n\nDillwyn Miles (25. května 1915 – 1. srpna 2007) byl velšský spisovatel a historik.\n\nNarodil se v obci Newport v hrabství Pembrokeshire na jihozápadě Walesu. Jeho otec Joshua Miles byl vlastníkem těžebního dolu. Nejprve studoval na škole Newport a následně na střední škole v nedalekém městě Fishguard; později studoval na universitě v Aberystwythu. Po smrti svého otce se ve své rodné obci začal zapojovat do politiky a po válce byl ve třech obdobích starostou obce. V roce 1939 vstoupil do druhé světové války, během které působil v Palestině. V roce 1942 založil v Jeruzalémě velšský kolektiv. V únoru 1944 se v Katedrále svatého Jiří oženil s Joyce Ord. Po skončení války se vrátil do rodného Newportu a krátce byl starostou města Haverfordwest. Později napsal několik knih a roku 2000 vyšla jeho autobiografie nazvaná \"A Mingled Yarn\". Zemřel v roce 2007 ve věku 92 let. Od roku 1936 byl členem velšské kulturní instituce Gorsedd.\n\n"}
{"id": "1056998", "url": "https://cs.wikipedia.org/wiki?curid=1056998", "title": "Mladějovské hradisko", "text": "Mladějovské hradisko\n\nMladějovské hradisko (591 m n. m.) je vrch v okrese Svitavy v Pardubickém kraji. Leží asi 1 km západně od obce Mladějov na Moravě na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n\n"}
{"id": "1057001", "url": "https://cs.wikipedia.org/wiki?curid=1057001", "title": "Chančali", "text": "Chančali\n\nChančali ( ) je jezero v kraji Samcche-Džavachetie v Gruzii. Leží v nadmořské výšce 1928 m.\nNázev je odvozen od blízkého sídla \"Didi Chančali\".\n\nAčkoliv je s hloubkou do 80 cm mělké, je domovem ryb a oblíbeným místem rybolovu Gruzínů a Arménů.\n\n"}
{"id": "1057004", "url": "https://cs.wikipedia.org/wiki?curid=1057004", "title": "Jean-Pierre Danguillaume", "text": "Jean-Pierre Danguillaume\n\nJean-Pierre Danguillaume (* 25. května 1946, Joué-lès-Tours) je bývalý francouzský závodník v silniční cyklistice. Pochází z cyklistické rodiny: jeho strýc Camille Danguillaume vyhrál Critérium national v roce 1948, mladší bratr Jean-Louis Danguillaume se zúčastnil Tour de l'Avenir 1974 a vyhrál jednu etapu, v roce 1976 zvítězil v jednorázovém závodě Circuit de l'Indre.\n\nJako amatér byl členem francouzského kvarteta, které skončilo na olympiádě 1968 patnácté v časovce družstev na 100 km. Ve stejném roce získal etapové vítězství na Tour de l'Avenir. Vyhrál celkovou klasifikaci Závodu míru 1969 (byl poslední amatérským vítězem tohoto závodu, který nereprezentoval některou ze zemí sovětského bloku), na konci sezóny se stal členem profesionální stáje Peugeot. Vyhrál sedm etap na Tour de France (včetně královské etapy s cílem na Col du Tourmalet v roce 1974), nejlepším celkovým umístěním bylo 13. místo v roce 1974. Ve stejném roce také skončil sedmý na Vuelta a España jako nejlepší jezdec nepocházející z Pyrenejského poloostrova. Získal bronzovou medaili mezi profesionály na mistrovství světa v silniční cyklistice 1975. Také vyhrál etapové závody Critérium national 1973, Grand Prix du Midi libre 1974 a Tour d'Indre-et-Loire 1977 a jednorázové závody Grand Prix Ouest-France 1971 a Paříž-Bourges 1975. Kariéru ukončil v roce 1978 a stal se sportovním funkcionářem.\n\n"}
{"id": "1057008", "url": "https://cs.wikipedia.org/wiki?curid=1057008", "title": "Kaple svatého Václava (Litohrady)", "text": "Kaple svatého Václava (Litohrady)\n\nKaple svatého Václava, někdy označovaná jako filiální kostel, je římskokatolická kaple v Litohradech, části města Rychnov nad Kněžnou. Situována je v centru Litohrad. Patří však do farnosti Solnice.\n\nV současnosti se bohoslužby v kapli nekonají.\n\n"}
{"id": "1057016", "url": "https://cs.wikipedia.org/wiki?curid=1057016", "title": "Arwel Hughes", "text": "Arwel Hughes\n\nArwel Hughes (25. srpna 1909 – 23. září 1988) byl velšský hudební skladatel, dirigent a varhaník.\n\nNarodil se v obci Rhosllannerchrugog na severovýchodě Walesu. Studoval na londýnské hudební škole Royal College of Music, kde jej vyučovali například Ralph Vaughan Williams a Charles Herbert Kitson. Po dokončení studií se stal varhaníkem v kostele Oxfordu. Později se vrátil zpět do Walesu, kde pracoval v hudebním oddělení BBC. V roce 1965 se stal ředitelem hudební sekce BBC Wales; na této pozici zůstal do roku 1971. Později řadu let působil jako dirigent ve Velšské národní opeře. Sám složil dvě opery, první z nich nesla název \"Menna\" a měla premiéru v roce 1953. Jde o tragédii vzniklou na základě velšské lidové legendy, ke které napsal libreto spisovatel Wyn Griffith. Druhá opera nesla název \"Serch yw’r doctor\" a byla představena v roce 1960. Autorem libreta je Saunders Lewis, který jako základ použil dílo \"Láska lékařem\" francouzského spisovatele Molièra. Dále složil řadu orchestrálních a chorálních skladeb. Jeho synem byl dirigent Owain Arwel Hughes. Roku 1969 získal za svůj přínos hudbě Řád britského impéria.\n"}
{"id": "1057022", "url": "https://cs.wikipedia.org/wiki?curid=1057022", "title": "Australian Open 2015 – čtyřhra juniorů", "text": "Australian Open 2015 – čtyřhra juniorů\n\nDo soutěže čtyřhry juniorů na melbournském Australian Open 2015 nastoupilo třicet dva dvojic. Obhájcem titulu na australském grandslamu byl rakousko-australský pár Lucas Meidler a Bradley Mousley, jehož členové již nemohli startovat pro věkové omezení.\n\nVítězem se stala australská nenasazená dvojice složená ze 17letých Australanů Jakea Delaneyho a Marca Polmanse, kteří ve finále zdolali polsko-slovenské turnajové osmičky Huberta Hurkacze a Alexe Molčana. Po rovnocenném rozdělení prvních dvou sad 0–6, 6–2, rozhodl o vítězích až supertiebreak dvoubodovým rozdílem míčů [10–8]. Pro oba australské juniory znamenal titul premiérovou grandslamovou trofej.\n\nKaždý z vítězů si do juniorského žebříčku připsal 270 bodů.\n\n"}
{"id": "1057025", "url": "https://cs.wikipedia.org/wiki?curid=1057025", "title": "Australian Open 2015 – dvouhra juniorů", "text": "Australian Open 2015 – dvouhra juniorů\n\nDo soutěže dvouhry juniorů na melbourneském Australian Open 2015 nastoupilo šedesát čtyři hráčů. Obhájcem titulu byl německý tenista Alexander Zverev, který se rozhodl nezúčastnit.\n\nRoli favorita naplnil nejvýše nasazený 17letý Roman Safiullin z Ruska, který ve finále zdolal sedmého nasazeného Jihokorejce Hong Seong-chana po dvousetovém průběhu 7–5 a 7–6. Pro šampiona to znamenalo zisk premiérové grandslamové trofeje.\n\nVítěz si do juniorského žebříčku připsal 375 bodů.\n"}
{"id": "1057035", "url": "https://cs.wikipedia.org/wiki?curid=1057035", "title": "MFK Lokomotíva Zvolen", "text": "MFK Lokomotíva Zvolen\n\nMFK Lokomotíva Zvolen (celým názvem: Mestský futbalový klub Lokomotíva Zvolen) je slovenský fotbalový klub, který sídlí ve městě Zvolen v Banskobystrickém kraji. Založen byl v roce 1902 pod názvem Zólyomi SE. V roce 2014 proběhla fúze s klubem TJ Baník Ružiná, díky čemuž Zvolenu připadla licence na 2. ligu.\n\nSvé domácí zápasy odehrává na stadionu MFK Lokomotíva Zvolen s kapacitou 2 000 diváků. V sezóně 2014/15 hrál klub dočasně na stadionu v Ružiné.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1057038", "url": "https://cs.wikipedia.org/wiki?curid=1057038", "title": "Alun Hoddinott", "text": "Alun Hoddinott\n\nAlun Hoddinott (11. srpna 1929 – 11. března 2008) byl velšský hudební skladatel, který složil velké množství různých děl, tvořil opery, symfonie, symfonietty, sonáty, oratoria, fugy i filmovou hudbu.\n\nNarodil se ve městě Bargoed v hrabství Glamorgan na jihu Walesu do rodiny učitele. Přestože se jeho rodiče o hudbu příliš nezajímali, začal již ve svých čtyřech letech hrát na housle. Roku 1949 dokončil studium hudby na Cardiff University. Po dokončení školy ještě několik let soukromě studoval u australského skladatele Arthura Benjamina. Mezi jeho první díla patří koncert pro violoncello nebo skladba pro klarinetový kvartet. Jeho první opera nazvaná \"The Beach of Falesá\" měla premiéru v roce 1974. Jde o tříaktovou operu, která vznikla na základě příběhu od Roberta Louise Stevensona, ke které napsal libreto spisovatel Glyn Jones. Později složil několik dalších oper. V roce 2005 složil fanfáru pro svatbu Charlese, prince z Walesu a Camilly Parker Bowles. Se svou manželkou měl jednoho syna. Zemřel ve Swansea ve věku 78 let po několikaměsíční němoci. V roce 1983 získal Řád britského impéria.\n"}
{"id": "1057042", "url": "https://cs.wikipedia.org/wiki?curid=1057042", "title": "Benelli 750 Sei", "text": "Benelli 750 Sei\n\nBenelli 750 Sei je motocykl kategorie nakedbike, vyvinutý firmou Benelli, vyráběný v letech 1974-1977. Jde o první sériově vyráběný šestiválcový motocykl.\n\nŘadu šestiválcových motocyklů Benelli Sei zavedl argentinský výrobce sportovních automobilů Alejandro de Tomaso, který značku Benelli koupil v roce 1971. Záměrem bylo vytvořit sportovní motocykl. V roce uvedení na trh se jednalo z hledisku publicity o nejvýznamnější italskou motocyklovou novinku. Motor vycházel ze čtyřválce Honda CB500 s přidáním dvou válců. Na rozdíl od Hondy byl z důvodu snížení šířky motoru umístěn alternátor za válci. Benelli 750 Sei byl jediný vyráběný šestiválec až do uvedení modelu Honda CBX 1000 v roce 1978. Vyrobeno bylo jen něco přes 3000 kusů.\n\n\n\n"}
{"id": "1057046", "url": "https://cs.wikipedia.org/wiki?curid=1057046", "title": "Australian Open 2015 – dvouhra juniorek", "text": "Australian Open 2015 – dvouhra juniorek\n\nDo soutěže dvouhry juniorek na melbourneském Australian Open 2015 nastoupilo šedesát čtyři hráček. Obhájkyní titulu byla ruská tenistka Jelizaveta Kuličkovová, která se rozhodla po výhře v předešlém ročníku 2014 opustit juniorský tenis.\n\nVítězkou se stala nenasazená 16letá tenistka Tereza Mihalíková, rodačka ze slovenských Topoľčan, která ve finále zdolala britskou turnajovou čtrnáctku Katie Swanovou po dvousetovém průběhu 6–1 a 6–4. Šampionka tak vybojovala první grandslamovou trofej v kariéře.\n\nVítězka si do juniorského žebříčku připsala 375 bodů.\n"}
{"id": "1057051", "url": "https://cs.wikipedia.org/wiki?curid=1057051", "title": "Český svaz včelařů", "text": "Český svaz včelařů\n\nČeský svaz včelařů (ČSV) je spolek sdružující 98 procent ze všech včelařů v České republice. Od založení Českého včelařského spolku v roce 1872 vzrostl počet členů na 51 000, což ze svazu dělá spolek s jednou z největších členských základen v ČR. Dnes tvoří ČSV 1099 základních organizací, 77 okresních výborů a přibližně 602 000 včelstev.\n\nÚkolem sdružení je výchova včelařské mládeže a zvyšování odbornosti svých dospělých členů, i proto pod jeho hlavičkou působí 136 včelařských kroužků. Spolupracuje též s orgány státní správy, aby zajistila podporu a výzkum včelařství jako oboru nezbytného pro udržení dobrého zdravotního stavu včelstev.\n\nV českých zemích bylo včelařství jako hospodářská činnost provozováno od 12. století, před tím byl med vybírán brtníky včelám volně žijícím v kmenech stromů. V 17. století byla do Čech z Uher dovezena první košnice, v roce 1785 bylo v Čechách spočteno celkem takřka 40 000 včelstev. Do místních organizací se ovšem včelaři sdružovali až v polovině 19. století – poprvé roku 1864 v Chrudimi. O rok později byl zkonstruován první medomet Františkem Hruškou. Samotná zemská organizace vznikla nejprve roku 1872 v Čechách a až o 20 let později na Moravě. Tehdy se svaz jmenoval Zemské ústředí včelařských spolků.\n\nV ČR dnes stoupá počet včelařů, také proto, že ČSV přitahuje k včelařství mládež. Přes úhyny stoupají také počty včelstev.\n\nSvaz je ve světě uznáván zejména snahou o jednotný postup při prevenci proti včelím chorobám. Je členem organizací Apimondia (světová federace včelařských organizací) s ústředím v Římě (kongres pořádán v Praze roku 1963) a Apislavia (federace evropských včelařských organizací z východoevropských a podunajských zemí) se sídlem v Bratislavě (kongres v Praze v letech 1927 a 2002).\n\nV Dole (část obce Máslovice) u Libčice nad Vltavou sídlí Výzkumný ústav včelařský, jenž se angažuje od svého založení v roce 1919 na mezinárodní úrovni.\n\n"}
{"id": "1057055", "url": "https://cs.wikipedia.org/wiki?curid=1057055", "title": "František Miko", "text": "František Miko\n\nFrantišek Miko (13. dubna 1920 Lipany – 13. listopadu 2011 Bratislava) byl slovenský literární vědec a teoretik, jazykovědec a pedagog.\n\nPo absolvování Státního reálného gymnázia v Prešově (1931 – 1939) vystudoval slovenštinu a filozofii na Filozofické fakultě Slovenské univerzity v Bratislavě (1939 – 1943). \n\nPo studiích působil jako středoškolský profesor na gymnáziích na Slovensku a poté postupně pracoval jako odborný asistent na Pedagogické fakultě v Košicích, na Vyšší pedagogické škole v Prešově a jako vědecký pracovník Ústavu slovenského jazyka SAV v Košicích a zároveň jako docent na Filozofické fakultě UPJŠ v Prešově a jako pracovník Institutu překladatelství a tlumočnictví pobočky Univerzity 17. novembra v Bratislavě.\n\nOd roku 1970 byl vědeckým pracovníkem Ústavu světové literatury a jazyků SAV. V roce 1967 spoluzakládal, budoval a později vedl Kabinet literární komunikace na Pedagogické fakultě v Nitře. \n\nZačátky jeho vědecké práce se váží na stylistiku a později na gramatiku. O této problematice vydal monografii \"Rod, číslo a pád podstatných mien (1962)\". Z oblasti lingvistiky je monografie \"The Generative Structure of Slovak Sentence (1972)\". Založil a vedl specializované pracoviště Kabinet literární komunikace a experimentální metodiky v Nitře, které se stalo základnou nitranské literárněvědné školy.\n\nSpolupracoval s translatologem Antonem Popovičem, se kterým napsal dílo \"Tvorba a recepcia (1978)\".\n\n\n\n\n"}
{"id": "1057057", "url": "https://cs.wikipedia.org/wiki?curid=1057057", "title": "Kostel svatého Jakuba (Mnichovo Hradiště)", "text": "Kostel svatého Jakuba (Mnichovo Hradiště)\n\nDěkanský kostel svatého Jakuba (Většího) apoštola v Mnichově Hradišti je sakrální stavbou stojící asi 100 metrů od \"náměstí T.G.Masaryka\". Zaujímá dominantní polohu nad údolím Nedbalky. Je chráněn jako kulturní památka České republiky.\n\nBarokní kostel sv. Jakuba stojí na původním místě gotického kostela, který byl vystavěn společně se založením města. Dnešní kostel dala postavit hraběnka Marie Markéta Valdštejnová, rozená Černínová z Chudenic, v letech 1726-1727, což uvádí chronogram na jeho hlavním portálu. Stavitel kostel znám není, ale bývá připisován valdštejnskému staviteli \"M. Raimondimu\". Stylově je podobný kostelům v Bosni a v Loukovci.\n\nKostel je obdélný, jednolodní se západní věží s cibulovou střechou a pravoúhlým presbytářem, vedle něhož se na severní straně nalézá sakristie. Kostel je na vnějších stěnách členěn pilastry a lizénovým rámci. Také vnitřní stěny mají pilastry. Presbytář má křížovou klenbu, sakristie má valenou klenbu s lunetami. V lodi kostela je valená klenba, jejíž vrchol byl však ubourán a nahrazen dřevěným stropem.\n\nVnitřní vybavení kostela je zčásti barokní (hlavní oltář a kazatelna) a z části rokokové (postranní oltář).\nHlavní oltář pochází od truhlářského mistra \"J. Flehera\". Je doplněn oltářním obrazem sv. Jakuba od malíře Jana Jiřího Hertla z Turnova. Po stranách hlavního oltáře se nacházejí sochy sv. Václava a sv. Vojtěcha z roku 1727, jejichž autorem je kosmonoský sochař Josef Jiří Jelínek. Dva rokokové boční oltáře z roku 1764 jsou baldachýnové. Obraz Panny Marie malovaný na plechu z roku 1735 pochází o J.J. Hertla. Kazatelna pochází z roku 1736 a křtitelnice z roku 1776.\n\nOkolo kostela se nachází zrušený hřbitov, z něhož se však zachovalo několik náhrobků. U kostelní zdi se nachází empírový figurální náhrobek Alžběty Kollerové zhotovený z bílého mramoru v roce 1818. Nechal jej pro svou matku, která zemřela v roce 1810, vytvořit František Arnošt Koller, rakouský vojevůdce z období napoleonských válek. Autorem náhrobku je vídeňský mistr Rudolf Schadow. Dále je zde náhrobek Františky z Ehrentalu (Ehrenbergu) a hrobka Vincence Valdštejna od J. Hájka z Bakova, který je zhotovil v letech 1788 a 1797. Z majetku městského muzea bude v roce 2015 do prostoru u kostela umístěn náhrobek Kateřiny Leibnicové z roku 1594, který se původně nacházel v zaniklém kostele Panny Marie, a náhrobek šlechtičny Meluziny Křinecké z Ronova a na Dymokurech, který pochází ze zaniklého kostela ve Studénce. Ze starého hřbitova zůstaly zachovány pomníčky padlých vojáků z prusko-rakouské války v roce 1866.\nNedaleko kostela stojí barokní farní budova z roku 1701, která byla postavena za účasti M. Raimondiho, od něhož pocházejí i štukatury.\n\n\n\n"}
{"id": "1057063", "url": "https://cs.wikipedia.org/wiki?curid=1057063", "title": "Eluned Phillips", "text": "Eluned Phillips\n\nEluned Phillips (27. října 1914 – 10. ledna 2009) byla velšská básnířka píšící ve velšském jazyce.\n\nNarodila se ve vesnici Cenarth v hrabství Carmarthenshire na jihozápadě Walesu. Její otec zemřel během první světové války a ona jej nikdy nepoznala. Narodila se ve stejný den jako další velšský básník, Dylan Thomas. Žila bohémským životem a setkávala se s mnoha umělci, mezi něž patřil například malíř Pablo Picasso, herec Maurice Chevalier či zpěvačka Édith Piaf. Na počátku kariéry psala do různých dámských časopisů. Od třicátých let byla členkou velšské kulturní instituce Gorsedd. V roce 1967 získala velšské literární ocenění National Eisteddfod. Podruhé jím byla oceněna o šestnáct let později, díky čemuž se stala jedinou ženou, která cenu získala dvakrát. Během svého života vydala pouze jednu sbírku básní. Nesla název \"Cerddi Glyn-y-Mêl\" a publikována byla roku 1985. V roce 2007 vydala knihu pamětí nazvanou \"The Reluctant Redhead\". Zemřela o dva roky později v nemocnici v Carmarthenu ve věku 94 let.\n"}
{"id": "1057065", "url": "https://cs.wikipedia.org/wiki?curid=1057065", "title": "Neografie", "text": "Neografie\n\nNeografie resp. neographie ( \"nové písmo / novopis\") je způsob zápisu neum gregoriánského chorálu, který se orientuje na kvadrátní notaci, je však doplněna o některé další značky, které mohou lépe postihnout jemné nuance starých ručních zápisů a tím i zlepšit poznatky gregoriánské semiologie.\n\nTak se vedle obvyklých kvadrátních neum objevují také kosočtvercové (\"Punctum inclinatum\", viz obrázek vlevo) a samostatná zneménka pro jednotónové neumy (\"strophy\").\n\n\"Psalterium Monasticum\" (1981) a \"Liber Hymnarius\" (1983), vydané v opatství svatého Petra v Solesmes jsou tištěné v neografickém zápisu.\n\n\n"}
{"id": "1057067", "url": "https://cs.wikipedia.org/wiki?curid=1057067", "title": "Good Time (píseň, Owl City a Carly Rae Jepsen)", "text": "Good Time (píseň, Owl City a Carly Rae Jepsen)\n\n„Good Time“ je píseň od americké synthpopové skupiny Owl City a kanadské zpěvačky Carly Rae Jepsen. Skladba, která se také nachází na albu Owl City \"The Midsummer Station \"a rovněž albu Carly Rae Jepsen\" Kiss\", byla vydána jako vedoucí singl 26. června 2012 v podobě CD singlu i singlu ke stažení z internetu. Dne 6. listopadu vyšlo také EP, které obsahuje čtyři remixy skladby Good Time, z nichž jeden je dílem Adama Younga z Owl City.\n\nPíseň se stala celosvětovým hitem a po úspěchu Fireflies z alba \"Ocean Eyes\" z roku 2009 se tak Owl City vrátilo na světové hudební žebříčky. Byla na první příčce v Kanadě, Novém Zélandu a Jižní Koreji a umístila se v první desítce v USA, UK, Japonsku, Nizozemí a dalších zemích. Kritici skladbu hodnotili veskrze kladně a nazývali ji \"hymnou léta\".\n\n14. června 2012 Adam Young prostřednictvím Twitteru oznámil, že bude spolupracovat s Carly Rae Jepsen na nové písni a že ona skladba bude vydána 26. června 2012. O pár dní později 20. června vydal singl \"Good Time\" prostřednictvím svého účtu na SoundCloud. Na iTunes byla píseň dostupná 26. června 2012. V roce 2013 vznikla i akustická verze písně, která se stala součástí akustického EP \"The Midsummer Station Acoustic.\"\n\nJakmile Adam napsal \"Good Time\", hledal nějakou zpěvačku, která by jej doprovodila, a jelikož se Adamův manažer Steve Bursky a manažer Carly Scooter Braun znali již od dětství, tak se vzájemné spolupráci dohodli, Adam napsal Carly e-mail: \"\"Jmenuju se Adam, vytvářím hudbu pod jménem Owl City, toto je, co dělám - tady je skladba nazvaná 'Good Time' a byla by pro mě čest, kdybys na ní zpívala, pokud bys chtěla.\"\" A ona mu odpověděla: \"J\"asně! Jsem velký fanoušek toho, co děláš. Párkrát jsi hrál ve Vancouveru a já jsem byla na tvých vystoupeních.\"\" Carly ke skladbě neměla žádné připomínky, nahrála svou část a poslala mu ji opět přes e-mail. Celá komunikace a tvorba písně probíhala online a Adam a Carly se poprvé viděli až při natáčení videoklipu. Carly řekla, že první, co si o Adamovi pomyslela, když ho osobně uviděla, bylo, že je vyšší než se zdá. Na skladbě se také podílel sbor Minneapolis Youth Chorus, který se sešel s Adamem při nahrávání v půli března v Minneapolis.\n\n\"Good Time\" byla napsána v létě v roce 2011. Adam pro MTV řekl, že chtěl napsat píseň, kterou by každý mohl na své životní cestě zpívat. \"\"Cítím, že každý umělec by neodmyslitelně měl věnovat jednu píseň tomu, jak se má v životě dobře, a já jsem si před půl rokem uvědomil, že žádnou takovou jsem zatím nesložil. Tak jsem si pomyslel: 'Sednu si a zkusím to'...\"\"\n\nVideo bylo režírováno Declan Whitebloom, bylo natočeno z kraje července 2012 a mělo premiéru na Vevo. Adam odkaz sdílel na Twitteru 24. července 2012. Většina záběrů bylo z Silvermine Picnic Area v Harriman State Parku.\n\nVideoklip začíná tím, že Carly čeká u svého Fiat 500 na své kamarády, kteří vycházejí z domu a přidávají se k ní. Poté odjíždějí pryč z New York City. Zde se záběry Carly začínají prolínat se záběry Adama s jeho vlastní skupinkou v Mercury Cougar, který jede lesní cestou. Nakonec se sejdou u chaty a začnou popíjet ledovou tříšť. Poté se objevují scény, kdy Carly zpívá při chůzi lesní stezkou, kterou jde spolu se skupinkou ostatních, a Adam zase stojí a zpívá u jezera. Po setmění začnou tancovat kolem táborového ohně. Video končí záběry tančící skupiny a jejich slavením až do noci.\n\n\"Chronologie videoklipů:\" 2. 7. 2012 lyric video, 3.7. 2012 audio video, 24. 7. 2012 oficiální video\n\nOwl City a Carly Rae Jepsen představili \"Good Time\" živě při soutěži \"America's Got Talent\" Wild Card results 22. srpna 2012 a následující den v \"Today\". V New Yorku se představili 25. srpna během Arthur Ashe Kids' Day, což byla událost, která otvírala U.S. Open. Jepsen předvedla \"Good Time\" za doprovodu Codyho Simpsona během \"Believe Tour\". Při vystoupeních Owl City je Carly nahrazována Breanne Duren.\n\n\"Good Time\" se stala natolik známou a oblíbenou, že z ní vznikla řada coverů a remixů, ať už přímo od Adama Younga, nebo dalších významných umělců jako Fred Falke, Wideboys, Alex Goot,…\n\n13. prosince 2012 Adam na svém blogu zveřejňuje původní demo písně. Také se objevuje v akustické verzi na EP \"The Midsummer Station Acoustic. \"Také existuje instrumentální verze a acapella.\n\n26. září 2014 bylo na YouTube kanálu japonské zpěvačky MACO zveřejněno video, kde spolu s Adamem zpívá \"Good Time\" jen za doprovodu kláves, na které hraje Breanne Duren.\n\nVokály:\nTvůrci:\n\n\"Billboard \"píseň hodnotil: \"\"Je naprosto rozumné, že k písni přizval Jepsen, aby se po zbytek léta stal rádiovým hitem.\"\"\n\n\"Entertainment Weekly zase komentují\": \"\"'Good Time' sklouzne snadněji než ledová margarita v tiki baru na pláži.\"\"\n\nV říjnu 2012 nařkla ne moc známá zpěvačka a skladatelka Allyson Nichole Burnett z Alabamy Adama Younga, Carly Rae Jepsen a vydavatelství BMI, kterému náleží autorská práva na \"Good Time\", že neoprávněně použili část její písně \"Ah, It's a Love Song\". \"\"Během soudního procesu zpěvačka také prohlásila, že jí tato záležitost způsobila emoční i psychickou újmu, neboť příznivci 'Good Time' se neobtěžovali zjistit datum vydání songů a obvinili ji z toho, že nápadný popěvek 'oh-oh-oh' si ze slavnější písně půjčila pro svou skladbu ona. Kalifornský soud dal Burnett za pravdu a uznal, že jsou si písně nápadně podobné. Vydavatelství BMI teď za plagiátorství musí žalující straně vyplatit 804 156 dolarů, v přepočtu 15 milionů korun.\"\" V červnu 2014 byl případ uzavřen s tím, že song je původní, originální dílo, peníze byly vráceny a Adam Young obdržel jako náhradu 525 901,77 dolarů.\n"}
{"id": "1057068", "url": "https://cs.wikipedia.org/wiki?curid=1057068", "title": "Burckhardtit", "text": "Burckhardtit\n\nBurckhardtit je minerál, který má hustotu 3,2 gramu na centimetr krychlový. Jeho tvrdost odpovídá 2. stupni Mohsovy stupnice tvrdosti. Má červenofialovou až světle růžovou barvu a vryp je světle růžový. Má diamantový až slabě perleťový lesk. Krystalografická soustava je jednoklonná.\n\nPb(Fe,Mn)Te(AlSiO)O(OH) · HO\n\nMinerál je pojmenován po \"Carlovi Emanuelu Burckhardtovi\", mexickém gelogovi švýcarského původu.\n\n"}
{"id": "1057070", "url": "https://cs.wikipedia.org/wiki?curid=1057070", "title": "Jednotónové neumy", "text": "Jednotónové neumy\n\nJednotónové neumy - strophy, jsou neumy gregoriánského chorálu, složené z jednoho tónu libovolné tónové výšky. \n\nSkupinové neumy sestávající ze dvou nebo tří jednotlivých tónů, se nazývají dvoutónové neumy (\"bistrophy\"), respektive třítónové neumy (\"tristrophy\"). Při kombinaci několika skupinových neum hovoříme o víceskupinových neumách.\n\nJednotónové neumy mohou být interpretovány zcela rozlišně. V čistě kvadrátní notaci se mohou lišit jen nepatrně, v modernější neografii jsou však rozdíly mezi jednotónovými neumami patrné poněkud zřetelněji. Velmi vhodné je studium originálních neumových rukopisů, v nichž se rozlišuje mezi různými jednotónovými neumami.\n\nNejdůležitější jednotónové neumy jsou uvedeny v následující tabulce v abecedním pořadí:\n\nQuilisma objevuje se téměř výhradně v kombinaci s podatem, tzv. \"quilisma-pes\".\n"}
{"id": "1057072", "url": "https://cs.wikipedia.org/wiki?curid=1057072", "title": "Of June", "text": "Of June\n\nOf June je první EP a zároveň první dílo vůbec od amerického synthpopového projektu Owl City. Bylo nahráno na MySpace 29. srpna 2007, na iTunes vyšlo s novým přebalem až po úspěchu alba \"Ocean Eyes\" 30. března 2010. Obsahuje celkem sedm skladeb.\n\nAdam Young již od devíti let trpí nespavostí. Během bezesných nocí se zavíral ve sklepě svých rodičů, kde se bavil skládáním elektronické hudby. V té době pracoval u společnosti Coca Cola v Owatonně, kde nakládal zboží, což byla jednotvárná a nezáživná činnost. Aby se mohl odtrhnout od této reality, začal Adam snít. Snil o vzdálených místech, městech, o létání, mořích,… A právě toto snění se stalo inspirací pro jeho texty. \"\"Vězel jsem ve světě, který mě nenaplňoval. Neměl jsem žádné plány, jen jsem automaticky fungoval. Hudba byl takový únik z nudného a všedního světa. Zpíval jsem optimistické a bezstarostné písničky o ideálních světech, ve kterých jsem chtěl žít\".\" Písně, které v noci a ve volném čase skládal, nahrával na MySpace. Postupně si získával fanoušky, a to i díky otevřenému a přátelskému přístupu ke svým obdivovatelům a reakcím na jejich komentáře. Jeho manažer Steve Bursky později zdůraznil význam Adamova sympatického jednání pro budoucnost Owl City slovy: \"\"Lidé mají pocit, jako by ho znali, jako by k němu měli přímé spojení, protože je k nim v online komunikaci velmi blízko\".\"\n\n\"\"Kdysi v červnu 2007 to vše začalo jaksi z rozmaru. Rodiče byli na víkend pryč a já, protože jsem chtěl být hlučný a dělat pořádný kravál nebo co, tak jsem začal psát verze toho, co se stalo mým první, osobně vydaným CD - Of June. Následující měsíc jsem to nahrál na MySpace a nikomu o tom neřekl.\"\"\n\nAdam o svých začátcích říká: \"\"Elektronickou hudbu jsem začal jsem psát jen z pouhého rozmaru. Neponořil jsem se doopravdy do světa programování a sekvenování a nekonečných cest, po kterých se můžete skrz elektronickou hudbu vydat, tak jsem si pomyslel, že by bylo zábavné to vyzkoušet. Sehnal jsem si program a napsal to, z čeho vyšlo sedm vhodných písní pro EP. Hodil jsem je na MySpace a už s tím nic moc nedělal a nechal lidi, aby to sami objevili. Odezva, která přišla, byla neuvěřitelná.\"\"\n\n\"Of June\" dosáhlo 15. příčky na Billboard Electronic Albums chart, a to mimo jiné i díky fanouškům z Myspace. Po úspěchu alba \"Ocean Eyes\" bylo 30. března 2010 \"Of June\" znovu vydáno, ale tentokrát pod záštitou Universal Republic Records. Největší úspěch měla skladba \"Hello Seattle\", která se znovu (ale v upravené verzi) objevila v albu \"Ocean Eyes\".\n\n\"\"Seattle mi vždycky připadal jako druhý konec světa. Pamatuju si, jak jsem na střední během vyučování hleděl z okna a představoval si, jaký Seattle je. Ironie skladby je, že je to zamilovaná píseň k místu, které jsem nikdy nenavštívil.\"\"\n\n\"\"Mám slabost pro města u oceánu. Jelikož jsem vyrůstal v malém venkovském městečku uprostřed ničeho a protože jsem jedináček, snění s otevřenýma očima o vzdálených místech mi jako dítěti zabíralo spoustu času a energie. Taky se mi líbí to, jak slovo Seattle zní, když ho vyslovuješ. Má to jiskru.\"\"\n\n\"\"Na střední jsem zkoušel přidat se k různým skupinám, ale nikdy jsem nepochodil. Pak jsem ale objevil, o kolik víc toho dokážu udělat jen já sám s počítačem. Jednou v noci, když jsem nemohl usnout, se vynořil nápad na elektronickou skladbu, a to 'Hello Seattle', která je na tom albu a je stále tím nejvíce reprezentativním druhem hudby, kterou chci tvořit. Je to nevinný, přístupný pop, ale s melancholií a abstraktním textem.\"\" uvedl Adam v interview pro The Sunday Times 14. února 2010.\n\nTato skladba se objevila také v upravené verzi na albu \"Ocean Eyes\" a Adamův remix poté i na Deluxe verzi.\n"}
{"id": "1057075", "url": "https://cs.wikipedia.org/wiki?curid=1057075", "title": "Maybe I'm Dreaming", "text": "Maybe I'm Dreaming\n\n\"Maybe I'm Dreaming\" je první studiové album od americké synthpopové skupiny Owl City. Vyšlo 17. března 2008 a obsahuje 12 skladeb.\n\n\"Maybe I'm Dreaming\" je\" \"druhým dílem Owl City, které Adam Young vydal sám, bez přispění jakéhokoliv producenta. Na \"Billboard\" Electronic Music Album Chart dosáhlo album první 20, konkrétně 13. příčky.\n\nStejně jako \"Of June,\" tak i \"Maybe I'm Dreaming\" bylo znovu vydáno pod záštitou Universal Republic, a to 30. března 2010 a byl pozměněn i obrázek obalu alba.\n\n\"\"Píseň 'On the Wing' je o oblíbeném snu každého člověka, pravděpodobně o snu, který každý v minulosti měl, o tom umět létat. Je to opravdu jen o jakémsi překladu toho pocitu do hudby a jaké by to bylo, kdyby byl ten sen skutečností.\"\" Pro Female First zase skladbu popisuje, že je o tom, jak někdo skočí z vrcholku hory a vzlétne.\n\n\"\"Je to o lekcích plavání na junior high\"\" (pozn. žáci ve věku 11 až 14 let). A dále Adam říká: \"\"Použil jsem starou strýcovu kytaru Alvarez z 69. V žádném případě nejsem dobrý kytarista, ale bavilo mě vrstvit věci dohromady.\"\"\n\nSkladba byla později vydána na albu \"Ocean Eyes\"\",\" obě verze se ale liší,\" \"lze si všimnou odlišné melodie a v jedné části Adam zpívá: \"I guess I'll never know why sparrows love the snow\", zatímco ve verzi z \"Ocean Eyes\" je text: \"I guess we'll never know why sparrows love the snow\".\n\nSedmá skladba \"The Technicolor Phase\" byla uvedena v albu \"Almost Alice\", které vzniklo na počest filmu \"Alenka v říši divů\" od režiséra Tima Burtona.\n\nSkladba je údajně o dívce jménem Vienna, která trpěla onemocněním kostí, takže se nemohla hýbat. Také měla špatný zrak a sluch, ale uměla odezírat ze rtů. Rok po vydání této písni v důsledku onemocnění kostí zemřela. Adam musel být smrtí hluboce zasažen, protože asi rok a půl poté nevydal žádnou píseň.\n\n24.11.2010 Adamův kamarád z Windsor Airlift Andy Johnson nahrál na YouTube cover písně \"Sky Diver\".\n\nK písni \"Early Birdie\" vznikl v březnu 2008 videoklip, který natočil Adam se svými kamarády Andym a Anthonym Johnsonovými. Na YouTube je 9. března 2008 nahráno video \"The Making of Owl City's music vid\" s popisem: \"\"Strávili jsme jeden den natáčením na střeše parkovacích ramp a v mrakodrapech. Toto je video 'Za scénou'. Podívejte se, co jsme dělali mezi natáčením a na další legrační věci. Na tomto novém videu k písni z blížícího se alba se pracuje. Přesný datum premiéry ještě není určen.\"\" A 14.3.2008 zveřejňují další krátké video \"The Making of Owl City's music video 2\". Na YouTube pak bylo nahráno 13.1.2011. Také bylo uveřejněno ještě jedno video \"Owl City Early Birdie (making of)\".\n\n"}
{"id": "1057078", "url": "https://cs.wikipedia.org/wiki?curid=1057078", "title": "Zdenek Hůla", "text": "Zdenek Hůla\n\nZdenek Hůla (* 25. února 1948 Praha) je český malíř a sochař, keramik, kurátor a pedagog.\n\nZdenek Hůla maturoval na SVVŠ v Českém Brodě (1966). V letech 1966 až 1972 studoval na AVU v Praze v ateliéru prof. Karla Součka.\n\nV roce 1983 založil společně se svým bratrem Jiřím Galerii H na náměstí v Kostelci nad Černými lesy.\n\nMezi jeho nejvýznamnější realizace patří socha Pramen před budovou Národního technického muzea v Praze z roku 1974, dřevěný strop zvonice kostela Sv. Jana Křtitele v Kostelci nad Černými lesy z roku 1992 nebo památník internačního tábora v Letech u Písku odhalený roku 1995.\n\nZdenek Hůla vyučuje kresbu a malbu na Katedře výtvarné výchovy Pedagogické fakulty Univerzity Karlovy v Praze. V roce 2002 byl habilitován docentem pro obor sochařství na Vysoké škole uměleckoprůmyslové v Praze.\n\n"}
{"id": "1057085", "url": "https://cs.wikipedia.org/wiki?curid=1057085", "title": "Jisra'el Jinon", "text": "Jisra'el Jinon\n\nJisra'el Jinon (11. ledna 1956 – 29. ledna 2015) byl izraelský dirigent. Narodil se ve městě Kfar Saba a studoval dirigování, skladbu a hudební teorii na universitě v Tel Avivu. Značnou část své práce věnoval objevování židovských skladatelů, kteří zemřeli během holokaustu. Věnoval se také skladatelům žijícím na území dnešního Česka, jako byli například Hans Krása, Pavel Haas a Ervín Schulhoff. Často spolupracoval i s českými orchestry. Zemřel během koncertu, když dirigoval orchestr hrající skladbu Richarda Strausse, ve švýcarském Lucern.\n"}
{"id": "1057094", "url": "https://cs.wikipedia.org/wiki?curid=1057094", "title": "Jižní souostroví", "text": "Jižní souostroví\n\nJižní souostroví nebo \"Tuha'a Pae\" (francouzsky \"Îles Australes\" nebo \"Archipel des Australes\") je nejjižnější skupina ostrovů Francouzské Polynésie v jižním Pacifiku.\n\nGeograficky se dělí na dvě samostatná souostroví:\nPopulace Jižního souostroví čítá cca 6800 obyvatel. Hlavním městem je Tupua'i.\n"}
{"id": "1057096", "url": "https://cs.wikipedia.org/wiki?curid=1057096", "title": "Speed flying", "text": "Speed flying\n\nSpeed flying (také speed riding) je letecký sport, při kterém se létá na malém a rychlém padákovém kluzáku, obvykle v těsné blízkosti strmého svahu. Speed flying a speed riding jsou velmi podobné sporty – zatímco při speed flyingu se startuje rozběhem, speed riding (či ski gliding) je zimní sport provozovaný na lyžích. Setrvalého letu je se speed flyingovým kluzákem možno dosáhnout na hřebenech hor při silném větru.\n\nSpeed flying je unikátní hybridní sport kombinující prvky paraglidingu, parašutismu a dokonce lyžování. Stejně jako při paraglidingu se ve speed flyingu startuje ze svahu, s křídlem nad hlavou, nafouknutým proudícím vzduchem. Na rozdíl od paraglidingu, kde se piloti snaží především o delší, mírnější let, je podstatou speed flyingu rychlá vzrušující jízda v těsné blízkosti svahu. Rychlá technika přistání speed flyingového kluzáku je obdobná technice využívané při parašutismu. Při parašutismu či skydivingu se nicméně skáče z letadla (nebo v případě tzv. BASE jumpingu z pevného objektu), a křídlo je tedy stavěné na zastavení volného pádu. Nový design hybridních křídel (či mini křídel) umožňuje vysokorychlostní lety z horských oblastí, kam pilot vyjde sám, s křídlem sbaleným v batohu. Tato křídla mohou vystoupat v silném laminárním proudění a termice stejně jako padákové kluzáky, a zároveň jsou schopna i tradičnějšího speed flyingového letu.\n\nNa konci sedmdesátých let začali francouzští alpinisté se starty klasických padáků ze strmých hor (tzv. pozemními starty) , a to jak rozběhem, tak na lyžích. Různými modifikacemi se tyto padáky vyvinuly ve větší, snadněji startovatelná křídla, dnes známá pod jménem padákové kluzáky (paraglide), a na pozemní starty klasických padáků se z velké části zapomnělo. O 20 let později nicméně pokroky v materiálech a soutěže v akrobatickém parašutismu blízko nad zemí (tzv. swooping) inspirovaly novou generaci francouzských a amerických pilotů k obnovení tohoto sportu. Na západě Spojených států se začalo v roce 1996 soutěžit ve slalomu na rozběhem startovaných padácích, známým jako Blade Running (či Runner), který od roku 2005 pokračuje pod názvem Blade Raid. V roce 2001 a 2002 rozšířil tento sport tým amerických kaskadérů, který začal natáčet videa rychlých sjezdů horských svahů v Alpách. V roce 2004 otevřel v Kalifornii jeden z jejich členů první „školu pozemních startů“, vyučující startování klasických padáků rozběhem.\nPozději, v roce 2005, začala skupina francouzských pilotů experimentovat s upravenými padáky a komorovými tažnými draky (kity). Francois Bon, zkušební pilot paraglidů patřící do této skupiny, nespokojený výkonem padáků při startech rozběhem, pomohl zdokonalit první design speed flyingového kluzáku – Gin Nano. Z toho se později vyvinuly další, komerční kluzáky (s plochou mezi 9 a 14 m2) konstruované pro rychlost, přenositelnost a menší klouzavý poměr. Dnes vyrábí speed flyingové kluzáky více než 30 výrobců po celém světě. Francie začala v roce 2007 pořádat první každoroční speed ridingový závod, „Speed Flying Pro Les Arcs“, kterému až do své smrti v roce 2011 vládl speed flyingový pilot Antoine Montant.\n\nZájem o tento sport od jeho počátků rapidně vzrostl (hlavně ve Francii a Švýcarsku) a počet speed flyingových pilotů po celém světě se odhaduje mezi 3000 až 5000. Speed flyingoví piloti už na sebe také strhli pozornost médií, především rychlými sjezdy vrcholků jako Aconcagua v Andách a mnohých dalších v Alpách. Místa k létání se dají nalézt po celém světě, a zahrnují také lyžařské dráhy ve Francii, vyhrazené čistě tomuto sportu. Ve více než 20 různých zemích vyučuje tento sport přes 100 instruktorů. Tento nový letecký sport má mnoho psaných podob (jako speedflying, speed-flying, speed flying, speed riding, speedriding, speed-riding, skigliding, ski-gliding, ski gliding, ski flying, ski-flying a ground launching), přičemž český překlad sportu jako takového ještě neexistuje.\n\nKluzák samotný je známý pod pojmy speed glider, speed wing nebo speed flyer. Je vyroben z podobného materiálu jako padákový kluzák (paraglide) (tzn. křídlo tkané z ripstop nylonu, ošetřené polyuretanovým nebo silikonovým nástřikem, šňůry z Kevlaru nebo Dyneemy, chráněné vnějším pláštěm, a Mylarové výztuhy otvorů komor na náběžné hraně křídla). Speed flyingový kluzák je nicméně dvakrát menší než průměrný paraglide (viz tabulka níže). Malý rozměr křídla a specifický design mu propůjčují mnohem menší klouzavý poměr, a je tedy vhodný letu v blízkosti svahu. Menší rozměr také dovoluje s kluzákem létat ve větrnějších podmínkách a minimalizuje jeho hmotnost pro přenášení v batohu. Speed flyingový kluzák je schopen létat rychlostí mezi 30–145 km/h, zatímco paraglide je schopen vyvinout rychlost pouze mezi 20–70 km/h.\n\nNěkterými svými charakteristikami se podobá padáku typu křídlo používanému při seskocích z letadla. Od toho se však stále dost liší, protože je daleko lehčí, lépe manévrovatelný, nemá výtažný padáček a slider, a není určený k zastavení volného pádu. Pilot může použít klasický postroj podobný tomu používanému při parašutismu, řemínkový sedací postroj, či vycpaný sedací postroj, identický tomu používanému při paraglidingu. Speed flyingový kluzák má stahovatelné zadní řidičky (a někdy i přední), což pilotovi umožňuje měnit jejich délku a tím zvolit úhel náběhu nejlépe vyhovující aktuální strmosti svahu a povětrnostním podmínkám.\n\nSpeed flying a speed riding vyžadují rozdílnou velikost křídla, z důvodu rozdílného úhlu klouzání a techniky startu. Speed flying vyžaduje větší a pomalejší křídlo vhodné pro starty rozběhem (mezi 13 a 18 čtverečními metry), zatímco speed riding vyžaduje menší, rychlejší křídlo vhodné pro starty na lyžích (mezi 8 a 14 čtverečními metry). To dovoluje pilotovi pravidelně dosedat a rychle sjíždět svah na lyžích nebo snowboardu.\n\nVzhledem k vysoké letové rychlosti (30–145 km/h) a bezprostřední blízkosti ke svahu s překážkami představují zranění a smrt v tomto sportu značné riziko. Od roku 2006 utrpělo více než 25 pilotů po celém světě smrtelná zranění. Díky malým rozměrům a vysokému plošnému zatížení také kluzák velmi rychle reaguje už na sebemenší pilotův pohyb, je tedy více než důležité absolvovat profesionální instruktáž. Vysoká letová rychlost nicméně pomáhá udržet kluzák natlakovaný a odolný proti kolapsu dokonce i v turbulentních podmínkách. Náležité vybavení jako helma, vycpaná sedačka a rezervní padák mohou pomoci omezit zranění. Pro bezpečné vykonávání tohoto sportu je nezbytně nutné se dokonale obeznámit s podmínkami a riziky dané letové lokace a prodělat pokročilý výcvik jak na kluzáku, tak na lyžích.\n\nVzhledem ke stále rostoucím počtům lidí praktikujících speed riding a speed flying se rozhodlo několik aktivních pilotů založit Mezinárodní speed ridingový a speed flyingový klub SkiandFly (International Speed Riding and Speed Flying Club SkiandFly). Klub pořádá pravidelné kempy, které slouží k setkávání jak začínajících, tak profesionálních pilotů. Cílem SkiandFly je podpořit růst speed ridingu a speed flyingu, a disponuje mezinárodním týmem instruktorů, trenérů a poradců zajišťujícím bezpečný start pro každého, kdo chce s tímto vzrušujícím sportem začít a dále se v něm zlepšovat. Pro vstup do SkiandFly klubu jej zájemci musí kontaktovat na jejich kontaktní stránce.\n\nFrancie disponuje celou řadou speed ridingových škol situovaných v Chamonix, Les Arcs a Val-d'Isère.\n\n"}
{"id": "1057099", "url": "https://cs.wikipedia.org/wiki?curid=1057099", "title": "Marie Frommer", "text": "Marie Frommer\n\nMarie Frommer (17. března 1890 Varšava – 16. listopadu 1976 New York) byla německá architektka, která po emigraci působila ve Spojených státech.\n\nPocházela ze židovské rodiny, vyrůstala v Lipsku. Nejdříve získala diplom učitelky. V r. 1911 se zapsala jako čtvrtá studentka architektury na Královské technické vysoké škole v Charlottenburgu (dnes Technická univerzita v Berlíně). Byla jednou z šesti žen mezi 353 posluchači. Techniku ukončila r. 1916 jako diplomovaný inženýr. Od 1917 do 1919 absolvovala studium stavitelství měst na Technické vysoké škole v Drážďanech a promovala s disertací na téma „Říční tok a rozvoj měst“ (byla první ženou, která na drážďanské architektuře získala doktorát). Po několika letech praxe v drážďanské městské správě a v soukromých kancelářích založila r. 1925 vlastní samostatnou architektonickou kancelář v Berlíně. K jejím projektům patřily obchody, obchodní domy, banky, úřední budovy a hotel. Zároveň prováděla na vznikajících stavbách stavební dozor. Přitom se snažila obohacovat své návrhy o nové, dosud neobvyklé aspekty jako světelné efekty v obytných zónách, klubech i veřejných budovách, stejně jako o neobyčejný design. V roce 1931 se stala členkou Spolku německých architektek (BDA), jako Židovka ale nebyla přijata r. 1934 do Říšské komory výtvarných umělců, což jí znemožnilo výkon samostatného povolání. Vzhledem ke svému židovskému původu emigrovala v r. 1936 do Londýna, odtud v r. 1940 odjela do New Yorku. Tam si znovu otevřela architektonickou kancelář. Tvořila obchody, kanceláře a kluby. V červenci 1944 uveřejnil časopis Progressive architecture – pencil points její návrh klubu, na němž pracovala spolu s Paulem Bryem. Neobyčejně úzký hluboký prostor byl členěn jednoduchými, ale přitom účinnými výtvarnými prostředky a jeho rozměry byly zvětšovány světlem a zrcadlovými plochami. Další publikované návrhy odrážely její úspěšnou činnost architektky a interiérové návrhářky. Její obchody, koncipované až k detailům nábytku, vycházely z principů nové věcnosti architektury 20. let 20. stol. v Německu. Jsou ovlivněny zajímavými účinky světla a výraznou volbou materiálů a barev. Její tvorba odrážela principy expresionismu i nové věcnosti s důrazem na barevnost, světelné a tvarové experimenty. Až do roku 1946 pracovala jako architektka státu New York. Časopis „The Architectural Record“ ji v roce 1948 představil jako jednu z deseti úspěšných amerických architektek. Roku 1953 se stala členkou Amerického institutu architektů (AIA).\n\n\n\n"}
{"id": "1057100", "url": "https://cs.wikipedia.org/wiki?curid=1057100", "title": "Roscoe Howells", "text": "Roscoe Howells\n\nRoscoe Howells (27. října 1919 – 13. ledna 2014) byl velšský spisovatel, historik a novinář. Psal romány, povídky i novinové sloupky. Ve svém díle se nechával inspirovat rodným Walesem.\n\nNarodil se v obci Saundersfoot v hrabství Pembrokeshire na jihozápadě Walesu. Tři týdny po jeho narození mu zemřela matka. Ve svých dvanácti letech zachránil dva tonoucí lidi, za což dostal cenu Royal Humane Society a stal se jejím vůbec nejmladším držitelem. Později se věnoval farmaření a koncem padesátých let začal psát pro noviny \"Welsh Farm News\". Svou první knihu \"Cliffs of Freedom\", která vypráví příběh farmářské rodiny na ostrově Skomer, vydal roku 1961. Později vydal řadu dalších románů, mezi které patří například \"Heronsmill\" pojednávající o venkovském lidu a jeho zvycích. Jeho předposlední román \"A Pembrokeshire Pioneer\" z roku 2007 vypráví o tesaři, který měl podle místní legendy vzlétnout o sedm let dříve než Orville Wright. Svou poslední knihu \"There Tis Then\" vydal ve svých devadesáti letech. Zemřel v lednu roku 2014 ve věku 94 let. Byl zakladatelem, viceprezidentem a předsedou Pembrokeshireského historického spolku a působil v několika dalších organizacích.\n\n"}
{"id": "1057103", "url": "https://cs.wikipedia.org/wiki?curid=1057103", "title": "Lucas Silva", "text": "Lucas Silva\n\nLucas Silva Borges (* 16. únor 1993, Bom Jesus de Goiás, Brazílie) je brazilský fotbalový záložník, který v současné době nastupuje za španělský tým Real Madrid, kam přestoupil na začátku roku 2015 z brazilského klubu Cruzeiro za zhruba patnáct miliónu eur. Silva je technický hráč s dobrým přehledem na hřišti a rovněž vyniká svými dlouhými přihrávkami a tvrdou střelou. S Cruzeiro získal dvakrát ligový titul a svými výkony si v brazilské lize vysloužil od magazínu Placar ocenění pro nejlepšího záložníka sezóny 2013/2014.\n\nAktualizováno: 30. ledna 2015\n"}
{"id": "1057106", "url": "https://cs.wikipedia.org/wiki?curid=1057106", "title": "Farallon de Pajaros", "text": "Farallon de Pajaros\n\nFarallon de Pajaros (španělsky \"Ptačí skála\"), neoficiálně také Urracas (španělsky \"Straky\") je nejsevernější ostrov Marian. Tvoří ho vrchol stratovulkánu, je dlouhý 1800 metrů a široký 1600 metrů, nejvyšší bod dosahuje 360 metrů nad mořskou hladinou. Nežijí na něm žádní lidé.\n\nGeologicky je ostrov tvořen andezitem. Sopka má podmořskou základnu o průměru asi 10 km, která se nachází více než 600 metrů pod mořskou hladinou. V jejím sousedství se nacházejí podmořské vulkány Makhahnas Seamount a Ahyi Seamount. V průběhu 19. a 20. století byla sopka často aktivní, což dalo ostrovu přezdívku \"Maják západního Pacifiku\". Poslední erupce byla zaznamenána v roce 1967.\n\nOstrov postupně náležel Španělům, Němcům, Japoncům a Američanům, v roce 1985 byl prohlášen chráněným územím. Hnízdí na něm četní mořští ptáci, jako rybák černohřbetý nebo terejovití.\n\n"}
{"id": "1057108", "url": "https://cs.wikipedia.org/wiki?curid=1057108", "title": "Anacharsis ze Skythie", "text": "Anacharsis ze Skythie\n\nAnacharsis ze Skythie (řecky ’Aναχαρσις, přelom 7./6. století př. n. l.) byl polomytický skythský filozof královského původu, který konal cesty po řeckých městech, aby nabyl vzdělání, poznal obyčeje jiných národů a těžil z nich pro povznesení své domoviny. Býval někdy přiřazován k sedmi mudrcům archaického Řecka.\nByl bratrem skythského krále, ale jeho matka byla Řekyně, proto mluvil oběma jazyky. Mnoho cestoval, podle Hérodota „zhlédl velký kus země a poznal mnohé moudré věci\". Na svých cestách se údajně setkal také s Mysónem. Asi v letech 592–589 př. n. l. přišel do Athén a stal se přítelem Solóna. V Athénách si osvojil řeckou vzdělanost a byl zasvěcen i do eleusinských mystérií, což se cizincům stávalo zřídka a svědčí to o velké vážnosti, kterou u Řeků požíval.\n\nPo čase se navrátil do skythských krajů, kde chtěl propagovat řecký způsob života. V zalesněné krajině Hylaia (při dolním toku Dněpru) uspořádal slavnost na počest bohyně Kybelé. Kdosi ho při tom počínání spatřil a oznámil to skythskému králi Sauliovi. Ten se přišel podívat, a když spatřil, co jeho bratr Anacharsis koná, střelil po něm z luku a zabil ho.\nSložil báseň o 800 verších, týkající se zákonných ustanovení Skythů a Helénů, v níž doporučoval prostý život a probíral věci válečné (nedochovala se). Záhy s ním byla spojována i pověst mudrce. Platón ho sice nezařadil do seznamu sedmi mudrců, který je obsažen v dialogu \"Prótagoras\", ale označil ho za moudrého člověka v dialogu Ústava, kde ho uvedl vedle Thaléta z Milétu. Později ho někteří autoři řadili přímo mezi sedm mudrců.\nJiž za starověku kolovalo množství Anacharsiových průpovědí a vtipných výroků:\nLúkianos napsal dialog \"Anacharsis\", v němž Solón poučuje Anacharsia o výchově athénské mládeže, zejména o gymnastice, a o jejím smyslu a účelu: vychovat z mládeže statečné a tělesně zdatné občany, kteří se v míru budou schopni starat o společné dobro obce a ve válce dokáží vlast ubránit. \n\n"}
{"id": "1057110", "url": "https://cs.wikipedia.org/wiki?curid=1057110", "title": "Tony Tarantino", "text": "Tony Tarantino\n\nTony Tarantino (* 4. července 1940) je americký herec, režisér, kytarista a zpěvák. Narodil se v newyorské čtvrti Queens v roce 1940 jako syn Elizabeth a Dominica Tarantinových. Roku 1951 se s rodinou přestěhoval do Los Angeles. Hrál na kytaru v několika skupinách. Jeho synem je režisér a herec Quentin Tarantino. Ten o svém otci řekl: \"„Chtěl být hercem. Teď je to herec, jen proto, že má moje příjmení. Ale nikdy nebyl součástí mého života. Já jsem ho neznal. Nikdy jsem se s ním nesetkal.“\"\n\n"}
{"id": "1057112", "url": "https://cs.wikipedia.org/wiki?curid=1057112", "title": "Petr Adamík", "text": "Petr Adamík\n\nPetr Adamík (* 29. března 1952 Gottwaldov) je bývalý československý hokejový obránce.\n\nV sezóně 1968/1969 hrál v dresu TJ Gottwaldov dorosteneckou ligu, tým vyhrál skupinu a ve finále o titul přeborníka ČSSR bez ztráty bodu se stal mistrem republiky. Ligovou kariéru v nejvyšší hokejové soutěži ve stejném dresu zahájil v následující sezóně 1969/1970 jako sedmnáctiletý, kdy spolu s dalšími odchovanci dostal šanci. Bohužel týmu se v sezóně nedařilo, před začátkem sezóny se nepodařilo zkušeného trenéra, tým skončil poslední a z nejvyšší soutěže po šesti letech sestoupil.\n\nPo přestupu do jihlavské Dukly jako náhrada za Ladislava Šmída hned v první sezóně získal mistrovský titul. V týmu vydržel dalších 12 let, během kterých přidal tituly ještě čtyři, k tomu 4 druhá a 2 třetí místa. Pouze ve dvou sezónách tým nezískal medailové umístění. Historicky Petru Adamíkovi patří druhé místo v počtu odehraných zápasů za Duklu. Celkem to bylo 525 zápasů, v nichž vstřelil 37 gólů a na 82 nahrál.\n\nJako reprezentant se zúčastnil jednoho šampionátu, a to MS 1973 v Moskvě, kde získal bronzovou medaili. V reprezentačním dresu odehrál celkem 9 zápasů.\n\n"}
{"id": "1057114", "url": "https://cs.wikipedia.org/wiki?curid=1057114", "title": "Adamík", "text": "Adamík\n\nAdamík je české příjmení, které se může vztahovat k následujícím osobnostem:\n\n"}
{"id": "1057121", "url": "https://cs.wikipedia.org/wiki?curid=1057121", "title": "Chápan severní", "text": "Chápan severní\n\nChápan severní (\"Brachyteles hypoxanthus\") (dříve také nazývaný chápan skvrnitolící) je ploskonosá opice, jeden ze dvou druhů chápanů z rodu \"Brachyteles\" kteří jsou největší primáti Nového světa. Charakteristický je dlouhými končetinami a chápavým ocasem. Je velice vzácný endemit brazilských lesů a je silně ohrožen vyhynutím.\n\nObývají tropické, částečně opadavé lesy v oblastech přiléhajících k Atlantskému oceánu kde žijí na hustě rostoucích, vysokých a široce rozvětvených stromech po kterých se pohybují i na velké vzdálenosti. Žijí do nadmořské výšky téměř 700 m. Vyskytují se v brazilských spolkových státech Bahia, Minas Gerais a Espirito Santo. Severní hranici jejich nesouvislého areálu tvoří řeka Rio Jequiriçá a lesy na pravém břehu řeky Rio Paraguaçu, jižní hranice prochází jihem státu Minas Gerais u hranic se státy Rio de Janeiro a São Paulo.\n\nNa lesnatých územích kde žijí jsou vykáceny velké plochy pro stavbu silnic a jiných průmyslových objektů a to je omezuje při celoročním putování za potravou i při potřebném míšení genů mezi jednotlivými skupinami, nutí je to k nezvyklému cestování po zemi. Žijí ostrůvkovitě v rozlehlém areálu rozděleni do jednotlivých populací které se dělí do smíšených, různě velkých skupin až o 50 jedinci. Pobývají na územích která jsou spravována různými vlastníky.\n\nV roce 2005 bylo známo 855 zvířat, která žila rozdělená ve 12 populacích:\n\nChápan severní, stejně jako všichni ostatní chápani, má dlouhé končetiny, chlupatý chápavý ocas (delší než tělo) a kulaté bříško. Jejich hustá srst je světle hnědá až šedá, u samců bývá světlejší, holou tvář mají černou s růžovými skvrnami. Samci bývají o něco málo těžší, v průměru váží 9,6 kg a samice jen 8,4 kg. Tělo samce bývá průměrně dlouhé 49 cm a ocas 74 cm, tělo samice měří 48 cm a ocas 78 cm. Průměrná výška chápanů severních je 120 cm. V tlamě mají po 40 zubech, v obou čelistech stejně, zubní vzorec je 2/2, 1/1, 4/4, 3/3 (2 řezáky, 1 špičák, 4 třenové, 3 stoličky).\n\nJejich životním prostorem jsou mohutné stromy po kterých obvykle nešplhají ani nelezou po větvích, ale z větve na větev se přesunují tzv. semibrachiací, tj. zavěšují se za větve předními končetiny a pomáhají si přitom zadními a ocasem. Dlouhý ocas při pohybu po stromech nahrazuje končetinu, mohou se za něj zavěsit nebo jím uchopit předmět. Po zemi se běhají těžkopádně a jsou zranitelní.\n\nJsou to všežravci, převažuje však rostlinná strava získávána na stromech. Je tvořena převážně mladými listy, květy, mízou stromů, mladou kůrou a plody i semeny hlavně rodů \"Anadenanthera\", \"Andira\", \"Carpotroche\", \"Genipa\", \"Mabea\", \"Palicourea\", \"Plathymenia\", \"Psychotria\" a dalších. Svou nepříliš výživnou stravu si doplňují o potřebné látky požíráním lesní půdy ve které byly zjištěné prvky jako hliník, chrom, nikl, titan, vanad, zinek i železo. Půda jim pravděpodobně pomáhá i k regulaci pH žaludku a trávení vláknité stravy. Příležitostně žerou i hmyz. Krmí se v denní dobu, často se přitom ve větvích zavěšují za ocas hlavou dolů.\n\nJsou to sociální denní primáti kteří žijí na stromech a za potravou kočují, jednotlivci ani skupiny nemají svá teritoria. V jedné skupině žijí samci, samice i mláďata bez hierarchického uspořádaní. Kdo řídí dobu a směr další cesty není známo. Větší skupiny se mohou dělit do menších které bývají od sebe vizuálně oddělené. Taktéž se rozdělují při krmení nebo spánku. Samci často vytvářejí až desetičlenné skupinky stejně jako nespářené samice. Samice vychovávající mladé pobývají a krmí se obvykle odděleně s potomky, stejně se vydělují i březí samice. Polovinu dne věnují cestování a krmení, po zbytek dne odpočívají.\n\nDorozumívají se pomoci několika typů volání na krátké nebo větší vzdálenosti. Při volání na větší vzdálenosti, které patrně používají pro udržení sociální skupiny pohromadě a sdělení informace kam se skupina pohybuje, si navzájem odpovídají. Při krmení používají krátké stakatové zvuky, patrně pro zajištění dostatečného volného prostoru a odehnání konkurenta.\n\nSamci i samice jsou promiskuitní, obě pohlaví se páří s více partnery. Mezi samci ani samicemi nejsou dominantní ani podřízení, jedinci spolu nesoutěží. Pravděpodobně mezi sebou závodí jen spermie. Schopnost samice se pářit je dávána najevo přítomnosti feromonů v moči kterým si potřísní ruce a pro samce značkuje trasu po které se pohybuje. Samec po přiblížení zjistí čichem zda se nespletl a buď dojde nebo nedojde ke spojení.\n\nK páření dochází obvykle v období dešťů (říjen až duben) a mláďata se rodí v období sucha (květen až říjen). Ovulace může trvat 16 až 38 dnů, doba březosti je dlouhá asi 180 dnů. Rodí se jen jedno mládě které je 14 až 18 měsíců kojeno a do věku dvou let o něj matka pečuje. V průběhu prvých 3 až 6 měsíců jej při cestování nosí matka zavěšené pod břichem, později do dvou let na zádech. Bylo pozorováno, že bezdětná samice pečovala o potomka druhé. Samci se o mláďata nestarají, ale v ojedinělých případech ohrožení brání celou svou skupinu.\n\nPro zamezení příbuzenské plemenitby odcházejí mladé samice před pohlavní dospělosti z domovské skupiny a hledají si jinou do které přejdou, mladí samci neodcházejí. U samic se pohlavní zralost dostavuje ve věku od 5 do 11 let a u samců od 4 do 8 let, prvý potomek se rodí průměrně ve stáří samice 8,7 roků. Samice může vrhnou mládě každé dva až tři roky. Sexuálně i reprodukčně aktivní mohou oba zůstat až do věku 30 let.\n\nChápani severní byli téměř do konce 20. století společně s nejbližšími příbuznými chápany pavoučími považováni za dva poddruhy jednoho druhu. Po poznání, že diferenciace mezi nimi je větší než se předpokládalo, dostaly oba poddruhy status samostatného druhu.\n\nChápani severní se od nich odlišují tím, že mají růžové skvrny v obličeji a na šourku, mají rudimentální palce a samci mají stejně velké špičáky jako samice. Mimo těchto morfologických rozdílů existují ještě genetické odlišnosti a dlouhodobá reprodukční izolace mezi oběma druhy. V přírodě je nelze zaměnit, oba druhy žijí v od sebe oddělených areálech.\n\nVětšina číselných hodnot nebyla pro nízký počet a špatnou dostupnost chápanů severních změřena, ale odvozena z výzkumů chápanů pavoučích.\n\nVe volné přírodě žijí chápani severní nejméně 30 let. Jejich hlavní přirození predátoři jsou ocelot velký, jaguár a puma americká, mláďata ještě ohrožují kuna brazilská a harpyje pralesní. Největším nepřítelem, který zapříčinil jejich nízké početní stavy je ale člověk, který je přes zákaz loví pro maso i pro potěšení.\n\nVzhledem k počtu vzniklých chráněných oblastí se předpokládá klesající negativní vliv myslivosti i dalšího mýcení lesů. Těžší je přesvědčit chudé domorodé obyvatele, kteří často luky nahradili puškami, aby se dobrovolně vzdali luxusní stravy. Výhled populačního vývoje tohoto ohroženého druhu předvídá stále klesající počet jedinců a proto byl chápan severní klasifikován Mezinárodním svazem ochrany přírody (IUCN) jako druh kriticky ohrožený (CR).\n"}
{"id": "1057126", "url": "https://cs.wikipedia.org/wiki?curid=1057126", "title": "Chápan", "text": "Chápan\n\nChápan je české společné jméno pro tři rody ploskonosých opic z čeledi chápanovitých z podčeledi chápani. Jméno chápan nesou tyto rody:\n\n"}
{"id": "1057128", "url": "https://cs.wikipedia.org/wiki?curid=1057128", "title": "Call of Duty: Ghosts", "text": "Call of Duty: Ghosts\n\nCall of Duty: Ghosts (také nazýváno jako CoD: Ghosts) je videoherní střílečka z pohledu první osoby vydaná společností Activision v roce 2013. V Japonsku hru distribuovala společnost Square Enix. Hra byla vytvořena herním studiem Infinity Ward za podpory studií Raven Software a Certain Affinity, kteří spolupracovali na hře více hráčů. Další studio Neversoft pomohlo vytvářet herní mód Extinction. Nejdříve hra vyšla na platformy Microsoft Windows, Sony PlayStation 3, Microsoft Xbox 360 a také pro konzoli Nintendo Wii U, jejíž port byl vytvořen ve studiu Treayrch. Později hra vyšla také na konzole PlayStation 4 a Xbox One a to při jejich vydání na trh.\n\nCall of Duty: Ghosts je zasazeno do vymyšlené časové linie, která začíná po jaderném výbuchu na Středním východě. Národy těžící ropu z Jižní Ameriky rychle vytvoří \"Federaci\" kvůli hrozící světové ekonomické krizi a začnou růst do rozměru světových mocností a zabírat Střední Ameriku a Karibik.\n\nHlavními protagonisty jsou Duchové (angl. Ghosts), jednotka speciálních operací Spojených států, kteří jsou trénováni k provádění tajných misí za nepřátelskými liniemi. Jednotku vedl kapitán Elias Walker (Stephen Lang), který je veteránem armády Spojených států. V jednotce byli také jeho synové, Logan a David \"Hesh\" Walker (Brandon Routh), dále vytrénovaný německý ovčák přezdívaný Riley, kapitán Thomas A. Merrick (Jeffrey Pierce) a seržant Keegan P. Russ (Brian Bloom).\n\nHlavní záporná postava ve hře je Gabriel Rorke (Kevin Gage), původní zakladatel jednotky Ghosts, který pracuje pro Federaci po tom, co ho zajali a vymyli mu mozek.\n\nHra začíná v roce 2017, když kapitán Elias Walker vypráví svým synům, Loganovi a Davidovi Walkerovi, legendu, jak se poprvé Duchové (Ghosts), objevili. Mezitím ve vesmíru, vojáci Federace získají pod svou kontrolu vesmírnou stanici Orbital Defense Initiative (ODIN), což je orbitální super zbraň, která umožňuje velkoplošné bombardování pomocí kinetické energie. Vojáci chtějí s touto zbraní zničit mnoho měst na jihozápadu Spojených států. Přeživší američtí kosmonauti, Baker a Mosley, se rozhodnout zabránit útokům, a pro zničení vesmírné stanice se obětují. V tu chvíli na Zemi v San Diegu začne destrukce města díky kinetickému bombardování a Elias se svými dvěma syny z města těsně uteče.\n\nO deset let později, Spojené státy a Federace dosáhli patového stavu, kdy velká území včetně mnoha zničených měst byly země nikoho. Armáda Federace se tak rozhodla vést opotřebovací válku, aby zničila přední linie armády Spojených států. Prozatím, Spojené státy zatím bojovali na půdě Federace a to u původních hranic s Mexikem. Logan a Hesh, kteří jsou součástí ozbrojených sil Spojených států pod velením Eliase, jsou odveleni spolu se svým vycvičeným německým ovčákem, Rileyim. Během hlídky uvidí, jak jeden z Američanů pracuje s Federací, a tím je Gabriel Rorke. Později jsou Logan a Hesh přepadeni smečkou vlků a nakonec se díky Thomasovi Merrickovi a Keeganovi Russovi, příslušníků jednotky Ghosts, podaří uprchnout. Nicméně, Merrick a Russ původně hledali po ztraceném Ajaxovi, kterého zajal Rorke. Logan a Hesh se rozhodnou, že při hledání Ajaxe pomohou, avšak ho našli příliš pozdě, jelikož byl již zabit.\n\nLogan a Hesh se tak vrací do Santa Monicy k jednotkám Spojených států, aby pomohli zastavit útok Federace. Při protiútoku Američanů se Logan a Hesh znovu potkávají se svým otcem, který jim prozradí, že je vůdce jednotky Ghostů. Díky jejich speciálním výcviku otec ví, že se do jeho jednotky hodí, a tak je přijme a řekne jim vše o Rorkovi a také to, že byl jeho nejlepší přítel. Avšak, během úspěšné mise, kdy se podaří zavraždit prezidenta Federace, generála Diego Almagra, musí Elias neúčelně opustit Rorkeho, který byl tak vystaven na pospas smrti. Jelikož ho ale zajme armáda Federace a vymyje mu mozek, stane se zrádcem a začne účelně zabíjet členy jednotku Ghostů.\n\nKdyž Ghostové najdou a zajmou Rorkeho, tak při zpátečné cestě domů napadnou vojáci Federace letadlo Ghostů a zachrání tak Rorkeho. Tým Ghostů je tak nucen přistát v hluboké amazonské džungli. Když jsou v džungli, uvidí, jak vystřelená raketa míří neznámo kam. Jakmile jsou zachráněni a zorganizováni, v Andách přepadnou laboratoř Federace, kde získají důležité informace týkající se tajné továrny v Rio de Janeiro. Pro zabezpečení transportu do továrny, Ghosti zničí na Antarktidě těžební základnu, která patří Federaci, a tak odlákají pozornost, aby mohli potopit torpédoborec chránící brazilské pobřeží. Když je jednotka Ghostů v továrně, odhalí, že Federace ukradla návrh technologii systému ODIN, a tak vytvořila vlastní bombardovací systém pojmenovaný LOKI. Po tom, co Ghostové zničí továrnu a přemístí se do úkrytu v Las Vegas, najde je a následně zajme Rorke. Po tom, co zabije Eliase, Logan a Hesh díky pomoci Merricka, Keegane a Rileyho, utečou.\n\nKdyž systém LOKI začne být aktivní, porážka Spojených států začne být nevyhnutelná. Spojené státy se tak rozhodnou veškerou jejich sílu zbývající armády směřovat na nepřátelské vesmírné středisko v Chile, zatímco malá jednotka vojáků ve vesmíru vyřadí z provozu satelity Federace. Když je středisko zničené, rozhodne se Mesh a Logan pomstít Eliase a zabít Rorkeho. Když Rorkeho najdou, Rorke postřelí Meshe a než unese Logana, tak mu řekne, že Loganovi vymyje mozek, aby zabil zbývající členy Ghostů.\nPříběh je v mnoha případech odprezentován jen jednou osobou a to Loganem Walkerem. Hráč tak většinu času hraje za Logana po boku dalších vojáků včetně astronauta Bakera nebo Loganova otce, Eliase Walkera.\n\nMultiplayer v Call of Duty: Ghosts se od předešlých dílů série Call of Duty v některých ohledech liší. Mapy mají nyní místa, která mohou být změněna nebo dokonce zničena. Na některých mapách je k dispozici také KEM útok. Pokud hráč míří s odstřelovací puškou, má nyní přehled i okolo mířidla. Mapy dostupné v základní hře jsou: Octane, Prison Break, Tremor, Freight, Stormfront, Siege, Wargawk, Sovereign, Overlord, Flooded, Strikezone, Whiteout, Stoneheaven a Chasm. Hráči, kteří měli hru předobjednanou, dostali také hru Free Fall.\n\nCall of Duty: Ghosts přinesl zbrusu nový multiplayerový režim pojmenovaný Squads (Družstva). Cílem hráče je vydržet naživu co nejdéle přes nepřátelskými protivníky, které ovládá AI. Squads lze hrát ve třech režimech: Squad vs Squad, Wargame a Safeguard.\n\nExtinction je úplně nový režim, který umožňuje kooperaci až ve čtyřech hráčích. Cíl je takový, že hráč či hráči musí bojovat proti různým typům vetřelců. Hráč má za úkol postupně zničit všechny úly vetřelců na mapě. Hráč si na začátku může vybrat mezi čtyřmi různými třídami, kdy každá třída má své unikátní vlastnosti. V základní hře je k dispozici mapa \"Point of Contact\". Tento režim je odemčen až po dohrání kampaně.\n\nVydavatelská společnost Activision, 7. února 2013, potvrdila, že nový díl ze série Call of Duty je ve vývoji a bude vydán ve čtvrtém kvartálu roku 2013. Hra měla být konečně vytvořena na zcela novém herním enginu, později se však ukázalo, že hra pořád používá upravený engine IW. Verze na PlayStation 4 běží ve Full HD rozlišení a 60 snímcích za sekundu, zatímco verze pro Xbox One jen v HD Ready rozlišení.\n\nCall of Duty: Ghosts vyšlo v několika edicích lišících se podle obsahu a distribuce.\n\nTato edice navíc obsahovala:\n\nTato edice byla pouze pro platformy Microsoft Windows a PlayStation 3 a byla výhradně distribuována přes distribuční kanál Steam a PlayStation Store.\nTato edice navíc obsahovala:\n\nTato edice měla nejvíce obsahu a byla exkluzivně pro konzole PlayStation 3 a Xbox 360.\nTato edice navíc obsahovala:\n\nPro hru Call of Duty: Ghosts vyšly celkem čtyři rozšíření (DLC).\n\nPrvní stáhnutelný obsah byl s názvem Onslaught a vyšel nejdříve pro Xbox 360 a Xbox One a to 28. ledna 2014. Pro zbylé platformy, Windows, PlayStation 3 a PlayStation 4, vyšel přídavek 27. února 2014.\nObsahoval:\n\nDruhé rozšíření s názvem Devastation vyšel 3. dubna 2014 pro Xbox 360 a Xbox One a poté, 8. května 2014, na Windows, PlayStation 3 a PlayStation 4.\nObsahoval:\n\nV pořadí třetí stáhnutelný obsah, vyšel pro Xbox One a Xbox 360, 3. června 2014 a pro zbylé tři platformy až 3. července 2014.\nObsahoval:\n\nČtvrtý a poslední stáhnutelný obsah s názvem Nemesis vyšel opět nejdříve pro konzole Xbox One a Xbox 360 a to 5. srpna 2014. Pro Windows, PlayStation 3 a PlayStation 4, balíček vyšel až 4. září 2014.\nObsahoval:\n\nV listopadu 2015 měla hra na svém kontě, napříč všemi platformami, celkem 26 milionů prodaných kusů.\n\nOficiální soundtrack ke hře Call of Duty: Ghosts zkomponoval David Buckley. Soundtrack vyšel v digitálním vydání a je také začleněn v Hardened a Prestige edicích hry.\nAlbum obsahuje celkem 35 písní.\n"}
{"id": "1057133", "url": "https://cs.wikipedia.org/wiki?curid=1057133", "title": "Jaromír Bünter", "text": "Jaromír Bünter\n\nJaromír Bünter (3. dubna 1930 Ledvice – 15. října 2015 Praha) byl československý hokejový obránce.\n\nByl jedním z hráčů, kteří se objevili v týmu Tankista Praha, jehož existence trvala pouhé tři roky. V letech 1958 až 1965 byl hráčem pražské Sparty, hrál na postu levého obránce.\n\nJako reprezentant debutoval v Cortina d'Ampezzo na zimní olympiádě v roce 1956, dokonce hned ve svém prvním zápase proti USA vstřelil gól, kterým vyrovnal stav zápasu na 3:3, minutu před koncem zápas rozhodl Vlastimil Bubník. Tým vyhrál základní skupinu před týmem USA a Polska, ve finálové části turnaje se týmu ale nedařilo a celkově skončil na 5. místě. Na mistrovství světa hrál jednou, a to na MS 1961 ve švýcarských městech Ženeva a Lausanne. Tým Československa tehdy získal stříbrnou medaili, čímž se stal mistrem Evropy.\n\nJaromír Bünter v reprezentačním dresu odehrál celkem 11 zápasů a vstřelil jeden gól.\n\n"}
{"id": "1057134", "url": "https://cs.wikipedia.org/wiki?curid=1057134", "title": "Diecéze annecyjská", "text": "Diecéze annecyjská\n\nDiecéze Annecy (lat. \"Diocesis Anneciensis\", franc. \"Diocèse d'Annecy\") je francouzská římskokatolická diecéze. Leží na území departementu Horní Savojsko, jehož hranice přesně kopíruje. Sídlo biskupství i katedrála sv. Petra se nachází v Annecy. Diecéze je součástí lyonské církevní provincie.\n\nOd 7. května 2001 je diecézním biskupem Mons. Yves Boivineau.\n\nBiskupství bylo v Annecy zřízeno 15. února 1822 bulou papeže Pia VII. \"Sollicita catholici gregis\". Území získala nová diecéze vydělením území z arcidiecéze Chambéry.\n\nOd svého založení až do 8. prosince 2002 byla diecéze Annecy sufragánem arcidiecézy Chambéry; po tomto datu je sufragánní diecézí lyonské arcidiecéze.\n\nÚzemí diecéze zahrnuje celé území departementu Horní Savojsko a švýcarskou obec Saint-Gingolph (v kantonu Valais).\n\n\n"}
{"id": "1057135", "url": "https://cs.wikipedia.org/wiki?curid=1057135", "title": "Pneuservis", "text": "Pneuservis\n\nPneuservis je místo, kde se mění či opravují pneumatiky motorových vozidel a pojízdných strojů. Pneuservis může být součástí autoservisu či může stát samostatně bez doplňkových služeb či pouze služeb spojenými s pneumatikami, jako uskladnění sezonních pneumatik.\n\nPneuservisy je možné dělit do několika typů.\n\n\n"}
{"id": "1057142", "url": "https://cs.wikipedia.org/wiki?curid=1057142", "title": "Státní oblastní archiv v Litoměřicích", "text": "Státní oblastní archiv v Litoměřicích\n\nStátní oblastní archiv v Litoměřicích (SOA v Litoměřicích) je státní oblastní archiv, pod který územně spadá Ústecký kraj a Liberecký kraj. Počátek archivu se odvozuje od roku 1948 (tehdy zde byl zřízen depozitář Archivu ministerstva vnitra). Archiv má několik pracovišť v Litoměřicích (v ulicích Krajská a Kamýcká), depozitář v Mostě (zaměřený na původce věnující se průmyslové výrobě), pobočku v Děčíně (vesměs bývalé zemědělsko-lesnické archivy), od zrušení okresních úřadů do správy SOA spadá i deset státních okresních archivů.\n\n\n\n"}
{"id": "1057144", "url": "https://cs.wikipedia.org/wiki?curid=1057144", "title": "Arcidiecéze chambérská", "text": "Arcidiecéze chambérská\n\nArcidiecéze chambérská (-saintjeandemauriennská-tarentaiská) (lat. \"Archidioecesis Camberiensis (-Maruianensis-Tarantasiensis)\", franc. \"Archidiocèse de Chambéry, Maurienne et Tarentaise\") je francouzská římskokatolická arcidiecéze, zřízená 18. srpna 1779. Na arcidiecézi byla povýšena 10. července 1817. Leží na území departementu Savojsko, jehož hranice přesně kopíruje.\n\nSídlo arcibiskupství i katedrála Saint-François-de-Sales de Chambéry se nachází v Chambéry, konkatedrála Saint-Jean-Baptiste de Saint-Jean-de-Maurienne se nachází v Saint-Jean-de-Maurienne a konkatedrála Saint-Pierre de Moûtiers se nachází v Moûtiers. Arcidiecéze je součástí lyonské církevní provincie.\n\nOd 14. ledna 2009 je arcibiskupem z Chambéry Mons. Philippe Ballot.\n\nBiskupství bylo v Chambéry zřízeno 18. srpna 1779, vyčleněním území z diecéze grenobleské. V důsledku konkordátu z roku 1801 byly 29. listopadu 1801 zrušeny diecéze saintjeandemauriennská (založená v 6. století) a arcidiecéze tarentaiská (založená v 5. století), a jejich území bylo včleněno do diecéze chambérské.\n\nNa arcidiecézi byla diecéze chambérská povýšena 10. července 1817.\n\nDne 15. února 1822 byla založena diecéze annecyjská a území pro ni bylo vyčleněno z arcidiecéze chambérské; 5. srpna 1825 byla obnovena diecéze tarentaiská (bez titulu arcidiecéze) a 7. srpna 1825 byl obnovena také diecéze saintjeandemauriennská.\n\nK územnímu sjednocení diecézí tarentaiské a saintjeandemauriennské \"aeque principaliter\" s arcidiecézí chambérskou došlo 26. dubna 1966; pod názvem \"Chambéry-Saint-Jean-de-Maurienne-Tarentaise\".\n\nDne 8. prosince 2002 byl arcidiecéze odebrán status metropolitní arcidiecéze a sama se stala sufragánní arcidiecézí lyonské arcidiecéze.\n\n\n"}
{"id": "1057148", "url": "https://cs.wikipedia.org/wiki?curid=1057148", "title": "FREMO", "text": "FREMO\n\nFREMO (z německého \"\") je systém stavby modulových kolejišť. Jednotliví modeláři si vytvoří své úseky (moduly) a ty se pak díky přesně definovaným styčným profilům (bočním stranám dílů) vzájemně spojí a vytvoří rozsáhlejší kolejiště. Základ tohoto systému vznikl v osmdesátých letech 20. století, ale v České republice se začal uplatňovat až na počátku 21. století. Díky systému modulů je možné u stavěného kolejiště měnit jeho tvar i proporce.\n\nKoncepce modulového kolejiště snižuje v porovnáním s úplným modelem kolejiště jeho prostorové nároky. Lze jej tak snadněji uskladnit tak, aby se na něj neprášilo a aby neblokoval místnost. Navíc je modul postaven za kratší čas, než celé kolejiště, a i jeho finanční náročnost je nižší. Jednotliví stavitelé modulů si mohou zvolit obtížnost a technickou náročnost bez ohledu na ostatní tvůrce. Méně zdatní tak nemusí budovat stanice, ale mohou do výsledného modelu přispět jednodušším modulem s traťovým úsekem.\n\nV České republice se konají setkání modelářů například v jihomoravském Hluku, kam se v roce 2014 sjeli modeláři i ze zahraničí, a sice z Rakouska, Německa, Polska, Slovenska či Nizozemsku.\n"}
{"id": "1057152", "url": "https://cs.wikipedia.org/wiki?curid=1057152", "title": "Boven is het stil", "text": "Boven is het stil\n\nBoven is het stil (tj. \"Nahoře je ticho\") je nizozemsko-německý hraný film z roku 2013, který režírovala Nanouk Leopold podle vlastního scénáře dle stejnojmenného románu Gerbranda Bakkera. Film zachycuje život osamělého muže, který se stará o farmu a nemocného otce. Snímek měl světovou premiéru na Berlinale 8. února 2013.\n\nHelmer provozuje rodinnou farmu a pečuje o svého otce, který nemůže chodit. Helmer je padesátník a nemluvný starý mládenec. Jediní, s kým občas prohodí pár slov, je jeho sousedka Ada a její dvě malé děti a také řidič z mlékárny, který jezdí na farmu pro mléko. Řidič by se rád s Helmerem více sblížil, ale ten se mu záměrně vyhýbá. Od nového roku Helmer přijme na výpomoc mladého dělníka Henka. Když Henk otevřeně vyjeví své city vůči Helmerovi, ten reaguje odmítavě. Henk zanedlouho z farmy odchází. Také řidič kamionu se stěhuje do Mechelenu. Na jaře umírá Helmerův otec a Helmer zůstává zcela sám.\n\nFilm má v závěrečných titulcích věnování Jeroenu Willemsovi, který ztvárnil hlavní postavu. Dne 3. prosince 2012 zemřel nečekaně na srdeční selhání a premiéry filmu se již nedožil.\n"}
{"id": "1057153", "url": "https://cs.wikipedia.org/wiki?curid=1057153", "title": "Milan Figala", "text": "Milan Figala\n\nMilan Figala (23. listopadu 1955, Brno – 3. listopadu 2000, Essen, Německo) byl československý hokejový obránce.\n\nPřestože se narodil v Brně, s hokejem začal až v deseti letech ve Vítkovicích, kam se přestěhovali jeho rodiče. Jako osmnáctiletý začal hrát nejvyšší hokejovou soutěž, po dvou odehraných sezónách absolvoval základní vojenskou službu, během které hrál za Duklu Trenčín a VTJ Litoměřice. Po jejím skončení přišel návrat do Vítkovic, kde se sešla úspěšná sestava a během pěti sezon se tým třikrát umístil na medailových stupních, přičemž v sezóně 1980/1981 tým získal historicky druhý titul pro Vítkovice. Poté následoval přestup do Brna, kde vydržel tři sezóny.\n\nOd sezóny 1986/1987 působil v zahraničních ligách, vystřídal Dánsko, Slovinsko, v obou ligách působil jednu sezónu, nakonec zakotvil v britském Fife Flyers Ice Hockey Club. Jeho angažmá trvalo sedm let. Na úplný závěr kariéry strávil jeden rok ve skotském klubu Dumfries Border Vikings.\n\nJako reprezentant se zúčastnil MS 1979 v Moskvě, kde získal stříbrnou medaili.\n\nV reprezentačním dresu odehrál celkem 19 zápasů a vstřelil 3 góly.\n\nJiž během působení u týmu Fire Flyers zastával funkci hrajícího trenéra, ve Velké Británii na trenérských pozicích působil až do konce sezóny 1999/2000, následně přestoupil do německého Essenu, kde působil jako asistent trenéra. V roce 2000 zemřel po delší nemoci (rakovina žaludku).\n\nV roce 1989 se spolupodílel na založení The Anglo-Czech Ice Hockey School.\n"}
{"id": "1057154", "url": "https://cs.wikipedia.org/wiki?curid=1057154", "title": "Joanna Klepko", "text": "Joanna Klepko\n\nJoanna Klepko, známější pod uměleckým jménem Cleo (* 25. června 1983 Štětín, Polsko) je polská zpěvačka a skladatelka, která reprezentovala spolu s Donatanem Polsko na Eurovision Song Contest 2014.\n\nJe absolventkou univerzity přírodních věd ve Warszawě, kde získal magisterský titul v oboru zahradní architektury. Byla členkou gospelového sboru \"Soul Connection\" či dua \"Dwie Asie\" a je také svázána s hip-hopovým prostředím. V roce 2011 se zúčastnila první sezóny pořadu X Factor. Při castingu vystoupila s písní „Proud Mary” z repertoáru Tiny Turner, ale její výkon na postup nestačil.\n\nZúčastnila se i první sezóny hudební soutěže \"Studio Garaż\", kde získala první místo v kategorii rhythm and blues. Spolupracoval s takovými interprety, jako jsou Tusz Na Rękach, Onar, W Zmowie, Ramona 23 či WSRH.\n\nOd roku 2013 spolupracuje s Donatanem. Dne 25. února 2014 bylo v pořadu \"Świat się kręci\" na kanále TVP1 oficiálně ohlášeno, že bude s Donatanem reprezentovat Polsko na 59. Eurovision Song Contest s písní „My Słowianie”. Dne 29. března 2014 vystoupila během propagačního koncertu v lotyšské Rize. Dne 1. května 2014 se představila v průběhu koncertu \"Tu bije serce Europy\", který se konal u příležitosti 10. výročí polského přistoupení k Evropské unii a zpěvačka na něm zazpívala eurovizní píseň „My Słowianie”.\n\nDne 8. května 2014 reprezentovala Polsko během 2. semifinále Eurovision Song Contest a kvalifikovala se do finále soutěže. Ve finále, které se konalo dne 10. května, obsadila celkové 14. místo v konkurenci dalších 25 evropských zemí.\n\nDne 31. května 2014 se představila na jevišti Lesní opery v kategorii \"Největší hity roku\" v rámci festivalu TOPtrendy 2014 s písní „My Słowianie” mezi umělci, jejichž písně byly v loňském roce nejčastěji hrány v rozhlasových stanicích. Během koncertu získala píseň „My Słowianie” zvláštní cenu od posluchačů rádia RMF MAXXX.\n\nDne 7. června 2014 byla jednou z těch, kteří se podíleli na koncertě \"SuperJedynki\", jež se konal v rámci 51. Národního festivalu polské písně v Opole. Během koncertu byla spolu s Donatanem oceněna v kategorii \"SuperGwiazda\". Zpěvačka zazpívala medley písní „My Słowianie” a „Cicha woda”. V červenci nahrála spolu s Donatanem a skupinou Enej píseň „Brać”, ke kterému byl v září vydán i videoklip.\n\nDne 7. listopadu 2014 vydala své debutové album s názvem Hiper/Chimera, který nahrála spolu s Donatanem. Dva dny před premiérou album získalo zlatou certifikaci a počet prodaných kopií přesáhl hranici 15 000 kusů. Album se nacházelo na první příčce v žebříčku prodejnosti \"OLiS\". V lednu 2015 počet prodejů alba přesáhl 60 000 kusů a album bylo certifikováno dvojitou platinou.\n\nOd 11. září do 6. listopadu 2015 se účastnila 4. sezóny \"Dancing with the Stars. Taniec z gwiazdami\", který vysílala komerční televizní stanice Polsat. Jejím tanečním partnerem byl Jan Kliment, se kterým obsadila 3. místo.\n\nV prosinci Cleo podepsala kontrakt se společností Universal Music Polska. Dne 30. prosince byl vydán singl zpěvačky nazvaný „Zabiorę nas”, který je předzvěstí jejího prvního sólového studiového alba, který bude mít premiéru v roce 2016. V lednu byl vydán oficiální remix singlu, který měl na starosti Basto. Remix se objevil v reklamním spotu telekomunikační sítě T-Mobile za účasti zpěvačky. V květnu 2016 měl premiéru nový singl zpěvačky pod názvem „Wolę być”. Dne 5. července měl premiéru její další singl s názvem „N-O-C“.\n\nDne 1. září zpěvačka otevřela ve Varšavě svůj vlastní klub Bastet, ve kterém oslavila vydání své první sólové desky Bastet, které bylo vydáno o den později. Album debutovalo na pozici 3 v oficiálním seznamu prodejnosti (OLiS). Koncem září byla zpěvačka nominována na MTV Europe Music Awards 2016 v kategorii Nejlepší polský interpret. V prosinci byl vydán videoklip k jejímu dalšímu singlu s názvem „Na pół”.\n\nDne 26. května 2017 vyšla na trh reedice jejího druhého alba \"Bastet\", která byla doplněna o druhé CD. Na něm byly uvedeny dvě nové skladby („Pali się” a „Serce”) a také instrumentální verze skladeb z alba. V červnu, v rozhovoru s Plejada.pl potvrdila, že pracuje na materiálu k třetímu studiovému albu.\n\nDne 7. února 2018 představila videoklip k singlu „Łowcy gwiazd” a 6. června videoklip k písni „Eva”, kterou natočila v duetu s Mesajahem. Dne 18. června vydala píseň „Łowcy”, což je nová verze singlu „Łowcy gwiazd”, která se vztahuje k polské reprzentaci ve Světovém poháru ve fotbale.\n\nZačátkem srpna bylo oznámeno, že Edyta Górniak kvůli zdravotním problémům své matky odstoupí z postu porotce v programu The Voice Kids a nahradí ji Cleo, kterou doporučila producentům sama Edyta Górniak.\n\n"}
{"id": "1057157", "url": "https://cs.wikipedia.org/wiki?curid=1057157", "title": "Ondřej Schweigl", "text": "Ondřej Schweigl\n\nOndřej Schweigl ( , 30. listopadu 1735, Brno – 24. března 1812, Brno) byl barokně-klasicistní sochař, řezbář a štukatér, jehož dílna vybavovala církevní i světské stavby po celé Moravě až po Slezsko.\n\nOndřej Schweigl se narodil roku 1735 v Brně jako druhorozený syn brněnského sochaře Antonína Schweigla, původem z tyrolského města Silz a jeho ženy Anny Marie rozené Stättnerové. Byl pokřtěn 30. listopadu téhož roku v kostele sv. Jakuba. Se sochařským řemeslem se seznámil již v útlém mládí, při práci v dílně svého otce. Kresbě se chodil učit k brněnskému malíři a freskaři Janu Jiřímu Etgensosvi. V roce 1755 pak nastoupil čtyřleté studium na Akademii umění ve Vídni u profesora sochaře Jakoba Christopha Schletterera.\n\nKrátce po návratu z Vídně v roce 1761 zemřel otec Antonín a Ondřej byl tak nucen převzít jeho zavedenou dílnu. 27. února 1764 se oženil s Marií Magdalénou Hallerovou a postupně se jim narodilo devět dětí (4 chlapci a 5 dívek). Krátce po svatbě koupil v Jánské ulici č. 19 dům, do kterého přemístil svou dílnu. Postupně zde vybudoval rozsáhlou knihovnu, sbírku obrazů, kreseb, rytin, modelů a odlitků soch a medailí známých osobností. Podařilo se mu rovněž v Brně zřídit vlastní soukromou uměleckou akademii, o jejíž založení dlouhodobě neúspěšně usilovali brněnští umělci. Ve své dílně zaměstnával svého talentovaného bratra Tomáše, z jehož samostatné tvorby ale nemáme mnoho příkladů, nebo Jeronýma Förstera. Prestiž podniku během let stoupla natolik, že Schweigl mohl pracoval na rozsáhlých zakázkách po celé Moravě, od Mikulova po Javorník a zasahoval i do Polska. Zůstal však věrný rodnému Brnu, kde vyzdobil svými díly většinu zdejších barokních chrámů.\n\nNa konci 18. století došlo v důsledku reforem Josefa II. ke změně ekonomických a společenských poměrů, díky čemuž klesl počet významných zakázek ze stran bohatých klášterů. A později se i díky napoleonským válkám rozvíjí hospodářská krize. Přestože dílna dokázala poměrně pružně reagovat na změny poptávky, potažmo klientely, například výrobou užitného vybavení domácností, tak se podnik stárnoucího sochaře bez nástupců chýlil ke konci. Sochař zemřel 24. března roku 1812 ve svém domě na mrtvici. Následně byla ukončena činnost dílny a uzavřena jeho domácí akademie. Rozsáhlé vybavení jeho domu bylo rozprodáno ve veřejné aukci. Žádné z jeho dětí se již sochařství nevěnovalo. Ondřej Schweigl byl činorodou a osvícenou osobností, jehož stopa se elegantně a nesmazatelně zaryla do umělecké tváře pozdně barokní Moravy.\n\nPotřebné základy oboru získal Ondřej Schweigl již v dílně svého otce Antonína Schweigla. Umění kresby si ale zlepšoval v ateliéru malíře Jana J. Etgense. Při studiu na vídeňské akademii se prostřednictví svého učitele Schletterera seznámil s dílem sochaře Georga Rafaela Donnera a také tvorbou tehdejších rakouských malířů Daniela Grana, Paula Trogera, Františka A. Palka, Franze A. Maulbertsche nebo Martina J. Schmidta. Doma na něj pak působila díla Josefa Winterhaldera st., Ondřeje Zahnera, Gottfrieda Fritsche, Antonína Rigy nebo Jana Jiřího Schaubergera. Z malířů uznával Josefa Winterhaldera ml. nebo Josef Sterna.\n\nSchweiglovy sochy z jeho vrcholného období se vyznačují protáhlým figurami v graciézním šroubovitém pohybu s rafinovaně řasenými drapériemi. Postavy mají menší hlavy, vypouklé oči, kudrnaté vlasy a vousy. Pozdní období vyniká klasicistními umírněnými tendencemi. Sochy se stávají statičtější s uzavřenými emocemi. Ze sochařského materiálu využíval nejčastěji štuk, který opatřoval bílou polychromií a dřevo, které zlatil v různém stupni lesku. Méně časté jsou jeho venkovní statue v kameni. Těmi pak zdobil např. zahrady zámků ve Vizovicích, Buchlovicích či hradu Pernštejna. Výjimku v jeho tvorbě činí díla z kovu, která byla ulita podle vytvořeného modelu.\n\nUčený umělec se věnoval také návrhům oltářních architektur, svatostánků, kazatelen nebo křtitelnic. Typické portálové oltáře byly obloženy barevným pravým i umělým mramorem a rozličnými prvky v rokokových, později klasicistních formách. Kolem roku 1800 nabývaly oltáře střídmých plošších forem se štukovými reliéfy. Navrhoval též samotné interiéry doplňované štukovou výzdobou, např. kostelů v Brně na Petrově, Zábrdovicích, Vranova, nebo Šternberku. Je pravděpodobné že se Schweigl podílel i na architektonickém návrhu průčelí kartuziánského klášterního kostela Nejsvětější Trojice v Brně-Králově Poli, který jeho dílna rovněž vybavila oltáři. Komplexní návrh prostoru, kde se snoubí štuková a sochařská výzdoba můžeme vidět na zámecké kapli ve Vizovicích. Z několika příkladů můžeme Schweigla označit i jako inventora grafických listů.\n\nPo zániku velkých klášterních domů byla dílna nucena přijímat menší zakázky farností a šlechtických objednavatelů. Vybavení kostelů se stává prostším, oltáře jsou mnohdy redukovány pouze na tabernákl. Dílna se začala více věnovat výrobě užitného vybavení, jako byl nábytek, lustry, svícny, rámy obrazů, hodiny a další truhlářské a řezbářské prvky do interiérů. Doloženými realizacemi byly např. výzdoba tzv. Stříbrného sálu zámku v Buchlovicích nebo dnes nezachovaného vybavení mineralogického kabinetu hraběte Jana Nepomuka Mitrovského pro jeho zámek v Dolní Rožínce; na tomto vybavení se podílel i sochařův bratr Tomáš. Pro přístroje brněnských hodinářů Františka X. Wachtera a Sebastiana Kürze zhotovovala dílna zlacené dřevěné schránky s romantizujícími motivy.\n\nNejvíce prací Ondřeje Schweigla se nachází na území Brna. Zde také založil vlastní soukromou uměleckou akademii. Je zároveň autorem kritického historiografického díla, ve kterém shrnul dosavadní moravskou stavební, malířskou a sochařskou produkci. Tento spis se stal jedním z prvních pramenů k výtvarnému umění a umělcům doby baroka na Moravě, na který odkazují historici umění dodnes.\n\nTučně významné realizace.\n\n\n\n\n\n\n\n\n\n\n\nŽivot a dílo Ondřeje Schweigla v kontextu dobové tvorby bylo v letech 2012–2014 zkoumáno pracovníky semináře dějin umění Masarykovy univerzity v rámci grantového projektu \"Sochař Ondřej Schweigl, úloha umělce a proměna umění na prahu moderní éry (1760-1815)\". Výstupem z tohoto bádání byla fotografická dokumentace a sepsání sochařova díla, několik vědeckých studií a odborné přednášky. Samostatnou výstavu o sochaři uspořádalo ve dnech 11. června – 27. září 2015 Diecézní muzeum v Brně.\n\n\n\n"}
{"id": "1057160", "url": "https://cs.wikipedia.org/wiki?curid=1057160", "title": "Konstruktivní vyslovení nedůvěry", "text": "Konstruktivní vyslovení nedůvěry\n\nKonstruktivní vyslovení nedůvěry (německy: \"konstruktives Misstrauensvotum\", anglicky: \"constructive vote of no confidence\") neboli konstruktivní votum nedůvěry znamená, že parlament může vyslovit nedůvěru premiérovi, respektive celé vládě, jen za předpokladu, že se zároveň dokáže shodnout na jeho nástupci. Jedná se o jeden z institutů racionalizovaného parlamentarismu, které slouží ke stabilizaci a posílení pozice vlády – mají zabránit častým změnám vlád během jednoho volebního období.\n\nPoslanci opozičních stran jsou totiž často schopni sjednotit se proti stávající vládnoucí většině a dohodnout se na vyjádření nedůvěry – vytvoření tzv. destruktivní či negativní většiny –, avšak už nejsou schopni shodnout se na její náhradě – tedy nevytvoří konstruktivní neboli pozitivní většinu. Smyslem konstruktivního vyslovení nedůvěry je bránit takové situaci a také bránit zneužití institutu vyslovení nedůvěry k obstrukcím anebo mediálnímu zviditelňování se.\n\nKolébkou toho institutu je Spolková republika Německo, dále se uplatňuje v ústavách Papui-Nové Guiney, Španělska, Maďarska, Slovinska, Polska, Lesotha, Belgie a Izraele.\n\nPo negativních zkušenostech z období Výmarské republiky, kde se během jejího trvání mezi lety 1919 – 1933 vystřídalo na dvanáct vlád, byl zakomponován institut konstruktivního vyslovení nedůvěry do Základního zákona Spolkové republiky Německo (\"Grundgesetz für die Bundesrepublik Deutschland\") z roku 1949. Pozice kancléře je dále implicitně posílena tím, jak jsou Základním zákonem omezeny pravomoci spolkového prezidenta. Kancléř je volen na čtyřleté období absolutní většinou hlasů členy Spolkového sněmu.\n\nNěmecký racionalizovaný parlamentarismus je označovaný jako kancléřský typ parlamentarismu. Podle italského politologa Giovanni Sartoriho se jedná o slabší typ premiérského parlamentarismu (oproti tomu britskému), tedy systému, ve kterém má (v různé míře) vláda převahu nad parlamentem. To je umožněno třemi hlavními faktory: 1. postavením antisystémových stran v Německu mimo zákon (to Sartori považuje za nejpodstatnější), 2. existencí uzavírací klauzule a 3. právě institutem konstruktivního vyslovení nedůvěry. Německý stranický systém - obecně mívá koaliční vlády dvou stran - a nepoužití většinového volebního systému kancléřovo postavení oproti britskému premiérovi oslabuje. Kancléř má ve vládě postavení \"prvního mezi nerovnými\", může tedy zůstávat ve funkci i když se mění členové jeho kabinetu, které může sám sesazovat.\n\nSpolkový sněm může kancléři vyslovit nedůvěru pouze za předpokladu, že většinou svých členů zvolí jeho nástupce a požádá spolkového prezidenta, který je žádosti povinen vyhovět, aby kancléře propustil. Lhůta 48 hodin mezi podáním návrhu a samotným hlasováním vytváří manévrovací prostor pro vyjednávání.\n\nDoposud (stav k únoru 2015) proběhla v Německu dvě hlasování o vyslovení nedůvěry kancléři (a sice roku 1972 a 1982). Hlasování v roce 1982 bylo jediné úspěšné - koaliční vláda kancléře Helmuta Schmidta Sociálnědemokratické strany Německa (SPD) a liberální Svobodné demokratické strany (FDP) byla nahrazena vládou Helmuta Kohla, když se vládní FDP přiklonila k opoziční křesťanskodemokratické unii CDU-CSU. Neúspěšný pokus o vyslovení nedůvěry koaliční vládě SPD kancléře Willyho Brandta a FDP proběhl roku 1972.\n\nÚprava konstruktivního vyslovení nedůvěry vládě zde obsahují články 158 a 159 Ústavy Republiky Polsko.\n\nPři jediném úspěšném pokusu (k únoru 2015), byl roku 1995 sesazen Waldemar Pawlak, který stál v čele koalice Spojenectví demokratické levice (SLD) a Polské lidové strany (PSL). Nahradil ho Józef Oleksy, který stanul v čele vlády stejné koalice.\nPo vzoru německé úpravy je v článku 116 Ústavy Republiky Slovinsko také založen institut konstruktivního vyslovení nedůvěry.\n\nPředloženo bylo zatím (stav k únoru 2015) pět návrhů na vyslovení nedůvěry vládě. Úspěšné hlasování proběhlo třikrát. Roku 1992 (tomuto hlasování předcházela dvě neúspěšná v témže roce vůči té samé vládě) proti vládě hnutí DEMOS premiéra Lojze Peterle (jednalo se o vůbec první demokratickou vládu), kterého nahradil Janez Drnovšek, jehož vládě byla vyslovena nedůvěra v roce 2000. Středopravicové vládě Janeze Janši byla nedůvěra vyslovena 27. února 2013 po korupčním skandálu.\nVe španělské ústavě je institut konstruktivního vyslovení nedůvěry zakotven následovně: Na návrh, který určuje kandidáta na funkci ministerského předsedy, předložený nejméně desetinou poslanců může Kongres absolutní většinou vyslovit vládě nedůvěru. Mezi podáním návrhu a hlasováním musí uplynout pět dní, přičemž během první dvou dnů lhůty je možné předkládat alternativní návrhy. Pakliže je hlasování o nedůvěře neúspěšné, nesmějí navrhovatelé během téhož zasedání předložit žádný jiný návrh na vyslovení nedůvěry.\n\nProzatím (stav k únoru 2015) byly podány dva návrhy na vyslovení nedůvěry vládě (v letech 1980 a 1987), žádný nebyl úspěšný.\nKoncept konstruktivního vyslovení nedůvěry je v odborné literatuře vesměs přijímán dobře, je však možné nalézt argumentaci směřující proti němu:\nParlament tak nemusí být schopen odvolat nekompetentního premiéra, neakceschopnou vládu či dokonce vládu jednající protiústavně.\n\n"}
{"id": "1057161", "url": "https://cs.wikipedia.org/wiki?curid=1057161", "title": "Tabasco", "text": "Tabasco\n\nTabasco může znamenat:\n\n\n"}
{"id": "1057165", "url": "https://cs.wikipedia.org/wiki?curid=1057165", "title": "Tabasco (omáčka)", "text": "Tabasco (omáčka)\n\nTabasco je druh pálivé omáčky, jež se vyrábí výhradně z papriček tabasco (\"Capsicum frutescens\" var. \"tabasco\"), octa a kuchyňské soli. Omáčku vyrábí rodinná společnost McIlhenny, která sídlí na Avery Islandu v Louisianě v USA.\nOmáčku poprvé připravil v roce 1868 Edmund McIlhenny, bývalý bankovní úředník, který se roku 1840 přestěhoval do Louisiany. McIlhenny, který omáčku původně připravoval pouze pro rodinu a přátele, ji zpočátku plnil do prázdných sklenic po kolínské vodě. Ale když se ji chystal prodávat veřejně, objednal si ze sklárny v New Orleansu tisíc zcela nových lahviček na kolínskou.\n\nV roce 2005 Avery Island ničivě zasáhl hurikán Rita. Společnost proto nechala kolem níže položených částí továrny vybudovat 5 m vysokou ochrannou hráz a investovala též do záložních generátorů.\n\nPůvodně se všechny chilli papričky pro omáčku Tabasco pěstovaly na Avery Islandu. Dnes slouží papričky, jež se zde vypěstují, již jen k produkci semen, která se pak rozesílají pěstitelům do zahraničí, zejména do Střední a Jižní Ameriky. Tamější snáze předvídatelné počasí a dostatek vhodné zemědělské půdy zabezpečuje bezproblémový celoroční přísun paprik, který umožňuje plynulé zásobování výroby bez ohledu na výkyvy počasí v jednotlivých pěstitelských oblastech.\n\nV souladu s tradicemi podniku se papričky sklízejí ručně. Aby se zajistila jejich patřičná zralost, jsou sběrači vybaveni hůlkou odpovídajícího odstínu červené ( \"le petit bâton rouge\"). Sklizené papričky se ještě téhož dne rozemelou na kaši, do níž se přidá sůl a naplní se jí světlé dubové sudy, které předtím sloužily k vyzrávání Jack Daniel’s Tennessee whiskey. Vnitřky sudů se před naplněním tabaskovou kaší zbaví svrchní vrstvy dřeva, opálí se plamenem a vyčistí, aby se co nejvíc snížilo zbytkové množství whisky. Po naplnění putují sudy do skladišť na Avery Islandu, kde tabasková směs zraje.\nZhruba po třech letech vyzrávání se tabasková směs přecedí, aby se z ní odstranily slupky a semena. Takto získaná tekutina se smísí s octem a pak se po dobu jednoho měsíce nechá ještě za občasného promíchávání dozrát. Hotová omáčka se nakonec plní do lahviček. Sůl, která se používá k výrobě omáčky, pochází z velké části ze solného dolu na Avery Islandu, který patří k největším v USA.\n\nOriginální červená omáčka z papriček tabasco má pálivost 2500 až 5000 jednotek Scovilleovy stupnice (SHU). Omáčka z papriček habanero je poněkud pálivější (přes 7000 SHU). Omáčka z papriček chipotle dosahuje na Scovilleově stupnici hodnoty 1500–2500 jednotek. Česnekové tabasco, které je směsí papriček tabasco s méně pálivými paprikami, mívá 1200 až 1400 SHU. Zelená omáčka z papriček jalapeño je se 600 až 1200 Scovilleovými jednotkami ještě méně pálivá. Nejmírnější je omáčka \"Sweet and Spicy\" (sladká a pikantní), jež má pouhých 100-600 SHU.\n\n\n"}
{"id": "1057167", "url": "https://cs.wikipedia.org/wiki?curid=1057167", "title": "Degrassi: The Next Generation", "text": "Degrassi: The Next Generation\n\nDegrassi: The Next Generation (od desáté řady přejmenováno na Degrassi) je kanadský dramatický seriál, který se odehrává na střední škole Degrassi, kterou v roce 1979 vytvořili Linda Schuyler a Kit Hood. \"Degrassi\" je již čtvrtým fiktivním seriálem ze školy Degrassi: \"The Kids of Degrassi Street\", \"Degrassi Junior High\" a \"Degrassi High\".\n\nJako jeho předchůdci i \"Degrassi: The Next Generation\" následuje studenty Degrassi střední v různých životných zkouškách jako sex, těhotenství, drogové závislosti, sebe-poškozování, domácí násilí a smrt.\n\nSeriál vytvořili Linda Schyler a Yan Moore a je produkován Epitome Pictures v asociaci s Bell Media. 14. října 2001 si odbyl premiéru na stanici CTV, během deváté série v roce 2010 se seriál přesunul na stanici MuchMusic. V průběhu třinácté série se seriál přesunul MTV Kanada, kde poslední, čtrnáctá řada, skončila 2. srpna 2015. Seriál v ČR v roce 2017 vysílala televize TUTY a Megamax. \n\nPro novou generaci studentů prošlo castingy přes šest stovek dospívajících středoškolského věku. Producenti chtěli aby, na rozdíl od seriálu jako \"Dawsonův svět\" nebo \"Buffy, přemožitelka upírů\", kde hráli puberťáky starší herci, v seriálu hráli právě mladí herci středoškolského věku.\n\nJedenáct dětí získalo hlavní role v první sérii. Sarah Barrable-Tishauer zobrazovala osamělou Liberty Van Zandt. Daniel Clark hrál zlobivého hocha Seana Camerona. Lauren Collins si zahrála hlavní roztleskávačku Paige Michalchuk. Ryan Cooley získal roli třídního klauna Jamese „J. T.“ Yorkeho. Jake Goldsbie byl obsazen do role nejlepšího kamaráda Jamese Tobiase Isaacsa, počítačového geeka. Aubrey Graham získala roli basketbalové hvězdy Jimmy Brooks, která pocházela z velmi bohaté rodiny. Shane Kippel si zahrál Gavina \"Spinnera\" Masona. Miriam McDonals si zahrála Emmmu Nelson, dívku zapálenou do životního prostředí. Cassie Steele si zahrála kamarádku Emmy Manuelu „Manny“ Santos. Melissa McIntyre získala roli perfektní dívky Ashlye Kerwin a Christina Schmidt si zahrála nejistou Terri McGreggor.\n\nStefan Brogen si zahrál postavu učitele Archieho Simpsona. Dan Woods získal roli ředitele Pana Raditche. Pat Mastroianni si zahrál Joeyho Jeremiaha a Amanda Stepto roli Christine Nelson.\n\nVe druhé sérii se objevil muzikant Craig Manning jako nový student Jake Epstein. Stacey Farber získala roli Ellie Nash, Adamo Ruggiero získal roli Marca Del Rossi, kluka, který měl problém přijmout fakt, že je homosexuál. Melissa Di Marco získala roli učitelky Daphne Hatzilakos.\n\nVe třetí sérii získal roli Andrea Lewis jako Hazel Aden, Mike Lobel jako Jay Hogart, Deanna Casaluca jako Alex Nuñez, Ephraim Ellis jako Rick Murray a John Bregar jako Dylan Michalchuk\n\nVe páté sérii se objevil Jamie Johnston jak o Peter Stone, Shenae Grimes jako Darcy Edward, Dalmar Abuzeid jako Danny Van Zand, Jajube Mandiela jako Chantay Black.\n\nDo šesté série byli obsazeni Nina Dobrev jako Mia Jones, Mazin Elsadig jako Damiam Hayes a Scott Paterson jako Johnny DiMarco. V šesté sérii byla poprvé zabita hlavní postava, a to když J.T. byl pobodán a zabit. V sedmé sérii se poprvé objevila Samantha Munro jako Anya MacPherson, Raymond Ablack jako Sav Bhandari, Natty Zavitz jako Bruce the Moose.\n\nV osmé sérii získali role Judy Jiao jako Leia Chang, A. J. Saudin jako Connor Deslauries, Sam Earle jako KC Guthrie, Melinda Shankar jako Alli Bahndari, Jordan Hudyma jako Blue Chessex a Argiris Karras jako Riley Stavros. Aislinn Paul jako Clare Edwards byla povýšena na hlavní roli.\n\nV deváté sérii se poprvé objevili Annie Clark jako Fiona Coyne, Landon Liboiron jako Declan Coyne, Jessica Tyler jako Jenna Middleton, Jahmil French jako Dave Turner, Shannon Kook-Chun jako Zane Park a Spencer Van Wyck jako Wesley Betenkamp.\n\nV desáté sérii už nehrál ani jedna postava z předchozích sérií, kromě Brogrena, jehož postava byla povýšena na ředitele školy. Seriál se nyní soustředit na novou generaci studentů: Munro Chambers získal roli Eli Goldsworthy, Jordan Todosey roli Adama Torrese, Alicia Josipovic roli Biancy DeSousa, Luke Bilyk roli Drewa Torrese, Daniel Kelly roli Owena Milligana a Shanice Banton roli Marisol Lewis.\n\nV jedenácté sérii přibyly nové postavy. Justin Kelly se objevil jako Jake Martin, Chloe Rose jako Katie Matlin, Cristine Prosperi jako Imogen Moreno, Lyle Lettau jako Tristan Milligan, Olivia Scriven jako Maya Matlin, Alex Steele jako Tori Santamaria, Ricardo Hoyos jako Zig Novak, Jacob Neayem jako Mo Mashkour.\n\nVe dvanácté sérii přibyly nové postavy. Sarah Fisher se objevila jako Becky Baker, Craig Arnold jako Luke Baker, Demetrius Joyette jako Mike Dallas, Dylan Everett jako Campbell Saunders\n\nVe třinácté sérii přibyla nová skupina studentů: Ana Golja jako Zoe Rivas, Andre Kim jako Winston Chu, Eric Osborne jako Miles Hollingsworth III., Sara Waisglass jako Frankie Hollingsworth, Nikki Gould jako Grace, Niamh Wilson jako Jack Jones, Richard Walters jako Tiny King, Spencer MacPherson jako Hunter Hollingsworth.\n\nDo čtrnácté série získali hlavní role: Ehren Kassam jako Jonah Hakk, Amanda Arcuri jako Lola Pacini, Reiya Downs jako Shay Powers a Devyn Nekoda jako Arlene Takahashi.\n\nV seriálu si zahřáli například zpěvačka Alanis Morissette nebo Natasha Bedingfield. Billy Ray Cyrus si zahrál roli Duka, řidiče limuzíny. Po přesunu na stanici MuchMusic se objevilo více slavných celebrit: Keke Palmer, Ben Mulroney, Chaz Bono, Hedley a Fefe Dobson.\n\nSeriál dříve vysílala kanadská stanice CBC. V roce 2010 se přesunul na stanici MuchMusic a v roce 2013 se přesunula na MTV Kanada.\n\nVe Spojených státech vysílala seriál stanice TeenNick.\n\nV Austrálii vysílala první tři série stanice ABC3, poté Nickelodeon a později MTV.\n"}
{"id": "1057171", "url": "https://cs.wikipedia.org/wiki?curid=1057171", "title": "Vřesovec stromovitý", "text": "Vřesovec stromovitý\n\nVřesovec stromovitý (\"Erica arborea\") je keř nebo malý stálezelený strom z rodu vřesovec. Dorůstá výšky až 6 m a je pěstován jako okrasná dřevina. Kvete bíle v březnu až květnu, květy voní.\nRoste ve vyšších polohách některých afrických pohoří (Etiopská vysočina, Ruwenzori, Kamerunská vysočina), kde je druhem nejvyšších zón zapojeného lesa (nad zónou s \"Hagenia abyssinica\"), dále na Madeiře a Kanárských ostrovech, kde je obdobně druhem vyšších poloh vavřínového lesa, a ve Středozemí (až po Portugalsko), kde sestupuje na severní hranici rozšíření až do nižších poloh jako jeden z vůdčích druhů makchie na kyselých podkladech. Vysazen byl také v jihovýchodní Austrálii.\n\nTvoří vícekmenné stromy nebo velké keře. Borka větví je šedohnědá, listy jsou úzké čárkovité, zelené, velké asi 0,5 cm. Kvete bíle.\n\nPro svůj poměrně nepravidelný habitus a větší výšku má význam spíše v rozlehlejších kompozicích. Pravidelně řezaný může být použit i do větších skalek. Původní druh habitem a texturou připomíná spíše jalovec obecný a může být použit podobně. Kultivar 'Albert's Gold' příjemně žlutozeleného zbarvení může být použit jako solitéra. Druh je s ohledem na nároky vhodné kombinovat s dalšími vřesovištními dřevinami ale také s jehličnany. Kultivar 'Albert's Gold' je poměrně výrazný, vhodný spíše do popředí.\n\nKořen vřesovce, jehož dřevo je označováno jako \"bruyer\", \"brier\" nebo \"briár\" (\"brierové/briárové/bruyerové dřevo\"), se používá k výrobě dýmek.\n\nJe teplomilný a v ČR v tuhých zimách namrzá, vyžaduje zimní přikrývku. Po namrznutí ale dobře obráží a snese i silné zmlazení. Roste poměrně rychle. Rostlina preferuje kyselou vlhkou humózní půdu, rašelinu nebo písčité půdy s přídavkem rašeliny. Vyžaduje světlé stanoviště nebo polohy na výsluní.\n\nDruh lze rozmnožovat semenem nebo řízky.\n\n"}
{"id": "1057174", "url": "https://cs.wikipedia.org/wiki?curid=1057174", "title": "Martijn Lakemeier", "text": "Martijn Lakemeier\n\nMartijn Lakemeier (* 17. listopadu 1993 Zwijndrecht) je nizozemský filmový herec. Proslavil se především hlavní rolí ve filmu \"Zima za války\" (Oorlogswinter), který byl nominován na cenu \"Oscar\" v kategorii nejlepší cizojazyčný film.\n\nMartin Lakemeijer se narodil 17. listopadu 1993 ve městě Zwijndrecht v Jižním Holandsku a vystudoval Maastrichtskou akademii dramatických umění (Toneelacademie Maastricht).\n\n\n\n"}
{"id": "1057175", "url": "https://cs.wikipedia.org/wiki?curid=1057175", "title": "Amalrik z Bène", "text": "Amalrik z Bène\n\nAmalrik z Bène, též \"Amalrik nebo Amalrich z Beny, Amalricus, Amaury de Bennes\" či \"Amaury de Chartres\" († v rozmezí 1204–1207) byl francouzský teolog, magistr na fakultě svobodných umění v Paříži. Boha podle všeho ztotožnil s přírodou, byť jeho dílo známe jen ze svědectví odpůrců. Jeho učení bylo církví odsouzeno. Navázalo na něj hnutí tzv. amalrikánů.\n\nOttův slovník naučný o něm uváděl: \"Narozen v okolí Chartresu, vynikal již záhy dialektickým ostrovtipem a přednášel v Paříži před velice četným posluchačstvem až do té doby, kdy jej biskupský kancléř obžaloval z bludařství; Amalrik odebral se do Říma k Innocentovi III., byl však od něho r. 1204 odsouzen a později přinucen odvolati. Amalrik uchýlil se do kláštera, kde již r. 1209 zemřel. Pantheistické učení jeho vyjádřiti lze jeho větami: Bůh jest vše, essence všech věcí; každý křesťan musí věřiti, že jest údem těla Kristova, bez kteréhož článku víry nikdo nemůže býti spasen. Zásady ty jsou ryze pantheistické a čerpal je Amalrik hlavně z Eriugeny, ačkoli patrně ani spisy Aristotelovy, Avicebronův »Fons vitae« a snad i platonismus Bernarda z Chartres na něho nezůstaly bez vlivu. Nauka Amalrikova byla na synodě pařížské r. 1209 odsouzena,\n\nAmalrik sám byl vyobcován z církve, kosti jeho vyzdviženy a spáleny. Zároveň stiženi těžkými tresty církevními stoupenci Amalrikovi, zvaní Amalrikány. Bylo jich několik v diécési pařížské, z nichž upáleno bylo 10 a 4 doživotně uvězněni.\"\n\nSvými názory Amalrik ovlivnil další panteistické myslitele, zejména Davida z Dinantu. Amalrikovo učení dále rozvíjela radikální sekta amalrikánů, bratří a sester „Svatého ducha\". Dle svědectví Gersona Amalrik a amalrikáni hlásali, že Bůh je podstatou všech věcí. „V lásce ustává přirozenost lidská býti stvořením a stává se jednem s Bohem, splývajíc s ním v jedno jsoucno. Vývoj světový stopoval jako vývoj božských osob. Nejprve vládl Bůh-otec v době zákona, pak Bůh-syn v dob víry, a nyní nastává vláda Ducha svatého v době vědění, osvícení rozumového, pochopení světa a totožnosti jeho s Bohem. Je prý možno již spatřiti ty, kdo Duchem svatým jsou osvíceni; u nich věda nastoupila místo víry...\" Duch svatý se usídlil v člověku a člověk se tak stal součástí božstva. Nejsou tedy potřebné svátosti, kněžství, církev. Duchem svatým je duch lidský.\n\nProtože spisy Amalrikovy se nezachovaly, je těžké přesně rozlišit, co z uvedených názorů hlásal on sám a co je dílem jeho pozdějších následovníků, amalrikánů.\n\n"}
{"id": "1057176", "url": "https://cs.wikipedia.org/wiki?curid=1057176", "title": "Aeque principaliter", "text": "Aeque principaliter\n\nAeque principaliter ( \"stejně důležité\") je latinský termín používaný Svatým stolcem pro situaci, kde dojde k sloučení dvou nebo více diecézí, aby se vyhnul problémům, která z diecézí má dominantnější postavení. Jedná se o deklarování faktu, že obě či všechny mají stejnou významnost. Často dochází k sloučení několika diecézí a uplatnění principu \"aeque principaliter\" až poté, kdy byly již sloučeny v osobě biskupa.\n\nŘidčeji se stává, že po sloučení diecézí přetrvává nerovnost v důležitosti a z katedrály méně důležité původní diecéze se stává konkatedrála. Příkladem může být sloučení mezi diecézí \"San Marco Argentano\" a arcidiecézí \"Cosenza-Bisignano\" v Kalábrii na základě papežské buly \"De utiliori\" Pia VII.\n\nSloučení \"aeque principaliter\" se v základu liší, jde-li o ustavení diecéze pod papežskou bulou, která může stanovit nový název pro místní diecézi (např. \"Diecéze Atri a Penne\" nebo \"Arcidiecéze Acerenza a Matera\"); zatímco při spojení v osobě biskupa dojde k prostému jmenování biskupa.\n\n\nŠpanělský právník Juan de Solórzano Pereira používal termín již v sedmnáctém století v politickém kontextu, při popisu sloučení různých oblastí v rámci personální unie. Příkladem může být začlenění Nového Španělska ke Kastilské koruně, nebo knížectví Walesu do Anglického království.\n"}
{"id": "1057178", "url": "https://cs.wikipedia.org/wiki?curid=1057178", "title": "Vřesovec pleťový", "text": "Vřesovec pleťový\n\nVřesovec pleťový (\"Erica carnea\") je nízký stálezelený keř z rodu vřesovec. Je pěstován jako okrasná dřevina. Kvete růžově v prosinci až dubnu.\nJe původní v Evropě, ale roste i v jiných oblastech. Je široce pěstován.\n\nVřesovec pleťový byl popsán pod velkým množstvím dnes neplatných, ale běžně používaných názvů jako je např. \"Erica herbacea\", \"Erica mediterranea\".\n\nVřesovec pleťový byl popsán pod velkým množstvím dnes neplatných, ale běžně používaných českých botanických názvů, jako vřesovec bylinný nebo vřesovec červený, je známo i synonymum vřesovec masový.\n\nDruh je dřevina, tvoří keře. Dorůstá výšky až 20–50 cm. Borka větviček je světle hnědá, listy jsou úzce čárkovité, zelené, velké asi 0,5 cm. Kvete růžově, plod je tobolka.\n\nDruh je velmi často pěstován i přes své vyšší nároky na půdu a vlhkost. Díky dekorativnímu olistění a dlouhému kvetení během zimy a předjaří je vhodnou doplňkovou dřevinou v parcích apod.\n\nJako nízký hustý keřík vytvářející souvislý pokryv má význam v menších i rozlehlejších kompozicích. Pravidelně řezaný je velmi vhodný i do záhonů při použití ve většího počtu rostlin stejného druhu. Může být použit i do vlhkých částí skalek a rašelinišť. Druh je s ohledem na nároky vhodné kombinovat s dalšími vřesovištními dřevinami, ale také s jehličnany.\n\nSnese řez nebo zmlazení, ale pravidelný mírný řez po odkvětu je vhodnější než siný zásah. Roste poměrně rychle. Rostlina preferuje kyselou, vlhkou, humózní půdu, rašelinu nebo písčité půdy s přídavkem rašeliny. Pěstované odrůdy jsou tolerantnější k rozpětí pH než původní druh, ale preferují kyselé půdy. Vyžaduje světlé stanoviště nebo polohy na výsluní, snese však i polostín. Na podzim se vyplatí přihnojovat síranem draselným, který mimo jiné snižuje pH půdy.\n\nBylo vyšlechtěno více kultivarů s různými znaky. Druh lze rozmnožovat semenem nebo řízky.\n\nVe střední Evropě je tento druh kalcifilní (preferuje vápník), v blízkosti Alp v rašeliništích a vřesovištích i kalcifobní (nesnáší nadměrný obsah vápníku).\n\n"}
{"id": "1057185", "url": "https://cs.wikipedia.org/wiki?curid=1057185", "title": "Zénodotos", "text": "Zénodotos\n\nZénodotos, řecky Ζηνόδοτος, též Zénodotos z Efesu (325 př. n. l. – 260 př. n. l.) byl starořecký básník a gramatik. Byl prvním správcem Alexandrijské knihovny, zakladatelem alexandrijské gramatické školy (a tedy prvním gramatikem vůbec) a vychovatelem Ptolemaia III. Euergeta. Napsal řadu lexikografických prací, které se však nedochovaly. Připravil první kritické vydání Homérových textů.\n\nOttův slovník naučný o něm uváděl: \"Byl žákem Filétovým. Ve správě knihovny zjednal si zásluhy srovnáním plodů řecké epiky a lyriky. Slavnou řadu kritických prací doby alexandrijské zahájil Zénodotos kritickým vydáním Homéra. Postupoval tu sice správnou cestou, srovnával čtení různých rukopisův a volil z nich nejlepší, upozorňoval i na porušení a interpolace textu, ale kritika jeho byla leckdy libovolná a smělá a rovněž nedostatečná znalost mluvy homérské mu byla na závadu. Kromě vydání sestavil homérský glossář.\"\n\n\n"}
{"id": "1057188", "url": "https://cs.wikipedia.org/wiki?curid=1057188", "title": "Luka Lučić", "text": "Luka Lučić\n\nLuka Lučić (* 2. ledna 1995, Split) je chorvatský fotbalový obránce, od ledna 2015 působí v týmu FC Baník Ostrava, kam přišel z Hajduku Split.\n\nV Chorvatsku debutoval v seniorském fotbale v dresu Hajduku Split. Nastupoval i za rezervní tým Hajduku.\nV lednu 2015 přestoupil do českého klubu FC Baník Ostrava, podepsal smlouvu do léta 2018. V 1. české lize debutoval 21. února 2015 proti FK Teplice (prohra 0:1).\n\nV červnu 2015 byl na testech ve slovenském klubu MŠK Žilina (vicemistr ze sezóny 2014/15).\n"}
{"id": "1057190", "url": "https://cs.wikipedia.org/wiki?curid=1057190", "title": "Epimachius Pelusiota", "text": "Epimachius Pelusiota\n\nEpimachius Pelusiota byl egyptský křesťanský poustevník. Zemřel mučednickou smrtí. Katolická a pravoslavná církev jej uctívají jako světce.\n\nNarodil se v neurčeném roce a většinu života prožil jako poustevník. Za vzor si bral svatého proroka Eliáše a svatého Jana Křtitele. Za Deciova pronásledování křesťanů přišel do Alexandrie a utvrzoval ve víře zdejší tajné křesťany. Nakonec veřejně vystoupil proti prefektovi, který nutil křesťany obětovat modlám. Zničil obětní oltář modly, načež byl zajat, ztýrán a nakonec sťat mečem. Stalo se tak zřejmě v roce 250.\n\n"}
{"id": "1057194", "url": "https://cs.wikipedia.org/wiki?curid=1057194", "title": "Epimenidés", "text": "Epimenidés\n\nEpimenidés, řecky Ἐπιμενίδης, též Epimenidés z Knóssu, byl starořecký spisovatel, básník a věštec z přelomu 7. a 6. století př. n. l. Jde o polomytickou osobu. Někdy je řazen mezi sedm mudrců. Stoupenec megarské školy Eubúlides z Mílétu ho proslavil tím, že z něj učinil hrdinu svého známého logického paradoxu (antinomie lháře, Epimenidův paradox, paradox Kréťana), v němž se praví „Kréťan Epimenidés řekl, že všichni Kréťané jsou lháři\".\n\nPocházel z Knóssu na Krétě. Byl prý přítelem Solóna a v letech 596–593 př. n. l. rituálně očistil Athény od moru, kterým bylo město postiženo za zavraždění Kylóna. Starověké zprávy jsou však rozporné, např. Platón v \"Zákonech\" uvádí, že Epimenidés zavítal do Athén o celé století později. Tyto nesrovnalosti pravděpodobně přispěly ke vzniku tradice o Epimenidově vysokém věku. Legenda tvrdí, že zašel v mládí do jakési krétské jeskyně a probudil se, aniž zestárl, až po 57 letech. Dožil se údajně věku 157 let, podle jiných verzí ještě mnohem více.\n\nJsou mu připisována básnická díla: \"O zrození Kúrétů a Korybantů\" a \"O zrození bohů\", celkem asi 5 000 veršů, dále báseň o stavbě lodi Argó a o Iásónově plavbě do Kolchidy. Měl napsat i díla prozaická: \"O obětech a krétské ústavě\" a \"O Mínóovi a Rhadamanthyovi\". Z jeho děl se však zachovaly jen zlomky. Někdy bývá řazen mezi sedm mudrců archaického Řecka. \n\n\n"}
{"id": "1057197", "url": "https://cs.wikipedia.org/wiki?curid=1057197", "title": "Rukopis Národního muzea", "text": "Rukopis Národního muzea\n\nRukopis XIV. D 12 Národního muzea (označení XIV. D 12) je rukopis z poloviny 11. století uložený v Knihovně Národního muzea v Praze. \n\nObsahuje příklad notačně-teoreticky i paleograficky vyspělé formy české neumové notace (předchůdce moderní symbolické hudební notace) a zároveň je zdrojem důkazů o stavu původního českého notopisu své doby. Vychází z jacentního typu notace. Ta je později ještě rozvedena v sedleckém antifonáři, který společně se svatovítským tropářem představují zdroj informací o základních stadiích české chorální notace.\n\nRukopis Národního muzea je nejstarší českou památkou psaný českou neumovou notací. Předlohou rukopisu byla notace irsko-anglosaská a je jisté, že rukopis je dílem hudebníka, který notačnímu systému velmi dobře rozuměl. Jedná se o velmi precizní a vyspělou techniku, která kromě irsko-anglického základu využívá také prvků ostatních notačních vlivů tehdejší doby (metská notace, francouzská notace, německá notace, svatohavelská notace a počátky notace italské), nejde však o mechanické převzetí předešlých technik, nýbrž o nové svébytné a unikátní nazírání, z něhož se později vyvinuly navazující notační principy a grafické tvary pozdější české notace.\n\n\n"}
{"id": "1057198", "url": "https://cs.wikipedia.org/wiki?curid=1057198", "title": "Răzvan Cociș", "text": "Răzvan Cociș\n\nRăzvan Vasile Cociș [rezvan kočiš] (* 19. února 1983, Kluž, Rumunsko) je rumunský fotbalový záložník a bývalý reprezentant, který aktuálně hraje v americkém klubu Chicago Fire v Major League Soccer. Na svém kontě má 50 zápasů za rumunskou fotbalovou reprezentaci.\n\nMimo Rumunska hrál v Moldavsku, Rusku, Saúdské Arábii, USA a na Ukrajině.\n\nCociș odehrál za rumunský mládežnický výběr U21 celkem 12 zápasů a vstřelil 4 góly.\n\nV rumunském reprezentačním A-mužstvu debutoval 17. 8. 2005 pod trenérem Victorem Pițurcou v kvalifikačním zápase proti týmu Andorry (výhra 2:0). Celkem odehrál v letech 2005–2013 za rumunský národní tým 50 utkání, v nichž dvakrát skóroval do sítě soupeřů.\n\nZúčastnil se Mistrovství Evropy 2008 v Rakousku a Švýcarsku (Rumunsko obsadilo nepostupové třetí místo ve „skupině smrti“ – základní skupině C).\n\n"}
{"id": "1057201", "url": "https://cs.wikipedia.org/wiki?curid=1057201", "title": "Carlo Francesco Cesarini", "text": "Carlo Francesco Cesarini\n\nCarlo Francesco Cesarini, (1666 San Martino al Cimino, Viterbo, Itálie – 1741, Řím ) byl italský hudební skladatel a houslista.\n\nO jeho dětství, mládí a hudebním vzdělání nejsou známy žádné informace. V roce 1690 vstoupil do služeb kardinála Benedetta Pamphiliho jako ředitel jeho hudební akademie a pravděpodobně v ní setrval až do kardinálovy smrti v roce 1730. Kromě to byl ředitelem kůru v několika římských kostelech. Doloženo je jeho působení v chrámu Chiesa del Gesù v roce 1704 a v kostele San Giovanni dei Fiorentini.\n\nZkomponoval velké množství oratorií, kantát a spolupracoval na kompozici několika oper. Není známa žádná samostatná práce v tomto oboru. Poslední známá informace týkající se jeho života je dokument o odchodu do důchodu z místa kapelníka chrámu Chiesa del Gesù z důvodu chatrného zdraví.\n\n\n\n\n\nMezi jeho instrumentální díla patří dva cembalové koncerty (posmrtně publikované v Londýně v roce 1775) a šest triových sonát.\n\n"}
{"id": "1057203", "url": "https://cs.wikipedia.org/wiki?curid=1057203", "title": "Fabriciova mapa", "text": "Fabriciova mapa\n\nFabriciova mapa (známa pod latinským názvem „Moravia marchionatus“, nebo pod německým názvem „Das Marggrafftumb Mähren“) je první mapou Moravy, jejíž vznik je datován do roku 1569.\n\nAutorem mapy je Pavel Fabricius, který se narodil v Lubáni v Horní Lužici roku 1519. Ve svém životě se realizoval ve více funkcích, mimo jiné působil v úřadu dvorského falckrabího, zastával místo osobního lékaře císaře Maxmiliána II a také v letech 1553 – 1558 přednášel na vídeňské univerzitě matematiku a medicínu. Dále mapoval rakouské země, prováděl měření zeměpisných souřadnic různých zemí a vydal práce z astronomie (např. o kometách nebo o souhvězdí Kassiopea). I přesto, že působil ve Vídni, osobně se seznámil s moravskou krajinou a do své mapy později zakreslil sídla, význačné vodní toky, pohoří a lesy. Pavel Fabricius zemřel ve Vídni v roce 1589.\n\nJedním z důvodů vzniku mapy Moravy bylo neustále hrozící nebezpečí ze strany Turecké říše. Fabricius toto nebezpečí okomentoval i na samotné mapě latinskými verši: „Prosím Boha, aby ji ochránil od turecké moci.“. Dalším důvodem pro tvorbu mapy byla neexistence mapy Moravy oproti Klaudyánově mapě Čech nebo Laziovým mapám Rakouska.\n\nMapa byla věnována zástupcům všech stavů moravského markrabství. Toto je okomentované i na mapě slovy: „Slovutným zástupcům všech stavů markrabství Moravského, velmožům, vladařům, šlechticům, atd. mým příznivcům, pozdrav! Doktor Paulus Fabricius, císařský matematik a lékař. Přikročiv první, slovutní velmoži, s Vaším souhlasem a štědrou podporou k zeměpisnému popisu Vaší vlasti, která nejen není horší než jiné země, ale mnoha znamenitými dary přírody a štěstěny, jimiž byla obdařena Bohem největším a nejlepším, je daleko předčí, několikrát jsem ji procestoval, prohlédl a prozkoumal svým úsilím, uměním a prací, ačkoliv dříve se o to nikdo ani trochu nepokusil. Neměl jsem proto ani nejmenší oporu, což mi působilo nemalé obtíže, zapojil jsem ji také do sousedních zemí a správně jsem ji zasadil do světových stran. Prosím, abyste vlídně posuzovali tuto mojí práci. Zaznamenal jsem zde města, městečka, hrady a kláštery. Vesnic byl bych mohl zajisté zanésti více, ale byl bych tím způsobil více temného zmatku, než přinesl užitku. V čemkoliv jiném může být má práce pro Váš stát nějak užitečná, nechci si ji zajisté nechat pro sebe a Vám, slovutní velmoži, ji nabízím.“.\n\nPavel Fabricius vydal mapu roku 1569. Následně, ale byly moravskými šlechtici sepsány\npřipomínky, kde Fabriciovi vyčítali různá pochybení, například nesprávné\nrozložení hor a nížin, špatné polohy sídel a omyly ve vodopisu. Například\nAlbrecht Černohorský z Boskovic vytkl nesprávné rozložení hor a rovin nebo\nna popud Tomáše Jordána z Klausenburku poslal v listopadu roku 1570\nvídeňský dvorní lékař Jan Crato z Crafftheimu shrnuté připomínky do menší\na správnější rukopisné mapy.\n\nPůvodní\nvydání mapy je vytištěno šesti mědirytinách a její celkový formát je 946 x 846\nmm. Měřítko bylo určeno na 1:288 000. Jako první z našich map měla\nznačkový klíč a geografickou síť na rámu. Rámec je rozdělen po 5‘ ve směru\npoledníků i rovnoběžek. Mapa je omezena poledníky 38°15‘ a 41°40‘ východní\ndélky a rovnoběžkami 48°25‘ a 50°25‘ severní šířky. Jeden stupeň poledníkový má\nv mapě délku 395,1 mm, 1° na krajních rovnoběžkách 256,6 mm, resp. 264,4\nmm. Zobrazení je tzv. lichoběžníkové, ač by správně měly být obě krajní\nrovnoběžky, zejména horní poněkud kratší. \nV levém dolním rohu je narýsováno délkové měřítko a to obrazy\ndvanácti malých, geografických, moravských a uherských mil.\n\nHranice\nMoravy, stejně tak i hranice mezi sousedními státy, je zobrazena čárkovaně.\nKromě Moravy, zobrazuje mapa ještě velkou část Rakous – levý břeh Dunaje od\nMelku až po ústí Nitry a severozápad Uher. V levém horním rohu sahá kresba\nmapy až do Čech, v pravém do Polska. Ve středu Moravy, severně od Brna je\ndo mapy vkreslen moravský znak, rovněž v Čechách, Rakousích, Uhrách,\nPolsku a Slezsku jsou vkresleny znaky těchto zemí u jejich hranic. \n\nObsah mapy\nje různorodý – místy velmi podrobný, místy je mapa „prázdnější“. V mapě\njsou zakresleny města, městyse, hrady a kláštery, větší vsi i vodní toky.\nPohoří a lesy jsou znázorněny podle tehdejšího zvyku schematicky. Horopisná\na vodopisná náplň je značně podrobná, nacházejí se zde všechny význačné toky.\nKresba reliéfu je provedena pomocí pahorkové metody, která věrně zachycuje\nvýškové rozdíly krajiny. Celkem je zobrazeno 347 místních názvů na Moravě a 134\nnázvů pro Rakousko. Některé názvy nelze identifikovat z důvodu zkomolení\nnázvu. Názvosloví bylo německé, až v pozdějších kopiích přibyly české dublety. \n\nFabriciova mapa byla velmi populární, proto vzniklo několik jejích kopií, z nichž nejznámější jsou kopie Orteliova v Theatrum Orbis Terrarum z roku 1573 a kopie Fabriciovy mapy z roku 1575.\n\nPrvní kopii Fabriciovy mapy zařadil do svého atlasu přední nizozemský vydavatel Abraham Ortelius. Mapa je tištěna z jediné mědirytiny formátu 469 x 345 mm. Horopisná kresba je na Orteliově kopii značně zjednodušena, tím odpadla výtka o nevhodném položení hor. Chyby ve vodopisu Moravy na mapě zůstaly a zásahy moravských pánů do Fabriciovy mapy se objevují hlavně v doplnění nebo opravách polohy některých míst a v přidání českých názvů, které jsou v mapě označeny písmenem B (Bohemice). Mnoho názvů zkomolených Fabriciem zůstalo však v mapě i po těchto opravách.\n\nDalší známou kopii vydal Fabricius sám roku 1575. Na mapě však vůbec nepřihlédl k opravám a doplňkům moravských šlechticů, jak se projevily na Orteliově mapě. Tato kopie vznikla hlavně proto, že byly Fabriciovi ukradeny měděné tiskové desky s původní mapou z roku 1569. Fabricius tedy nechal zhotovit zmenšenou v měřítku 1:370 000 a jen na vlastní Moravu omezenou mapu.\n\nFabriciova mapa byla také předlohou pro kopii, kterou pořídil roku 1585 Gerhard Mercator a zařadil ji do třetí části svého proslulého Mercatorova atlasu.\n\nZ roku 1625 pak pochází kopie mapy od Petra Kaeria, kterou rytec Abraham Janssonius vyzdobil vedutami Brna a Znojma, znakem s moravskou orlicí a postavami ženy a muže v dobových oděvech.\n\nChyby Fabriciovy mapy v roce 1624 opravil Jan Amos Komenský ve své mapě Moravy. Zejména opravil zkomolené názvosloví, nepřesné zakreslení reliéfu a celkovou deformaci mapy. Dále se snažil ji doplnit o své vlastní poznatky i\nsvědectví vrstevníků. Z dochovaných výtisků originálu se pouze jeden nachází v Česku, a to v Mollově sbírce Moravské zemské knihovny v Brně.\n"}
{"id": "1057204", "url": "https://cs.wikipedia.org/wiki?curid=1057204", "title": "Jeroen Willems", "text": "Jeroen Willems\n\nJeroen Willems (15. listopadu 1962 Maastricht – 3. prosince 2012 Amsterdam) byl nizozemský divadelní a filmový herec a zpěvák.\n\nJeroen Willems se narodil 15. listopadu 1962 v Maastrichtu a vystudoval Maastrichtskou akademii dramatických umění (Toneelacademie Maastricht).\n\nStal se členem divadelní společnosti Theatergroep Hollandia, kde hrál v představeních \"La Musica\" (1991), \"Twee Stemmen\" (1997) a \"La Musica Twee\" (2003). Hrál také s dalšími společnostmi jako Het Zuidelijk Toneel/Hollandia, Het Nationale Toneel a vlámská společnost De Tijd. Se společností Oostpool hrál v muzikálu \"Brel, de zoete oorlog\", kde nazpíval několik písní Jacquesa Brela přeložené do nizozemštiny. V dubnu 2010 hrál hlavní roli v představení \"La Commedia\" v Carnegie Hall v New Yorku.\n\nVedle divadla se objevoval též ve filmu a televizi. V roce 1991 hrál v televizním seriálu \"Bij nader inzien\", následovaly seriály \"Tijd van leven\" (1996), \"Wij, Alexander\" (1998), \"Bij ons in de Jordaan\" (2000), \"Stellenbosch\" (2007), \"Bellicher\" (2010), \"De Troon\" (2010) v roli krále Viléma II. a \"Lijn 32\" (2012).\n\nHrál ve filmech \"Nynke\" (2001) holandského politika Pietera Jellese Troelstra, \"De passievrucht\" (2003), \"Dannyho parťáci 2\" (2004), \"Simon\" (2004), \"Zomerhitte\" (2008), \"Komt een vrouw bij de dokter\" (2009), \"Majesteit\" (2010) roli prince Clause, \"Cop vs. Killer\" (2012).\n\nJeroen Willems zemřel nečekaně na srdeční selhání dne 3. prosince 2012 během příprav na 125. výročí královského Theatre Carré v Amsterdamu. Představení, kterého se měla účastnit též královna Beatrix, bylo z tohoto důvodu zrušeno.\n\nWillems se rovněž nedožil premiér tří filmů, které natočil během roku 2012, a které měly premiéru v následujícím roce – \"Tula: The Revolt\", \"Boven is het stil\" a \"De wederopstanding van een klootzak\", který zahajoval Mezinárodní filmový festival v Rotterdamu.\n\nPosmrtně byl rovněž v lednu 2013 odvysílán televizní seriál \"De ontmaskering van de Vastgoedfraude\" s Willemsem v hlavní roli.\n\n\n"}
{"id": "1057210", "url": "https://cs.wikipedia.org/wiki?curid=1057210", "title": "Směrovací protokol", "text": "Směrovací protokol\n\nSměrovací protokol ( ) definuje, jak si směrovače vyměňují informace, které jim umožňují vybírat cestu mezi libovolnými dvěma uzly v počítačové síti. Výběr cesty provádějí směrovací algoritmy. Při svém startu zná každý směrovač pouze sítě, ke kterým je přímo připojen. Směrovací protokol umožňuje předávání těchto informací sousedícím směrovačům a postupně do celé sítě. Tímto způsobem získají routery znalosti topologie sítě.\n\nZ mnoha typů směrovacích protokolů se v IP sítích používají tři hlavní třídy:\n\nTermín „Exterior gateway protocol“ má dva významy; jedním je druh protokolů používaných pro výměnu směrovacích informací mezi autonomními systémy (viz Exterior gateway protocol), druhým je konkrétní protokol popsaný v RFC (viz Exterior Gateway Protocol).\n\nVětšina směrovacích protokolů je definována v dokumentech nazývaných .\n\nNěkteré verze síťového modelu Open System Interconnection (OSI) vyčleňují směrovací protokoly do speciální podvrstvy síťové vrstvy (vrstva 3).\n\nJednotlivé směrovací protokoly se liší metodami, jakými zabraňují vzniku směrovacích smyček, způsoby, jakými vybírají upřednostňované cesty pomocí informace o ceně hopů, časem který je potřeba pro dosažení konvergence směrování, svojí škálovatelností a dalšími vlastnostmi.\n\nSměrovací protokoly jsou podle směrovacího rámce referenčního modelu OSI protokoly pro správu síťové vrstvy. Přenášené směrovací informace většinou samy nejsou objektem směrování, protože se předávají pouze mezi směrovači přímo propojenými datovým spojem. Proto se mohou přenášet mechanismy patřícími do různých vrstev:\n\n\nProtokoly IGP slouží k výměně směrovacích informací \"v rámci\" jedné směrovací domény. Mezi IGP protokoly patří:\n\n\nProtokoly Exterior gateway protocol slouží k výměně směrovacích informací mezi autonomními systémy. Mezi EGP protokoly patří:\n\n\nPro většinu obvyklých směrovacích protokolů existuje mnoho softwarových implementací. K aplikacím s otevřeným zdrojovým kódem patří Bird Internet routing daemon, Quagga, GNU Zebra, OpenBGPD, OpenOSPFD a XORP.\n\nSměrovací protokoly lze také dělit podle toho, jaký \"směrovaný\" protokol přenášejí. Směrovaný protokol ( ) slouží pro přenos aplikačního provozu. Směrovací protokoly poskytují informace pro síťovou nebo mezisíťovou vrstvu, které umožní přenos paketů mezi sítěmi.\n\nPříklady směrovaných protokolů jsou Internet Protocol (IP; IPv4 a IPv6), Internetwork Packet Exchange (IPX), Datagram Delivery Protocol v sadě protokolů AppleTalk a OSI protokol CLNP.\n\n\n\n"}
{"id": "1057213", "url": "https://cs.wikipedia.org/wiki?curid=1057213", "title": "Split (rozcestník)", "text": "Split (rozcestník)\n\nSplit může znamenat:\n\n"}
{"id": "1057215", "url": "https://cs.wikipedia.org/wiki?curid=1057215", "title": "Mazanec (hrad)", "text": "Mazanec (hrad)\n\nMazanec je zaniklý hrad na severozápadním okraji města Žlutice v okrese Karlovy Vary. Hrad stál v nadmořské výšce okolo 550 metrů a dochovalo se z něj zejména obvodové valové opevnění.\n\nMazanec vznikl jako předsunuté opevnění žlutického hradu, který se nacházel v nevýhodné poloze snadno ohrozitelné dělostřelbou. První písemná zmínka je z roku 1418. V době, kdy město získal Jakoubek z Vřesovic, byl přestavěn a začal být označován jako hrad. V roce 1568 je již uváděn jako zřícenina.\n\nSoučasná podoba vnitřní plochy hradu je výsledkem úpravy areálu pro sportovní účely. Z hradu se tak dochoval pouze obvodový val, který chránil oválnou plochu o rozměrech přibližně 80 × 80 metrů. Minimálně na severní straně byl val zevnitř obezděn nebo k němu byla přiložena stavba. Na severozápadní straně se val mírně rozšiřuje a prohlubeň zde naznačuje existenci věžovité stavby. Na jihovýchodní straně byl val zcela rozvezen. Východně od pozůstatků hradu se mezi ním a silnicí mohlo nacházet lehčeji opevněné předhradí.\n\nProstor hradu je volně přístupný cestou, která odbočuje ze silnice II/205 mezi kempem a domem čp. 159.\n\n\n"}
{"id": "1057221", "url": "https://cs.wikipedia.org/wiki?curid=1057221", "title": "Datagram Delivery Protocol", "text": "Datagram Delivery Protocol\n\nDatagram Delivery Protocol (DDP) je protokol síťové vrstvy sady protokolů AppleTalk. Jeho hlavním úkolem je doručování datagramů mezi sokety na uzlech v síti AppleTalk.\n\nVšechny protokoly aplikační vrstvy v sítí AppleTalk včetně infrastrukturních protokolů Name Binding Protocol (NBP), Routing Table Maintenance Protocol (RTMP) a Zone Information Protocol (ZIP) využívají protokol DDP.\n\n"}
{"id": "1057223", "url": "https://cs.wikipedia.org/wiki?curid=1057223", "title": "Svatovítský tropář", "text": "Svatovítský tropář\n\nSvatovítský tropář, či \"svatovítské troparium\", je středověký iluminovaný hudební rukopis - tropář ze 13. století. \n\nJedná se o exemplář vyspělé systematicky notované jacentně-virgální chorální notace českého typu (tzv. rombiky) z roku 1235. Je zapsán na čtyřlinkové osnově.\n\nChronologicky nejbližším starším rukopisem je rukopis Národního muzea (označení \"XIV. D 12\") z poloviny 11. století. Svatovítský tropář nevychází z téhož notačního systému jako rukopisu Národního muzea, proto nám chybí písemné doklady pro přechodovou fázi mezi čtyřlinkouvou notací svatovítskou a neumovou notaci rukopisu NM.\n\n"}
{"id": "1057227", "url": "https://cs.wikipedia.org/wiki?curid=1057227", "title": "Dmitrij Kovtun", "text": "Dmitrij Kovtun\n\nDmitrij Vladimirovič Kovtun (* 1965) (rusky \"Дмитрий Владимирович Ковтун\") je ruský obchodník a bývalý agent sovětské tajné služby KGB. \n\nSpolečně s dalším bývalým agentem KGB Andrejem Lugovým se setkal s Alexandrem Litviněnkem krátce před tím, než byl Litviněnko hospitalizován pro otravu poloniem. Sám Kovtun byl později v Moskvě také hospitalizován vzhledem ke kontaminaci poloniem. \n\nKovtun a Lugovoj se znají od dětství, oba pocházejí z vojenských rodin a vyrůstali v sousedství. Společně studovali také vojenskou akademii v Moskvě v 80. letech 20. století a společně poté pracovali pro KGB. Po kolapsu Sovětského svazu oba pracovali pro soukromé bezpečnostní agentury.\n\nKovtun byl původně vyšetřován v případu jako svědek, ale v roce 2012 ho britská prokuratura obvinila z vraždy Litviněnka, byl na něj vydán zatykač a Rusko bylo požádáno o jeho vydání. V březnu 2015 informoval Kovtun britské úřady, že je připraven předložit důkazy o své nevině. V červenci 2015, ale tvrdil, že údajně nebyl schopen se zkontaktovat s příslušným ruským vyšetřovatelem, aby mu vydal povolení mluvit o utajených skutečnostech. Podle britských komentátorů Kovtun soud napálil.\n"}
{"id": "1057228", "url": "https://cs.wikipedia.org/wiki?curid=1057228", "title": "Augusto Batalla", "text": "Augusto Batalla\n\nAugusto Martín Batalla Barga (* 30. duben 1996, Hurlingham, Buenos Aires, Argentina) je argentinský fotbalový brankář v současné době nastupující za tým CA River Plate.\n\n"}
{"id": "1057230", "url": "https://cs.wikipedia.org/wiki?curid=1057230", "title": "Nikdy nejsme sami", "text": "Nikdy nejsme sami\n\nNikdy nejsme sami (2016) je český film režiséra Petra Václava. Hrají v něm Karel Roden a Lenka Vlasáková i herci z minulého Václavova filmu \"Cesta ven\" Klaudia Dudová či Zdeněk Godla.\n\nFilm měl premiéru na Berlínském mezinárodním filmovém festivalu v sekci Forum, na festivalu se promítal čtyřikrát a získal zde diváckou cenu čtenářů deníku \"Der Tagesspiegel\".\n\nFilm se natáčel na podzim roku 2014 v Senicích.\n\n\n"}
{"id": "1057238", "url": "https://cs.wikipedia.org/wiki?curid=1057238", "title": "Shola Ameobi", "text": "Shola Ameobi\n\nFoluwashola „Shola“ Ameobi (* 12. října 1981, Zaria, Nigérie) je anglicko-nigerijský fotbalový útočník, který je od roku 2016 hráčem anglického Fleetwood Town FC.\nReprezentoval Anglii v mládežnické kategorii U21, na seniorské úrovni reprezentuje Nigérii.\n\nS fotbalem začínal v Anglii v klubu Newcastle United, kde v roce 2000 debutoval v A-týmu.\n\nV roce 2008 odešel na hostování do Stoke City FC.\n\nV srpnu 2014 odešel do tureckého druholigového klubu Gaziantep Büyükşehir Belediyespor, ale v prosinci téhož roku zde skončil, dohodl se na zrušení smlouvy. Celkem odehrál za turecký tým 11 zápasů a vstřelil 4 góly.\n\nV lednu 2015 se vrátil do Anglie, posílil klub Crystal Palace FC. Debutoval dne 21. února.\n\n23. října 2015 podepsal smlouvu s Bolton Wanderers FC, kde dostal dres s číslem 26. 25. ledna 2016 mu zde vypršela smlouva.\n\n12. února 2016 zadarmo přestoupil do Fleetwood Town FC.\n\nShola Ameobi působil v mládežnickém výběru Anglie U21.\n\nV roce 2009 vyjádřil touhu nastupovat v A-mužstvu Nigérie. Debutoval 14. listopadu 2012 v přátelském střetnutí v Miami proti týmu Venezuely (výhra 3:1). V 61. minutě střídal na hřišti Obafemi Martinse.\n\nTrenér Nigérie Stephen Keshi jej vzal na Mistrovství světa 2014 v Brazílii. Nigérie vypadla v osmifinále s Francií po porážce 0:2.\n\n"}
{"id": "1057240", "url": "https://cs.wikipedia.org/wiki?curid=1057240", "title": "Petr Václav", "text": "Petr Václav\n\nPetr Václav (* 11. června 1967) je český filmový režisér. Jeho otcem je hudební skladatel Jiří Václav, matkou dokumentaristka Ljuba Václavová.\n\nVystudoval dokument na FAMU. Dokumentární školní film \"Paní Le Murie\" (1993) zaznamenal úspěch v zahraničí. V roce 1996 debutoval s celovečerním hraným filmem \"Marian\". Od roku 2003 žije ve Francii.\n\n\nNa Cenách české filmové kritiky 2014 získal ocenění za nejlepší režii a nejlepší scénář za film \"Cesta ven\", který získal i cenu za nejlepší film.\n\nFilm \"Cesta ven\" byl nejúspěšnějším filmem na 22. ročníku výročních cen České filmové a televizní akademie Český lev 2014, kdy získal celkem 7 ocenění vč. ocenění za nejlepší film a za nejlepší režii.\n\n"}
{"id": "1057242", "url": "https://cs.wikipedia.org/wiki?curid=1057242", "title": "Francis Xavier Kriengsak Kovithavanij", "text": "Francis Xavier Kriengsak Kovithavanij\n\nFrancis Xavier Kriengsak kardinál Kovithavanij (thajsky ฟรังซิสเซเวียร์ เกรียงศักดิ์ โกวิทวาณิช) (* 27. června 1949, Bang Rak) je thajský římskokatolický kněz a arcibiskup Bangkoku.\n\nNarodil se 27. června 1949 v Bang Raku. Po středoškolském vzdělání vstoupil do kněžského semináře svatého Josefa v Sampranu. Poté byl poslán na Papežskou univerzitu Urbaniana v Římě, aby zde studoval filosofii a teologii. Na kněze byl vysvěcen 11. července 1976 arcibiskupem Michaelem Michaiem Kitbunchuem.\n\nRoku 1976 se stal asistentem kněze farnosti Narození Panny Marie v Ban Panu. Dále působil jako asistent kněze farnosti Epifanie v Koh Go, vicerektor semináře minor svatého Josefa v Sampranu. V letech 1982 - 1983 studoval spiritualitu na Papežské Gregoriánské univerzitě v Římě. Poté se vrátil do své rodné země a působil 6 let jako rektor semináře Svaté rodiny v Nakhon Ratčasimě. Roku 1989 se stal podsekretářem Biskupské konference Thajska a roku 1992 rektorem Národního vyššího semináře \"Lux Mundi\" v Sampran. Dále působil v různých funkcích pro arcidiecézi Bangkok.\n\nDne 7. března 2007 jej papež Benedikt XVI. jmenoval biskupem Nakhon Sawanu. Biskupské svěcení přijal 2. června 2007 z rukou kardinála Michaela Michaie Kitbunchua a spolusvětiteli byli arcibiskup Salvatore Pennacchio a biskup Joseph Banchong Aribarg.\n\nTuto funkci vykonával do 14. května 2009, kdy byl ustanoven metropolitním arcibiskupem Bangkoku.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Santa Maria Addolorata.\n\n"}
{"id": "1057246", "url": "https://cs.wikipedia.org/wiki?curid=1057246", "title": "Besançonská církevní provincie", "text": "Besançonská církevní provincie\n\nBesançonská církevní provincie je římskokatolickou církevní provincií, ležící v regionech Franche-Comté (v celém) a Lotrinsko (zčásti) ve Francii. V čele provincie stojí \"arcibiskup–metropolita z Besançonu\". Provincie vznikla v průběhu 4. století, kdy bylo biskupství v Besançonu povýšeno na metropolitní arcibiskupství. Současným metropolitou je arcibiskup Jean-Luc Bouilleret.\n\nV průběhu 4. století byla zřízena besançonská církevní provincie, s verdunskou sufragánní diecézí, která byla založena, stejně jako provincie, ve 4. století.\n\nÚzemí provincie se člení na šest diecézí:\n\n"}
{"id": "1057252", "url": "https://cs.wikipedia.org/wiki?curid=1057252", "title": "Světlana Burianová", "text": "Světlana Burianová\n\nSvětlana Burianová (* 3. června 1963 Praha, Česká republika) je česká básnířka.\n\nMiroslav Kovářík publikoval básně Světlany Burianové ve své rubrice Představujeme v ročníku 1984/85 časopisu Jonáš. V roce 1986 vydala v nakladatelství Československý spisovatel knižní prvotinu – sbírku básní \"Z ruky do ruky\", ve kterých vypovídá o pocitech člověka, jenž překročil práh dospívání.\n"}
{"id": "1057257", "url": "https://cs.wikipedia.org/wiki?curid=1057257", "title": "Éric Di Meco", "text": "Éric Di Meco\n\nÉric Di Meco (* 7. září 1963, Avignon, Francie) je bývalý francouzský fotbalový obránce a reprezentant.\nS Olympique Marseille vítěz Ligy mistrů UEFA 1992/93.\n\nPodstatnou část své profesionální kariéry strávil v klubu Olympique Marseille, kde začínal na seniorské úrovni. Odtud dvakrát hostoval, nejprve v AS Nancy (1986–1987) a poté v FC Martigues (1987–1988). S Olympique Marseille vyhrál řadu domácích titulů a především Ligu mistrů UEFA 1992/93 (první v historii klubu).\nZávěr kariéry strávil v klubu AS Monaco.\n\nv A-mužstvu Francie debutoval 16. srpna 1989 v přátelském utkání v Malmö proti domácímu týmu Švédska (výhra 4:2).\n\nZúčastnil se EURA 1996 v Anglii, kde byla Francie vyřazena v semifinále v penaltovém rozstřelu Českou republikou.\n\nCelkem odehrál v letech 1989–1996 za francouzský národní tým 23 zápasů, aniž by skóroval.\n\n"}
{"id": "1057258", "url": "https://cs.wikipedia.org/wiki?curid=1057258", "title": "Jiří Jonák", "text": "Jiří Jonák\n\nJiří Jonák (* 20. srpna 1963 Plzeň) je bývalý československý hokejový obránce.\n\nPlzeňský odchovanec, jako devatenáctiletý začal hrát nejvyšší hokejovou soutěž. Po třech odehraných sezónách narukoval na základní vojenskou službu, během které vystřídal dva hokejové kluby, a to Duklu Trenčín, kde nedostal skoro žádnou příležitost, a proto byl převelen do slovenských Topoľčan. Po skončení ZVS se vrátil do mateřského týmu. Po úspěšné reprezentaci v sezóně 1991/1992 o rok později přestoupil do finského klubu JYP Jyväskylä, kde se podílel na zisku bronzové medaile. V týmu vydržel pouze jednu sezónu, následoval návrat do Plzně na dvě sezóny. Jako dvaatřicetiletý přestoupil do druholigového Havířova, vydržel zde skoro celou sezónu, než si ho do nejvyšší soutěže stáhli zpět trenéři Vítkovic. V následujících dvou sezónách patřil k pilířům obrany, tým získal dvě medailové umístění. Zde skončil působení v nejvyšší soutěži, následoval přestup do Německa, kde hrál dalších 15 let za několik klubů v nižších německých ligách. V sezóně 2013/2014 nastoupil za český klub HC Chotikov v Plzeňské krajské lize.\n\nV roce 1983 se účastnil Mistrovství světa juniorů, kde získal stříbrnou medaili, v týmu hrál společně s hráči, z kterých se staly hokejové hvězdy, např. Dominik Hašek, František Musil či Vladimír Růžička.\n\nJako reprezentant se zúčastnil jednoho šampionátu, a to MS 1992, které se konalo v Praze a Bratislavě. Před domácími fanoušky získal bronzovou medaili. V reprezentačním dresu odehrál celkem 7 zápasů.\n\n"}
{"id": "1057259", "url": "https://cs.wikipedia.org/wiki?curid=1057259", "title": "TJ Internacionál Slovnaft ZŤS Bratislava-Petržalka", "text": "TJ Internacionál Slovnaft ZŤS Bratislava-Petržalka\n\nTJ Internacionál Slovnaft ZŤS Bratislava-Petržalka (celým názvem: Telovýchovná jednota Internacionál Slovnaft Závody ťažkého strojárstva Bratislava-Petržalka) byl slovenský fotbalový klub, který reprezentoval bratislavské městské části Nové Mesto a Petržalka.\n\nZaložen byl v roce 1986 sloučením úspěšných bratislavských týmů TJ Internacionál Slovnaft Bratislava a ZŤS Petržalka. Zanikl v roce 1990 po jejich znovu oddělení a obnovení samostatnosti.\n\nSvé domácí zápasy odehrával na stadionech v Pasienkách (A-tým) a v Petržalce (B-tým a C-tým).\n\nZdroj: \n\n\n\n\nZdroj: \n\n\n\nZdroj: \n\nTJ Internacionál Slovnaft ZŤS Bratislava-Petržalka „B“ byl rezervní tým obou sloučených bratislavských klubů. Zaniká v roce 1990 po znovu oddělení obou celků.\n\n\nZdroj: \n\n\n\nZdroj: \n\nTJ Internacionál Slovnaft ZŤS Bratislava-Petržalka „C“ byl druhý rezervní tým obou sloučených bratislavských klubů. Zaniká v roce 1990 po znovu oddělení obou celků.\n\n\nZdroj: \n\n\n\nZdroj: \n\n"}
{"id": "1057265", "url": "https://cs.wikipedia.org/wiki?curid=1057265", "title": "Francesco Montenegro", "text": "Francesco Montenegro\n\nFrancesco kardinál Montenegro (* 22. května 1946, Messina) je italský římskokatolický kněz a arcibiskup Agrigenta.\n\nPo základní a střední škole vstoupil do Arcibiskupského semináře sv. Pia X. ve svém rodném městě, zde studoval filosofii a teologii. Na kněze byl vysvěcen 8. srpna 1969 arcibiskupem Francescem Fasolou. V letech 1969 až 1971 navštěvoval kurzy pastorální teologie v \"Ignatianum\" v Messině. Po svěcení vykonával kněžskou službu ve svém městě a později byl osobním sekretářem arcibiskupů Francesca Fasoly a Ignazia Cannava. V letech 1988-1998 byl knězem farnosti svatého Klementa v Messině. Dále působil jako ředitel diecézní charity (\"Caritas\"), místní delegát \"Caritas\" a regionální reprezentant Národní \"Caritas\", diecézní asistent Italského sportovního centra, generální pro-vikář arcidiecéze Messina–Lipari–Santa Lucia del Mela a od roku 1998 je kanovníkem protometropolitní kapituly Messiny.\n\nDne 18. března 2000 jej papež Jan Pavel II. jmenoval pomocným biskupem arcidiecéze Messina–Lipari–Santa Lucia del Mela a titulárním biskupem z Aurusuliany. Biskupské svěcení přijal 29. dubna 2000 z rukou arcibiskupa Giovanniho Marry a spolusvětiteli byli arcibiskup Ignazio Cannavò a biskup Francesco Sgalambro.\n\nTuto funkci vykonával do 23. února 2008, kdy byl ustanoven metropolitním arcibiskupem Agrigenta. Dne 29. června 2008 přijal v Bazilice svatého Petra pallium.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Santi Andrea e Gregorio al Monte Celio.\n\n"}
{"id": "1057266", "url": "https://cs.wikipedia.org/wiki?curid=1057266", "title": "Jocelyn Hay", "text": "Jocelyn Hay\n\nJocelyn Hay (30. července 1927 – 21. ledna 2014) byla velšská novinářka a televizní reportérka. Narodila se ve městě Swansea na jihu Walesu jako dcera účetního. Po vypuknutí druhé světové války odjela do Austrálie, kde žila u tety. Po konci války se vrátila ke svým rodičům, kteří nyní žili v italském Terstu. V roce 1983 založila neziskovou organizaci Voice of the Listener & Viewer věnující se ochraně veřejnoprávního vysílání. V roce 1999 jí byl udělen titul člen Řádu britského impéria, o šest let později byla povýšena na komandéra. Zemřela v lednu roku 2014 ve věku 86 let.\n"}
{"id": "1057267", "url": "https://cs.wikipedia.org/wiki?curid=1057267", "title": "Attila Ambrus", "text": "Attila Ambrus\n\nAttila Ambrus (* 6. října 1967, Fitod, Rumunsko) je bývalý maďarský hokejový brankář, který chytal za prvoligový klub Újpesti TE. Stal se známým jako pachatel bankovních loupeží, za které strávil více než dvanáct let ve vězení. Měl přezdívku \"Viszkis rabló\" (whiskový lupič) podle zvyku dát si před činem na kuráž skleničku whisky.\n\nPochází ze sikulské rodiny z rumunského venkova, hrál za juniorku klubu HSC Csíkszereda. V roce 1988 emigroval na podvozku vlaku do Maďarska. Po řadě příležitostných zaměstnání se stal správcem zimního stadiónu Újpesti TE. V roce 1994 ho klub najal jako brankáře: ani ne tak pro hráčské umění, ale spíš proto, že lepšího gólmana si při své ekonomické situaci nemohl dovolit. Plat byl spíše symbolický a nedostatek financí řešil Ambrus loupežemi. V letech 1993 až 1999 přepadl v Budapešti a okolí 27 pošt, bank a cestovních kanceláří a odnesl si zhruba sto milionů forintů. Byl zatčen 15. ledna 1999, v červenci téhož roku z vězení uprchl a po třech měsících byl znovu vypátrán. Byl odsouzen k sedmnácti letům odnětí svobody, pro dobré chování mu byl trest zmírněn a 31. ledna 2012 vyšel na svobodu. Živí se provozováním vlastní keramické dílny.\n\nAmbrus se stal v Maďarsku velmi populárním jako lupič-gentleman, který se vyhýbal používání násilí, soucit vzbuzovaly i jeho pohnuté životní osudy a pověst nepříliš šikovného, ale zato velmi obětavého brankáře. Americký spisovatel Julian Rubinstein napsal o Ambrusových osudech knihu \"Balada o poctivém lupiči\", práva na její zfilmování zakoupil Johnny Depp.\n\n\n"}
{"id": "1057268", "url": "https://cs.wikipedia.org/wiki?curid=1057268", "title": "Seznam jordánských králů", "text": "Seznam jordánských králů\n\nToto je seznam jordánských králů zahrnující panovníky od roku 1946, kdy první jordánský král Abdalláh ibn Husajn al-Hášimí z dynastie Hášimovců nastoupil na trůn poté, co byl emirát Transjordánsko prohlášen za Jordánské hášimovské království.\n\n"}
{"id": "1057273", "url": "https://cs.wikipedia.org/wiki?curid=1057273", "title": "Death metal (rozcestník)", "text": "Death metal (rozcestník)\n\nDeath metal může znamenat:\n\n"}
{"id": "1057277", "url": "https://cs.wikipedia.org/wiki?curid=1057277", "title": "DECTPU", "text": "DECTPU\n\nDECTPU, plným názvem je jazyk vyvinutý firmou Digital Equipment Corporation (DEC) pro programování textových editorů. DECTPU je distribuováno s operačním systémem OpenVMS. Je navrženo tak, aby mohlo být používáno i na textovém terminálu nebo konzoli, takže není nutné používat DECwindows.\n\nPomocí DECTPU jsou implementovány editory Language-Sensitive Editor (LSE) a Extensible Versatile Editor (EVE) z roku 1986. EVE zahrnuje emulátor celoobrazovkového editoru EDT.\n"}
{"id": "1057282", "url": "https://cs.wikipedia.org/wiki?curid=1057282", "title": "Pink Apple", "text": "Pink Apple\n\nPink Apple (tj. \"Růžové jablko\") je švýcarský filmový festival zaměřený na filmy s LGBT tématem, který se každoročně koná na jaře v Curychu a Frauenfeldu.\n\nFestival byl založen v roce 1997 ve městě Frauenfeld v kantonu Thurgau, který je znám svou produkcí jablek. V roce 2000 se festival poprvé rozšířil také do Curychu v rámci uskutečněných EuroGames a od roku 2003 se zde koná pravidelně každý rok hlavní program a v původním Frauenfeldu jeho zkrácená verze.\n\nFilmový program představuje vedle aktuální produkce také starší snímky v sekci \"Milestone\". \nPink Apple uvádí zhruba 90 představení filmů všech žánrů včetně krátkometrážních. Publikum vzrostlo od počátečních 500 na zhruba 7000 návštěvníků.\n\nFestival je organizován na spolkovém základě jako nevýdělečný podnik. Festival je financován sponzorskými příspěvky, prodejem vstupenek a příspěvky nadací. Organizační výbor má zhruba 20 spolupracovníků.\n\nV roce 2001 proběhla první mezinárodní soutěž krátkých filmů s odbornou porotou, která uděluje \"Pink Apple Award\" dotovanou 2000 franky. Ve stejném roce byla založena i cena publika. Tato cena byla roku 2008 ještě rozdělena na hrané a dokumentární filmy.\n\n\n\n\n"}
{"id": "1057283", "url": "https://cs.wikipedia.org/wiki?curid=1057283", "title": "Tengri", "text": "Tengri\n\nTengri je bůh nebes, nejvyšší z bohů, v původním náboženství uralských a altajských národů, resp. turkotatarských a ugrofinských, zvaném Tengrismus. Tengri je stále uctíván u některých národů na Sibiři, kde v souvislosti s jeho kultem je uctíváno několik hor, jež jsou pro vyznavače tohoto náboženství posvátné.\n"}
{"id": "1057284", "url": "https://cs.wikipedia.org/wiki?curid=1057284", "title": "Chačatur Abovjan", "text": "Chačatur Abovjan\n\nChačatur Abovjan, arménsky Խաչատուր Աբովյան (15. října 1809, Jerevan – 14. dubna 1848) byl arménský spisovatel a národní buditel z počátku 19. století, který záhadně zmizel v roce 1848 a nakonec byl prohlášen za mrtvého.\n\nByl to pedagog, básník a obhájce modernizace. Je pokládán za otce moderní arménské literatury, nejvíce oceňován je jeho román \"Rány Arménie\". Napsal ho v roce 1841 a publikoval posmrtně v roce 1858. Byl to první román napsaný v moderní arménštině.\n\nAbovjan svým stylem předběhl dobu a prakticky nic z jeho díla nebylo vydáno v průběhu jeho života, teprve až po založení Arménské SSR byl znovuobjeven. Abovjan je považován za jednu z nejvýznamnějších postav nejen arménské literatury, ale i arménské historie.\n\n"}
{"id": "1057285", "url": "https://cs.wikipedia.org/wiki?curid=1057285", "title": "Kostel svaté Alžběty Uherské (Teplice)", "text": "Kostel svaté Alžběty Uherské (Teplice)\n\nKostel svaté Alžběty Uherské v Teplicích-Šanově je novogotickou sakrální stavbou nacházející se v lázeňském parku teplické čtvrti Šanov. Kostel je orientován k severu. Vzhledem ke svažitému terénu je kostel směrem k jihu umístěn na terase.\n\nKostel byl postavený v letech 1864–1877 podle plánů Heinricha Ferstela z Vídně v novogotickém slohu. Zadavatelem stavby byla obec Šanov. Délka výstavby byla způsobena tím, že stavba, kromě pozemku, byla financována z darů a výtěžků ze sbírek; navíc musela být v době Prusko-rakouské války pozastavena (v průběhu války v ní byli mj. ubytováni vojáci). Stavební práce začaly přímo pod Ferstelovým vedením v roce 1862. Kostel je postaven z režného cihlového zdiva, kamenná podezdívka jižní předsíně je z lomového kamene. Na vlastní předsíň byly použity pískovcové kvádry. Kamenné jsou pak kružby a další kamenické články jako jsou fiály, kříž nad západním štítem a portály. Dokončení kostela se protáhlo na patnáct let, takže byl dokončen až k roku 1877. Hranolová čtyřpatrová věž na severním zakončení západní lodi byla přistavěna v roce 1888, a je přístupná vlastním západním portálkem.\n\nKostel je koncipován jako cihlové síňové trojlodí s hranolovou věží po boku presbytáře, který má stejnou výšku a šířku s hlavní lodí. Hlavní loď kryje vysoká sedlová střecha, nad presbytářem zvalbená (zkosená). Ve štítu průčelí, nad rozetovým oknem, je v nice umístěna socha sv. Alžběty Uherské (Durynské) pečující o nemocného. Pod schodištěm je osazena pamětní deska položení základního kamene.\n\nJižní předsíň je otevřená, z obou boků přístupná schodištěm. Po obou stranách hlavní lodi jsou předsazené opěráky, vyvrcholené fiálami, překračující předsíň. Jižní stěny bočních lodí prolamují okna tvaru sférického trojúhelníka s trojlaločnými kružbami. Boční lodi mají pultové střechy s kolmými trojúhelnými štíty nad každým oknem. Výrazně vysoké třetí zvonové patro je otevřeno vysokými okny bez zasklení. Uvnitř se nachází zajímavá ocelová zvononosná konstrukce. Nad čtvrtým patrem s trojitými okny na každém boku je vysoká jehlancová střecha s trojúhelníkovými štíty se zbytky ciferníků hodin. Nefunkční hodinový stroj je v současnosti zapůjčen do Galerie Bartholomeus v kostele sv. Bartoloměje. Závěr východní boční lodi tvoří sakristie s oratoří v prvním patře. Přístupné jsou od východního portálku šnekovým schodištěm v přiložené věžici. Boční okna trojlodí jsou vysoká, se středními pruty a kružbami. Interiér je sklenut křížovými klenbami na válcové sloupy.\n\nVybavení kostela je novogotické. Okenní vitráže prošly rekonstrukcí v letech 2000–2005. Zhotovené byly podle původního typu zasklení a postupně osazovány.\n\n\n"}
{"id": "1057286", "url": "https://cs.wikipedia.org/wiki?curid=1057286", "title": "Máčka obrovská", "text": "Máčka obrovská\n\nMáčka obrovská (\"Eryngium giganteum\") je dvouletá nebo krátce vytrvalá bylina z čeledi miříkovitých. Dorůstá výšky téměř 1 m.\n\nPro své výrazné květy a mohutný vzrůst je rostlina nápadným prvkem. Lze ji vysadit do rozlehlejších skalek, u suchých zídek nebo v xerofytních výsadbách a přírodních zahradách. Květ je atraktivní pro hmyz. Může být použita k řezu nebo sušení.\n\nJe považován za druh, který se pěstuje snadno. Rostlina preferuje výsluní nebo světlé stanoviště, propustnou půdu, spíše sušší. Pěstuje se ale i v běžné propustné živné půdě s dostatečnou vlhkostí. Snáší přísušky.\n\nDruh lze rozmnožovat semenem nebo dělením.\n\n"}
{"id": "1057288", "url": "https://cs.wikipedia.org/wiki?curid=1057288", "title": "Death Metal (album, Dismember)", "text": "Death Metal (album, Dismember)\n\nDeath Metal je čtvrté studiové album švédské death metalové kapely Dismember. Vydáno bylo v roce 1997 hudebním vydavatelstvím Nuclear Blast. Vyšlo i v japonské reedici, která obsahovala jako bonus skladby z předchozího EP \"Misanthropic\".\n\n\n\n"}
{"id": "1057291", "url": "https://cs.wikipedia.org/wiki?curid=1057291", "title": "Pryšec myrtovitý", "text": "Pryšec myrtovitý\n\nPryšec myrtovitý (\"Euphorbia myrsinites\") je dvouletá nebo krátce vytrvalá bylina z čeledi pryšcovitých. Kvete od dubna do července. Patří mezi stálezelené rostliny s výrazně šedými tučnými listy, jež jsou považovány za ozdobné. Květy - listeny jsou zbarveny žlutě. Plod je tobolka.\n\nRostlina je původní v jihovýchodní Evropě a Malé Asii, od Itálie přes Balkán po Krym a Turecko. \n\nRostlina je vhodná pro výsadbu do nádob, skalek, u suchých zídek nebo v xerofytních výsadbách a přírodních zahradách. Případně jako pokryvná rostlina a na zelené střechy.\n\nJe považována za druh, který se pěstuje snadno. Rostlina preferuje výsluní nebo světlé stanoviště, propustnou půdu, spíše sušší. Pěstuje se ale i v běžné propustné živné půdě s dostatečnou vlhkostí. Snáší přísušky. Rostlina je výrazně alelopatická, ohrožuje výměšky blízké rostliny. Pryšec myrtovitý je třeba po přezimování seřezat, v ČR přezimuje spolehlivě.\n\nDruh lze rozmnožovat semenem nebo dělením.\n\n"}
{"id": "1057295", "url": "https://cs.wikipedia.org/wiki?curid=1057295", "title": "Třítónové neumy", "text": "Třítónové neumy\n\nTřítónové neumy – \"tristrophy\" jsou neumy, které se sládají ze tří jednotónových neum, příp. z jedné jednotónové neumy a jedné dvoutónové neumy gregoriánského chorálu. \n\nTyto skupinové neumy jsou složené z několika tónů stejné nebo rozdílné výšky, a představují druh skupinových neum. Při kombinaci více skupinových neum hovoříme víceskupinových neumách.\n\nZe třítónových neum nemá pouze \"salicus v souzvuku\", v němž následují dva tóny o stejné tónové výšce některého z vyšších tónů, žádný vlastní název.\n\nNejdůležitější jednotónové neumy jsou uvedeny v následující tabulce v abecedním pořadí. Z důvodu proměnlivosti tvoří intervaly se zřetelem na tónovu výšku jednotlivých tónů kvadrátní notace pouze příklady:\n"}
{"id": "1057296", "url": "https://cs.wikipedia.org/wiki?curid=1057296", "title": "Lawrence Venuti", "text": "Lawrence Venuti\n\nLawrence Venuti (narozen 9. února 1953) je americký translatolog. Zabývá se teorií a historií překladu a je aktivním překladatelem z italštiny, francouzštiny a katalánštiny.\n\nVenuti se narodil ve Filadelfii a absolvoval místní univerzitu, Temple University. Poté se přestěhoval do New Yorku. V roce 1980 zde získal titul Ph.D. v oboru anglický jazyk na prestižní Kolumbijské univerzitě. V témže roce obdržel cenu Renata Poggioliho za svůj překlad románu \"Delirium\" italské spisovatelky Barbary Alberti.\n\nV současné době působí Venuti jako profesor angličtiny na Temple University, a na mnohých dalších univerzitách měl možnost učit jako hostující lektor – např. na Pensylvánské univerzitě, Princetonské univerzitě, Kolumbijské univerzitě, Tridentské univerzitě, Univerzitě Johannese Gutenberga v Mohuči a na Královské univerzitě v Belfastu.\n\nJe také členem redakční rady či poradního výboru mnoha translatologických časopisů: \"Reformation: The Journal of the Tyndale Society\",\"The Translator: Studies in Intercultural Communication\", \"TTR: Traduction, Terminologie, Redaction\",\"Translation Studies\", \"Target: An International Journal of Translation Studies\", a \"Palimpsestes\". Osobně připravil vydání speciálních čísel, zaměřených na překlad a menšiny (\"The Translation\", 1988) a překlad poezie (\"Translation Studies\", 2001). Jeho překladové projekty získaly ocenění a granty – v r. 1980 od amerického PEN klubu, v r. 1983 od italské vlády, v r. 1983 a 1999 od americké grantové organizace National Endowment for the Arts a v r. 1989 od National Endowment for the Humanities. V roce 1999 obdržel Fulbrightovo stipendium pro vyšší lektory, díky němuž mohl učit translatologii na univerzitě ve španělském městě Vic.\nV roce 2007 získal Guggenhaimovo stipendium za překlad poezie a prózy Giovanniho Pascoliho.\n\nVenuti se zaměřuje na teorii a praxi překladu. Je považován za jednoho z nejzapálenějších současných translatologů, a jeho názory se často liší od mainstreamové teorie překladu. Kritizuje skutečnost, že překladatel je často „neviditelnou“ osobou. Už od počátků své vlastní překladatelské tvorby se věnuje také kritice překladu.\n\nJeho nejvýznamnější práce, \"The Translator's Invisibility: A History of Translation\" (česky doslova \"Překladatelská neviditelnost: Dějiny překladu\") je od svého vydání v roce 1995 předmětem debaty. Venuti v ní předkládá svou teorii, že v Americe běžná praxe „domestikace“ cizího, zakořeněná hluboko v místní kultuře i právním řádu, nutí překladatele k neviditelnosti, poněvadž implikuje myšlenku, že „věrný překlad je zčásti definován iluzí transparentnosti“, nepřítomnosti překladatele v textu. Překlady, které experimentují nebo se snaží zachovat ducha cizojazyčné literatury, tak „s velkou pravděpodobností narazí na odpor nakladatelů a také velké části anglofonních čtenářů, pro které je četba záležitostí okamžité srozumitelnosti“. Tyto společenské zvyklosti pak vytváří atmosféru, v níž je čtivost (fluency) nejdůležitější vlastností kvalitního překladu a veškeré stopy cizoty, jinakosti, bývají cíleně smazány, což Venuti považuje za projev etnocentrického násilí. Jako řešení tohoto problému pak Venuti doporučuje foreignizační strategii překladu – překladatel záměrně „bere čtenáře do zahraničí“, místo aby „přinášel autora domů“, jak se to děje v případě domestikačního překladu.\n\nVenuti neodmítá čtivost jako takovou, věří, že by překlad neměl být kostrbatý a měl by se hezky číst. Problém vidí spíše v tom, že přehnaný důraz na “hladký překlad” často vede k používání neutrálních, standardních jazykových forem – tedy jen úzkého zlomku toho, co každý jazyk ve skutečnosti nabízí – a v mnoha případech je tímto přístupem potlačena jazyková pestrost originálu, co se týče stylu, rejstříků apod.\n\nVenuti vidí dva možné způsoby, jak předejít domestikaci a jejím nežádoucím společenským dopadům. První možná cesta je vybrat si k překladu takový text, který nezapadá do vzorce, podle nějž jsou obvykle vybírány texty k překladu z daného jazyka, a tímto krokem zpochybnit překladatelský kánon cílové kultury. Druhou možností je ozvláštnit při překladu neutrální, standardní jazyk nestandardními formami – regionálními a sociálními dialekty, hovorovými a slangovými výrazy, vulgarismy, archaismy, neologismy – avšak ne nahodile, ale s ohledem na vlastnosti originálu. Cílem těchto dvou metod není zkreslit a znesrozumitelnit originál, ale zachovat jeho cizí ráz, předat ho čtenáři i s jeho zvláštnostmi a jinakostí, a tím směřovat společnost k otevřenosti vůči cizím kulturám.\n\nSusan Bassnettová, britská badatelka v oblasti literární komparatistiky, poukazuje na to, že Venutiho koncepce překladu spočívá především na osobě překladatele (nikoliv na stylu autora nebo požadavcích čtenářů), a Venuti trvá na tom, že by se měl překladatel do textu viditelně zapsat.\n\nVenutiho práce zatím nebyly přeloženy do češtiny. Za nejvýznamnější z jeho dosavadní tvorby jsou považovány knihy \"The Translator's Invisibility: A History of Translation\", \"The Scandals of Translation: Towards an Ethics of Difference\" a \"Translation Changes Everything: Theory and Practice\".\n\n\n"}
{"id": "1057297", "url": "https://cs.wikipedia.org/wiki?curid=1057297", "title": "Mirand", "text": "Mirand\n\nMirand (640 m n. m.) je vrch v okrese Svitavy v Pardubickém kraji. Leží asi 1,5 km východně od vsi Helvíkov na katastrálním území obce Mladějov na Moravě.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1057298", "url": "https://cs.wikipedia.org/wiki?curid=1057298", "title": "Gwyneth Lewisová", "text": "Gwyneth Lewisová\n\nGwyneth Lewisová, nepřechýleně Gwyneth Lewis, (* 4. listopadu 1959 Cardiff) je velšská básnířka.\n\nNarodila se do velšsky mluvící rodiny v Cardiffu, hlavním městě Walesu. Anglicky ji její otec začal učit ve dvou letech, kdy matka odešla do porodnice s další dcerou. Anglicky pak mluvila jen minimálně, což se změnilo až při nástupu na univerzitu. Nejprve docházela na školu Ysgol Gyfun Rhydfelen ve vesnici Pentre'r Eglwys a následně studovala na Girton College na Cambridgeské universitě. Později odjela do Spojených států amerických a studovala tvůrčí psaní na Kolumbijské a Harvardově universitě. Později se vrátila do Spojeného království a získala titul na Balliol College na Oxfordské universitě. Na počátku své kariéry pracovala tři roky jako novinářka v New Yorku. Brzy se vrátila do Walesu a začala pracovat jako televizní producentka pro BBC Wales. Roku 2005 získala ocenění Bardd Cenedlaethol Cymru; roku 2010 pak Cholmondeley Award.\n\n\n"}
{"id": "1057299", "url": "https://cs.wikipedia.org/wiki?curid=1057299", "title": "Podmokly (hrad)", "text": "Podmokly (hrad)\n\nPodmokly jsou zaniklý hrad v sousedství hospodářského dvora ve stejnojmenné vesnici v okrese Plzeň-sever. Zbytky hradu se nacházejí na nevýrazné ostrožně nad Zámeckým rybníkem v nadmořské výšce kolem 490 metrů. Od roku 1964 jsou chráněny jako kulturní památka. \n\nPrvní písemná zmínka o hradu pochází z roku 1269, kdy na něm sídlil Jindřich z Podmokel. V roce 1468 hrad neúspěšně obléhalo křižácké vojsko vypravené proti Jiřímu z Poděbrad. Hrad patřil Jindřichovým potomkům až do roku 1513. Po nich je uváděn jako majitel Jindřich Lozský z Rabštejna a od roku 1525 rod pánů ze Schönreitu. Na počátku 17. století ho od nich získal Markvart z Hrádku, který ho připojil k hradu Dolní Bělá. Zdejší hrad zůstal bez využití, zpustl a jeho zdivo bylo rozebráno na stavbu sousedního barokního hospodářského dvora, v jehož zdivu se dochovaly tesané architektonické články.\n\nObranný systém hradu byl narušen mnohem mladší cestou, která vede směrem od hospodářského dvora. Samotný hrad se dělil na předhradí a jádro vejčitého půdorysu o rozměrech 30 × 60 m opevněné dvojitým valem a příkopem. Podle vyobrazení z roku 1692 měl hrad bránu s menší brankou pro pěší.\n\nCesta na hrad vede po hrázi Zámeckého rybníka a obchází zprava areál barokního hospodářského dvora. Hned za ním odbočuje doleva nevýrazná lesní cesta, která vede přímo na ostrožnu se zbytky hradu. Ve vegetační sezóně je lokalita zarostlá a obtížně přístupná.\n\n\n\n"}
{"id": "1057305", "url": "https://cs.wikipedia.org/wiki?curid=1057305", "title": "Velká pláň (Svitavská pahorkatina)", "text": "Velká pláň (Svitavská pahorkatina)\n\nVelká pláň (571 m n. m.) je vrch v okrese Ústí nad Orlicí v Pardubickém kraji. Leží asi 1 km severovýchodně od obce Anenská Studánka na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Koclířovský hřbet.\n"}
{"id": "1057306", "url": "https://cs.wikipedia.org/wiki?curid=1057306", "title": "Pryšec mnohobarvý", "text": "Pryšec mnohobarvý\n\nPryšec mnohobarvý (\"Euphorbia epithymoides\") je dvouletá nebo krátce vytrvalá bylina z čeledi pryšcovitých. Kvete od května do července. Květy i listeny v květenství jsou zbarveny žlutě. Plod je tobolka. Při poranění roní bílou tekutinu,která může způsobit podráždění pokožky. Dorůstá asi 50 cm výšky.\n\nRostlina je původní v oblasti od jihovýchodní části střední Evropy po Moldávii a jihozápadní Ukrajinu. V České republice se vyskytuje pouze na jižní a střední Moravě, v oblasti Panonského termofytika a přilehlých oblastí mezofytika (Moravské podhůří Vysočiny, Moravský kras). Nejčastěji roste na výslunných kamenitých stráních, ve světlých doubravách a v lesních lemech, zejména na vápenitých podkladech.\n\nPryšec mnohobarvý byl popsán pod jinými, dnes neplatnými, ale používanými názvy jako je např. \"Euphorbia polychroma\", \"Tithymalus epithymoides \".\n\nPryšec mnohobarvý byl pod jinými, dnes neplatnými a nepoužívanými českými botanickými názvy jako například pryšec červenoplodý.\n\nRostlina je vhodná pro výsadbu do nádob, skalek, záhonů, suchých zídek nebo v xerofytních výsadbách a přírodních zahradách. Ceněny jsou pestrolisté kultivary.\n\nJe považován za druh, který se pěstuje snadno. Rostlina preferuje výsluní nebo světlé stanoviště, propustnou půdu, spíše sušší. Pěstuje se ale i v běžné propustné živné půdě s dostatečnou vlhkostí. Snáší přísušky. Pryšec mnohobarvý je třeba po přezimování seřezat, v ČR přezimuje spolehlivě.\n\nDruh lze rozmnožovat semenem nebo dělením.\n\n"}
{"id": "1057312", "url": "https://cs.wikipedia.org/wiki?curid=1057312", "title": "Tommaso Bernardo Gaffi", "text": "Tommaso Bernardo Gaffi\n\nTommaso Bernardo Gaffi (4. prosince 1667, Řím – 11. února 1744 tamtéž) byl italský varhaník a hudební skladatel.\n\nNarodil se v Římě a hudbu studoval u skladatele a varhaníka Bernarda Pasquiniho. V letech 1688–1690 byl varhaníkem v kostele Santo Spirito in Sassia, v následujících dvou letech v kostele Santa Maria in Vallicella a kolem roku 1700 v chrámu Il Gesù. V těchto letech také pilně komponoval oratoria, která byla prováděna nejen v Římě, ale i ve Florencii, Modeně a ve Vídni. Rovněž publikoval sbírku kantát \"Cantate da cammera a voce sola\".\n\nV roce 1710 vystřídal svého učitele Pasquiniho u varhan v bazilice Santa Maria Maggiore a v chrámu Santa Maria in Aracoeli. Podílel se na hudební činnosti některých významných osobností Říma jako byli kardinálové Benedetto Pamphili, Pietro Ottoboni a princ Francesco Maria Marescotti Ruspoli.\n\nZabýval se rovněž hudební teorií. V roce 1720 publikoval v Římě významné dílo \"Regole per sonare con la parte\". Z jeho operní tvorby je známo pouze první jednání opery \"Il Clearco in Negroponte\" (libreto Antonio Arcoleo), která byla uvedena v roce 1695 v Římě v divadle Capranica (II. akt zkomponoval Giovanni Lorenzo Lulier a III. akt Carlo Francesco Cesarini).\n\nVěnoval se také pedagogické činnosti. Mezi jeho studenty vynikli Girolamo Chiti a Andrea Basili.\n\n\n\n"}
{"id": "1057316", "url": "https://cs.wikipedia.org/wiki?curid=1057316", "title": "Vodní dílo Inga", "text": "Vodní dílo Inga\n\nVodní dílo Inga je soustava přehradních nádrží a hydroelektráren na dolním toku řeky Kongo nedaleko města Matadi v Demokratické republice Kongo. K výrobě elektrické energie jsou využívány peřeje Inga (součást systému Livingstonových vodopádů), překonávající převýšení 96 metrů.\n\nVýstavba vodního díla začala v roce 1968 a v roce 1972 byla spuštěna první elektrárna Inga I, která má šest turbín a kapacitu 351 MW. V roce 1982 byla spuštěna Inga II s osmi turbínami a výkonem 1424 MW. Zároveň bylo vybudováno vedení vysokého napětí Inga-Shaba, dlouhé 1700 km a zásobující energií průmyslovou oblast okolo Lubumbashi. Zařízení provozuje státní firma Société nationale d'électricité.\n\nV roce 2015 má započít výstavba nového kanálu, který bude zásobovat vodou elektrárnu Inga III, produkující až 4500 MW. Světová banka uvolnila na financování projektu 73 milionů dolarů. Následně se plánuje výstavba přehrady Grand Inga, která by byla největším vodním dílem světa a vyráběla by až 44000 MW. Většina energie by šla na vývoz, vzhledem ke katastrofálnímu stavu rozvodných sítí v Demokratickém Kongu, což je předmětem kritiky ze strany ekologických organizací, podle kterých se gigantická stavba stane bílým slonem.\n\n"}
{"id": "1057323", "url": "https://cs.wikipedia.org/wiki?curid=1057323", "title": "Český rozhlas České Budějovice", "text": "Český rozhlas České Budějovice\n\nČeský rozhlas České Budějovice je jednou z regionálních stanic Českého rozhlasu. Naladit ji lze na VKV nebo DAB na území Jihočeského kraje i na internetu jako zvukový stream. Vlastní program vysílá Český rozhlas České Budějovice ze studia v Českých Budějovicích denně od 5.00 do 19.00 hodin, večer a v noci šíří společný program regionálních stanic Českého rozhlasu. Ředitelem stanice je od 1. října 2013 Zdeněk Duspiva.\n\nČeský rozhlas České Budějovice vysílá 24 hodin denně analogově ze tří jihočeských vysílačů na velmi krátkých vlnách:\n\nDigitálně v systému DAB je signál šířen v multiplexu českého rozhlasu.\nZnělka stanice obsahuje melodii lidové písně Putimská brána (Když jsem já šel tou Putimskou branou) a bylo možné ji slýchat na vlnách českobudějovického studia Českého rozhlasu již před rokem 1946. Od té doby doznala znělka mnoha úprav, ale dodnes zůstává základním stavebním prvkem hlavní motiv písně Putimská brána. \n\n"}
{"id": "1057324", "url": "https://cs.wikipedia.org/wiki?curid=1057324", "title": "Lee Nguyen", "text": "Lee Nguyen\n\nLee Nguyen (Vietnamsky: \"Nguyễn Thế Anh, \"* 7. října 1986) je americko-vietnamský fotbalista hrající na postu záložníka, který v současnosti hraje za americký klub New England Revolution.\n"}
{"id": "1057325", "url": "https://cs.wikipedia.org/wiki?curid=1057325", "title": "Třebovická brána", "text": "Třebovická brána\n\nTřebovická brána (též \"Třebovické sedlo\") je horské sedlo ve výšce 438 m n. m. a geomorfologický podokrsek zhruba ve střední části Hřebečovského hřbetu. Leží asi 1,5 km východně od obce Třebovice převážně na jejím katastrálním území v okrese Ústí nad Orlicí v Pardubickém kraji. Vede tudy silnice Česká Třebová – Lanškroun (silnice I/43 s odbočkou na silnici I/14), železnice Česká Třebová – Zábřeh (trať č. 270 s odbočkou na trať č. 017).\n\nGeomorfologicky brána náleží do celku Svitavská pahorkatina, podcelku Českotřebovská vrchovina a okrsku Hřebečovský hřbet.\n\nPodle členění Balatky a Kalvody je brána samostatným podokrskem, který sousedí s dalšími podokrsky Svitavské pahorkatiny: Lanšperský hřbet na severu a Koclířovský hřbet na jihu. Dále sousedí s okrskem Ústecká brázda na západě a s celkem Podorlická pahorkatina na východě.\n"}
{"id": "1057326", "url": "https://cs.wikipedia.org/wiki?curid=1057326", "title": "Třebovická hora", "text": "Třebovická hora\n\nTřebovická hora (450 m n. m.) je vrch v okrese Ústí nad Orlicí v Pardubickém kraji. Leží asi 1,5 km severozápadně od obce Třebovice na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Hřebečovský hřbet a podokrsku Lanšperský hřbet.\n"}
{"id": "1057327", "url": "https://cs.wikipedia.org/wiki?curid=1057327", "title": "Seznam zahraničních filmů natočených v Česku", "text": "Seznam zahraničních filmů natočených v Česku\n\nToto je seznam zahraničních filmů natočených v Česku. Tento seznam není kompletní.\n"}
{"id": "1057330", "url": "https://cs.wikipedia.org/wiki?curid=1057330", "title": "Teorie velkého třesku (6. řada)", "text": "Teorie velkého třesku (6. řada)\n\nV pořadí šestá řada seriálu \"Teorie velkého třesku\" navazuje na pátou řadu. V premiéře ji vysílala americká televize CBS ve vysílací sezóně 2012/2013. První díl odvysílala 27. září 2012 a poslední 24. díl 16. května 2013.\n\n<onlyinclude></onlyinclude>\n"}
{"id": "1057335", "url": "https://cs.wikipedia.org/wiki?curid=1057335", "title": "Teorie velkého třesku (7. řada)", "text": "Teorie velkého třesku (7. řada)\n\nV pořadí sedmá řada seriálu \"Teorie velkého třesku\" navazuje na šestou řadu. V premiéře ji vysílala americká televize CBS ve vysílací sezóně 2013/2014. Série má standardních 24 dílů. První díl byl odvysílán 26. září 2013 a poslední 15. května 2014.\n\n<onlyinclude></onlyinclude>\n"}
{"id": "1057337", "url": "https://cs.wikipedia.org/wiki?curid=1057337", "title": "Kostel svaté Anny (Tisá)", "text": "Kostel svaté Anny (Tisá)\n\nKostel svaté Anny v Tisé je sakrální stavbou stojící ve středu obce přímo u silnice II/528 Libouchec-Petrovice. Jedná se o státem chráněnou kulturní památkou. Přímo kolem kostela vede hlavní přístupová cesta ke hřbitovu vzhůru do Tiských stěn.\n\nKostel byl postaven v roce 1789 v prosté pozdně barokní formě, která byla typická v období josefínských reforem.\nKostel po roce 1945 zchátral, nikdy však nepřestal úplně sloužit svému účelu. Po roce 1989 zde probíhají zajišťovací opravy. Kostel byl zabezpečen mřížemi roku 1992, posléze došlo k opravě střechy, věže, fasády a k vymalování. Vyčištěn a obnoven byl i hřbitov.\n\nKostel je pozdně barokní, neorientový, jednolodní, obdélný s užším trojboce uzavřeným presbytářem s boční sakristií a s dřevěnou předsíní před hlavním průčelím. V hlavním průčelí střední rizalit s lizénami, segmentově zakončeným oknem a čtyřbokou vížkou s bočními trojúhleníkovými křídly. Boční fasády a presbytář jsou hladké, pouze s omítkovými pásy a obdélnými segmentově ukončenými okny. Sakristie má zkosené nároží a obdélná okna. V průčelní východní věži se nacházejí dva litinové zvony z roku 1922, které vyrobily chabařovické \"ocelárny Arnold-Kress\", a malý zvon z roku 1859 od Františka Herolda z Litoměřic.\n\nPresbytář má plochý strop. Kouty lodi jsou při něm zaobleny. Obdélná loď je členěna pilastry s volutami a mušlovým dekorem. Loď je kryta stropem s fabionem a obrazem \"Krista uzdravujícího ženu\". \"Kruchta\" má dřevěnou poprsnici na dvou pilířích. Sakristie má plochý strop.\n\nKostel je zařízen různým slohově smíšeným, historizujícím pozdně rokokovým zařízením pocházejícím z 19. století a z roku 1910. Sousoší \"Ukřižování\" s barokním krucifixem a sochami Panny Marie, sv. Jana Evangelisty a sv. Máří Magdalény pochází z počátku 19. století. Jsou zde také tyři barokní sošky evangelistů, které zřejmě zdobily původní kazatelnu.\nVarhany byly převezeny z kostela v Rozbělesích. Jedná se o nástroj Heinricha Schiffnera z roku 1888. Varhany v Tisé zůstaly zachovány, ale byly poškozeny. Původní cínové píšťaly prospektu byly zrekvírovány v průběhu I. světové války a nahrazeny zinkovými. K dalšímu poškození došlo na konci 80. let 20. století, když se začal hroutit strop. Píšťaly byly tehdy vyňaty a uskladněny v sakristii. Do varhanního stroje zateklo a napadala suť. V roce 2001 k varhanům přišel student varhanářské školy Ivan Bok, který (za podpory svého bratrance Miloše Boka) provedl první opravy varhan a uvedl je do použitelného stavu. Další rekonstrukce varhan proběhla v roce 2011.\n\nNad kostelem byl zřízen i obecní hřbitov, ohrazený zdí z místního pískovce.\n\n\n"}
{"id": "1057338", "url": "https://cs.wikipedia.org/wiki?curid=1057338", "title": "Joyland", "text": "Joyland\n\nJoyland může být:\n\n"}
{"id": "1057339", "url": "https://cs.wikipedia.org/wiki?curid=1057339", "title": "Joyland (album, Chris Spedding)", "text": "Joyland (album, Chris Spedding)\n\nJoyland je třinácté sólové studiové album anglického kytaristy Chrise Speddinga. Album vydalo v lednu roku 2015 hudební vydavatelství Cleopatra Records. Na albu se podílelo několik hostů. Jsou to převážně hudebníci, s nimiž Spedding v minulosti spolupracoval, například členové skupiny Roxy Music (Bryan Ferry a Andy Mackay), zpěváci Robert Gordon a Arthur Brown, kytarista Johnny Marr nebo baskytarista Glen Matlock, člen kapely Sex Pistols, ale svým hlasem sem přispěl také herec Ian McShane.\n\n"}
{"id": "1057341", "url": "https://cs.wikipedia.org/wiki?curid=1057341", "title": "Psinka", "text": "Psinka\n\nPsinka (\"lat. Febris catarrhalis et nervosa canum, febris contagiosa canum,\" FCC, \"něm. Hundestaupe, Staupe, angl. canine distemper, distemper,D\" ) je akutní vysoce nakažlivé virové onemocnění zejména psovitých a lasicovitých šelem. Onemocnění pochází z Ameriky. Nákaza je životu nebezpečná, může však zanechat i trvalé následky u zvířat, které ji překonají. Onemocnění postihuje psovité, lasicovité, skunkovité, hyenovité, pandy, mývalovité, ploutvonožce, cibetkovité a kočkovité, rezervoárem je i divoce žijící rys.\n\nNejvíce jsou touto chorobou postiženi psi a fretky, ale i divoká zvířata. Původcem onemocnění je RNA virus z čeledi paramyxovirů (CDV, Canine distemper virus, \"lat.virus febris contagiosae canis\"). Přesněji se jedná o obalený RNA virus s lineární nesegmentovanou ssRNA z čeledi paramyxoviridae.\n\nTento virus je blízký viru spalniček (\"Morbilli, virus samotný se jmenuje latinsky Morbillivirus, Virus morbillorum\") a moru skotu (\"Bovilis pestis\"). Přes rozsáhlé očkování v mnoha oblastech světa zůstává stále hlavním onemocněním psů. Jeho nakažlivost (kontagiozita) je podobně jako u spalničkového viru vysoká.\n\nRozlišují se 4 formy psinky s tím, že jedna snadno přechází v druhou: kožní, střevní (krev ve stolici), plicní a nervová (epileptické záchvaty).\n\nNejnáchylnější jsou neočkovaná štěňata mezi 3. a 7. měsícem a potom staří neočkovaní psi.\n\nPsinka je vysoce nakažlivé onemocnění a přenáší se především přímým, ale i nepřímým kontaktem, infekční jsou po celou dobu onemocnění sekrety nemocného zvířete, které mohou zasychat a člověk je na svém oblečení a obuvi přináší jako infekční prach. Virus obecně nepřežívá dlouho na slunci, resp. nepřežívá expozici slunečnímu záření a pH půdy. Nebezpečné je ale i procházení v lese, neboť lesní zvěř, kupř. divoká prasata nebo kuny mohou být napadeny virem.V Německu do konce 60. let patřila psinka k nejzávažnějším infekčním příčinám úmrtí chovaných psů.\n\nBrána vstupu infekce je různá, obecně platí, že inkubace trvá 3 - 7 dní, kdy se virus nejprve pomnoží ve spádových (regionálních, trubitárních) mízních uzlinách, aby pak 4. dne došlo k průniku do oběhu a k malé viremii, tedy nejprve ku zaplavení organismu virem z mízních uzlin a posléze, protože napadne především játra, slezinu, další mízní uzliny a tedy obecně celý monocytomakrofágový systém včetně cirkulujících monocytů a v těchto buňkách se pomnoží. Virus cirkuluje ve vysokých množstvích (vysoká virová nálož) a může napadnout přestupem přes endotel kteroukoli tkáň, s oblibou napadá nervovou tkáň.\n\nV CNS způsobuje encefalitidu, která může mít chronickou podobu (analogicky jako po spalničkách mlže propuknout van Bogaertova-Dawsonova subakutní sklerozující panencefalitida), ta je také příčinou perzistujících neurologických příznaků. Tato subakutní - chronická encefalitis u psa po prodělané psince se jmenuje old dog encephalitis (ODE).\n\nPříznaky obecné: apatie, agitovanost u dříve klidného a mírného psa, anorexie, horečka až 41C.\n\nStřevní: zvracení, krev ve stolici, krvavý průjem\n\nNeurologické: ataxie, paresy a plegie, epileptické paroxyzmy\n\nRespirační, resp. katarální: výtok z nosu, konjunktivitida, dušnost, kašel (ostatně připomeňme, že katarální stadium typicky uvádí spalničky před výsevem vyrážky), kašel dráždivý, posléze hnisavé až hemoragické sputum\n\nKožní: hyperkeratózy, zejména hyperkeratózy v oblasti nosu a na polštářcích na packách jsou špatnou prognostickou známkou.\n\nKauzální léčení není, virus nelze zasáhnout antibiotiky, nejsou účinné antivirové preparáty, antibiotika se nasazují kvůli nasedající, sekundární bakteriální infekci, dále podpůrná léčba a léčba zaměřená na příznaky (supportivní, resp. robotující a symptomatické léčení).\n\nVirus psinky popsal v roce 1905 Francouz Henri Carré. Vakcína byla vyvinuta v roce 1950. Očkuje se v sedmém týdnu životě štěněte, následují dvě revakcinace s odstupem přibližně 3 týdnů a dále každoroční revakcinace. Vzhledem k tomu, že se jedná o vysoce nakažlivé onemocnění s často smrtelným průběhem a pravidelně s následky, proběhla i nervová forma (epileptické záchvaty jako důsledek encefalitidy), je očkování třeba doporučit.\n"}
{"id": "1057343", "url": "https://cs.wikipedia.org/wiki?curid=1057343", "title": "Všeruby (hrad)", "text": "Všeruby (hrad)\n\nVšeruby jsou zaniklý hrad ve stejnojmenném městě v okrese Plzeň-sever. Stál na konci ostrožny pod kostelem svatého Martina v nadmořské výšce okolo 460 m n. m. Dochovaly se z něj drobné terénní pozůstatky.\n\nPůvodní panské sídlo ve Všerubech vzniklo u románského tribunového kostela svatého Martina. Prvním jistě doloženým vlastníkem byl Hrdibor, královský jídlonoš, uváděný v roce 1212. Jeho syn Hrdibor a vnuk Vícemil zde sídlili až do roku 1269 a jeden z nich nechal na konci ostrohu postavit kamenný hrad. V uvedeném roce se na hradě za přítomnosti 26 urozených pánů projednával spor o hranici mezi majetky plaského kláštera a Vavřince z Pňovan. Soudcem byl Drslav, který mohl být podle nepřímých zmínek poručníkem sirotků po Vícemilovi.\n\nDalší písemná zpráva o hradu je až z roku 1363, ve která Anna, vdova po Janovi ze Všerub, potvrzuje manželův odkaz platu z usedlosti v Kunějovicích. Na listině jsou také stejné pečeti svědků: bratrů Bavora ze Všerub a faráře Jindřicha. Bavor roku 1378 svou část panství prodal Jindřichu z Rabštejna a přestěhoval se na Zhořec. Jindřich s Annou společně platili daň 13 hřiven stříbra.\n\nJindřich z Rabštejna svou část prodal před rokem 1385 Půtovi z Gutštejna, od kterého přešel hrad do rukou jeho bratra Jetřicha. Ten zemřel roku 1417 a majetek po něm zdědili synové Burjan a Jan. Oba byli významnými členy plzeňského landfrýdu, který dlouhodobě čelil husitským vojskům. Bližší zprávy z dob husitských válek o hradu neznáme, ale pravděpodobně nebyl husity dobyt.\n\nPo Burjanově smrti zdědili všerubský hrad synové Burjan a Linhart. Burjan se zřejmě na straně křižáckého vojska zúčastnil neúspěšného dobývání hradu v Podmoklech a poté, co královské vojsko Jiřího z Poděbrad dobylo nedaleký Frumštejn, dobyl ho Burjan v čele zelenohorské jednoty zpět a připojil ho ke všerubskému panství. Někdy v této době byl hrad ve Všerubech opevněn dělostřeleckými baštami.\n\nJiří Všerubský z Gutštejna, Burjanův syn, vedl řadu sporů. Řešil je běžně vojenskou cestou, až roku 1505 Všeruby prodal a vypověděl králi a zemi válku. Přestože jeho ozbrojené skupiny působily zřejmě značné škody, rozhodl zemský sněm o Jiřího návratu do země a zahájil jednání, které uspokojilo jeho nároky. Všerubské panství od něj koupil někdo z hlavní linie pánů z Gutštejna a na hradě dále žila jeho manželka Anna ze Smiřic a syn Jan, kterého vychovával poručník Jetřich z Gutštejna seděním na Všerubech. Po Jetřichově smrti prodal Jan v roce 1520 Všeruby rytíři Petru Kokořovci z Kokořova. Jeho syn Jiří se později přestěhoval na tvrz do Šťáhlav, které koupil roku 1539, a hrad zřejmě rychle zpustl. Když se Jiřího synové v roce 1584 dělili o majetek, hrad se už nepřipomínal.\n\nHrad byl dvojdílný. Předhradí, ve kterém stojí kostel svatého Martina, údajně chránily dva příkopy, ale terén byl po polovině 19. století i později upravován, a opevnění téměř beze zbytku zaniklo. Čtverhranné hradní jádro o rozměrech 33 × 38 m se nacházelo níže za kostelem na konci ostrožny a bylo odděleno širokým příkopem vytesaným ve skále. Podobu zástavby jádra, rozrytého jámami po lámání kamene, neznáme. Podle četných nálezů kostí a střepů nádob lze usuzovat, že na jeho západní straně se nacházela kuchyně.\n\nV prostoru předhradí se dnes nachází přístupný hřbitov s kostelem. Do šíjového příkopu a jádra hradu vede pěšina podél západní zdi hřbitova.\n\n\n"}
{"id": "1057345", "url": "https://cs.wikipedia.org/wiki?curid=1057345", "title": "Jean de la Hire", "text": "Jean de la Hire\n\nJean de la Hire, vlastním jménem hrabě Adolphe d'Espie (28. ledna 1878, Banyuls-sur-Mer, Pyrénées-Orientales – 6. září 1956, Nice, Alpes-Maritimes) byl francouzský spisovatel, autor velké řady milostných, historických, dobrodružných, detektivních a vědeckofantastických románů.\n\nNarodil se roku 1878 jako potomek starého francouzského šlechtického rodu, jehož počátky se dají vystopovat až do 13. století. Jeho otcem byl hrabě Celestin d'Espie a jeho matka byla sestra sochaře a malíře Aristida Maillola.\n\nStudoval v Béziers v jezuitské koleji, kde získal klasické vzdělání a kde založil literární revue \"L'Aube meridionale\". Po absolvování vojenské služby v Marseille odešel ve věku dvaceti let do Paříže, kde byl podporován strýcem Aristidem Maillolem, tehdy již slavným sochařem. Jeho první díla (do roku 1908 vydal přes dvacet románů) z oblasti klasické literatury však nebyly příliš úspěšná, proto se rozhodl psát především populární romány. K tomu si zvolil pseudonym Jean de la Hire podle proslulého kapitána ve vojsku Johanky z Arku a pod tímto jménem vydával dobrodružné a vědeckofantastické příběhy. Používal ale také další pseudonymy. Historické romány vydával jako Edmond Cazal, tzv. romány kukly a meče (romans de cape et d'épée, tj. dobrodružné historické romány) jako Arsène Lefort, válečné příběhy jako Commandant Cazal a milostné jako André Laumière nebo Alexandre Zorca.\n\nAktivně se zúčastnil bojů v první světové válce, při kterých byl zasažen jedovatým bojovým plynem, což mělo za následek jeho vleklé plicní problémy. Během druhé světové války úzce spolupracoval s pronacistickou vládou maršála Phillipa Pétaina ve Vichy a psal proněmecké knihy. Jako nacistický kolaborant byl po válce uvězněn a bylo mu zakázáno publikovat. Tento zákaz se snažil obejít používáním pseudonymu John Vinegrower. Zemřel roku 1956.\n\nJeho dílo čítá více než tři sta románů, novel a povídek, z nichž mnoho vycházelo na pokračování v novinách a časopisech. Dnes je připomínán především proto, že vytvořil jednoho z prvních tzv. superhrdinů jménem Nyctalope, který je vlastně prvním kyborgem sci-fi literatury a je hrdinou autorovy osmnáctidílné románové série.\nNyctalope, vlastním jménem Léo Saint-Clair, je superbojovník proti zločinu vybavený nadlidskými schopnostmi. Má umělé srdce a jeho oči jsou upraveny tak, že může vidět ve tmě (od toho je také odvozena jeho přezdívka, protože \"nyctalopia\" znamená šeroslepost). V první díle série \"Muž, který mohl žít pod vodou\" ještě nevystupuje, román se týká dobrodružství jeho otce Jeana Saint-Claira. V dalších dílech prožívá Nyctalope neuvěřitelná fantastická dobrodružství na různých exotických místech Země, ale také na Marsu nebo na tajemné planetě Rhea. Bojuje se zločinci, kteří chtějí ovládnout planety a zotročit lidstvo svými šílenými vynálezy, zachraňuje krásné ženy ze spárů zloduchů a prožívá četná milostná dobrodružství.\n\nJednotlivé díly série mají tyto názvy:\n\n\n"}
{"id": "1057346", "url": "https://cs.wikipedia.org/wiki?curid=1057346", "title": "Sergio Mattarella", "text": "Sergio Mattarella\n\nSergio Mattarella (* 23. července 1941 Palermo) je italský politik a od 3. února 2015 prezident Italské republiky. \n\nV letech 1983–2008 byl členem parlamentu a v několika vládách ministrem za Křesťanskodemokratickou stranu. Od roku 2011 působil jako ústavní soudce. Prezidentem Italské republiky byl zvolen 31. ledna 2015 při čtvrtém hlasování, když získal 665 hlasů. 3. února 2015 složil přísahu a ujal se úřadu.\n\nSergio Mattarella se narodil do tradiční křesťansko-demokratické rodiny. Je synem bývalého ministra Bernarda Mattarelly a bratrem Piersantiho Mattarelly, který stál v čele autonomní sicilské vlády od roku 1978 až do svého zavraždění sicilskou mafií 6. ledna 1980. \n\nV roce 1964 vystudoval práva na univerzitě v Palermu a roku 1967 se stal advokátem. Na své alma mater později i vyučoval, a to až do svého zvolení poslancem parlamentu v roce 1983. \n\n21. října 1998 se stal vicepremiérem ve vládě Massima D'Alemy, později přijal i funkci ministra obrany, kterou si udržel i za následujícího premiéra Guiliana Amata. V této roli plně podporoval účast NATO v kosovské válce a zrušil povinnou vojenskou službu. V roce 2001 se přidal k centristickému spolku stran La Marguerite. \n\nJe nositelem řádu Velkého kříže za zásluhy o Italskou republiku.\n\n"}
{"id": "1057348", "url": "https://cs.wikipedia.org/wiki?curid=1057348", "title": "Svoboda pohybu", "text": "Svoboda pohybu\n\nSvobodu pohybu lze charakterizovat jako právo jedince, svobodně se pohybovat po území jednotlivých států, s možností je i kdykoliv opustit. Právně je zakotvená mimo jiné v Listině základních práv EU, Smlouvě o Evropské unii, Smlouvě o fungování EU a v Listině základních práv a svobod ČR.\n\nJedná se o klasické přirozené právo negativní povahy. Stát tedy nemá povinnost pozitivně naplňovat práva ostatních. Tato situace nastává až tehdy, pokud svoboda pohybu a pobytu začne souviset např. s právem na vzdělání.\n\nMezi země s největším omezením svobody projevu a pohybu patří státy s diktátorskou vládou, jako je například Severní Korea. Její hranice jsou přísně střeženy a jejich překročení je trestné. I uvnitř Severní Koreje je potřeba povolení pro vnitrostátní cesty mezi regiony země.\n\nSvoboda pohybu je blíže definována ve Smlouvě o Evropské unii, čl. 17-22. Její znění je: \"\"Každá osoba, která má státní příslušnost členského státu, je občanem EU. Občanství EU doplňuje státní příslušnost členského státu, ale nenahrazuje.\"\"\n\n\nDalší kategorií volného pohybu jsou služby. Ty jsou definovány v Listině základních práv a svobod EU, čl. 57:\n\n„\"Za služby se pokládají výkony poskytované zpravidla za úplatu, pokud nejsou upraveny ustanoveními o volném pohybu zboží, osob a kapitálu. Služby zahrnují zejména: a) činnosti průmyslové povahy, b) činnosti obchodní povahy, c) řemeslné činnosti, d) činnosti v oblasti svobodných povoláních.\"“\n\nZde platí zákaz všech omezení pohybu kapitálu, a rovněž zákaz všech omezení plateb. Tyto podmínky jsou závazné jak pro členské státy EU mezi sebou, tak i ve vztahu ke třetím zemím. Pohyb kapitálu u třetích zemích byl upraven řadou legislativních opatření (Evropský parlament a Rada).\n\nDo pohybu kapitálu u třetích zemí patří: přímé investice, investice do nemovitostí, usazování, poskytování finančních služeb, přijetí cenných papírů na kapitálové trhy.\n\nPokud existuje riziko ohrožení (ze strany třetích zemí) fungování hospodářské a měnové unie, vydává Rada společně s Evropskou centrální bankou různá ochranná opatření.\n\nNa území současného Česka byla v minulosti svoboda pohybu omezena například nevolnictvím, kdy poddaní nesměli bez svolení svého pána vycestovat za hranice jeho panství. Od roku 1871 byla svoboda pohybu omezena zákonem č. 88/1871 ř. z., o postrku. Toto omezení svobody pohybu bylo zrušeno v roce 1950.\n\nSvoboda pohybu byla na území českého státu omezována i v období komunistického režimu v Československu. K cestování do nesocialistických států bylo potřeba povolení, případnému cestování bez povolení bylo zamezeno železnou oponou. Bez výjezdní doložky nebylo možné překročit hranice v komunistickém Československu. Vyhláška ministerstva vnitra a zahraničních věcích č. 115/1969 Sb. upravovala platnost výjezdních doložek. Platnost výjezdních doložek se dělila na několik kategorií, a to na doložky k soukromým a turistickým cestám, dále ke služebním.\n\nDnes je pro české občany svoboda pohybu po Schengenskému prostoru neomezená a pro překročení státní hranice stačí pouze občanský průkaz. Každý občan České republiky a každá legálně pobývající osoba se může po území republiky pohybovat bez omezení a bez omezení může území republiky opustit.\n\nV Česku je možno svobodu pohybu omezit trestem, například domácím vězením, kdy odsouzený musí být v určitou denní dobu v místě svého bydliště. Od 1. ledna 2010 je možné uložit také trest zákazu vstupu na sportovní, kulturní a jiné společenské akce. Tento trest bývá uplatňován zejména u pachatelů, kteří již v minulosti měli problémy v souvislosti s návštěvou nějaké kulturní, sportovní nebo jiné akce. Dále se zaměřuje na sportovní fanoušky nebo fanoušky hudebních kapel. Velmi důležitá je spolupráce s Policií ČR a probačním úředníkem. Spolupracovat by měli i organizátoři těchto akcí. Odsouzený má zpravidla povinnost vykonávat stanovené programy sociálního výcviku, převýchovy a psychologického poradenství. Pokud se jedná o mladistvé, je možné kromě trestních opatření uložit také výchovná opatření.\n\nSvoboda pohybu je na ústavní úrovni zakotvena v čl. 14 Listiny základních práv a svobod:\n\n"}
{"id": "1057349", "url": "https://cs.wikipedia.org/wiki?curid=1057349", "title": "Bohuslav Albert", "text": "Bohuslav Albert\n\nBohuslav Albert (6. února 1890, Kostelec nad Orlicí – 9. srpna 1952, Lázně Jeseník) byl český chirurg, první ředitel Baťovy nemocnice ve Zlíně. \n\nOtec Bohuslava, František Albert, byl praktickým lékařem v Kostelci nad Orlicí, k jeho zájmům patřily přírodní vědy, matematika a filozofie. Věnoval se rovněž básnické tvorbě a literárním překladům. Byl nejmladším bratrem slavného chirurga dr. Eduarda Alberta, přednosty chirurgické kliniky univerzitní nemocnice ve Vídni. \n\nBohuslav jako medik získal roku 1912 zkušenosti z lékařské práce na srbské frontě balkánské války, kde pracoval pod vedením profesora Rudolfa Jedličky. Byl fascinován vynikající organizací práce, profesor Jedlička se stal jeho celoživotním vzorem. \n\nDalším silným prožitkem jeho profesního života bylo působení během 1. světové války. Byl šokován byrokracií rakouských vojenských úřadů, která způsobovala zmatky. Posílilo to jeho přesvědčení, že pro zdravotnictví je nejdůležitější dokonalá organizace. Od roku 1917 již pracoval v týlu u profesora Václava Rubešky. \n\nV závěru války byl Bohuslav Albert vyznamenán českým Válečným křížem. Když skončila, byl poslán na Slovensko, později byl jmenován primářem a ředitelem státní nemocnice v Mukačevě na Podkarpatské Rusi. V obtížných podmínkách, kde vládla velká bída a šířily se epidemie nemocí, se mu díky vytrvalé a koncepční práci nakonec podařilo fungování nemocnice významně zlepšit.\n\nRoku 1927 si Bohuslava Alberta s přihlédnutím k tomu, co dokázal v Mukačevu, vybral jako ředitele plánované zlínské nemocnice podnikatel Tomáš Baťa. Spolu s akademickým architektem Františkem L. Gahurou navrhl Albert plán nemocnice. Měl o ní svou představu, několikrát se ostře postavil i Baťovi. \n\nAčkoli se po první dva měsíce nemocnice ještě nestavěla, byl za svou funkci již placen. Poté přišel za Baťou a řekl mu, že buď se stavět začne, nebo odchází. Baťa argumentoval tím, že Albert je přece placen, jako by nemocnice fungovala. \"„Plat pro mne nemá ceny, když při tom zahálím, potřebuji být stále ve cviku, potřebuji léčit, operovat, studovat nové případy onemocnění a nové způsoby léčení v praxi,“\" řekl na to Albert. Prvního pacienta nemocnice přijala 21. listopadu 1927. Díky svému vybavení, organizaci a výsledkům byla brzy pokládána za jednu z nejlepších v Československu i ve střední Evropě.\n\nPřed začátkem 2. světové války zorganizoval Albert spěšnou emigraci několika židovských lékařů Baťovy nemocnice. Studentům medicíny, kterým v roce 1939 před promocí uzavřeli vysoké školy, umožnil na vlastní zodpovědnost pracovat ve zlínské nemocnici, čímž předešel jejich totálnímu nasazení. \n\nDne 1. července 1942 musel dr. Albert na nátlak okupantů odejít na nucenou dovolenou. Začal pracovat jako praktický lékař v Liticích nad Orlicí.\n\nBěhem Slovenského národního povstání v roce 1944 byl dr. Albert držen na gestapu v Hradci Králové jako rukojmí. Po válce se již nemohl vrátit do Baťovy nemocnice, v níž pracoval 18 let. Odstěhoval se proto do Prahy. Působil na Univerzitě Karlově, kde zavedl obor nemocniční organizace. Od roku 1949 trpěl vážnou nemocí. Zůstal však přesto konzultantem Červeného kříže a členem zdravotnické subkomise Zemského národního výboru. \n\nZemřel ve věku 62 let.\n\n\n"}
{"id": "1057350", "url": "https://cs.wikipedia.org/wiki?curid=1057350", "title": "Teorie velkého třesku (8. řada)", "text": "Teorie velkého třesku (8. řada)\n\nV pořadí osmá řada seriálu \"Teorie velkého třesku\" navazuje na sedmou řadu. V premiéře ji začala vysílat americká televize CBS ve vysílací sezóně 2014/2015. První díl byl odvysílán 22. září 2014. Česky ji od 29. června 2015 odvysílala stanice Prima Cool.\n\n<onlyinclude></onlyinclude>\n"}
{"id": "1057351", "url": "https://cs.wikipedia.org/wiki?curid=1057351", "title": "Bodo Tümmler", "text": "Bodo Tümmler\n\nBodo Tümmler (* 8. prosince 1943, Toruň) je bývalý západoněmecký atlet, mistr Evropy ve běhu na 1500 metrů z roku 1966.\nNarodil se v Toruni, který v letech 1919–1939 patřil a od roku 1945 znovu patří Polsku. V šedesátých letech žil a trénoval v západní části Berlína a v době tzv. zvláštního statutu této části města reprezentoval Spolkovou republiku Německo.\n\nSpecializoval se na střední tratě. V mezinárovním měřítku se poprvé prosadil v roce 1965, kdy se v běhu na 1500 metrů poprvé dostal pod hranici 3:40,0 (časem 3:39,5 figuroval na 5. místě světových tabulek 1965). Jeho velkým úspěchem bylo vítězství ve finálové skupině premiérového ročníku evropského poháru - když 11.9.1965 ve Stuttgartu porazil Francouze Jeana Wadouxe, východního Němce Jürgena Maye či Brita Alana Simpsona a měl výrazný podíl, že tým SRN skončil v celkovém evropském bodování jen jeden bod za zdánlivě nedostižným týmem SSSR. V roce 1965 zvítězil na světové univerziádě (3:46,2) a své vítězství zopakoval i v roce 1967 (3:43,4).\n\nNa mistrovství Evropy v Budapešti v roce 1966 zvítězil v běhu na 1500 metrů a získal bronzovou medaili ve finále na 800 metrů. Třetí místo rovněž obsadil na olympiádě v Mexiku v roce 1968 v závodě na 1500 metrů: v posledním kole setřásl svého zkušenějšího krajana, stříbrného medailistu z běhu na 5000 metrů na olympijských hrách v Tokiu Haralda Norpotha a teprve na konci poslední zatáčky podlehl v boji o stříbrnou medaili světovému rekordmanovi Jimu Ryunovi. Na této trati byl celkem sedmkrát mistrem Spolkové republiky Německo. Startoval ještě na olympijských hrách 1972 v Mnichově - to už byl ovšem za zenitem své výkonnosti (časem 3:41,5 na 88. místě světových tabulek 1972) a bronzovou medaili z Mexika neobhájil: postoupil jen do semifinále, ve kterém byl časem 3:50,0 vyřazen.\n\nI když během své aktivní dráhy nepřekonal žádný individuální světový ani evropský rekord, patřil ve své době k nejrychlejším mílařům dosavadní historie a při svých osobních rekordech zůstával jen velmi těsně za tehdejšími rekordy: při osobním rekordu v běhu na 1000 metrů časem 2:16,5 jen 0,3 sekundy za tehdejším světovým rekordem východního Němce Jürgena Maye z roku 1965, v běhu na 1500 metrů časem 3:36,5 jen 0,2 sekundy za evropským rekordem, jehož držitelem byl Francouz Michel Jazy, a v běhu na 1 míli časem 3:53,8 jen 0,2 sekundy za evropským rekordem patřícím rovněž Michelu Jazymu.\n\nSvětovým rekordmanen se ovšem stal jako člen západoněmecké štafety na 4x880 yardů (Bodo Tümmler, Walter Adams, Harald Norpoth, Franz-Josef Kemper), která 13.6.1968 ve městě Fulda vytvořila světový rekord časem 7:14,6 – tento výkon byl ovšem podstatně horší nežli tehdy platný světový rekord na metrické trati (4x800 metrů), který v té době časem 7:08,6 držela od roku 1966 jiná (bez Tümmlera běžící) západoněmecká štafeta.\n\n\n3:34,9 KIpchoge Keino (Keňa), 1940, 1, Mexico City 20.10.1968\n\n3:36,5 Bodo Tümmler (SRN/Západní Berlín), 1943, 1, Kolín nad Rýnem 10.7.1968\n\n3:37,1 André De Hertoghe (Belgie), 1941, 2, Kolín nad Rýnem 10.7.1968\n\n3:37,5 Walter Adams (SRN), 1945, 3, Kolín nad Rýnem 10.7.1968\n\n3:37,8 James Ryun (USA), 1947, 2, Mexico City 20.10.1968\n\n3:37,9 Jean Wadoux (Francie), 1942, 1, Paříž 4.7.1968\n\n3:38,5 Arne Kvalheim (Norsko), 1945, 1, Oslo 28.8.1968\n\n3:38,7 Anders Gärderud (Švédsko), 1946, 2, Göteborg 26.8.1968\n\n3:38,8 Arnd Kruger (SRN), 1944, 4, Kolín nad Rýnem 10.7.1968\n\n3:39,0 Francesco Arese (Itálie), 1944, 1, Schio 13.7.1968\n\n3:33,1 James Ryun (USA), 1947, 1, Los Angeles 8.7.1967\n\n3:34,9 Kipchoge Keino (Keňa), 1940, 1, Mexico City 20.10.1968\n\n3:35,6 Herbert Elliott (Austrálie), 1938, 1, Řím 6.9.1960\n\n3:36,3 Michel Jazy (Francie), 1936, 1, Rennes 15.6.1966\n\n3:36,5 Bodo Tümmler (SRN/Západní Berlín), 1943, Kolín nad Rýnem 10.7.1968\n\n3:37,1 André De Hertoghe (Belgie), 1941, 2, Kolín nad Rýnem 10.7.1968\n\n3:37,5 Walter Adams (SRN), 1945, 3, Kolín nad Rýnem 10.7.1968\n\n3:37,6+ Peter Snell (Nový Zéland), 1938, 1, Auckland 17.11.1964 (mezičas v běhu na 1 míli)\n\n3:37,6 Josef Odložil (Československo), 1938, 1, Praha 13.8.1966\n\n3:37,7 Jean Wadoux (Francie), 1942, 2, Praha 13.8.1966\n\n3:53,8 Bodo Tümmler (SRN/Západní Berlín), 1943, 1, Karlskrona 22.8.1968\n\n3:55,5 Kipchoge Keino (Keňa), 1940, 1, Kisumu 31.8.1968\n\n3:55,9 James Ryun (USA), 1947, 1, Walnut 10.8.1968\n\n3:56,0 André De Hertoghe (Belgie), 1941, 2, Stockholm 2.7.1968\n\n3:56,8 David Patrick (USA), 1946, 1, Philadelphia 1.6.1968\n\n3:57,4 Brian Kivian (USA), 2, Philadelphia 1.6.1968\n\n3:58,1 Rascoe Divine (USA), 1947, 2, Walnut 10.8.1968\n\n3:58,4 David Wilborn (USA), 1945, 1, Eugene 13.4.1968\n\n3:58,5 Arner Kvalheim (Norsko), 1945, 2, Eugene 13.4.1968\n\n3:58,6 Lamprecht de Williers (JIžní Afrika), 1942, 1, Stellenbosch 22.3.1968\n\n3:58,6 Jerome Richey (USA), 3, Philadelphia 1.6.1968\n\n3:51,1 James Ryun (USDA), 1947, 1, Bakersfield 23.6.1967\n\n3:53,1 Kipchoge Keino (Keňa), 1940, 1, Kisumu 10.9.1967\n\n3:53,6 Michel Jazy (Francie), 1936, 1, Rennes 9.6.1965\n\n3:53,8 Bodo Tümmler (SRN/Západní Berlín), 1943, 1, Karlskrona 22.8.1968\n\n3:54,1 Peter Snell (Nový Zéland), 1938, 1, Auckland 17.11.1964\n\n3:54,5 Herber Elliott (Austrálie), 1938, 1, Dublin 6.8.1958\n\n3:55,4 James Grelle (USA), 1936, 1, Vancouver 15.6.1965\n\n3:55,5 James Beatty (USA), 1934, 2, Compton 7.6.1963\n\n3:55,6 Dyrol Burleson (USA), 1940, Compton 7.6.1963\n\n3:55,6 Josef Odložil (Československo), 1938, 2, Londýn 30.8.1965\n\n1966 --- 5. místo\n\n1965 --- 10. místo\n\n1966 --- 3. místo\n\n1967 --- 6. místo\n\n1968 --- 3. místo\n\n1969 --- 5. místo\n\n\n\n\n"}
{"id": "1057353", "url": "https://cs.wikipedia.org/wiki?curid=1057353", "title": "Gimme Shelter", "text": "Gimme Shelter\n\nGimme Shelter je skladba od skupiny The Rolling Stones.\n\nGimme Shelter je také:\n"}
{"id": "1057354", "url": "https://cs.wikipedia.org/wiki?curid=1057354", "title": "Václav Mozol", "text": "Václav Mozol\n\nVáclav Mozol (* 30. září 1991) je český fotbalový záložník, od ledna 2016 hráč klubu SFC Opava.\n\nSvoji fotbalovou kariéru začal v Bolaticích, odkud pochází. Poté hrál za dorost SK Slavia Praha. V roce 2010 zamířil do FC Hlučín. V ročníku 2010/11 s klubem sestoupil do MSFL. V červenci 2012 odešel do MFK Frýdek-Místek. S týmem naopak v sezoně 2012/13 postupil do 2. ligy. V lednu 2015 byl na testech v prvoligovém severočeském klubu FK Teplice a vysloužil si smlouvu na 3,5 roku. V Teplicích se neprosadil (odehrál pouze jediný ligový zápas v ročníku 2014/15) a pro podzimní část sezóny 2015/16 odešel na hostování do FK Fotbal Třinec.\n\nV lednu 2016 přestoupil z Teplic do SFC Opava.\n\n"}
{"id": "1057357", "url": "https://cs.wikipedia.org/wiki?curid=1057357", "title": "Klaus-Peter Justus", "text": "Klaus-Peter Justus\n\nKlaus-Peter Justus (* 11. července 1951, Königsee) je bývalý východoněmecký atlet, mistr Evropy v běhu na 1500 metrů z roku 1974.\n\nSpecializoval se na běhu na 1500 metrů. V této disciplíně se stal juniorským mistrem Evropy v roce 1970 a získal bronzovou medaili na halovém mistrovství Evropy v roce 1973. Jeho největším úspěchem se stal titul mistra Evropy v běhu na 1500 metrů v roce 1974. Jeho osobní rekord 3:38,1 pochází z roku 1976.\n\n"}
{"id": "1057358", "url": "https://cs.wikipedia.org/wiki?curid=1057358", "title": "Stanislav Medřík", "text": "Stanislav Medřík\n\nStanislav Medřík (* 4. dubna 1966 Nitra, Československo) je československý a slovenský hokejový obránce.\n\nS hokejovou kariérou začal v Trenčíne. V sedmnácti letech poprvé okusil nejvyšší hokejovou soutěž, v premiérové sezóně (1983/1984) dostal příležitost ve třech zápasech, ale v následujících 6 letech již patřil do základní sestavy týmu. V rámci týmu si odbyl i základní vojenskou službu. Mužstvo na začátku 90. let bylo silné, herně se mu dařilo a tři roky se drželo na medailových pozicích. Po otevření hranic si na jeden rok odskočil do Rakouska do týmu EK Zell am See, čímž přišel o mistrovský titul, který získal jeho rodný klub. Po odehrané sezóně zvolil návrat do Trenčína, kde strávil další tři roky. Mužstvo pokračovalo v úspěšné sérii a v roce 1994 se dočkal mistrovského titulu v nejvyšší hokejové soutěži Slovenska. V sezóně 1995/1996 na dva roky podepsal smlouvu s HC Zlín. V sezóně 1997/1998 si vyzkoušel druhou nejvyšší německou soutěž, poté opět přišel návrat na Slovensko, v závěru bohaté kariéry hrál ještě jeden rok nižší německé soutěže. Kariéru ukončil v 36 letech v dresu Spartaku Dubnica nad Váhom.\n\nDo reprezentace pronikl již jako junior, účastnil se dvou šampionátů do 18 let, z obou si přivezl medaili. Následovala dvojnásobná účast na Mistrovství světa juniorů, v roce 1985 s medailí, tentokráte za druhé místo. V roce 1986 tým skončil až 5. díky horším vzájemným zápasům s týmy USA a Švédska.\n\nZa Československo se zúčastnil jednoho mistrovství světa v roce (1991. Celkem v reprezentačním dresu odehrál 23 zápasů a vstřelil 1 gól.\n\nPo rozpadu Československa úspěšně reprezentoval Slovensko, v roce 1994 se zúčastnil Zimních olympijských her v norském Lillehammeru, kde tým Slovenska překvapivě vyhrál základní skupinu B. Mužstvo vypadlo ve čtvrtfinále s Ruskem, kdy zápas byl rozhodnut až v 9. minutě prodloužení. Poté mužstvu pomohl vybojovat během dvou let účast v elitní skupině Mistrovství světa, na kterém si zahrál ještě dvakrát. V roce 1996 si zahrál jeden zápas na Světovém poháru 1996 . V reprezentačním dresu Slovenska přidal 89 zápasů a vstřelil 11 gólů.\n\nZůstal u hokeje, v sezóně 2013/2014 působil jako asistent trenéra u týmu EHC Linz U20.\n\nStatistiky reprezentace na Mistrovstvích světa a Olympijských hrách:\n"}
{"id": "1057359", "url": "https://cs.wikipedia.org/wiki?curid=1057359", "title": "Multilaterální dohoda", "text": "Multilaterální dohoda\n\nMultilaterální neboli mnohostranná dohoda je smlouva, kterou podepisuje tři či více smluvních stran. Často se toto pojmenování používá u vícestranné mezinárodní smlouvy.\n\nDalším druhem mezinárodní smlouvy je smlouva bilaterální. Tuto dohodu signují pouze dvě smluvní strany, nejčastěji státy. Bilaterální dohodou je i smlouva státu s mezinárodní organizací.\n\nMultilaterální dohoda může být podepsána buď kolektivně za přítomnosti všech účastníků na jednom místě ve stejný čas, nebo postupně jednotlivými účastníky. Kolektivně byla podepsána například Charta OSN (přijata 26. 6. 1945, vstoupila v platnost 24. 10 1945) nebo Washingtonská smlouva o založení NATO (podepsána 4. 4. 1949, vstoupila v platnost 24. 8. 1949), postupným způsobem pak byla podepsána například Athénská přístupová smlouva k EU (podepsána 16. 4. 2003, vstoupila v platnost 1. 5. 2004). Díky Athénské smlouvě přistoupila Česká republika, Estonsko, Kypr, Maďarsko, Malta, Litva, Lotyšsko, Polsko, Slovinsko a Slovensko.\n\nMnohostranné smlouvy můžeme dále rozdělit na oblastní (regionální), sem můžeme zařadit dohody sjednávané v rámci Rady Evropy a tzv. smlouvy univerzální, například již zmiňovaná Charta OSN.\n\nTematické okruhy multilaterálních dohod jsou velmi rozmanité. Mezi nejvíce zásadní témata můžeme zařadit zejména otázky právní (např. spolupráce v oblasti kriminality – Meziamerická úmluva o výkonu trestních rozsudků v cizině, 9. 6. 1993), finanční (např. harmonizace v oblasti celnictví – Mezinárodní úmluva o zjednodušení a sladění celních režimů, 18. 5. 1973), otázky bezpečnosti (např. nyní velmi rozšířené téma letecké bezpečnosti či jaderné bezpečnosti – Úmluva o fyzické ochraně jaderných materiálů, 26. 10. 1979), oblast lidských práv (např. Protokol k Úmluvě o ochraně lidských práv a základních svobod, 20. 3. 1952) a smlouvy řešící otázky mezinárodního obchodu (např. Úmluva OSN o smlouvách o mezinárodní koupi zboží, 11. 4. 1980). Mezi primární témata řadíme i zakládající a přístupové smlouvy v rámci mezinárodních organizací.\n\nČást pravidel multilaterálních dohod vychází z mezinárodních obyčejů, ale většina je již v dnešní době kodifikována. Nejlepším příkladem této kodifikace je Vídeňská úmluva o smluvním právu, která shrnuje základní pravidla uzavírání mezinárodních smluv.\n\nTradičně je námět dohody vznášen buď jednotlivým státem či více státy najednou. Konkrétní návrh, určený k dalšímu jednání, vytváří sekretariát či jiný orgán dané organizace popřípadě jeden ze států. Celý proces, který se zabývá vytvářením a projednáváním textu, bývá zakončen diplomatickou konferencí. \n\nMultilaterální dohody vytvářené v rámci mezinárodních konferencí potřebují pro schválení obsahu dokumentu dvoutřetinovou většinu přítomných a hlasujících států. Státy mají však rovněž možnost dle Vídeňské úmluvy užít odlišný předpis, pokud se na tom shodnou.\n\nPokud je dokument přijat, musí být rovněž ověřen. Proces ověření nazýváme autentifikace. Tento proces ukončuje možnost změny znění textu. Dokument však v této fázi ještě není pro smluvní strany závazný. Avšak jednotliví aktéři nesmí jednat v rozporu s daným textem.\n\nZávaznost dokumentu přichází až s konečným souhlasem daného státu být smlouvou vázán a vstupem smlouvy v platnost. Stát je však povinen plnit povinnosti zavedené smlouvou až v okamžiku, kdy se ke smlouvě souhlasně vyjádří předem určený počet dalších smluvních aktérů.\n\nNa začátku mezinárodní smlouvy je preambule, která uvádí důvod vytvoření dokumentu. Preambule bývá jakousi slavnostní částí textu, ale i přesto je stejně důležitá jako ostatní části daného dokumentu. Preambule může být často i poměrně velmi obsažná jako v případě Smlouvy o založení Evropského hospodářského společenství (podepsána 25. 3. 1957, vstoupila v platnost 1. 1. 1958).\n\nNavazuje část obsahová. Zde jsou uvedeny práva a povinnosti jednotlivých účastníků dohody. Smlouva je rozdělena do jednotlivých článků, které určují její význam. Často se v této části rovněž užívají podobné ustálené výrazy, které vycházejí z diplomatických zvyklostí.\n\nDále následují závěrečná ustanovení. Jednotným znakem této části textu je uvedení podmínek, za kterých smlouva vstupuje v platnost. Často je tento proces zajištěn pomocí ratifikačních listin. U multilaterálních smluv, které zakládají mezinárodní organizace, je nezbytně nutné uložení ratifikačních listin daným počtem států. Dalším bodem bývá uložení a registrace smluv. Záleží však na dohodě jednotlivých smluvních aktérů, zdali bude uložení (neboli depozitář) řešen přímo ve smlouvě či jiným způsobem. Depozitářem je buď vláda některého státu, která je touto úlohou pověřena ve smlouvě a nebo mezinárodní organizace. Příkladem státu, který se stal depozitářem, je Itálie. V italském vládním archivu byla uložena Athénská přístupová smlouva k EU z roku 2003.\n\nCelý text smlouvy zakončují podpisy jednotlivých účastníků. Od Cášského kongresu v roce 1818 je u multilaterálních dohod zavedeno abecední pořadí podpisů jednotlivých signatářských zemí. Toto pravidlo však bylo již poprvé použito v roce 1815 na Vídeňském kongresu, který řešil mezinárodní vztahy v Evropě po ukončení napoleonských válek. Stejně tak mnohostranná mezinárodní jednání jsou organizována pomocí abecedy například zasedací pořádek jednotlivých účastníků jednání apod.\n\nCo se týče jazyka textu, bývá použit smluvený oficiální jazyk dané konference či organizace. Původní znění jsou pak ve smlouvě jednoznačně určena.\n\nVídeňská úmluva o smluvním právu je smluvní ujednání, které shrnuje mezinárodní smluvní právo, které bylo předtím upraveno pouze mezinárodním obyčejem. Obsah úmluvy je především souhrnem již vytvořených mezinárodních obyčejů. Úmluva se nevztahuje na smlouvy uzavřené pouze ústní formou. Smlouva stanovuje především podmínky uzavírání smluv a jejich vstup v platnost, dodržování a provádění mezinárodních smluv, změny smluv a rovněž podmínky, za kterých smlouva může zaniknout.\n\nÚmluva byla přijatá 23. května 1969 a vstoupila v platnost 27. ledna 1980. Vytváření úmluvy bylo zahájeno v roce 1949. Vypracování zajišťovala Komise OSN pro mezinárodní právo.\n\nVídeňská úmluva o smluvním právu se skládá z 85 článků a příloh. Vymezuje základní terminologii a pravidla mezinárodních smluv. Neřeší však dohody mezi státy a mezinárodními organizacemi nebo mezi mezinárodními organizacemi navzájem, řeší pouze pravidla pro smlouvy mezi státy. Tyto smlouvy, kde je alespoň jedním smluvním aktérem mezinárodní organizace, upravuje Vídeňská úmluva o právu smluv mezi státy a mezinárodními organizacemi nebo mezi mezinárodními organizacemi navzájem z roku 1986.\n\nJiž ve středověku lze najít první zmínky o vytvoření multilaterálních dohod. V letech 1462-1464 navrhl český král Jiří z Poděbrad vytvoření mezinárodní organizace států v Evropě. Smyslem tohoto projektu mírové unie křesťanských států bylo nastolení mírových vztahů mezi evropskými panovníky. Nakonec vytvoření aliance zmařila papežská diplomacie. V tomto období můžeme také zaznamenat první pokusy o summitovou diplomacii. V roce 1355 se konal první středoevropský summit ve Visegrádě, jehož se účastnil český, polský a uherský panovník. Od 16 století až do začátku 19. století docházelo k uzavírání multilaterálních smluv minimálně.\n\nV 19. století dochází k postupnému propojování jednotlivých částí světa. Mocnosti mezi sebou soupeřili jak o hegemonii v Evropě, tak i při dělení ostatních oblastí světa. Diplomatické aktivity se vyznačují velkým nárůstem bilaterálních a multilaterálních dohod. V září roku 1814 byl zahájen kongres ve Vídni, který představoval první celoevropský summit, účastnilo se ho přes 200 evropských monarchů a diplomatů. Kongres byl svolán za účelem řešit otázky nového uspořádání v Evropě. Hlavní slovo na kongresu měli čtyři vítězné mocnosti v napoleonských válkách- Rakousko, Rusko, Prusko a Velká Británie. Ještě před definitivní porážkou Napoleona, byl v roce 1815 přijat závěrečný dokument, ve kterém bylo zakotveno nové uspořádání v Evropě. Konečnou podobu pak toto uspořádání dostalo Vídeňským závěrečným aktem z května 1820. Další významná deklarace z tohoto období je např. Svatá aliance z roku 1815.\n\nBěhem první světové války došlo k poklesu uzavírání multilaterálních dohod. Hlavním cílem diplomacie bylo upevnit spojenecké svazky, získat další spojence a oslabit alianční strukturu nepřítele. Ještě před vypuknutím války byla 20. 5. 1882 ve Vídni uzavřena mezi Rakouskem-Uherskem, Německem a Itálii vojensko-politická aliance Trojspolek. Na začátku první světové války Itálie smlouvu vypověděla a přistoupila na stranu Dohody. V září 1914 podepsala ruská, britská a francouzská vláda Londýnskou deklaraci, čímž se zavazovala, že neuzavře v průběhu války se státy Trojspolku separátní mír. O rok později se k deklaraci připojilo Japonsko a Itálie.\n\nPo první světové válce vzrostl počet uzavřených multilaterálních dohod. Smlouvy začali vznikat především pod záštitou nově vzniklé Společnosti národů, která vznikla na základě podepsání jedné z nejvýznamnějších multilaterálních dohod Versailleské mírové smlouvy dne 28. 6. 1919 v Paříži. Jejím podpisem došlo k vytvoření mírových smluv s poraženými státy a tím i k ukončení první světové války. Další smlouva vypracovaná v rámci Společnosti národů je např. Ženevský protokol z roku 1924, který měl sloužit k pokojnému řešení mezinárodních sporů. Podle něho měly být spory předkládány Radě SN a válka měla být omezena jen k odražení agresora. Smlouva ale nikdy nevstoupila v platnost.\n\n24. srpna 1941 byla v Londýně podepsána Atlantická charta. Jednalo se o prohlášení států bojujících proti nacistickému Německu. Atlantická charta se stala základem pro Deklaraci Spojených národů. Deklarace Spojených národů byla podepsána 1. ledna 1942 ve Washingtonu. 26 signatářských států se zavázalo, mimo jiné k pokračování v boji proti mocnostem Osy a k neuzavření separátního míru s těmito mocnostmi. Z této koalice států vznikla po ukončení druhé světové války Organizace spojených národů (OSN), na základě přijetí Charty OSN 50 státy dne 24. 10. 1945, kdy Charta vstoupila v platnost. Charta stanovuje zejména cíle a zásady činnosti OSN.\n\nOd 40. let 20. století se také začali objevovat první multilaterální obchodní smlouvy. Jednou z prvních obchodních dohod byla Všeobecná dohoda o clech a obchodu (GATT), která byla podepsána 30. října 1947 v Ženevě 23 státy. Smlouva ustanovila základní pravidla mezi obchodujícími stranami. Jejím smyslem bylo prosazení svobodného obchodu a zabránění ekonomické diskriminace. V roce 1994 se transformovala ve Světovou obchodní organizaci (WTO). V 50. a 60. letech došlo k velkému vzrůstu multilaterálních obchodních smluv, jejímž prostřednictvím byly zakládány hlavně různé mezinárodní či mezivládní organizace např. Mezinárodní skupina pro olovo a zinek (MSSOZ), nebo Mezinárodní organizace pro kakao (ICCO).\n\nV důsledku druhé světové války došlo k novému mocenskému uspořádání ve světě, ve kterém hrály hlavní úlohu USA a SSSR. Napjatá situace mezi mocnostmi výrazně ovlivňovala světovou politiku. Z obav přes sovětskou expanzí západoevropské země (Francie, Velká Británie, Belgie, Nizozemsko a Lucembursko) reagovali v březnu 1948 uzavřením Bruselského paktu. Tato smlouva o hospodářské, sociální a kulturní spolupráci a kolektivní sebeobraně vedla signatářské země k prohloubení vzájemných vztahů a také k poskytnutí vojenské pomoci v případě napadení některého z členů. Uzavřením Bruselského paktu vznikla organizační struktura nazývána Západní unie. 4. dubna 1949 byla ve Washingtonu podepsána smlouva, která ustanovila Organizaci severoatlantické smlouvy (NATO). Spolu s tím byl započat proces evropské integrace.\n\nNa druhé straně proti integraci Západu byla namířena sovětská politika. Jako nástroj ekonomické dominance v rámci východního bloku vznikla v roce 1949 v Moskvě Rada vzájemné hospodářské pomoci. 14. května 1955 byla ve Varšavě podepsána všemi státy východního bloku Varšavská smlouva. Vznikla na základě podpisu Smlouvy o přátelství, spolupráci a vzájemné pomoci. Smlouva zanikla po rozpadu sovětského bloku 1. 7. 1991 podpisem protokolu v Praze.\n\nZměny ve střední a jihovýchodní Evropě na přelomu 80. a 90. let vedli k zásadní proměně mezinárodních vztahů. Po rozpadu Sovětského svazu skončila studená válka a tím i bipolární rozdělení světa. Od té doby lze zaznamenat růst konferenční a summitové diplomacie a také preventivní diplomacie s důrazem na problematiku lidských práv.\n19. listopadu 1990 v Paříži uzavřelo šestnáct států NATO a šest států Varšavské smlouvy Smlouvu o konvenčních ozbrojených silách v Evropě (CFE). Smlouva určila množství zbraňových komplexů, aby nemohlo dojít k neočekávanému útoku druhé strany. 21. prosince 1992 Československo, Polsko a Maďarsko podepsaly Dohodu o zóně volného obchodu ve střední Evropě (CEFTA), která sloužila ke vzájemné obchodní spolupráci. Obdobou CEFTA byla Baltická zóna volného obchodu (BAFTA). Se svými členskými zeměmi Litvou, Lotyšskem a Estonskem zanikla stejně jako NAFTA v roce 2004, vstupem výše uvedených států do EU.\n\nTak jako každé integrační uskupení, tak i Evropská unie prochází od svého počátku určitými stádii vývoje. Nejprve to byla společnost šesti států, které se dohodly na společné výměně zboží a osob. Tato myšlenka se osvědčila. Byly k ní během let postupně přibírány další státy (v současné době je to již 28 států). To s sebou přinášelo nutnost řešení problémů vyplívajících z tohoto sdružení. A tak vznikaly multilaterální dohody, které se snažily formou smluv řešit záležitosti mezi jednotlivými zeměmi EU. Ve skutečnosti je celá Evropská unie založená na multilaterálních smlouvách. Zakládajícími smlouvami Evropské unie byly Římské smlouvy, které byly podepsány v roce 1957. Na základě těchto smluv vzniklo Evropské hospodářské společenství (EHS) a Evropské společenství pro atomovou energii (Euroatom). Níže uvedené multilaterální dohody jsou také důležitými milníky vývoje Evropské unie.\n\nSchengenská smlouva\n\nHlavním cílem této smlouvy bylo usnadnění volného trhu států Evropské unie, což znamenalo také volný pohyb osob a zboží mezi jednotlivými státy. Ovšem bylo nutno vyřešit spoustu legislativních problémů (pohyb osob a zboží, imigrační politika atd.) Zároveň s tím souvisel problém vnější ochrany hranic – čím více byl volnější pohyb osob a zboží uvnitř EU, o to bylo nutno zabezpečit vnější hranice EU. Na základě toho vznikla Schengenská smlouva. Tato smlouva byla podepsána 14. června 1985 v lucemburském Schengenu. Je to smlouva o postupném odstraňování pasových a celních kontrol na společných vnitřních hranicích Evropské unie. Na této smlouvě se dohodli vlády států hospodářské unie Beneluxu, Francouzské republiky a Spolkové republiky Německo. Ostatní státy se součástí této smlouvy mohou stát až po splnění podmínek, které Schengenská smlouva uvádí a následně po schválení Rady Evropské unie.\n\nMaastrichská smlouva (Smlouva o Evropské unii)\n\nBěhem let se zvyšovaly tlaky na zvýšení pravomocí Evropského parlamentu a na lepší spolupráci vlád jednotlivých států EU. Přes poměrně velký odpor euroskeptiků byla prosazena Maastrichtská smlouva, která podstatnou měrou zvýšila pravomoci Evropského parlamentu a jednotlivých orgánů EU. Tato smlouva byla podepsána dne 7. února 1992 v Maastrichu. Vstoupila v účinnost dne 1. listopadu 1993 a díky ní vznikla Evropská Unie jako instituce. Jde o smlouvu o rozvíjení těsné spolupráce v oblasti vnitra, taktéž justice a navazuje na Schengenskou dohodu. V této smlouvě jsou také obsaženy otázky, jako jsou pravidla upravující překračování vnějších hranic členských států a provádění kontrol na nich, azylová politika, přistěhovalecká politika a politika týkající se státních příslušníků třetích zemí, justiční spolupráce v občanskoprávních věcech, celní spolupráce, policejní spolupráce (Europol – zřízena evropská policejní jednotka), justiční spolupráce v trestních věcech a boj proti podvodům v mezinárodním měřítku.\n\nLisabonská smlouva\n\nJe logickým pokračováním Maastrichtské smlouvy a ukazuje jak postupně bylo nutno řešit další problémy spolupráce a vzájemné pomoci mezi jednotlivými státy EU. Tato smlouva novelizovala stávající evropské zakládající smlouvy. Její celý název je Lisabonská smlouva pozměňující Smlouvu o Evropské unii a Smlouvu o založení Evropského společenství. Původní smlouvy však dále zůstávají v pozměněné podobě platné. V době přijetí Lisabonské smlouvy byla také nazývána Reformní smlouvou. Tento dokument byl podepsán 13. prosince 2007 v Lisabonu a vstoupila v účinnost dne 1. prosince 2009. Hlavním cílem Lisabonské smlouvy bylo reformovat instituce Evropské unie a jejich fungování.\n\nZákladní dokument ke vzniku Organizace spojených národů - Charta OSN byla podepsána 26. 6. 1945 a jedná se multilaterální smlouvu, která je (za jistých podmínek) otevřena všem. Je tvořena celkem 111 články, které jsou rozděleny do 19 kapitol. Zakládajících členů bylo 51. V platnost vešla 24. 10. 1945 po ratifikaci původních pěti členů Rady bezpečnosti – Číny, Francie, SSSR, Velké Británie, USA a většiny ostatních signatářů. Jedná se o soubor pravidel, která vysvětlují práva, povinnosti, postupy fungování všech členských států a určují, co je třeba udělat, aby dosáhly cílů, jež si stanovily. Organizace spojených národů je jediná celosvětová organizace na světě, jejíž šířka působnosti zasahuje snad do každého odvětví problémů, které můžou jednotlivé státy postihnout a snaží se je řešit, ale i jim předcházet množstvím dohod mezi zeměmi.\n\nCharta výslovně uvádí, že závazky vůči ní mají přednost před závazky z jiných multilaterálních dohod. Členské země, které jsou touto smlouvou zavázány, se musí řídit určitými cíli a zásadami, jež jsou v chartě definované. Týkají se především spolupráce při řešení mezinárodních ekonomických, sociálních, ekonomických a humanitárních otázek a podpoře základních lidských práv a svobod. Chartu Organizace spojených národů lze pozměnit hlasováním Valného shromáždění, pokud se pro vysloví dvoutřetinová většina členů a změnu ratifikují dvě třetiny členských států OSN, včetně pěti stálých členů Rady bezpečnosti. Doposud byly pozměněny čtyři články Charty, jeden z nich dvakrát. Jako multilaterální dohoda tato smlouva kodifikuje základní principy mezinárodních vztahů od suverenity a rovnosti mezi státy až po zákaz užití síly při řešení mezinárodních sporů.\n\nVýznamné multilaterální dohody v rámci OSN\n\nÚstava světové zdravotnické organizace – v platnosti od 7. 8. 1948, čímž byla založena WHO jako taková. Ústava byla vypracována na mezinárodní zdravotnické konferenci, která byla svolána na základě usnesení Hospodářské a sociální rady OSN. Kromě ústavy byl vypracován i závěrečný akt a podmínky pro zřízení komise Světové zdravotnické organizace. Všechny země, které jsou členy OSN, jsou způsobilé pro členství ve WHO.\n\nÚmluva o zabránění a trestání zločinu genocidia – v platnosti od 12. 1. 1951 přijata však Valným shromážděním OSN už na konci roku 1948. Genocida byla poprvé definována v právním smyslu. Všem zúčastněným zemím je doporučeno, aby v době války i míru byly tyto činy trestány a bylo jim bráněno.\n\nMezinárodní úmluva o potlačení a trestání zločinu apartheidu – v platnosti od 18. 7. 1976. Podepsána na konferenci v New Yorku. Z důvodu politiky, která užívá praktiky rasové segregace a diskriminace, jež byla viděna ve státech střední a jižní Afriky, byl tento zločin definován jako nehumánní čin páchaný za účelem zřízení a provozování nadvlády jedné rasové skupiny osob nad jinou rasovou skupinou osob a systematicky tyto osoby utlačovat. Země, které ratifikovaly tuto úmluvu, se zavázaly přijmout legislativní opatření, nutná k potlačení tohoto zločinu.\n\nÚmluva o ochraně světového kulturního a přírodního dědictví – v platnosti od 17. 12. 1975. Podepsána na konferenci UNESCO v Paříži. Jedná se o nejdůležitější multilaterální dohodu k ochraně světového dědictví. Podle této úmluvy jsou smluvní státy, na jejichž území se dané památky nachází, zavázány jejich ochranou. Na seznamu se nacházejí jak přírodní úkazy, tak objekty vytvořené lidskou činností.\n\nRámcová úmluva OSN o změně klimatu – v platnosti od 21. 3. 1994. Podepsána na konferenci v Rio de Janeiru. Cílem je stabilizovat koncentraci skleníkových plynů v atmosféře. V současnosti se jedná o jedinou strategii týkající se klimatu s mezinárodní platností.\n"}
{"id": "1057360", "url": "https://cs.wikipedia.org/wiki?curid=1057360", "title": "Ocean Eyes", "text": "Ocean Eyes\n\nOcean Eyes je druhé studiové album amerického synthpopového projektu Owl City. Vyšlo 14. července 2009 a obsahuje 12 skladeb plus v různých verzích různý počet bonusových písní. Navíc vyšlo 26. ledna 2010 rozšíření původního alba pod názvem \"\"Ocean Eyes Deluxe Version\"\".\n\nAlbum, a obzvláště píseň \"Fireflies\", proslavila Owl City po celém světě.\n\nPro obal alba je použita fotografie dubajského pětihvězdičkového hotelu Burj Al Arab.\n\n\"Ocean Eyes\", hlavní debutové album bylo zveřejněno na iTunes 14. 7. 2009 a jeho fyzická podoba vyšla 28. 7. 2009. Album získalo 27. pozici na Billboard 200. \"Fireflies\" bylo první na US a Canadian charts. \"Ocean Eyes\" dosáhlo první desítky na US album charts, získalo první příčku na US electronic charts a také dosáhlo Amazon MP3's top 10 most downloaded album list.\n\nNa svém blogu Adam píše:\"\"Jsem neuvěřitelně nadšený, jak dobře se nové album vyvíjí a naprosto se nemůžu dočkat, až ho uslyšíte. Jsou tam písně o ptácích a červech, jízdě na špinavém kole po placené dálnici, hřejivých huňatých svetrech, bruslení napříč krajinou, moderním zubařství, klucích a holkách držících se za ruce, ponožce, která poskakuje a tančí, těžkých víčkách fialky, podvodních ruských kolech, zmrzlých plovoucích krách, meteorických rojích, opuštěných vagonech, plážových slunečnících, armádách světlušek a svítících brouků...o čemkoliv, na co si vzpomenete!\"\" \n\n14. července 2009 zase píše: \"\"Před několika měsíci, jak déšť bil do střešního okna v mém pokoji a já jsem ležel v posteli, nemohl usnout, hleděl na strop (jak to tak často dělávám), tak jsem vstal, odcupital dolů do sklepa, sedl si k počítači a začal psát hudbu. Nic konkrétního, jenom psaní z lásky k psaní... psaní, protože hudba je to, co mi pomáhá cítit. Umožňuje mi to okusit nebe a sny v jejich pravých barvách. Po spoustě přemýšlení, snění, rozhovoru sám se sebou, vlažné kávě a probdělých nocích jsem konečně dal dohromady sbírku písní draze nazvaných \"Ocean Eyes\". Jsem ze středu ničeho v Minnesotě, jak víš, takže oceán vždy pro mě byl zvláštně zasněná, éterická a skoro romantická věc. Během těch let jsem strávil spoustu času se zavřenými oči a představoval si, jak prožívám ty nejúžasnější dobrodružství u moře. Dělám takové ty věci, které se můžou dělat jen při stmívání, záři a ve snech slunovratu, jako kdyby vzadu na mých očních víčkách bylo stříbrné plátno a já byl sentimentální promítač se stovkami fantaskních kotoučů po ruce přichystaných k promítání. Takže toto je důvod názvu... Celou svou duší doufám, že si užiješ zvuk tohoto alba. Doufám, že dosáhne dolů z hlubokého nebe, jemně kolem tebe ovine svá hebká stříbrná vlákna a vyzvedne tě vysoko vzhůru nad světla města a burácející vlny. Že tě to zanechá bez dechu a ty odtud uvidíš až na věčnost. Pokud bys náhodou cítil, že tyto písně znáš, prosím, považuj se za mého přítele, protože, tak říkajíc, mě znáš. Hudba je mé srdce, má duše. Je to to, kdo jsem... Je to strašně dlouho, co Owl City vydalo novou muziku, a za to se omlouvám. Mám sklony odkládat věci, ale jsem velice vděčný těm z vás, kteří se mnou zůstali až doteď. A tak, zde říkám...Děkuju. Děkuju z naprosté hlubiny mého zasněného, plachého, klučičího srdce. Bez vaší podpory bych nebyl nikde...\"\"\n\nAdam řekl, že první tři či čtyři skladby byly natočené ještě ve sklepě jeho rodičů a až poté se přestěhoval do vlastního domu. Vzpomínal, že dům jeho rodičů je přes sto let starý viktoriánský farmářský dům se starým, nedokončeným sklepem, který si Adam zabral a přes zimu, když tam natáčel, tak musel vypnout kotel, který byl dost hlučný, takže teplota v celém domě byla kolem bodu mrazu, z čehož jeho rodiče neměli ani trochu radost.\n\nAdama na několika skladbách doprovodili Breanne Düren - nejznámější je \"The Saltwater Room\" - a zpěvák Relient K Matt Thiessen - \"Fireflies\", kde je Matt slyšet jako doprovodný zpěvák. O spolupráci s Mattem Adam říká: \"\"Matt a já jsme spolu chodili ven, provozovali kanoistiku, jedli v Applebee, jezdili po Tennessee v jeho autě a tak. Fanouškem Relient K jsem už roky, tak není třeba říkat, že pracovat s ním na hudbě bylo něco neskutečného . Je neuvěřitelně talentovaný umělec a nejmilejší člověk na světě. Taky má fantastický talent na vymýšlení slovních hříček.\"\"\n\n\"Fireflies\" byl volně ke stažení ve hře Tap Tap Revenge 3 od Tapulous. Steve Hoover režíroval videoklip ke skladbě \"Fireflies\". Videoklip měl mít premiéru na MySpace, ale ještě předtím pronikl na veřejnost a to na YouTube a Dailymotion.\n\n26.1.2010 vyšlo \"Ocean Eyes Deluxe Version\", které kromě písní z \"Ocean Eyes\" obsahuje dalších 7, případně 8 písní.\n\nJak na albu \"Ocean Eyes\", tak i později na \"Ocean Eyes Deluxe Version\", se objevují písně, které byly vydány už dříve na EP \"Of June\" či \"Maybe I'm Dreaming\", ovšem zde jsou v upravené podobě. Např. u skladby \"The Saltwater Room\" si lze všimnou odlišné melodie a v jedné části Adam zpívá: \"I guess we'll never know why sparrows love the snow\" a ve verzi z \"Maybe I'm Dreaming\" je text: \"I guess I'll never know why sparrows love the snow\".\n\nAdam v rozhovoru v únoru 2010 řekl, že tato skladba je drahá jeho srdci: \"\"Ta píseň zachycuje v několika málo slovech všechny mé naděje a sny. Vždycky žasnu nad velkým neznámem a téma písně je o otázce, co tam leží, jaká dobrodružství na tebe čekají\".\"\n\nV písni se nachází část z Adamova oblíbeného animovaného filmu Hledá se Nemo, a to konkrétně vtip, který vždy začne vyprávět otec Nema Marlin, ale dořekne ho až na konci filmu. Adam právě tento závěr zapracoval do textu písně. Nejdříve zpívá: \"\"With friends like these, well, who needs enemies\"\" a pak používá vtipnější verzi: \"\"With fronds like these, well, who needs anemones\"\". V písni zpívá také Matt Thiessen z Relient K.\n\nAdam v interview s Female First popisuje ideu písně: \"\"Je to písnička o neuvěřitelně romantickém ptáku a červu a o myšlence, že by svět byl plný přátel, a to dokonce i v mořích. Je to o přátelstvích, která jsou dobrá, aby byla skutečná.\"\"\n\n\"\"Mám slabost pro města u oceánu. Jelikož jsem vyrůstal v malém venkovském městečku uprostřed ničeho a protože jsem jedináček, snění s otevřenýma očima o vzdálených místech mi jako dítěti zabíralo spoustu času a energie. Taky se mi líbí to, jak slovo Seattle zní, když ho vyslovuješ. Má to jiskru.\"\"\n\n\"\"Seattle mi vždycky připadal jako druhý konec světa. Pamatuju si, jak jsem na střední během vyučování hleděl z okna a představoval si, jaký Seattle je. Ironie skladby je, že je to zamilovaná píseň k místu, které jsem nikdy nenavštívil.\"\"\n\n\"\"Píseň 'Umbrella Beach' je o jedné opravdu super pláži, kde jsou tuny slunečníků, jako všude kolem, nejsou připevněny k žádným stolům nebo tak, jen tam leží a ty, když chceš, tak můžeš přijít se svými přáteli a svou rodinou a svými šortkami na tu pláž a vzít ty slunečníky a pochodovat s němi kolem a je to bláznivé, ale nikdo je neukradne, celou tu dobu tam leží. Jsou opravdu velké a plesnivé a tak, takže to je možná ten důvod, ale je to doopravdy super a já jsem byl inspirován, abych o tom napsal, tak jsem tak učinil, ve svém sklepě.\"\"\n\nSkladba je inspirována Adamovou vzpomínkou na dobu, kdy musel nosit rovnátka. Píseň je o lidech po celém světě, kteří jsou na cestě k zubaři, a o pocitu nevolnosti, který k tomu nevyhnutelně patří.\n\nKrátká a převážně instrumentální skladba svým textem odkazuje pravděpodobně na Boha. Adam později po vydání píše: \"\"Život je tak nádherný dar a já sám přiznávám, že jsem ho ani v nejmenším nepochopil. Ale jak dny ubíhají, stále více se otáčím a dívám se na ně zpět, stále více si uvědomuju, že mi nezáleží na tom, žít sám pro sebe, ale že se mnohem víc soustředím na věci neviditelné. Uvědomuju si, že se chovám trochu dvojznačně, ale to by nemělo být tak složité pochopit. Známý způsob, jak to shrnout může být tento:\nI am not my own For I have been made newPlease don't let me goI desperately need You.\"Také říká, že je to sice jednoduchá píseň, ale hluboká. \"\"Není toho moc, co by se o ní dalo říct, ale to, co ona sama říká, je opravdu silné\".\"\n\n\"\"Píseň 'On the Wing' je o oblíbeném snu každého člověka, o snu, který pravděpodobně každý v minulosti měl, o tom umět létat. Je to opravdu jen o jakémsi překladu toho pocitu do hudby a jaké by to bylo, kdyby byl ten sen skutečností.\"\"\n\n\"\"Píseň je o tom, jak člověk, když vyrůstá, tak si přeje, aby byl někde jinde, a najednou si uvědomí, že promrhal pořádný kus života. Je to o naučení se, že věci se nemají brát jako samozřejmost.\"\" Píseň se má také objevit ve filmu Zootopia, který se natáčí a měl by jít do kin roce 2016.\n\nAdam říká: \"\"Jednou jsem šel do Taco Bell a objednal si grilované, nadívané burrito a cheesy fiesta potatoes. Bylo to vynikající. Pak jsem šel domů a napsal Fireflies.\"\"\n\nJinde zase: \"\"Když jsem napsal 'Fireflies', tak jsem byl jednou v noci ve sklepě dlouho vzhůru. Seděl jsem u kláves a hrál si, nesnažil jsem se nic doopravdy napsat. Během několika dalších hodin byla píseň dána dohromady tou nejpřirozenější cestou. Nedokážu to vysvětlit, ale skoro se to naspalo samo. V ten okamžik jsem neměl nejmenší tušení, že jsem napsal hit.\"\"\n\nV rozhovoru pro Female First říká: \"\"Tidal Wave je divokém běhu a závodu s cílem dosažení ceny s oběma očima upřenýma na cílovou čáru, aby člověk jednou slyšel slova: 'Správně, služebníku dobrý a věrný\"' (pozn. Bible, Matouš 25, 21).\" Jinde slova písně \"I've found new hope from above\" (nahoře jsem našel novou naději) komentuje: \"\"Pevně lnu k naději a radosti, kterou jsem našel v Ježíši Kristu. Má víra je velkou součástí toho, kdo jsem a proč dělám hudbu. Vše, co mám, patří Jemu.\"\"\n\nSkladba \"Sunburn\" byla vydána na albu \"Soundtrack 90210\". Později po úspěchu \"The Midsummer Station\", kdy Adam hrál živě jen za doprovodu kytary pro různé rádiové stanice, tak jako předehru k písni \"Fireflies\" použil právě melodii ze songu \"Sunburn\".\n\nAdam pro Female First řekl: \"\"Píseň je o příležitostném pocitu, že nejsem dostatečně dobrý, i když se opravdu moc snažím. Je to o vztazích a nalezení toho jednoho, který opravdu vydrží.\"\"\n\n\"\"Minulé léto jsem strávil v Tibetu lezením po horách s jednou hostitelskou rodinou a vlastně jsem byl svědkem 'živé' laviny z celé obrovské rokle. Není třeba říkat, že to bylo zároveň jak děsivé, tak úžasně inspirující. Té noci po návratu domů jsem se hrbil na gauči a jedl misku Cheerios s čerstými jahodami. Přemýšlel jsem o tom, že kdyby mě do tváře praštila obří jahodová lavina, tak by to byl ten nejromantičtější způsob k 'nákupu farmy'. Do farmáře mám daleko.\"\"\n\nOwl City vydalo také tři oficiální singly z tohoto alba: \"Umbrella Beach\", \"Vanilla Twilight\" a \"Fireflies\".\n\n\"Fireflies\" bylo vydáno 14. července 2009 ve Spojených státech a 8. ledna 2010 ve Velké Británii.\n\n\"Vanilla Twilight\" byla vydána ve stejný den, kdy vyšlo \"Ocean Eyes Deluxe Version\". Sama píseň se stala oblíbenou i u nás - kousek z ní byl použit např. 12.1.2015 v TOP STAR Magazínu. Údajně je to skladba o Adamově přítelkyni, se kterou se rozešel a která mu chybí.\n\n\"Umbrella Beach\" byla původně vydána 19. listopadu 2009, poté až 16. května 2010.\n\n\"Strawberry Avalanche\" a \"Hot Air Balloon\" jsou dva propagační singly, které vyšly pouze digitálně, a to ještě před vydáním samotného alba \"Ocean Eyes\", i když na něm se pak neobjevily. Zato jsou ale součástí \"Ocean Eyes Deluxe Version\".\n\n\"Fireflies\" - vydáno 15.12.2009\n\n\"Vanilla Twilight\" - vydáno 22.3.2010\n\n\"Umbrella Beach\" - vydáno 16. 4. 2010, Adam zde osobně nevystupuje, ale v jednom záběru žena zvedá fotku, na které můžeme zahlédnout Adamovu tvář.\n\nOwl City\nDalší umělci a produkce\n"}
{"id": "1057364", "url": "https://cs.wikipedia.org/wiki?curid=1057364", "title": "Seznam dílů pořadu Slavné dny", "text": "Seznam dílů pořadu Slavné dny\n\nSeznam dílů pořadu Slavné dny uvádí přehled jednotlivých částí tohoto pořadu vysílaného internetovou televizí Stream.cz.\n\n"}
{"id": "1057366", "url": "https://cs.wikipedia.org/wiki?curid=1057366", "title": "Mapou Yanga-Mbiwa", "text": "Mapou Yanga-Mbiwa\n\nMapou Yanga-Mbiwa (* 15. května 1989, Bangui, Středoafrická republika) je francouzský fotbalový obránce a reprezentant původem ze Středoafrické republiky, který hraje v klubu Olympique Lyon. Hraje na postu stopera (středního obránce).\n\nMapou Yanga-Mbiwa začínal s fotbalem ve francouzském klubu Montpellier HSC, kde debutoval na seniorské úrovni v roce 2007. V lednu 2013 přestoupil za 8,5 milionu britských liber do Newcastle United FC.\n\nV srpnu 2014 odešel z Newcastle United na hostování do AS Řím, které se v lednu 2015 změnilo v trvalý přestup. Ovšem již v srpnu 2015 změnil působiště, přestoupil do Olympique Lyon, kde podepsal smlouvu na pět let.\n\nYanga-Mbiwa nastupoval za francouzskou mládežnickou reprezentaci U21.\n\nV A-mužstvu Francie debutoval 15. 8. 2012 v přátelském zápase v Le Havre proti týmu Uruguaye (remíza 0:0).\n\n"}
