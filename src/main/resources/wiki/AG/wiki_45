{"id": "1049662", "url": "https://cs.wikipedia.org/wiki?curid=1049662", "title": "Politická participace", "text": "Politická participace\n\nPolitickou participaci definujeme jako dobrovolné aktivity, kterými občané ovlivňují nebo podporují vládu a politiku ve svém státu, kraji nebo městě.\n\nPolitická participace pramení ze zákona o svobodě slova, shromažďování se a spolupráci. Zahrnuje možnost podílet se na vedení veřejných záležitostí – možnost zaregistrovat se jako kandidát, být volen a vykonávat funkci na všech úrovních státní správy.\n\nZa politickou participaci tedy nejsou považovány politické postoje, jako je např. zájem o politiku či schvalování určitých typů politických aktivit. Za politickou participaci se nepočítá ani aktivita, která není zaměřená na ovlivnění politických výstupů, jako je např. diskuse o politice s přáteli.\n\nExistují tři typy politické participace: konvenční, nekonvenční a ilegální.\n\nPolitická participace je vymezena těmito základními pravidly:\n\nModel občanského voluntarismu sleduje tři determinanty politické participace (individuální zdroje, motivace a sociální sítě navazované v občanské společnosti). Model se zaměřuje na příčiny toho, proč se lidé v politice neangažují, a formuluje je do třech odpovědí: lidé neparticipují, protože nemohou, nechtějí anebo se jich nikdo nezeptal.\n\nStandardní socioekonomický model participace ukazuje vztah mezi socioekonomickým statusem a konvenční politickou angažovaností. Nejsilnější faktor ovlivňující míru participace do konvenční politiky je vzdělání. Rasa a pohlaví, stejně jako rodinný stav mohou také souviset s mírou politické participace. Bez ohledu na socioekonomický status, se mladí lidé zapojují do konvenční politiky méně než starší lidé.\n\nV některých zemích se velká část populace neúčastní politiky vůbec. Například ve Spojených státech se prezidentských voleb účastní jen asi polovina všech osob, které mají právo volit. To je způsobeno různými faktory:\n\nSpokojenost: nedostatek účasti naznačuje spokojenost se stavem politiky.\n\nSvoboda: v demokratické společnosti, lidé mají svobodu neúčastnit se.\n\nApatie: mnoho lidí neví moc o politice a nezajímají se o ni.\n\nOdcizení: lidé se politicky neparticipují, protože mají pocit, že nikdo u moci nenaslouchá jejich názorům, a že vláda je k nim, v nejlepším případě, lhostejná.\n\nVětšina občanů má pocit, že politická participace, zejména ta konvenční, je do jisté míry obdivuhodná a přijatelná. Ale politicky se participovat může být složité: za účelem participace je třeba najít čas a někdy i peníze. Lidé se podílejí na politice z následujících důvodů:\n\nProblémem zastupitelské demokracie je klesající volební účast. Existují dva přístupy, které tento problém rozebírají. Podle prvního přístupu je snižující se volební účast varovným signálem označujícím ohrožení demokracie. Podle druhého naopak klesající volební účast značí stabilizaci demokracie ve státě a spokojenost občanů s dosavadním vývojem.\n\nVolební účast je závislá na typu voleb. V České republice je tradičně nejnižší při volbách do Evropského parlamentu. V roce 2004 byla volební účast 28,32 % zatímco v roce 2014 to bylo pouhých 18,12 %. Nízkým procentem voličů trpí také doplňovací volby do Senátu. Vyšší volební účast je tradičně u voleb do zastupitelstev obcí a do poslanecké sněmovny. Účast na volbách do poslanecké sněmovny byla v roce 2013 59,48 %.\n\nV různých částech Evropy je míra politické participace různá. Podobnosti lze zaznamenat v rámci 4 regionů: Severní Evropa (Švédsko, Norsko, Finsko), Západní Evropa (Německo, Dánsko, Francie, Belgie, Nizozemsko, Lucembursko, Velká Británie, Irsko, Švýcarsko a Rakousko), Jižní Evropa (Řecko, Itálie, Španělsko, Portugalsko) a postkomunistická oblast Střední Evropy. Nadprůměrně vysoká míra participace je v severských státech a západoevropských státech (výjimkou je Nizozemsko). Naopak nízká míra politické participace je v postkomunistických státech a jihoevropských státech (výjimkou je Česká republika a Španělsko).\n\nTrojlístek Nizozemsko, Česká republika a Španělsko tvoří speciální skupinu – mírou participace jsou si velice podobné, ale ve svém regionu se vymykají. Nizozemsko má nižší účast na politickém dění, než je v jeho regionu obvyklé. Naopak Česká republika a Španělsko se můžou pochlubit vyšší mírou participace, než jaká je v jejich regionech.\n\nTeoretici tvrdí, že politická participace, zejména proces hlasování, je iracionální. Ve velkých zemích je pravděpodobnost, že něčí hlas rozhodne o výsledku voleb minimální. Pravdou je, že jeden hlas nedělá rozdíl. Kdyby však zároveň každý, kdo hlasuje ve volbách, přestal věřit v sílu svého hlasu a jeho schopnost něco změnit, nikdo potom nevyhraje ve volbách a demokratický proces přestane pracovat. Političtí vědci nazývají tento jev paradox participace.\n\nV aféře Watergate, kvůli níž musel tehdejší prezident Spojených států Richard M. Nixon v roce 1974 odstoupit, sehrála roli ilegální politická participace. Nixonova kampaň, aktivně spolupracující s Nixonovou správou, užívala špionáže proti svým soupeřům. Nixonovi příznivci například padělali dopisy protikandidátů. Známý je takzvaný Canuckův dopis, který měl tyto kandidáty zdiskreditovat.\n"}
{"id": "1049664", "url": "https://cs.wikipedia.org/wiki?curid=1049664", "title": "The Fire in Your Eyes", "text": "The Fire in Your Eyes\n\n„The Fire in Your Eyes“ ( האש בעינייך) je singl izraelského zpěváka Boaze Maudy z roku 2008.\n\nPíseň reprezentovala Izrael na Eurovision Song Contest 2008 v srbském Bělehradě. Dne 20. května 2008 ji Boaz Mauda zazpíval v prvním semifinále Eurovision Song Contest 2008 jako druhý v pořadí a získal dostatečný počet bodů pro kvalifikaci do finále, když se umístil na 5. místě. Ve finále píseň zazněla jako sedmá v pořadí a celkové se umístila na 9. místě.\n\nAutory písně jsou Shay Kerem a Dana International, která vyhrála Eurovision Song Contest 1998.\n\nPíseň má i hebrejský název — „\"Ke'ilu Kan\"\" ( כאילו כאן). Do angličtiny přeloženo jako \"\"As if here\"\".\n\nDne 14. února izraelská veřejnoprávní televize \"IBA\" a stanice \"Channel 2\" oznámily, že Boaz Mauda byl vybrán na post reprezentanta Izraele na Eurovision Song Contest 2008 v srbském Bělehradě. V roce 2008 zazpíval během národního výběru \"Kdam Eurovision\" celkem pět písní.\n\nNárodní kolo vyhrála píseň „\"Ke'ilu Kan\"“ se ziskem 164 bodů, kterou na druhém místě následovala skladba „\"Bli Ahavi\"“ se 120 body. Během národního kola zazněli i písně „\"Parparim\"“ (110 bodů, 3. místo), „\"Hin'e Ha'or\"“ (84 bodů, 4. místo) a „\"Masa Haiyai\"“ (81 bodů, 5. místo).\n"}
{"id": "1049669", "url": "https://cs.wikipedia.org/wiki?curid=1049669", "title": "Ekonomická nerovnost", "text": "Ekonomická nerovnost\n\nEkonomická nerovnost nebo příjmová nerovnost je míra nerovnosti v množství bohatství nebo v příjmu mezi jednotlivci v dané společnosti. Ve svém základním principu je měřítkem chudoby, blahobytu i míry přerozdělení v rámci daňových či sociálních systémů. Existuje několik způsobů, jak přistupovat k měření ekonomické nerovnosti. Nejčastěji se měří buď jako poměr mezi průměrným bohatstvím pětiny nejbohatších k průměrnému bohatství nejchudší pětiny obyvatel, anebo Giniho koeficientem, což je bezrozměrné číslo mezi 0 a 1. Někdy se místo pětin (kvintilů) užívají pro měření desetiny (decily). Mezi další způsoby měření například patří\n\nDle britského The Economist je rostoucí nerovnost jeden z největších sociálních, ekonomických a politických problémů.\n\nJedním z alternativních způsobů měření nerovnosti ve společnosti je Atkinsonův index nerovnosti. \n\nPoprvé byl popsán britským ekonomem Anthony Barnes Atkinsonem. K vypočítání jeho hodnoty si nejdříve určíme tzv. spravedlivý průměrný příjem (y). Jeho definicí je „rovnoměrně rozdělený příjem ve skupině, který vytvoří stejnou úroveň blahobytu, jako stávající rozložení příjmů“. Ten se dá vypočítat následovně: \n- yi odpovídá vyrovnanému příjmu i-té skupiny\n\n- e je parametr averze lidí vůči nerovnosti \n\n- µ odpovídá současnému průměrnému příjmu na osobu \n\n Další z možných ukazatelů příjmové nerovnosti ve společnosti. Jde o vážený geometrický průměr podílů příjmů. Můžeme ho zapsat takto: \n- x odpovídá příjmu i-té skupiny nebo osoby\n\nJe definován jako poměr objemu příjmů připadajících na 20% osob s nejvyššími vyrovnanými příjmy ve společnosti (5. kvintil) k objemu příjmů připadajících na 20% osob s nejnižšími vyrovnanými příjmy ve společnosti (1. kvintil). Výsledný koeficient vyjadřuje příjmy nejbohatší 20% vrstvy obyvatelstva k poměru 20% nejchudší vrstvy obyvatelstva, čím vyšší koeficient je, tím jsou vyšší příjmy nejbohatší vrstvy obyvatelstva. \nOznačován také jako Hoover index, jedná se o systém přerozdělovaní důchodu a kolik musí být převzato od bohaté vrstvy a rozděleno do chudších vrstev, aby vznikla rovnostranná společnost. Jedná se tedy o systém, ve kterém by zmizela příjmová nerovnost. \n\nExistují různé úhly pohledu na příčiny ekonomické nerovnosti. Dle Paul A. Samuelsona jsou příčiny, které způsobují ekonomickou nerovnost tyto:\n\nLidé se liší svými schopnosti, tyto diference vedou k různým pracovním dovednostem, a tudíž k různé výši platů a mezd. Diference ve schopnostech mohou být tělesné, povahové nebo duševní. Diference mohou být spojené s biologickým dědictvím, ekonomickým a sociálním prostředím.\n\nDiference vynaloženého úsilí lidí v jejich zaměstnání.\n\nČást diference v povolání lze vysvětlit dobou odborné přípravy na povolání, typem práce, místem výkonu práce, odvětvím národního hospodářství.\n\nDiference, které odráží rozdíly v kvalitě pracujících.\n\nJedná se především o diskriminaci na základě pohlaví, věku, národnosti a náboženství.\n\nZ těchto příčin vyplývá nerovnost v bohatství v domácnostech, kde vzniká kapitálová nerovnost a disproporce ve vlastnictví půdy.\n\nDle M. Lapáčka mají na příjmové nerovnosti ve státě podíl i další faktory, než jen a pouze výše uvedené příčiny. Navíc dle něj tyto faktory nikdy nepůsobí zcela izolovaně, ale pokaždé se rozvíjejí v oboustranné součinnosti.Některé z těchto negativních faktorů lze účinně ovlivnit státními intervencemi, u jiných je tato eventualita omezená, a to především u těch faktorů,které vznikají na základě působení tržních sil.Jedná se o tyto faktory:\n\nNa příjmové nerovnosti v České republice měla zásadní vliv transformace ekonomiky v 90. letech 20. stol. z příkazové ekonomiky na tržní ekonomiku. Po dlouhém období, kdy byl v socialistickém Československu uplatňován prakticky ve všech sférách princip nivelizace – včetně vyrovnávání mezd, příjmů a úspor, tak došlo ke zvýšení nerovnosti v příjmech (Tabulka 1). Nicméně i tak zůstává Česká republika ve vyspělém světě v rámci zemí OECD 5. nejrovnostářštější zemí na světě (data OECD 2011, Tabulka 2)\n\nLovci a sběrači byla rovnostářská společnost. Ekonomická nerovnost se pak vyvíjela již od starověku. Dle organizace Oxfam, v roce 2010 vlastnilo 388 jedinců stejné množství jmění jako chudší polovina světové populace. Tohle číslo kleslo na 85 osob v roce 2014 a v roce 2015 na 80 jedinců. V roce 2016 62 osob vlastnilo stejné množství bohatství jako nejchudší polovina obyvatelsva, t.j. 3,6 miliardy lidí.\n\n\n\n"}
{"id": "1049670", "url": "https://cs.wikipedia.org/wiki?curid=1049670", "title": "This Is My Life (píseň, Eurobandið)", "text": "This Is My Life (píseň, Eurobandið)\n\n„This Is My Life“ píseň ve stylu eurodance, se kterou islandská skupina Eurobandið, reprezentovala Island na Eurovision Song Contest 2008.\n\nDne 23. února 2008 vyhrála islandská skupina Eurobandið islandské národní kolo Laugardagslögin s písní „\"Fullkomið líf\"“.\n\nZa účelem Eurovision Song Contest byla skladba přeložena do angličtina a nesla jméno „\"This Is My Life\"“. Píseň se zúčastnila 2. semifinále jako první v pořadí, kde se umístila na 8. místě se 68 body. Ve finále si získala 14. místo s celkem 64 body.\n\nAčkoli se umístila „pouze“ čtrnáctá, stala se nejúspěšnějším islandským vystoupením od doby Eurovision Song Contest 2003, kde se Island umístil osmý.\n\n\n„\"This Is My Life\"“ vstoupila do \"Danish Singles Charts\" v týdnu 30. května 2008 na #38, kde setrvala jeden týden a následující týden nastoupila do \"Swedish Singles Chart\" 5. června 2008, kde se umístila nejvýše #59 a zde setrvala také jeden týden.\n"}
{"id": "1049672", "url": "https://cs.wikipedia.org/wiki?curid=1049672", "title": "Istrorumunština", "text": "Istrorumunština\n\nIstrorumunština neboli istrijská rumunština je románský jazyk, patřící do balkánskorománské a rumunské jazykové podskupiny, kterým se hovoří v několika vesnicích a samotách na poloostrově Istrie v Chorvatsku.\n\nJeště v 19. stol. se mluvilo tímto jazykem od vrchu \"Čičarija\" (starověkého \"Mons Carusadius\") až k Terstu. Mluvčí byli nazýváni \"Vlahi\" (jménem, které jim dali Chorvaté), ale i \"Rumeni\", \"Rumeri\", \"Rumunji\", jakož i \"Ćići\" a \"Ćićibiri\". Dnes se dělí na dvě malé skupiny: \"Ćići\" v okolí obce Žejane (pod severním svahem vrchu \"Učka\") a \"Vlahi\" v okolí Šušnjevice (pod jižním svahem vrchu \"Učka\"). Před druhou světovou válkou se jich mnoho vystěhovalo, zejména do USA, Argentiny, Švédska, Kanady a Německa. Počtem asi 500 mluvících se řadí mezi vymírající jazyky, Istrorumuni jsou nazýváni \"nejmenší jazykovou skupinou v Evropě\" a jsou zařazeni v UNESCO \"Red book of endagered languages \" (červené knize ohrožených jazyků). Obývají jen asi 8 samot a 2 vesnice (výše zmíněné Žejane a Šušnjevica), takže je Chorvatská vláda nepovažuje za dostatečně významné pro založení vlastního školství a kulturních institucí. Několik stovek mluvčích, kteří si dosud zachovali svůj mateřský jazyk, žije v New Yorku.\n\nJazyk má sice kodifikovanou spisovnou podobu, ale žádná větší literární díla v něm nevznikla. Andrea Glavina, Istrorumun vzdělaný v Rumunsku, napsal v roce 1905 \"Calendar lu Rumer din Istrie\" (\"kalendář istrijských Rumunů\"), ve kterém bylo napsáno mnoho příběhů jednoduchého lidu – Rumunů z Istrie. Roku 1998 sestavil sbírku Istrorumunských lidových písní a příběhů A. Kovačec.\nKdyž se Andrei Glavina stal starostkou Valdarsy a založil tam v roce 1922 školu s vyučovacím jazykem rumunštinou, napsal rumunsky následující \"\"Imnul Istro-Romanilor\"\":\n"}
{"id": "1049676", "url": "https://cs.wikipedia.org/wiki?curid=1049676", "title": "Sídla městského typu na Ukrajině", "text": "Sídla městského typu na Ukrajině\n\nSídlo městského typu, zkráceně SMT ( \"selyšče miskoho typu\"), je na Ukrajině oficiálním označením určitého typu sídelního útvaru, které v administrativním dělení Ukrajiny představuje mezistupeň mezi vesnicí a městem, přičemž z hlediska počtu obyvatel má blíže k městu. Před vznikem SSSR se tato sídla obvykle nazývala \"mistečko\" (, ), což je ekvivalent českého označení městys.\n\nPůvodní definice sídla městského typu pochází z Výnosu prezidia Nejvyššího sovětu Ukrajinské SSR z 12. března 1981. Do kategorie sídel městského typu podle něj mohly být zařazeny sídelní útvary umístěné u průmyslových podniků, železničních uzlů, hydrotechnických zařízení, podniků na výrobu a zpracování zemědělské produkce (proto je dodnes častější výskyt sídel městského typu v průmyslových a těžebních oblastech, např. v oblasti Donbasu) a také sídelní útvary, na jejichž území byla umístěna vysokoškolská a středoškolská speciální zařízení, vědeckovýzkumné instituce, sanatoria a jiná stacionární léčebná a zotavovací zařízení, která mají státní bytový fond s počtem více než 2 000 obyvatel, z nichž minimálně dvě třetiny jsou dělníci, zaměstnanci a členové jejich rodin.\n\nV ojedinělých případech mohly být do kategorie sídel městského typu zařazeny sídelní jednotky s počtem obyvatel nižším než 2 000 lidí, avšak ne menším než 500 lidí v případě, že existoval předpoklad nárůstu počtu obyvatel v blízké budoucnosti v důsledku ekonomického a sociálního rozvoje.\n\nPo vyhlášení nezávislosti Ukrajiny 1. ledna 1991 bylo v zemi 921 sídel městského typu, což představovalo 67,96% z celkového počtu městských sídel. V současnosti (leden 2014) má Ukrajina 885 sídel městského typu.\n\nV platné ústavě Ukrajiny z roku 1996 se o administrativním členění hovoří v článku 133. Podle tohoto článku: „\"Systém administrativně-teritoriálního uspořádání Ukrajiny tvoří: autonomní republika Krym, oblasti, rajóny, města, rajóny ve městech, sídla a vesnice.\"“ () Pojem „sídlo městského typu“ tedy jako součást administrativního členění Ukrajiny v ústavě neexistuje. Tento typ sídla ale reálně na Ukrajině existuje, pojem se vyskytuje v množství zákonů nižšího stupně, jakož i v národních statistických ukazatelích.\n\nOrgánem státní výkonné moci v sídle městského typu je \"sídelní rada lidových poslanců\" ().\n\n\n"}
{"id": "1049686", "url": "https://cs.wikipedia.org/wiki?curid=1049686", "title": "AIR House", "text": "AIR House\n\nAIR House je energeticky soběstačný dům, který navrhl a postavil tým studentů a mladých akademiků české školy ČVUT pro studentskou soutěž U.S. Department of Energy Solar Decathlon 2013, který se konal v Kalifornii. Zde byla stavba oceněna v několika kategoriích desetiboje. Po skončení soutěže byl dům rozebrán a dopraven zpět do Prahy, kde od prosince 2014 slouží jako Informační centrum ČVUT.\n\nProjekční a realizační tým se skládal z příslušníků několika fakult ČVUT. Vedle fakulty architektury a fakulty stavební to byly: fakulta dopravní, fakulta elektrotechnická, fakulta strojní a Univerzitní centrum energeticky efektivních budov (UCEEB). Dále se na projektu podíleli studenti VŠUP a Univerzity Karlovy.\n\nDům je navržen jako rekreační obydlí pro dvoučlennou rodinu, které se po odchodu majitelů do důchodu může stát trvalým obydlím.\n\nNávrh stavby vychází z konceptu \"dům v domě\" a je tvořen dvěma vrstvami. První vrstvou je samotný dům ve tvaru písmene L, obložený termoizolačními deskami. Skládá se z obytného prostoru, ke kterému kolmo přiléhá technologický box. Na čelní, prosklenou stěnu obytné místnosti navazuje prostorná terasa. Druhou vrstvu tvoří dřevěná pergola, která obklopuje dům ze dvou stran a zároveň dům i terasu zastřešuje. Pergola je zhotovena z lamel ze smrkového masivu zasazených do ocelových rámů a zavětrovaných ocelovými lany. Stíní a zmírňuje tepelnou zátěž obytného domu.\n\nInteriér obytné místnosti je vybaven vestavěným dřevěným nábytkem a poskytuje prostor pro spaní, odpočinkovou zónu a jídelní kout. Kuchyň, hygienické zařízení, technická místnost a úložný prostor pro kola, nářadí apod. jsou umístěny v technologickém boxu. Ten je přístupný též z verandy a v jedné jeho části je zabudována malá letní kuchyň.\n\nPlnou energetickou soběstačnost stavby zajišťují použité moderní technologie: fotovoltaický systém pro zajištění elektrické energie, vzduchotechnická soustava s rekuperací tepla pro zajištění optimální výměny vzduchu, systém solárních kolektorů, sloužících k ohřevu vody a přitápění, kořenová bio čistička odpadních vod a systém úspory vody. Veškeré technologie v domě jsou monitorovány a řízeny jednoduchým systémem měření a regulace. Tepelná pohoda je zajištěna systémem sálavého vytápění a chlazení, kontrolovaného automatizační stanicí. V objektu je instalováno stmívatelné LED osvětlení, reagující na intenzitu slunečního světla. Kromě přístupové cesty je vstup do domu zajištěn bezbariérovou rampou.\n\nV soutěži \"Solar Decathlon 2013\" obdržela stavba tato ocenění:\n\nV celkovém hodnocení pak 3. místo\n\nAIR House dále obdržel ocenění v soutěži \"E.ON Energy Globe Award ČR 2014\" (\"Ekologický Oskar\"), kde projekt získal první cenu v kategorii Mládež.\n\n"}
{"id": "1049690", "url": "https://cs.wikipedia.org/wiki?curid=1049690", "title": "Jedle šupinatá", "text": "Jedle šupinatá\n\nJedle šupinatá (\"Abies squamata\") je jehličnatý strom z čeledi borovicovité, z rodu jedlí, původem z Číny a Tibetu, blízký příbuzný jedle Delavayovy (\"Abies delavayi\").\n\nStálezelený, jehličnatý, pomalu rostoucí strom, dorůstající do výšky 40 m. Koruna pyramidální. Borka hnědočervená, odloupávající se po tenkých plátcích jako papír, podobně jako u břízy. Letorosty hnědé. Jehlice modrozelené, 1,5-2,5 cm dlouhé a 2 mm široké, hustě uspořádané, vztyčené, na koncích zakulacené či pichlavé. Šišky 5-8 cm dlouhé a 2,5-3,5 cm široké, zpočátku fialové, později černé, válcovité. Semena dozrávají v říjnu.\n\nJedle Abies squamata je příbuzná jedli \"Abies delavayi\".\n\nStrom rostoucí v nadmořských výškách 3000-4700 m, patří mezi stromy rostoucí v nejvyšších nadmořských výškách na světě. Klima je zde studené, poměrně suché, strom získává vodu ze stálého sněhu, kterého je na vrcholcích hor dostatek. Půdy jsou zde tvořeny šedohnědým podzolem či lithosolem, pH kolem 5, tj. kyselá půda. Strom snáší přistínění, nesnáší znečištění ovzduší. Mrazuvzdorný do minus 23 °C. Tvoří často lesy s dalšími stromy například s \"Abies recurvata\", \"Abies fargesii\" var. \"faxoniana\", \"Picea likiangensis\" var. \"rubescens\", \"Picea asperata\", \"Picea linzhiensis\", \"Larix potaninii\", \"Tsuga forrestii\", z listnatých stromů \"Betula albosinensis\".\n\nČína - provincie Čching-chaj, provincie S'-čchuan, provincie Kan-su a Tibet. V Evropě a v Severní Americe vzácně pěstována pouze v botanických zahradách a arboretech, kde roste velmi pomalu.\n\nDřevo stromu se používá ve stavebnictví a na nábytek, není ale příliš často komerčně využívané díky výskytu stromu vysoko v horách na nepřístupných místech.\n\nI přes stabilní populaci je strom hodnocen jako zranitelný, neboť vzhledem k jeho velmi pomalému růstu nedochází při potenciálním kácení k dostatečně rychlé obnově jeho populace. V západní Číně je vyhlášen zákaz jeho kácení.\n\n"}
{"id": "1049692", "url": "https://cs.wikipedia.org/wiki?curid=1049692", "title": "Lovci a sběrači", "text": "Lovci a sběrači\n\nLovci a sběrači je rovnostářský typ společnosti, která získává většinu potravy prostřednictvím lovu divokých zvířat a sběru jiné volně se vyskytující potravy – planě rostoucích rostlin a jejich plodů, hmyzu, mlžů, plžů či medu, přičemž sběr převažuje nad lovem. Strava je kalorická, ale i přes více pohybu než lidé v moderní společnosti, spálí kalorií podobně. Jsou to kočovníci, neboť se musí neustále přesouvat z místa na místo v důsledku vyčerpání lovišť a zdrojů. Vyprávění příběhů učí spolupráci a rovnosti a přitom nevyžaduje moralizování náboženstvím. V jejich společnosti nerozhoduje příbuznost. V kontrastu s tím stojí hierarchické zemědělské společnosti, které získávají většinu potravy prostřednictvím pěstování a chovu domestikovaných rostlin a živočichů.\n\nLov a sběr je prvotním způsobem obživy rodu Homo, který byl praktikován po většinu lidské existence. Po nástupu neolitické revoluce, kdy lidé objevili zemědělství, však byli lovci a sběrači ve velké části světa nahrazeni evolučně pokročilejšími zemědělci a pastevci. Lovci a sběrači ale mají lepší imunitu. Analýza DNA ukázala, že bylo časté genetické mísení se zemědělci.\n\nDnes lov a sběr jako hlavní způsob obživy praktikuje pouze minimum společností, a i ty jej často doplňují pěstováním plodin či chovem zvířat. Nicméně lovci a sběrači mají více volného času než pokročilejší společnosti.\n"}
{"id": "1049695", "url": "https://cs.wikipedia.org/wiki?curid=1049695", "title": "Ivan Nielsen", "text": "Ivan Nielsen\n\nIvan Nielsen (* 9. října 1956, Frederiksberg) je bývalý dánský fotbalista. Nastupoval většinou na postu obránce.\n\nS dánskou reprezentací získal bronzovou medaili na mistrovství Evropy roku 1984. Hrál též na evropském šampionátu 1988 a mistrovství světa v Mexiku roku 1986. Celkem za národní mužstvo odehrál 51 zápasů.\n\nS PSV Eindhoven vyhrál Pohár mistrů evropských zemí 1987/88.\n\nStal se s ním též třikrát mistrem Nizozemska (1988/87, 1987/88, 1988/89), jeden nizozemský titul získal i s Feyenoordem Rotterdam (1983/84). S FC Kodaň vyhrál v sezóně 1992/93 ligu dánskou.\n"}
{"id": "1049696", "url": "https://cs.wikipedia.org/wiki?curid=1049696", "title": "Marie Gabriella Sagheddu", "text": "Marie Gabriella Sagheddu\n\nMarie Gabriella Sagheddu řeholním jménem Marie Gabriella od Jednoty (17. března 1914 Dorgali - 25. ledna 1939 Grottaferata, Řím) byla mniškou trapistek, ženské odnože Řádu cisterciáků přísné observance. V římskokatolické církvi je uctívána jako blahoslavená.\n\nPocházela ze Sardinie z rodiny pastevců. Ve 20. letech 20. století vstoupila na radu svého zpovědníka jako mniška do kláštera sester trapistek v Grottaferratě. Vnímala bolestně rozdělení křesťanů a modlila se za jejich sjednocení v jednu církev (odtud její řeholní jméno \"Marie Gabriella od Jednoty\"). S úmyslem sjednocení křesťanů nakonec nabídla svůj život Bohu.\n\nOnemocněla tuberkulózou a v roce 1939 zemřela.\n\nV roce 1957 byl hrob Marie Gabrielly otevřen, přičemž se zjistilo, že její tělo nepodléhá rozkladu. Když se komunita trapistek stěhovala z Grottaferraty do Vitorchiana, tělo Marie Gabrielly převezly s sebou. Dnes je uloženo v kapli vitorchianského kláštera.\n\nDne 25. ledna 1983 prohlásil papež Jan Pavel II. sestru Marii Gabriellu za blahoslavenou. Malá relikvie této mnišky je uložena v českém trapistickém opatství v Novém Dvoře u Toužimi. Vitorchianská komunita v roce 2007 založila svou fundaci také v Čechách a to v klášteru Naší Paní nad Vltavou v Poličanech.\n\n\n"}
{"id": "1049699", "url": "https://cs.wikipedia.org/wiki?curid=1049699", "title": "John Jensen", "text": "John Jensen\n\nJohn Jensen (* 3. května 1965, Kodaň) je bývalý dánský fotbalista. Nastupoval většinou na postu záložníka. Měl přezdívku Faxe. V současnosti je trenérem klubu Fremad Amager.\n\nS dánskou reprezentací vyhrál mistrovství Evropy roku 1992 Hrál též na evropském šampionátu 1988. Celkem za národní mužstvo odehrál 69 zápasů, v nichž vstřelil 4 góly.\n\nS Arsenalem Londýn vyhrál Pohár vítězů pohárů 1993/94.\n\nS Brøndby IF se stal sedmkrát mistrem Dánska (1985, 1987, 1988, 1990, 1995/96, 1996/97, 1997/98), jeden dánský titul získal i s Herfølge BK (1999/00). S Arsenalem vybojoval FA Cup (1992/93).\n\nRoku 1987 byl vyhlášen dánským fotbalistou roku. Roku 2000 dánským trenérem roku.\n"}
{"id": "1049700", "url": "https://cs.wikipedia.org/wiki?curid=1049700", "title": "Percy Sledge", "text": "Percy Sledge\n\nPercy Sledge (* 25. listopadu 1940, Leighton, Alabama - 14. dubna 2015, Baton Rouge, Louisiana) byl americký R&B a soulový zpěvák, který se nejvíce proslavil singlem „When a Man Loves a Woman“ z roku 1966, který časopis \"Rolling Stone\" zařadil na seznam 500 nejlepších písní všech dob. Hudební kariéře se věnuje od poloviny 60. let 20. století a k počátku roku 2015 dosud vydal devět hudebních alb, včetně jednoho kompilačního. Je nositelem několika ocenění, mezi něž patří například Blues Music Award, a v roce 2005 byl uveden do Rock and Roll Hall of Fame.\n\n\n"}
{"id": "1049704", "url": "https://cs.wikipedia.org/wiki?curid=1049704", "title": "Prolog (hudba)", "text": "Prolog (hudba)\n\nProlog opery je její relativně samostatná úvodní část, na rozdíl od pouhé instrumentální předehry zpívaná nebo mluvená. Její vztah k samotné opeře může být relativně volný i těsný, zpravidla se však od něj odlišuje alespoň časem nebo místem děje nebo přítomností jiných postav. Prolog byl typickou součástí rané barokní opery italské a zejména barokní a klasicistní opery francouzské, kdy měl většinou alegorický, holdovací ráz. V romantické a moderní opeře se prolog může vyskytovat z dramaturgických příčin. Spolu s prologem může rámec vlastního příběhu v opeře vymezovat i epilog mající podobnou funkci.\n\nProlog se vyskytuje již v nejstarších operách a je funkčně i formálně obdobou prologu v soudobé poezii a dramatu, zejména v dramatických pastorále (např. Tassova \"Aminta\", 1573, nebo Guariniho \"Il pastor fido\", 1585), které byly bezprostředními předchůdci opery. Sestával většinou z úvodního strofického recitativu, který přednášela alegorická postava a který uváděl diváky do děje a představoval jim dosud nezvyklou hudebně dramatickou formu. Tak operu Jacopa Periho \"Eurydika\" (\"Euridice\") z roku 1600 otevírá recitativ alegorické postavy Tragédie, přerušovaný sbory pastýřů; teprve poté následuje vlastní děj. Podobně v opeře \"Orfeus\" (\"L'Orfeo\") Claudia Monteverdiho z roku 1607 tvoří prolog recitativ alegorické postavy Hudby, která opěvuje kouzelnou moc hudby a představuje postavu hlavního hrdiny opery. Současně již v této době sloužil k oslavě objednatele opery: zmíněná Tragédie v Periho \"Eurydice\" se obrací na Marii Medicejskou s blahopřáním k jejímu sňatku s Jindřichem IV.\n\nU italské opery oslavná funkce zanikla s tím, jak se opera koncem první třetiny 17. století přesunula ze šlechtických paláců do veřejných, komerčně provozovaných divadel. Alegorický prolog, pokud je přítomen, má již dialogickou povahu a slouží k uvedení do děje. Např. v Cavalliho opeře \"Iásón\" (\"Il Giasone\", 1649) v něm vystupují Slunce a Amor a popisují hrdiny opery a výchozí situaci, v níž se děj při jejím začátku nachází; přitom symbolizují rozbřesk dne. V prologu k opeře \"Aigisthos\" (\"Egisto\", 1643) téhož skladatele stejnou úlohu hrají Noc a Aurora. Ve druhé polovině 17. století již prolog v italské opeře definitivně odpadá. Ojediněle se objevuje též v opeře anglické (John Blow: \"Venuše a Adonis\", 1683).\n\nJiná je situace v barokní opeře francouzské, vznikající u dvora Ludvíka XIV. v poslední třetině 17. století. Stejně jako u děl ostatních dramatických žánrů dvorského divadla (balet, tragédie, pastorále, komedie) byl pevnou součástí oper zde hraných prolog oslavující krále (byť ani Ludvík XIV., ani Francie nebývají přímo jmenováni). Již první opera zkomponovaná pro dvůr francouzského krále, Cavalliho \"Zamilovaný Herkules\" (\"Ercole amante\", 1662), má typický alegorický prolog, v němž je král srovnáván s hrdinským protagonistou opery a je oslavován jeho sňatek s Marií Terezou Rakouskou. Oslavný prolog mají i první domorodá opera \"Pomone\"od Roberta Camberta (1671) a všechny tragédie en musique od J.-B. Lullyho i jeho následovníků. Forma prologu, který obsahuje recitativy, árie i baletní vstupy, se zásadně neliší od ostatních částí opery; J.-J. Rousseau charakteristicky definuje ve svém \"Dictionnaire de musique\" takový prolog jako „jakási malá opera, která předchází velké‟. Prolog je z obou stran ohraničen předehrou a vystupují v něm alegorické postavy nebo božstva opěvující krále, jeho ctnosti nebo vojenské či politické úspěchy. Rousseau poznamenává: „Protože námět prologu je obvykle vznešený, zázračný, výřečný, honosný a plný chvály, musí být jeho hudba oslnivá, harmonická a spíše velkolepá než něžná a vzrušená.“ Dramaturgické propojení prologu se samotnou operou v této době je zpravidla velmi volné, postavy prologu obvykle jen oznámí téma nebo hrdinu následujícího představení. Jen výjimečně je návaznost užší, např. v prologu \"Psyché\" sestoupí mezi postavy prologu bohyně Venuše, jedna z významných postav opery samotné, vysvětluje svůj spor s titulní hrdinkou, a tím ozřejmuje zápletku. I přes velmi volné propojení má však prolog ve francouzské barokní opeře vždy textovou i hudební návaznost na konkrétní operu. I v případě, že se francouzská opera hrála mimo Francii, byl prolog zpravidla ponechán, i když jeho text byl případně změněn.\n\nTradiční oslavný prolog začínal být v době osvícenství anachronismem. První \"tragédie lyrique\", která na něj plně rezignovala, je však až Rameauův \"Zoroastre\" (1749), a prology zůstal typickým znakem francouzské tragické opery až do konce ancien régime v době, kdy byly již v italské opeře dávno zapomenuty, přičemž slovy J.-J. Rousseaua „je člověk trpí jen proto, že se neodvažuje reptat proti nezáživnostem, jichž jsou plny‟.\n\nOd doby romantismu (1. polovina 19. století) se v opeře stejně jako v činohře začíná prolog znovu objevovat (a případně též epilog). Jeho funkce je však jiná než v barokní době. Divadlo této doby již nevyžadovalo klasickou jednotu času, místa a děje, a proto operní libretisté mohli vlastnímu opernímu příběhu předeslat prolog, který se odehrával se značným časovým nebo místním odstupem od hlavního děje.\n\nProlog, který představuje prehistorii vlastního děje opery a představuje základní postavy a výchozí situaci, mají například opery Giuseppe Verdiho \"Jana z Arku\" (1845), \"Alzira\" (1846), \"Attila\" (1846) a \"Simon Boccanegra\" (1857), opera Arriga Boita \"Mefistofeles\" (1868, s epilogem), opera Antona Rubinsteina \"Démon\" (1871, s epilogem), opera Amilcara Ponchielliho \"Litevci\" (1874), opery N. A. Rimského-Korsakova \"Sněguročka\" (1882) a \"Pohádka o caru Saltanovi\" (1900), opera Alexandra Borodina \"Kníže Igor (opera)\" (1890)\n\nTakový prolog někdy dostal až samostatnou existenci. Jednoaktová opera Rimského-Korsakova \"Bojarka Věra Šelogová\" (1898) vznikla dodatečně jako prolog k jeho opeře \"Pskoviťanka\" (1873), vracející se k vysvětlení pozadí příběhu do doby generace rodičů hrdinky \"Pskoviťanky\". Podobný vztah k hlavnímu ději má relativně samostatný prolog v opeře Zdeňka Fibicha \"Pád Arkuna\": obě části mají i vlastní jména (\"Helga\" a \"Dargun\"). Prolog dvojího stupně nalézáme v operní tetralogii Richarda Wagnera \"Prsten Nibelungův\" (1876): nejen že sestává ze tří oper a „předvečera‟, jímž je \"Zlato Rýna\", ale poslední opera cyklu, \"Soumrak bohů\", má ještě vedle tří dějství vlastní prolog, v němž trojice norn rekapituluje dosavadní děj.\n\nJinou dramaturgickou funkci přidělil prologu (a epilogu) Jacques Offenbach: tři samostatné příběhy, které tvoří základ opery \"Hoffmannovy povídky\" (1881), jsou lemovány rámcovým příběhem titulního hrdiny – vypravěče. Podobným způsobem – rámcový příběh, v němž vlastní děj opery je jakoby vyprávěn – se nalezne často v opeře 20. století, např. v opeře Rimského-Korsakova \"Zlatý kohoutek\" (1909), v opeře Maxe von Schillingse \"Mona Lisa\" (1915) nebo v opeře Kirilla Molčanova \"… a jitra jsou zde tichá\" (1973).\n\nZejména od počátku 20. století bývá prolog rovněž využíván ke zcizujícímu efektu; častým příkladem je takové řešení, kdy je samotná opera hrána jako „divadlo na divadle‟ a prolog má antiiluzivní funkci. Jedním z prvních a současně nejznámějším příkladů je opera Ruggero Leoncavallo: \"Komedianti\" (1892): v prologu jedna z postav před oponou výslovně formuluje skladatelovy umělecké principy, v podstatě přednáší manifest verismu. Esteticko-mravní problémy řeší i původní melodramatický prolog opery Eugena Suchoně \"Krútňava\", v němž postavy Básníka a jeho Dvojníka diskutují o očistné síle umění (1949). Ironický odstup od děje navozuje například prolog \"Ariadny na Naxu\" (1916) Richarda Strausse, v němž je skladatel chystající premiéru své vážné opery konfrontován s nutností vložit do ní scény commedie dell'arte, nebo prolog opery Sergeje Prokofjeva \"Láska ke třem pomerančům\" (1921), v němž se utkávají čtyři skupiny diváků dohadující se, jaký kus jim má divadelní společnost hrát. \n\nProlog opery často tvoří pouze úvodní, do děje přímo nezačleněný monolog. Tak divadelní ředitel uvádí diváky do příběhu surrealistické opery Francise Poulenca \"Prsy Tiresiovy\" (1917). Vážněji představuje místo a postavy vypravěč na počátku opery Igora Stravinského \"Oedipus rex\" (1927). Pouliční zpěvák morytátů představuje písní \"Mackie Messer\" hlavního hrdinu v Brechtově a Weillově \"Žebrácké opeře\" (1928). V opeře Albana Berga \"Lulu\" (1937) předvádí krotitel jednotlivé postavy opery jako cirkusové šelmy. Anonymní tlampač uvádí do děje opery Viktora Ullmanna \"Císař z Atlantidy\" (1943). Nářek vězňovy matky navozuje atmosféru opery Luigiho Dallapiccoly \"Vězeň\" (1949). V opeře Benjamina Brittena \"Billy Budd\" (1951) je prolog monologem jednoho z hrdinů, který po mnoha letech vypráví příběh opery; jiná Brittenova opera \"Utahování šroubu\" (1954) začíná vyprávěním neznámého vypravěče, který prý příběh nalezl ve starém rukopise.\n"}
{"id": "1049705", "url": "https://cs.wikipedia.org/wiki?curid=1049705", "title": "Oráčov (hrad)", "text": "Oráčov (hrad)\n\nOráčov je zaniklý hrad 1,2 km jihozápadně od stejnojmenné obce v okrese Rakovník. Od roku 1965 je chráněn jako kulturní památka. Stával nad potokem Leština na ostrožně Zámecký vrch v nadmořské výšce 500 metrů. Dochovaly se z něj nevýrazné terénní pozůstatky. Ve druhém příkopu roste lípa velkolistá chráněná jako památný strom.\n\nPodle archeologických nálezů hrad vznikl někdy ve druhé polovině 13. století a zanikl již v průběhu první poloviny 14. století. Ke hradu můžeme vztahovat jedinou písemnou listinu z roku 1295, která zmiňuje Odolena z Oráčova a je první písemnou zprávou o vesnici. Další příslušníci rodu z Oráčova jsou známí z Plzeňska a Žluticka. Samotná vesnice později patřila k petrohradskému panství a při jeho prodeji roku 1483 je tvrz v Oráčově zmiňována jako pustá.\n\nVětšina opevnění a staveb byla pravděpodobně ze dřeva. Staveniště hradu bylo dvojdílné. Protáhlé předhradí beze stop zástavby bylo chráněné šíjovým příkopem a valem. Za ním se na západě nacházel druhý příkop, který odděloval hradní jádro beze stop opevnění. Jediným pozůstatkem zástavby by mohla být obdélná prohlubeň na severovýchodním okraji.\n\nHrad leží mimo turisticky značené cesty. Nejsnazší přístup vede z Oráčova po místní komunikaci do Sosně. Asi 250 m za železničním přejezdem odbočuje doprava lesní cesta, která je místy podmáčená. Po dalších 750 m cesta vede přímo pod hradem, který se nacházel na její levé straně.\n\n"}
{"id": "1049707", "url": "https://cs.wikipedia.org/wiki?curid=1049707", "title": "Matej Mlakić", "text": "Matej Mlakić\n\nMatej Mlakić (* 7. června 1995) je chorvatský fotbalový obránce, od února 2017 hráč NK HAŠK Záhřeb.\nHraje na postu levého obránce nebo stopera (středního obránce).\n\nV Chorvatsku hrál za mládežnické týmy klubů NK Inter Zaprešić a Dinamo Záhřeb. V srpnu 2014 přestoupil z juniorky Interu Zaprešić do českého klubu FC Vysočina Jihlava, kde odehrál v Juniorské lize v podzimní části celkem 17 zápasů a dal dva góly.\nV 1. české lize debutoval 23. srpna 2014 v 5. ligovém kole v utkání s týmem FK Baumit Jablonec (porážka 0:2), kde v 70. minutě vystřídal na hřišti beka Vlastimila Vidličku.\nV lednu 2015 byl zařazen do kádru A-týmu pro zimní přípravu.\n\n"}
{"id": "1049716", "url": "https://cs.wikipedia.org/wiki?curid=1049716", "title": "Concordia (polární stanice)", "text": "Concordia (polární stanice)\n\nConcordia je polární stanice v Antarktidě.\n\nV roce 1992 se Francie rozhodla postavit novou polární stanici na Antarktické plošině. K tomuto programu se později přidala také Itálie. V roce 1996 francouzský tým společně s tím italským založily letní tábory na Dome C. Dva hlavní cíle tábora byly poskytnout logistickou podporu pro projekt EPICA (European Project for Ice Coring in Antarctica) a vybudovat stálou výzkumnou jednotku. Nově vybudovaná stanice byla uvedena do provozu v lednu roku 2005 a své první přezimování začala se třinácti zaměstnanci o měsíc později. \n\nOblast Dome Charlie nebo také zkráceně Dome C. Leží na Antarktické náhorní plošině a to v nadmořské výšce přesahující 3 200 metrů nad mořem, a jelikož neleží ani v jeho blízkosti, tak není ohrožena katabatickými větry.\n\nVětšina nákladu na Dome C. je přepravována z Dumont d'Urville, jež je vzdálená přibližně 1200 km od Dome C. Cesta mezi těmito stanicemi zabere 7 až 12 dní, záleží na meteorologických podmínkách. Lidé a lehčí náklad se sem mohou dostat také vzduchem a to za pomocí letadélka Twin Otter.\n\nConcordie leží na jednom z nejchladnějších míst na této planetě. Teploty se zde jen těžko vyšplhají přes -25 °C. Průměrná teplota je zde -51°C. V létě zde ale teploty velice klesají, a to až k -80 °C a v zimě dokonce k -85 °C. Zima na Dome C. je doprovázena nulovou vlhkostí, velkým suchem a téměř žádnými srážkami. Kvůli této teplotě je zde nemožné potkat jakéhokoliv nelidského tvora či rostliny, a to ani v okolních desítkách kilometrů. Nicméně před pár lety byla nad stanicí Concordia spatřena chaluha pomořanská, jejíž nejbližší potravinářské zdroje byly vzdáleny 1200 kilometrů. Předpokládá se, že se tito ptáci naučili kontinent přeletět přímo než po pobřeží.\nJelikož je zde velmi jasná obloha, je tato oblast proslulá svým potenciálem být velmi dobrou astronomickou základnou. Jasný pohled na nebe je způsoben nulovými emisemi, žádným atmosférickým aerosolem a také velmi nízkou vlhkostí.\n"}
{"id": "1049717", "url": "https://cs.wikipedia.org/wiki?curid=1049717", "title": "Savo Zlatić", "text": "Savo Zlatić\n\nSavo Zlatić (12. června 1912, Lanišac v Istrii, Rakousko-Uhersko - 8. prosince 2007, Záhřeb, Chorvatsko) byl jugoslávský partyzán a lékař. Byl chorvatské národnosti.\n\nZlatić se jako student medicíny v Záhřebu zapojil do komunistické strany Jugoslávie na protest proti diktatuře krále Alexandra, která byla iniciována dne 6. ledna 1929. Tehdejší král měl již dost politické nestability, především po přestřelce v národní skupštině, která se odehrála mezi černohorskými poslanci v létě předchozího roku. V roce 1933 založil Zlatić ilegální skupinu komunistů se svými studenty, která byla o rok později přijata do KSJ. Mezi komunisty se velice rychle propracoval v rámci mládežnické organizace SKOJ. V roce 1935 byl Zlatić jako člen nelegální komunistické strany (Komunisté byli v jugoslávském království zakázanou stranou) zatčen, týrán policií a později souzen před Soudem na ochranu státu. Po propuštění se rozhodně Zlatić svých aktivit nevzdal. Byl zatčen ještě jednou a v roce 1938 vězněň v Lepoglavě. Tam se také setkal s Josipem Brozem Titem. Ještě ped válkou Zlatić organizoval komunistické buňky v Záhřebu.\n\nPo vypuknutí druhé světové války (na Balkáně v roce 1941) byl Zlatić poslán do oblasti Kordunu, aby pomáhal partyzánským bojovníkům (v té době převážně Srbům) s lékařskou péčí. Náročná práce však byla do jisté míry nezvladatelná, a tak partyzáni nechali později zřídit na vrchu Petrova gora improvizovanou nemocnici, ve které Zlatić pracoval. Tato nemocnice byla poté přemístěna do Karlovace a sám Zlatić se od roku 1943 věnoval spíše politické práci.\n\nPo skončení druhé světové války byl Zlatić vyslán jako hlavní kontakt k Albánské straně práce, která se pokoušela po jugoslávském vzoru uchopit moc ve státě. Albánští komunisté si Zlatiće sami vyžádali, neboť tehdejší komunistické vedení nemělo příliš odborníků v ekonomické oblasti. Zlatić byl přitom již za války ministrem průmyslu ve vládě SR Chorvatsko.\n\nVztahy mezi oběma zeměmi byly dobré až do roku 1948, kdy došlo k roztržce mezi Titem a Stalinem, a Zlatić se musel vrátit zpět do vlasti. Jako stoupenec Stalinovy politiky proti Titovi však byl rychle odhalen a internován na ostrově Goli otok, kde se nacházel pracovní tábor pro odprůce Titovy politiky. Tam strávil dva roky, poté musel podepsat prohlášení, že se zříká svých původních politických (prostalinistických) postojů. Po skončení represí se stal Zlatić poradcem Ministerstva zdravotnictví Jugoslávie, nicméně vrátit se do komunistické strany již odmítl. Později se věnoval lékařské problematice a stal se šéfredaktorem časopisu \"Pharmaca\", který vycházel od roku 1965.\n"}
{"id": "1049719", "url": "https://cs.wikipedia.org/wiki?curid=1049719", "title": "Taťána Míková", "text": "Taťána Míková\n\nTaťána Míková (* 30. dubna 1965 Praha) je česká meteoroložka a moderátorka, od roku 1990 moderuje v České televizi pořad \"Předpověď počasí\".\n\nV letech 1983 až 1985 vystudovala na Fakultě jaderné a fyzikálně inženýrské Českého vysokého učení technického v Praze a následně pak v letech 1985 až 1988 obor meteorologie a klimatologie na Matematicko-fyzikální fakultě Univerzity Karlovy v Praze. Vzdělání si v roce 1999 doplnila Kurzem videožurnalistiky.\n\nV letech 1988 až 1993 pracovala v Českém hydrometeorologickém ústavu. V České televizi působí od roku 1994, kde je vedoucí redakce počasí. Již od roku 1990 moderuje pořad \"Předpověď počasí\". Na ČT moderovala také další pořady o počasí - \"Skoro jasno\" a \"Turbulence\".\n\nJe autorkou či spoluautorkou řady vědeckých publikací a článků z oblasti klimatologie a meteorologie. Podílela se na vzniku \"Atlasu podnebí Česka\".\n\nTaťána Míková je vdaná a bezdětná.\n"}
{"id": "1049722", "url": "https://cs.wikipedia.org/wiki?curid=1049722", "title": "The Scorch Trials", "text": "The Scorch Trials\n\nThe Scorch Trials je anglický název více děl:\n\n"}
{"id": "1049723", "url": "https://cs.wikipedia.org/wiki?curid=1049723", "title": "Příměří z Compiègne", "text": "Příměří z Compiègne\n\nPříměří z Compiègne bylo příměří uzavřené mezi Státy Dohody a Německou říší na konci první světové války. Vstoupilo v platnost 11. listopadu 1918 v 11 hodin pařížského času. Tím byly ukončeny boje na západní frontě války. Příměřím z Compiègne dosáhly Dohodové státy vítězství, zatímco Německá říše jím de facto doznala svoji porážku, ačkoliv formálně nekapitulovala. Předchozím vyjednáváním o příměří reagovalo Německo opožděně na program čtrnácti bodů prezidenta Spojených států amerických Woodrowa Wilsona z ledna 1918. I přesto, že příměří ukončilo boje první světové války, trvalo ještě šest měsíců, než byla během Pařížské mírové konference přijata Versailleská smlouva, která znamenala definitivní mír a faktickou kapitulaci Německa.\n\n29. září 1918 informovalo německé nejvyšší armádní velení císaře Viléma II. a říšského kancléře, hraběte Georga von Hertlinga, na říšském vojenském velitelství v belgickém Spa o tom, že vojenská situace Německa vypadá beznadějně. Generál Erich Ludendorff, který měl po neúspěchu německé jarní ofenzívy obavy z vojenského obratu, prohlásil, že nemůže zaručit udržení západní fronty v příštích 24 hodinách a požadoval, aby bylo uzavřeno okamžité příměří se státy Dohody. Také doporučil přijmout čtrnáct bodů navržených americkým prezidentem Woodrowem Wilsonem v lednu 1918 a usiloval o demokratizaci Německé říše ve snaze zmírnit válečné dopady na Německo a vymoci si výhodnější mírové podmínky. To mu umožnilo zachovat čest německé říšské armády a předat odpovědnost za kapitulaci do rukou demokratických politických stran a Říšského sněmu (Reichstagu).\n\n3. října byl říšským kancléřem jmenován liberální politik a velkovévoda Maxmilián Bádenský, jenž v této funkci nahradil Georga von Hertlinga. Jeho úkolem bylo vyjednávat o příměří. Po dlouhých debatách s císařem a hodnocení politické a vojenské situace Německé říše zaslala německá vláda 5. října depeši americkému prezidentovi Wilsonovi, v níž vyjádřila souhlas s vyjednáváním o podmínkách příměří podle Wilsonových čtrnácti bodů. Jako předpoklad možného jednání požadoval Wilson ústup německých vojsk ze všech obsazených území, zastavení válečných aktivit na moři a abdikaci císaře Viléma II. 23. října byl vládou USA vznesen požadavek na bezpodmínečnou kapitulaci Německa.\n\nNa konci října došlo k náhlé změně, když generál Erich Ludendorff vyhlásil obnovení bojů, přestože o měsíc dříve požadoval vyjednávání o příměří. Německá armáda byla tou dobou již na ústupu z obsazených území k hranicím Německa. Docházelo také k častým dezercím vojáků. Říšská vláda se v Německu držela i nadále u moci a generál Ludendorff byl ve funkci nahrazen Wilhelmem Groenerem. 5. listopadu se představitelé států Dohody shodli, že na jednáních o příměří budou požadovat válečné reparace. Poslední zprávu amerického prezidenta Wilsona přijala německá vláda v Berlíně 6. listopadu. Tentýž den byla do Francie odeslána delegace, kterou vedl tehdy subalterní politik Matthias Erzberger (byl pouze státním sekretářem bez portefeuille), s cílem vyjednávat o podmínkách příměří.\n\nPři následujícím vyjednávání o příměří došlo ke konfliktu mezi Spojenými státy americkými a vládami Spojeného království, Francie a Itálie, které odmítaly přistoupit na Wilsonových čtrnáct bodů. To vedlo k pětitýdennímu zpoždění a k výraznému zhoršení sociální situace v Evropě před podepsáním příměří. Státy Dohody nesouhlasily s americkým návrhem, který počítal s demilitarizací všech zúčastněných zemí a domnívaly se, že by se mělo odzbrojení týkat pouze centrálních mocností. Existovaly také rozpory týkající se poválečného uspořádání Evropy, které by nezahrnovalo ideál práva na sebeurčení národů. Státy Dohody vnímaly čtrnáct bodů jako soubor nejasných principů, na nichž měl být vybudován mír v Evropě, které však byly podle nich nepřijatelné.\n\nV noci z 29. na 30. října 1918 vypukla vzpoura námořníků v přístavu Wilhelmshaven a během několika dnů se masové protesty a demonstrace rozšířily napříč celým Německem. To vedlo 9. listopadu k vyhlášení republiky, ustanovení dočasné správní vlády označované jako Rada lidových představitelů a k abdikaci císaře Viléma II. Pruského, jenž uprchl do nizozemského exilu. V tentýž den byla vláda předána z rukou říšského kancléře Maxmiliána Bádenského do rukou sociálně demokratického politika Friedricha Eberta.\n\nFriedrich Ebert byl členem Sociálně demokratické strany Německa. Matthias Erzberger, jenž vyjednával ve Francii o příměří, zastupoval Německou stranu Centrum. Obě politické strany byly zastoupeny v Říšském sněmu a požadovaly mír už od roku 1917. Vzhledem k tomu, že Říšský sněm měl v Německém císařství jen malý vliv na vládu, k mírovým jednáním, která mohla vést k dřívějšímu vyhlášení republiky, nedošlo.\n\nNěmecká delegace v čele s Matthiasem Erzbergerem překročila frontovou linii, deset hodin cestovala válkou poničenou severní Francií a na místo dorazila v ranních hodinách 8. listopadu. Členové delegace poté nastoupili do železničního vozu soukromého vlaku maršála Ferdinanda Focha, který byl odstavený na vlečce v Compiègneském lese poblíž Compiègne.\n\nBěhem třídenního jednání se sám Foch objevil ve voze pouze dvakrát, a to v prvním dnu jednání, kdy vyslechl požadavky německé delegace a následně poslední den, kdy zkontroloval podpisy pod vyjednaným příměřím. Německá delegace předala požadavky představitelům států Dohody a dala jim 72 hodin na přijmutí. Delegace jednala s různými zástupci Francie a států Dohody, nikoliv však se samotným Fochem. Příměří zahrnovalo úplnou demilitarizaci Německé říše, na oplátku slíbily státy Dohody Německu některé ústupky. Námořní blokáda Německa nemohla být podle dohodnutých podmínek zrušena dříve, než bude dohodnut plnohodnotný mír.\n\nNěmecké delegaci se podařilo vyjednat některé požadavky, které dříve zástupci Dohody odmítali, a také podali oficiální protest proti nepřiměřenosti požadavků a podmínek států Dohody. Nicméně zástupci Německé říše byli v pozici, ve které museli příměří přijmout a podepsat. V sobotu 10. listopadu ukázali francouzští zástupci německé delegaci pařížské noviny, které informovaly lid o tom, že německý císař Vilém II. Pruský abdikoval. Téhož dne obdržel Erzberger instrukce od Eberta, že má příměří podepsat. Německá vláda obdržela ještě před podpisem příměří žádost od Paula von Hindenburga, v níž žádal o podpis příměří i v případě, že se německým zástupcům nepovede u zástupců Dohody vyjednat lepší podmínky příměří. Příměří bylo definitivně dohodnuto 11. listopadu 1918 v pět hodin ráno s účinností od 11 hodin pařížského času (12 hodin německého času), z tohoto důvodu bývá někdy celá událost neformálně označována jako „jedenáctá hodina jedenáctého dne v jedenáctém měsíci“.\n\nPo podpisu příměří v Compiègneském lese došlo k okupaci Porýní vojsky Spojených států amerických, Belgie, Francie a Spojeného království.\n\nNež byl přijat definitivní mír, bylo příměří celkem třikrát prodlouženo. Mír byl přijat 20. ledna 1920.\n\nZa státy Dohody byli vyjednávání o příměří přítomni:\n\nZa Německou říši byli vyjednávání o příměří přítomni:\n\nPříměří zahrnovalo celkem 35 podmínek, mezi hlavní patřily následující:\n\n"}
{"id": "1049726", "url": "https://cs.wikipedia.org/wiki?curid=1049726", "title": "Ostrolebec", "text": "Ostrolebec\n\nOstrolebec (\"Hypnale\") je rod jedovatých hadů z čeledi zmijovitých a podčeledi chřestýšovitých endemicky se vyskytujících na Srí Lance a na jihozápadě Indie (včetně Západních Ghátů). Podle některých odborníků se jedná o příklad konvergence, neboť se ostrolebci výrazně podobají křovinářům z rodu \"Porthidium\" ze střední a Jižní Ameriky, jelikož žijí v podobném prostředí.\n\nHerpetologové v současné době rozeznávají tři jednotlivé druhy ostrolebců:\n\n"}
{"id": "1049728", "url": "https://cs.wikipedia.org/wiki?curid=1049728", "title": "Podemos", "text": "Podemos\n\nVe volbách do Evropského parlamentu 2014 strana získala 8 % hlasů, a tím byla čtvrtou nejsilnější stranou ve Španělsku. O rok později skončila v parlamentních volbách s 20,7 % hlasů na třetím místě za lidovci a socialisty.\n\nStrana vznikla z hnutí , které se aktivně účastnilo protikorupčních protestů roku 2011. Za zakládací listinu lze považovat manifest , který mezi 12. a 13. lednem 2014 podepsalo na třicet osobností španělské inteligence, včetně profesora Juana Carlose Monedera, herce Alberta San Juana či bývalého předáka odborů Cándida Gonzáleze Carnera. Dne 14. ledna došlo k ustavení kandidátní listiny pro volby do Evropského parlamentu 2014. Do čela byl zvolen politolog a univerzitní lektor Pablo Iglesias Turrión. Trockistická španělská strana velmi pomohla hnutí v jejich začátcích. Hlavními body hnutí bylo zrušení článku 135 ústavy, kterým vláda v roce 2011 uzákonila omezení deficitu. Dále plnou akceptaci článku 128 ústavy, který ustavuje, že veškeré bohatství země, bez ohledu na to, kdo je vlastní, podléha zájmu lidu. A také zajištění práva na interrupci. Současně požadovali vystoupení Španělska z NATO a akceptaci práva národů na sebeurčení. Vznik strany byl vyhlášen dne 16. ledna 2014, když sehnali 50 000 registračních podpisů, a to za pouhý jeden den.\n\nV březnu 2014 strana registrovala svou kandidátní listinu pro volby do Evropského parlamentu, na které řada kandidátů byla nezaměstnaných. Překvapivě jim hned první průzkumy slibovaly zisk pěti mandátů. K tomu také nakonec došlo, když strana získala 8 % hlasů (1 253 837 hlasů), a tím pět mandátů. Do Evropského parlamentu tak byl zvolen i Pablo Iglesias. V Evropském parlamentu poté strana vstoupila do politické skupiny Evropská sjednocená levice a Severská zelená levice. Pablo Iglesias po zvolení prohlásil, že si žádný europoslanec z Podemos nebude nechávat obvyklý plat 8 000 Euro, ale pouze 1 930 Euro, což je trojnásobek minimální mzdy ve Španělsku. Zbytek má jít na výdaje strany nebo na jiné schválené výdaje.\n\nV červnu 2014 byl oznámen první sjezd strany – , na něm 55 000 členů přijalo politiku Pabla Iglesiase Turrióna a jeho kandidátů na vedení strany (86,8 % hlasů). Sjezd poté pokračoval v říjnu 2014, kdy už strana měla 150 000 členů, a kdy přijali základní programové a ideové směřování.\n\nV říjnu 2014 se také strana rozhodla, že nebude kandidovat v komunálních volbách roku 2015, ale že jejich příznivci mají podpořit lokální hnutí, jakým je například progresivní platforma Guanyem Barcelona, kterou vede aktivistka Ada Colau. Strana se naopak pilně připravuje na parlamentní volby, které jsou stanoveny na prosinec 2015. Již v listopadu 2014 se v průzkumech vyhoupla na první místo s okolo 27 % hlasů. Tuto pozici si držela až do ledna 2015. Na konci února podpoře strany uškodilo obvinění Juana Carlose Monedera, člena vedení strany, z daňového podvodu. Vedení strany toto obvinění odmítlo. Nicméně obvinění stranu poškodilo zejména kvůli jejímu silnému protiškrtovému a protikorupčnímu étosu. Dalším důvodem oslabení může být radikální vzmach nově celostátně působící strany Ciudadanos.\n\nV květnu 2015 proběhly volby do 13 ze 17 regionálních parlamentů a shromáždění a do více jak 8 tisíc zastupitelstev obcí. Například v Madridu získalo hnutí Ahora Madrid, podporované stranou Podemos, 20 z 57 mandátů a tím se zde umístilo na druhém místě. V Barceloně byla starostkou zvolena aktivistka Ada Colau, kterou Podemos taktéž podporovali. V regionálních volbách se Podemos umístili na třetím místě se 134 získanými mandáty.\n\nNapříklad v regionu hlavního města Madrid skončili třetí, obdrželi 587 949 hlasů (18,59 %) a 27 mandátů. V regionu Valencie skončili pátí se ziskem 279 596 hlasů (11,23 %) a 13 mandátů. V Andalusii již v březnu obsadili třetí příčku, když získali 590 011 hlasů (14,8 %) a 15 mandátů.\nV parlamentních volbách z prosince 2015 se hnutí Podemos umístilo na třetí příčce za lidovci a socialisty. Ve volbách do Kongresu získalo 5 189 463 hlasů (20,66 %) a 69 mandátů, v Senátu obsadilo šestnáct křesel, celkově tak již v Senátu drželo 23 mandátů. Roztříštění kongresu vedlo k neschopnosti sestavit funkční vládu proto byly vypsány předčasné volby na červen 2016.\nV parlamentních volbách z června 2016 hnutí Podemos kandidovalo ve volební koalici se stranami Izquierda Unida a Equo. Společně tvořily koalici s názvem Unidos Podemos. Koalice obdržela 5 049 734 hlasů (21,3 %) a 71 mandátů. Došlo tedy ke ztrátě více než 100 000 voličů. Přesto strana obsadila třetí místo, stejně jako v předchozích volbách.\n\nV parlamentních volbách z dubna 2019 hnutí Podemos kandidovalo opět ve volební koalici Unidas Podemos. Koalice obdržela 3 732 929 hlasů (14,3 %) a 42 mandátů. Pokračovala tedy ztráta podpory, kdy strana přišla o více než 1,3 milionu voličů. Strana se tak propadla na čtvrté místo.\n\nV parlamentních volbách z listopadu 2019 hnutí Podemos kandidovalo opět ve volební koalici Unidas Podemos. Koalice obdržela 3 119 364 hlasů (12,86 %) a 35 mandátů. Pokračovala tedy ztráta podpory, kdy strana přišla o více než 600 tisíc voličů. Nicméně po volbách uzavřela koaliční smlouvu s vítěznými socialisty. Pokud koalice získá důvěru, budou Podemos poprvé ve vládě.\n\nNa základě programu z roku 2014 si strana vytyčila tyto cíle:\n"}
{"id": "1049736", "url": "https://cs.wikipedia.org/wiki?curid=1049736", "title": "Cheironomie", "text": "Cheironomie\n\nCheironomie (řecky „vedení pomocí pohybů ruky“) je technika kantora pro vedení melodie pěveckého sboru, příp. pohybu, pomocí gest ruky. \n\nTato technika se používala ve starém Egyptě, později v řeckých tragédiích a z důvodu absence notového zápisu byl vzestupný či sestupný pohyb melodie naznačován rukou ještě v evropském středověku. \n\nPrvním pokusem o písemnou kodifikaci pokynů byly neumy, a díky dalšímu rozvoji po roce 1000 se aktivní směřování k jednotlivým tónům ukázalo jako nadbytečné. Přesto je cheironomie v různých formách stále přítomna, tj. omezeně pro některé rytmické celky a povzbuzení výrazu i v širším smyslu, mohou tak být jako cheironomie označovány určování dob či způsob dirigování. V pedagogickém prostředí je cheironomie pro svou náročnou notaci v současné době spíše výjimečná.\n\n"}
{"id": "1049740", "url": "https://cs.wikipedia.org/wiki?curid=1049740", "title": "Diecéze orleánská", "text": "Diecéze orleánská\n\nDiecéze orleánská (lat. \"Dioecesis Aurelianensis\", franc. \"Diocèse d'Orléans\") je francouzská římskokatolická diecéze. Leží na území departementu Loiret, jehož hranice přesně kopíruje. Sídlo biskupství, i katedrála svatého Kříže se nachází v Orléans. Patronem diecéze je svatý Aignan Orleánský. Diecéze je součástí tourské církevní provincie.\n\nSoučasným biskupem orleánským je od 27. července 2010 Mons. Jacques Blaquart.\n\nVe 3. století bylo v Orléans založeno biskupství. V důsledku konkordátu z roku 1801 bylo do orléanské diecéze včleněno území zrušené diecéze bloiské; ta však byla 6. října 1822 obnovena.\n\nDiecéze byla původně sufragánem arcidiecéze senské, v roce 1622 se stala sufragánní diecézí pařížské arcidiecéze, v letech 1966–2002 byla sufragánní diecézí arcidiecéze bourgeské. Od 8. prosince 2002 spadá orléanská diecéze pod tourskou arcidiecézi.\n\n\n"}
{"id": "1049741", "url": "https://cs.wikipedia.org/wiki?curid=1049741", "title": "Vůz By ČSD", "text": "Vůz By ČSD\n\nVozy řady By, původně dodané jako Cai a Bai, byly řadou velkoprostorových osobních vozů určených výhradně pro vnitrostátní dopravu, zejména pro místní dopravu osobními vlaky. Pro Československé státní dráhy (ČSD) je vyrobila vagónka Tatra Smíchov. Z osobní dopravy byly vyřazeny v 90. letech. Pro svoje charakteristické široké nástupní plošiny s dvojitými dveřmi jsou známy pod názvem \"osmidveřák\".\n\nVozy byly vyrobeny ve dvou sériích. První série 548 vozů č. 4-3000 až 4-3547 byla vyrobena v letech 1952-1954, druhá série 522 vozů č. 4-3548 až 4-3599 a 4-3640 až 4-4109 následovala v letech 1955-1957. Vozy do čísla 4-3688 byly dodány s řadovým označením Cai, po zrušení 3. třídy v roce 1956 byly přeznačeny na Bai. Vozy od čísla 4-3689 již byly z výroby označeny řadou Bai.\nPo zavedení 12místného čísla UIC v roce 1967 byly vozy 4-3000 až 4-3599 přečíslovány na 50 54 20-22 000 až 576, vozy 4-3640 až 4-4109 na 50 54 20-11 000 až 457, přičemž vyřazené vozy přečíslovány nebyly.\nV roce 1983 bylo řadové označení změněno na By. Některé vozy měly později odebráno elektrické topení, takové pak byly označeny řadou Byz. V případě dodatečné instalace kamen na tuhá paliva se k označení přidalo -k (tak vznikly řady Bai-k, By-k a Byz-k).\n\nMimo výše uvedených 1070 vozů bylo v letech 1955-1957 vyrobeno ještě 8 vozů pro NHKG, šest z nich bylo v 60. letech předáno k ČSD a označeno 4-1426 až 4-1428, 4-1430 až 4-1432, po roce 1967 přeznačeno na 50 54 29-22 000 až 005.\n\nV kartotéce KOV měly vozy v běžném provozu přiděleny kódy 274 (1. série) a 275 (2. série), vozy později vyčleněné pro vojenské účely měly kód 660. Historické vozy měly původně kódy 061 (1. série), 062 (2. série) a 063 (vůz s kamny), v roce 2013 byly všechny tři sjednoceny pod kód 045. Na vozech nebyly kódy fyzicky uváděny.\n\nPodvozek se jhy (pensylvánského typu) je svařovaný z lisovaných ocelových profilů. Podvozek má dvojité vypružení, primární vypružení tvoří čtyři dvojité šroubovité pružiny, sekundární vypružení je tvořeno osmi dvojitými listovými pružnicemi. Tlaková brzda je soustavy Knorr. Zdrže špalíkové brzdy působí z obou stran na všechna kola. Vozy 4-3548 až 4-3595 byly zkušebně vybaveny dvojčitými zdržemi (na jedno kolo působily celkem 4 zdrže).\n\nVozová skříň je ocelová, samonosné konstrukce. Jednotlivé části jsou přinýtovány a elektricky svařeny. Z vnější strany je obložena plechy. Nátěr skříně je zelený, střecha šedá. Prototypový vůz měl boční plechy protaženy dolů, kde tvořily zaoblené boční zástěry.\n\nVstupní dveře jsou dvojité, jednokřídlé, otevírají se směrem ven. Čelní (přechodové) dveře jsou jednokřídlé, dovnitř otevírané. Přechody měly zpočátku konzolové zábradlí a přechodové měchy, později byly nahrazeny přechodovými návalky.\n\nŠiroké představky byly navrženy pro rychlou výměnu cestujících. Na jednom konci vozu je wc a umývárna, na druhém konci oddíl pro průvodčího a wc. Uprostřed vozu je oddíl pro cestující, který je rozdělen na dvě části s 32 a 40 místy k sezení.\n\nVnitřní část skříně je obložena dřevovláknitými deskami, které jsou u vozů první série natřeny, u vozů od č. 4-3548 tapetovány. Sedadla jsou pevná, provedení jako dvojsedadla s trubkovým rámem. Sedadla jsou čalouněna a potažena koženkou, do vozu č. 4-3140 červené barvy, počínaje vozem 4-3141 zelené barvy. Od vozu 4-3909 bylo upuštěno od prošívání sedáků a opěradel.\n\nOkna jsou polospouštěcí, s kovovým rámem. Zpočátku bylo spouštění oken řešeno několika typy převodových mechanismů s kličkou, později byly nahrazeny více různými provedeními ovládání madlem s vyvažovačem. Okna jsou vybavena svinovacími roletami. Okna na wc a v oddílu průvodčího jsou pevná, u vozů první série s výklopnou horní částí, u vozů druhé série s mřížkovou ventilací. Oba velké oddíly jsou vybaveny celkem 9 stropními odsávacími větrači.\n\nTopení je nízkotlaké parní a elektrické odporové. U vozů 1. série prochází hlavní parní potrubí pod vozem, u vozů 2. série (od č. 4-3548) je hlavní vedení rozvětveno v interiéru podél obou stěn, od č. 4-3755 podél jedné stěny. Samotná topná tělesa jsou u všech verzí umístěna v obou oddílech podél obou bočnic, na představcích, wc, umývárně a oddíle průvodčího. Původně byly vozy vybaveny automatickým řízením teploty v obou velkoprostorových oddílech pomocí termostatů a magnetických ventilů na parním topení, avšak toto zařízení se neosvědčilo a již v prvních letech provozu bylo odpojeno. Elektrické topení je pouze pro stejnosměrné napětí 3000 V. Je rozděleno na 2 větve, každá větev má 30 odporových topných vložek (500 W) zapojených do série. Každou větev lze ovládat samostatně. Ovládání má tři polohy (0 - 1/2 - 1), ovladač je umístěn v oddíle průvodčího a u vozů 2. série také v oddíle pro cestující na střední příčce nad dveřmi. Topné vložky jsou umístěny pod každým sedadlem a dále taktéž na představcích, wc, umývárně a oddíle průvodčího. Některé vozy 1. série byly dodány bez el. topení, to bylo dosazeno později.\n\nOsvětlení je elektrické na stejnosměrné napětí 48 V. Zdrojem proudu je jedno dynamo o výkonu 2,25 kW umístěné na podvozku. Pohon dynama je řešen řemenem od nápravy. Dále je vůz vybaven dvěma alkalickými akumulátory o kapacitě 118 Ah. Svítidla jsou žárovková, umístěna nad sedadly. Původně byl vůz vybaven ještě modrými nočními svítidly (pro zatemnění) umístěnými nad střední uličkou, později byly většinou demontovány.\n\nDíky svým vlastnostem a ve své době moderní konstrukci byly vozy zpočátku nasazovány do rychlíkové dopravy, vzhledem k tehdejšímu nedostatku rychlíkových vozů. Později byly přeřazeny do osobní dopravy, pro kterou byly původně určeny. Do několika vozů byla dosazena kamna na pevná paliva a vozy byly používány v provozu s motorovými vozy M262.0 a to až do poloviny 70. let. Řada vozů byla později vyčleněna pro vojenské přepravy, do těchto vozů byla také dosazena kamna. V roce 1996 bylo ve stavu ČD posledních 6 vozů.\n\n\n"}
{"id": "1049743", "url": "https://cs.wikipedia.org/wiki?curid=1049743", "title": "George Ezra", "text": "George Ezra\n\nGeorge Ezra Barnett (* 7. června 1993 Hertford, Anglie, Spojené království) je britský zpěvák a textař, původem z Herefordu. V roce 2011 se přestěhoval do Bristolu. Jeho první EP \"Did You Hear the Rain?\" bylo zveřejněno v říjnu roku 2013 a bylo následováno dalším EP \"Cassy O\"', které bylo vydáno v březnu 2014. Ezra se výrazněji proslavil poté, co vydal píseň „Budapest“, s níž rychle dobyl nejvyšší příčky hitparád v některých státech světa. Na Novém Zélandu, v Rakousku a v Česku stála tato píseň dokonce celé léto 2014 na prvním místě žebříčku. V dalších devíti státech světa, jako je například Anglie nebo Skotsko, se píseň vešla do top 10. Jeho debutové studiové album vydané v červnu 2014 nese název \"Wanted on Voyage\". George Ezra je zajímavý především svým hlasem. Svůj hluboký hlas využívá ve skladbách převážně bluesového charakteru, některé je možno zařadit i do žánru alternativního rocku. Většinu skladeb si spolu s kapelou doprovází sám na elektroakustickou kytaru. Jeho píseň \"Listen to the man\" je jednou z nejpopulárnějších, ve videoklipu s ním hraje Ian McKellen .\n\n"}
{"id": "1049744", "url": "https://cs.wikipedia.org/wiki?curid=1049744", "title": "Státní znak Monaka", "text": "Státní znak Monaka\n\nStátní znake Monaka je rodový knížecí erb domu Grimaldi. Štít, routovaný stříbrně a červeně a ovinutý řetězem Řádu sv. Karla, položený na červený plášť, podšitý hermelínem a převýšení knížecí korunou (\"fakticky jde o královskou korunu\").  \n\nŠtítonoši jaou dva bratři minorité (\"Frères Mineurs\"), vlasatí, vousatí a obutí, každý třímá v ruce tasený meč, pod nimi je stuha s latinským heslem: DEO JUVANTE ().\n\nPodle Siebmacheru i podle Lexikonu vlajek a znaků byl v 19. století plášť modrý. Siebmacher nadto uvádí a zobrazuje rovněž přílbu s klenotem rodu Grimaldi: zlatou (\"podle starších vyobrazení zlato-červeně polcenou\") lilii v zeleném vavřínovém věnci nebo mezi dvěma zkříženými vavřínovými ratolestmi.\n\nŠtítonoši jsou vlastně mluvicí znamení (v italštině, rodném jazyce původních janovských Grimaldiů, znamená \"Il monaco\" mnich). Mají připomínat historickou či legendární událost – dobytí Monaka roku 1297 Franceskem Grimaldim a jeho společníky, kteří se převlekli do mnišských hábitů.\n\nExistuje i varianta, kde namísto dvou mnichů jsou štítonoši dva trubači ve stejnokroji knížecích karabiníků. V této podobě bývá znak zobrazen na mezinárodních poznávacích značkách Monaka (MC).\n\n\n"}
{"id": "1049746", "url": "https://cs.wikipedia.org/wiki?curid=1049746", "title": "Simpsonovi (27. řada)", "text": "Simpsonovi (27. řada)\n\nDvacátá sedmá řada amerického animovaného seriálu Simpsonovi je pokračování dvacáté šesté řady tohoto seriálu. Byla premiérově vysílána na americké televizní stanici Fox od 27. září 2015 do 22. května 2016. Řada má celkem 22 dílů. \n\nV Česku pak měla premiéru 1. dubna 2016 na stanici Prima Cool. Ta ji vysílala formou několika šestidílných maratonů, a to na apríla v pátek 1. dubna, na Den dětí ve středu 1. června, na konci letních prázdnin ve středu 31. srpna a nakonec na Den české státnosti ve středu 28. září 2016.\n\n<onlyinclude></onlyinclude>\n\n"}
{"id": "1049747", "url": "https://cs.wikipedia.org/wiki?curid=1049747", "title": "Názorové vůdcovství", "text": "Názorové vůdcovství\n\nNázorové vůdcovství je sociologický koncept, podle něhož existuje ve společnosti část aktivních a informovaných jedinců, kteří názorově ovlivňují ostatní. Tyto jedince nazýváme názorovými vůdci (anglicky opinion leaders). Nalezneme je napříč sociálními vrstvami ve všech skupinách nehledě na společenský status, vzdělaní a majetek. Oproti ostatním členům skupiny jsou vnímavější vůči jejím zájmům, informovanější co se týká témat, která se skupiny dotýkají, a také se k jejím problémům nejčastěji vyjadřují. Důležitým aspektem názorového vůdcovství je tzv. dvoustupňový tok informací, kdy vůdci zprostředkovávají skupině informace z masových médii. Teorii názorových vůdců dále rozvíjí R. K. Merton. Rozlišuje vůdce lokálního, který se specializuje na místní záležitosti, a vůdce kosmopolitního, zajímajícího se o problémy širšího světa.\n\nPrvní studií, která se zabývala konceptem názorového vůdcovství, byla práce kolektivu autorů Paula Lazarsfelda, Bernarda Berelsona a Hazela Gaudeta The People's Choice. Jejich tým zkoumal chování voličů v průběhu předvolební kampaně prezidentských voleb v USA v roce 1940. Výzkum probíhal v okrese Erie County v Ohiu od května do listopadu 1940 metodou opakovaných rozhovorů stejného vzorku respondentů. V květnu tazatelé vytipovali přibližně 3 000 lidí, kteří reprezentovali nejblíže složení obyvatelstva celého okresu. Z vybraného vzorku byly utvořeny čtyři samostatné skupiny po 600 lidech. Tři z nich sloužily jako kontrolní skupiny a byly dotazovány jen jednou za celé předvolební období (skupina A v červenci, B v srpnu a C v říjnu). Poslední skupina, hlavní panel, byla dotazována pravidelně každý měsíc počínaje květnem, v období před prezidentskými primárkami, a konče po listopadových volbách. Výzkum se zaměřil na vývoj volebních preferencích jednotlivých voličů a sledoval jaké podněty stojí případně za změnou jejich názoru (média, referenční skupiny atd.).\n\nAutoři práce hledali názorové vůdce položením jednoduché dvojice otázek: \n\nPokud respondent na obě otázky odpověděl kladně, 21 % respondentů z celého panelu, byl klasifikován jako názorový vůdce. Jak se ukázalo názoroví vůdci měli velký vliv na formování pohledu nerozhodnutých voličů. Po celou dobu konání výzkumu se o 10 % více lidí, ať už aktivně či pasivně, účastnilo politických debat, než se věnovalo poslechu rádia nebo čtení jakéhokoliv periodika. Proto i mezi voliči, kteří se během předvolební kampaně rozhodli volit opačně oproti původnímu úmyslu nebo byli nerozhodnutí, převládal jako hlavní důvod ke změně rozhovor s přítelem či členem rodiny. Tři čtvrtiny voličů, jež předpokládali, že k volbám vůbec nepůjdou, uvedlo obdobně jako hlavní důvod ke změně rozhovor s blízkou osobou, názorovým vůdcem.\n\nVzápětí po skočení voleb v roce 1940 proběhl v New Jersey obdobný výzkum názorového vůdcovství. Autoři však zvolili opačný přístup nežli v předchozí studii a respondentů se ptali: „Kdo Vás ovlivňuje?“ Lidé, kteří byli označeni více jak 4× za vlivné, byli posléze podrobeni samostatnému rozhovoru. Na rozdíl od The People's Choice se autoři zaměřili na vůdce, kteří ovlivňovali širší skupiny lidí (ovlivňování v rámci rodiny, tak bylo pominuto) a na jejich klasifikaci. Naopak se nevěnovali prvotnímu vztahu mezi vůdci a původními respondenty.\n\nThe Decatur Study proběhla v letech 1945–1946. Důraz byl zde kladen na popis případů, kdy dopad jednotlivých vlivů mohl být rozeznán a vyhodnocen. Podobně jako u Rovere studie byly prováděny rozhovory s lidmi, kteří byli označeni jako názoroví vůdci. Tentokrát se však výzkum zaměřil i na relativní důležitost osobního vlivu a na vztah mezi vůdci a ostatními členy skupiny. Díky tzv. metodě sněhové koule, kdy jsou jednotlivci, kteří splňují dané charakteristiky (názoroví vůdci), vyzvání, aby jmenovali další, jež daná kritéria splňuji, vznikla širší skupina názorových vůdců. Nominující shodně tvrdili, že jsou ovlivněni jejich působením. Dalo by se tak mluvit o názorových vůdcích názorových vůdců. Avšak názorové vůdcovství není trvalým vlastnictvím, a proto se s referenční skupinou, časem i prostorem názoroví vůdci mění.\n\nV rámci The Drug Study vědci zjišťovali, jaký vliv má na doktory integrace v lékařské komunitě, a jakým způsobem pak rozhodují o předepisování nových léků. Díky relativně malému počtu lékařů ve společnosti (méně než 1 na 1000 obyvatel v USA) bylo možné popsat roli osobního vlivu mezi nimi provedením rozhovorů se všemi doktory ve 4 městech na americkém středozápadě a jejich obeznámení s novým lékem, který se úspěšně začal předepisovat několik měsíců před začátkem studie. Na základě sociometrických dat, kdy lékaři jmenovali 3 kolegy, se kterými nejčastěji konzultují své případy, bylo možné vystopovat, jak jednotliví názoroví vůdci mezi doktory ovlivňují nasazení nového léku ve skupině. Ukázalo se, že integrace lékařů v komunitě a jejich navázanost na jednotlivé názorové vůdce ovlivňuje rychlost s jakou byl nový lék jednotlivými lékaři předepisován.\n\nNázoroví vůdci mají největší zájem na veřejném dění. S jejich zvýšeným zájmem úměrně stoupá participace (debaty, demonstrace, volby) v občanském životě i vystavení masové komunikaci (noviny, rádio, televize). Méně zainteresovaní lidé se o veřejnou komunikaci v takové míře nezajímají, a proto jim jako náhradní zdroj slouží právě názoroví vůdci. Při rozhovoru s lidmi artikulují náhled na problém, tak jak se o něm sami dočetli. Případně upozorňují na zajímavý článek či pořad své kolegy. Názoroví vůdci tak fungují jako jakýsi most mezi formálními médii a řadovým publikem.\n\nOsobní vliv má oproti masovým médiím psychologickou výhodu. Ačkoliv masová média působí na jedince takřka neustále, míří na celý terč společnosti. Musí zasáhnout celé své cílové publikum. Osobní komunikace cílí na konkrétního jedince. Výpovědi respondentů ukázaly, že ve většině případů změnili názor pod tlakem osobní komunikace.\n\nÚčinnost osobního vlivu se také odrazila ve stejnorodosti názorů a chování v sociálních skupinách. Prostředkem komunikace v nich je rozhovor z očí do očí. Názorový vůdce se dokáže přizpůsobit zvyklostem svého kolegy a vyvinout na něj „efektivní molekulární tlak vedoucí k názorové homogenitě sociální skupiny.“\n\nOd dětství se člověk učí, že vyhnout se nepříjemnostem ve své sociální skupině může jednoduše tím způsobem, že „bude dělat, co mu ostatní řeknou.“ Ve společnosti existuje skupina lidí, kterou uspokojuje, že jde proti proudu většinového názoru, avšak jde pouze o minoritu. Většina jedinců raději podlehne převládajícímu pohledu skupiny.\n\nPokud se jedinec rozhodne vystavit masovým médiím, ze zkušenosti se předem obrní svými názory. Média tak mají jen malou šanci jej nějakým způsobem ovlivnit. Častěji navíc jedinec sleduje médium, které vyhovuje jeho pohledu na svět. Na osobní kontakty se však takto připravit nelze, protože se jim nevystavuje dobrovolně. Jsou pronikavé, takže se k člověku dostanou nezáměrně (i ve formě klepů), a snadněji ho ovlivní.\n\nPokud jedinec čte či slyší názor komentátora či odborníka v masových médiích může si klást otázku o jeho věrohodnosti. Zda odborník dané téma rozebírá z úhlu pohledu, který nejvíce ovlivní právě jeho. Proto je pro jedince daleko věrohodnější a přesvědčivější názor jedince (názorového vůdce) z jeho blízkého okolí, kterému důvěřuje a jemuž připisuje určitou prestiž. K němu má důvěru, jelikož věří, že se na problém dívá ze stejného úhlu pohledu jako on.\n\nRespondent na základě dotazníků a hloubkových rozhovorů hodnotí míru svého vlivu na blízké osoby. V počátcích fenoménu názorového vůdcovství se sociologové při svých výzkumech vystačili pouze s určením, zdali někdo je či není názorovým vůdcem. Lazarsfeld, Berelson a Gaudet si vystačili pouze se dvěma otázkami – lidé se tak dělili buď na vůdce, nebo následovníky. S přibývajícími studiemi ale přicházely snahy o nahrazení strohého dělení na vůdce a nevůdce spojitou stupnicí, která by určovala míru názorového vůdcovství případně názorové závislosti.\nPrvní stupnici, která vyšla z použití šesti sebehodnotících otázek, využila skupina sociologů, které zkoumala výměny názorů mezi farmáři. Problémem těchto šetření byla validace, tedy ověřování pravdivosti odpovědí, která se prováděla jen velmi zřídka.\n\nZásadním způsobem pak tuto metodu a její dosavadní poznatky rozpracovala v osmdesátých letech Elisabeth Noelle-Neumannová se svým týmem. Vytvořili tzv. Persönlichkeitsstärke škálu (PS škálu), na jejímž základě lze vyhodnotit „sílu osobnosti. Klíčem k určení míry názorového vůdcovství je 10 otázek, při jejichž zodpovídání respondent předpokládá své chování v různých běžných situacích, a tak i druhotně hodnotí svůj vliv na okolí.\n\nMaximální možné skóre je 149 bodů, minimální 75 bodů. Součet skóre u odpovědí zařazuje odpovídající do jedné z následujících kategorií: hodnoty do 99 bodů označují osoby, které jsou na někom názorově závislé, hodnoty indexu mezi 100 až 123 body ukazují na osoby průměrné a index s vysokými hodnotami zpravidla od 124 bodů označuje názorové vůdce.\n\n"}
{"id": "1049749", "url": "https://cs.wikipedia.org/wiki?curid=1049749", "title": "Carl Thomas Mozart", "text": "Carl Thomas Mozart\n\nCarl Thomas Mozart (21. září 1784 Vídeň – 31. října 1858 Milán) často uváděn jako Carl Mozart nebo Karl Mozart) byl druhý syn Wolfganga a Constanze Mozartových a nejstarší ze dvou dětí W. A. Mozarta, které se dožily dospělosti. Druhý byl Franz Xaver Wolfgang Mozart.\n\nCarl se narodil ve Vídni. Chodil do klavírní školy Františka Petra Němečka a Františka Xavera Duška v Praze, byl nadaný pianista. Před ukončením školy odjel do Livorna.\n\nMěl v plánu otevřít klavírní obchod, ale v následujících letech se projekt nepodařilo pro nedostatek finančních prostředků realizovat. Karl se odstěhoval do Milána a v roce 1805 studoval hudbu s Bonifazem Asiolim. V roce 1810 se vzdal svého studia, aby se stal úředníkem ve službách rakouské finanční správy a vládního účetního oddělení v Miláně. Také pracoval jako úřední překladatel z italštiny pro rakouskou soudní komoru. Vlastnil dům v osadě Caversaccio u vesnice Valmorea v provincii Como.\n\nČasto navštěvoval události spojené se svým otcem až do své smrti v roce 1858 v Miláně. Stejně jako jeho bratr, nebyl ani ženatý a ani neměl děti.\n"}
{"id": "1049750", "url": "https://cs.wikipedia.org/wiki?curid=1049750", "title": "Birger Ruud", "text": "Birger Ruud\n\nBirger Ruud (23. srpna 1911 — 13. června 1998) byl norský lyžař.\n\nNarodil se v Kongsbergu, kde jeho otec zbudoval skokanský můstek. Byl členem klubu Kongsberg IF, kromě lyžování se věnoval i fotbalu, tenisu a gymnastice. Vyhrál soutěž ve skoku na lyžích na olympiádě 1932 a titul obhájil na hrách 1936 (dvakrát vyhrát olympijský závod na velkém můstku kromě něho dokázali jen Matti Nykänen a Simon Ammann). Kromě dvou olympijských prvenství, které tehdy zároveň znamenala titul mistra světa, vyhrál také lyžařské šampionáty v letech 1931, 1935 a 1937. V roce 1931 vytvořil světový rekord 76,5 metru. V roce 1934 vyhrál závod na mamutím můstku Letalnica v Jugoslávii, když skočil 92 metrů, což je jeho osobní maximum. V roce 1937 získal nejvyšší norské lyžařské ocenění Holmenkollmedaljen. Vytvořil vlastní styl skoku, když si ve vzduchu pomáhal mohutnými odrazy paží.\n\nV době německé okupace Norska odmítl nabídku říšského občanství a byl distancován. Pořádal však tajné závody a z jejich výtěžku financoval odbojové hnutí. Byl zatčen a více než rok vězněn v koncentračním táboře Grini, po propuštění odešel do hor a přidal se k partyzánům.\n\nZúčastnil se olympiády 1948, kde byl vlajkonošem norské výpravy a obsadil druhé místo za krajanem Petterem Hugstedem. Ve třiceti šesti letech byl nejstarším olympijským skokanským medailistou až do roku 2014, kdy ho překonal Noriaki Kasai.\n\nByl také výborným sjezdařem. Získal bronzovou medaili v alpské kombinaci na MS 1935 v Mürrenu. Při olympijské premiéře alpského lyžování v Garmisch-Partenkirchenu byla na programu jediná disciplína, kterou byla kombinace. Ruud vyhrál závod ve sjezdu a byl šestý ve slalomu, celkově skončil na čtvrtém místě. V roce 1991 mu byla udělena cena za sportovní všestrannost Egebergs Ærespris.\n\nŠpičkovými skokany byli také jeho starší bratr Sigmund Ruud a mladší bratr Asbjørn Ruud. Jsou jedinou sourozeneckou trojicí, jejíž všichni příslušníci se stali mistry světa ve skoku na lyžích.\n\nPo skončení aktivní kariéry se živil jako obchodník se sportovními potřebami. Inicioval zřízení lyžařského muzea v rodném Kongsbergu, před nímž byla roku 1987 odhalena jeho bronzová socha od Pera Unga. Byl pověřen zapálením olympijského ohně při slavnostním zahájení olympiády v Lillehammeru, ale odmítl kvůli špatnému zdravotnímu stavu.\n\n"}
{"id": "1049751", "url": "https://cs.wikipedia.org/wiki?curid=1049751", "title": "Kostel svatého Pankráce (Jítrava)", "text": "Kostel svatého Pankráce (Jítrava)\n\nKostel svatého Pankráce v Jítravě je barokní římskokatolický farní kostel v místní části obce Rynoltice stojící uprostřed osady Jítrava na jejím hřbitově.\n\nPrvní zmínky o kostele pocházejí ze 14. století. Kolem roku 1710 byl zbudován kostel kamenný a severní polygonální kaple z roku 1737. Kostel vyhořel po zásahu bleskem 8. dubna 1868. Jen o rok a půl později byl postaven kostel stávající.\n\nKostel je obdélný o čtyřech osách. Členěný je pilastry. Má západní hranolovou věž a čtvercový presbytář. Loď je sklenuta plackou, presbytář má křížovou klenbu. Zařízení kostela je pseudobarokové pocházející z období po roce 1868.\n\n\n\n"}
{"id": "1049757", "url": "https://cs.wikipedia.org/wiki?curid=1049757", "title": "Seznam kardinálů jmenovaných Mikulášem V.", "text": "Seznam kardinálů jmenovaných Mikulášem V.\n\nPapež Mikuláš V. jmenoval během svého pontifikátu ve třech konzistořích 8 nových kardinálů, včetně bývalého vzdoropapeže Felixe V. Také potvrdil \ntři jmenování učiněné vzdoropapežem a znovujmenoval dva kardinály původně jmenované legitimními papeži, ale později sesazené kvůli podporování schizmatu na Basilejském koncilu a vzdoropapeže Felixe V.\n\n\nVšichni noví kardinálové obdrželi titulární kostely 3. ledna 1449.\n\n\n\n\n"}
{"id": "1049758", "url": "https://cs.wikipedia.org/wiki?curid=1049758", "title": "Shady Lady", "text": "Shady Lady\n\n„Shady Lady“ je píseň Ani Lorak, se kterou reprezentovala Ukrajinu na Eurovision Song Contest 2008. Hudbu složil Philipp Kirkorov a text napsal Karen Kavaleryan. V době okolo soutěže se vyrojilo mnoho spekulací, že populární skladatel Dimitris Kontopoulos se také na písni autorsky podílel. Ačkoli jeho jméno nebylo během soutěže uváděno, později bylo potvrzeno, že Dimitris Kontopoulos byl opravdu producentem písně.\n\nPíseň se zúčastnila 2. semifinále, které se konalo 22. května, jako čtvrtá v pořadí — před Tureckem (Mor ve Ötesi s písní „\"Deli\"“ a po Litvě (Jeronimas Milius s písní „\"Nomads in the Night\"“). Skladba získala celkem 152 bodů a v semifinále obsadila 1. místo, čímž se kvalifikovala do finále.\n\nVe finále píseň zazněla jako osmnáctá v pořadí před Gruzií (Diana Gurtskaja s písní „\"Peace Will Come\"“) a po Francii (Sébastien Tellier s písní „\"Divine\"“). Získala celkem 230 bodů, přestože obdržela maximum 12 bodů pouze jednou, z Portugalska a umístila se na 2. místě v poli 25 soutěžících za Dimou Bilanem s písní „\"Believe\"“ z Ruska. Existuje i ruská verze písně, která nese název „\"С неба в небо\"“ (Z nebe do nebe).\n\nSingle sám se stal velmi úspěšným na Ukrajině i spolu se dvěma A stranami: „\"Shady Lady\"“ a „\"Ja stanu morem\"“, která byla také zvažována pro reprzentaci na soutěži. Singl obsahuje vedeoklip k písní v podobě bonus tracku a také další tři kandidáské písně pro Eurovision Song Contest 2008.\n\n\n\nV oficiálních ukrajinských žebříčcích se umísťovala více než 30 týdnů na pozici #1 a zároveň se písni dobře dařilo i v sousedních zemích.\n"}
{"id": "1049760", "url": "https://cs.wikipedia.org/wiki?curid=1049760", "title": "Chris Wooding", "text": "Chris Wooding\n\nChris Wooding (* 28. února 1977 Leicester, Anglie) je anglický spisovatel žijící v Londýně. Jeho první kniha Crashing, kterou napsal ve věku 19 let, byla publikována v roce 1998, když mu bylo 21 let. Od té doby napsal mnoho dalších knih s fantasy tematikou.\n\n\nTales of the Ketty Jay\n\nDalší romány\n\n\n"}
{"id": "1049762", "url": "https://cs.wikipedia.org/wiki?curid=1049762", "title": "Eutrochium maculatum", "text": "Eutrochium maculatum\n\nEutrochium maculatum (domorodý název: \"spotted Joe-Pye weed\") je rostlina, vytrvalá bylina, z čeledi hvězdnicovité (\"Asteraceae\"), známější pod starším jménem sadec skvrnitý (\"Eupatorium maculatum\").\n\nJe původní v Severní Americe, v oblasti od Missouri na východ až k Atlantskému oceánu a na sever po Ontario a Québec, na jih pak po Kentucky.\n\nJe to mohutná bylina vytvářející trsy, trvalka rostoucí do výšky 2 m s růžovofialovými květy, kvetoucí v pozdním létě, v červenci až srpnu.\n\nDruh popsal v roce 1755 Carl Linné jako \"Eupatorium maculatum\". V roce 2004 pak byl spolu s několika dalšími blízce příbuznými druhy přeřazen do nového rodu \"Eutrochium\". V literatuře i v nabídce zahradnických firem je často uváděn pod starším jménem sadec skvrnitý (\"Eupatorium maculatum\").\nDruh \"Eutrochium maculatum\" bývá pravidelně zaměňován za příbuzný druh \"Eutrochium purpureum\" (syn. sadec nachový, \"Eupatorium purpureum\") nebo různé druhy rodu sadec, včetně sadce konopáče (\"Eupatorium cannabinum\"), který roste i v ČR. Uvedené rostliny se zřetelně liší růstem a vzhledem květenství.\n\nNěkdy je pro \"Eutrochium maculatum\" používáno označení \"Eupatorium maculatum\" 'Atropurpureum Group' a jindy \"Eupatorium purpureum\" ssp. \"maculatum\".\n\nDruhové jméno \"maculatum\" odkazuje na fialové skvrny na stonku.\n\n\n\"Eutrochium maculatum\" roste v močálech a bažinách, v zamokřených živných půdách. Také je v oblasti výskytu častý v infrastruktuře s vlhkými půdními substráty, jako jsou příkopy, vsakovací plochy a mokrá pole. \n\nOkrasná rostlina, která je ceněna pro dekorativní květenství. Je používaná jako impozantní solitéra ale i ve větších skupinách, nebo do záhonů a jako dominanta do skupin nižších trvalek.\n\nPreferuje vlhké a zamokřené půdy, ale snese i běžné vlhké živné půdy a dočasné přísušky. Nejlépe rostlina kvete na výsluní, snese polostín.\n"}
{"id": "1049772", "url": "https://cs.wikipedia.org/wiki?curid=1049772", "title": "Deodorační spodní prádlo", "text": "Deodorační spodní prádlo\n\nDeodorační prádlo je unikátní druh spodního prádla, které dokáže pohltit tělesné pachy (např. z nadýmání, inkontinence, menstruace apod.). Bylo vyvinuto především pro lidi, kteří trpí dráždivým tračníkem, meteorismem (nadměrným nadýmáním), Crohnovou nemocí, trávícími potížemi, ale i neurologickými či jinými komplikacemi a v důsledku toho také možnými úzkostnými stavy z obav z nepříjemných situací ve společnosti. \n\nMá stejný vzhled jako klasické boxerky či kalhotky, jediný rozdíl je pouze ve filtrační vrstvě v jeho zadní části. Tkaninou je z 92% bavlna a z 8% elastan. Zadní vrstvu však tvoří filtrační vrstva s obsahem aktivního uhlí, která je zvenku pokryta tkaninou. \n\nVývoj deodoračního prádla byl zahájen v roce 2008 ve Velké Británii společností Shreddies Ltd. V roce 2014 jej poprvé na českém trhu představila společnost DeoWear s.r.o. při příležitosti konání Mezinárodního veletrhu módy Styl & Kabo v Brně.\n\n"}
{"id": "1049774", "url": "https://cs.wikipedia.org/wiki?curid=1049774", "title": "Vodětín", "text": "Vodětín\n\nVodětín (též \"Černý kopec\") je 278 m n. m. vysoký vrch v okrese Rychnov nad Kněžnou Královéhradeckého kraje. Leží asi 1,3 km ssv. od obce Mokré na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1049775", "url": "https://cs.wikipedia.org/wiki?curid=1049775", "title": "Tommaso Giordani", "text": "Tommaso Giordani\n\nTommaso Giordani (okolo roku 1730 Neapol – únor 1806, Dublin) byl italský hudební skladatel působící v Anglii a Irsku.\n\nNarodil se v Neapoli okolo roku 1730. Byl synem impresária, zpěváka a libretisty Giuseppe Giordaniho, který v roce 1745 sestavil malou rodinnou operní společnost, která konala vystoupení v různých evropských městech: Ancona a Pesaro (1745), Senigallia (1747), Štýrský Hradec (1747-1748), Frankfurt nad Mohanem a Salcburg (1750), Amsterdam (1752), Paříž (1753) a konečně Londýn (1753–1756). Tomasso byl zřejmě žákem svého otce a ve společnosti působil jako cembalista.\n\nV roce 1756 měla v Královské opeře v Covent Garden premiéru jeho první komická opera \"La commediante fatta cantatrice\". V roce 1762 se objevil na scéně Královského divadla Haymarket jako zpěvák. V roce 1764 přesídlil do Dublinu, kde se stal jedním z nejznámějších hudebníků a učitelů hudby. Mezi jeho žáky byli Lady Morgan, Thomas Simpson Cooke a John Field. Podílel se na projektu \"English Opera House\", kde byla uváděna díla irských skladatelů a libretistů, ale divadlo nemělo z finančních důvodů dlouhého trvání, stejně tak jako obchod s hudebninami.\n\nMezi roky 1781 a 1783 působil v Londýně, aby se vrátil do Dublinu, kde také v roce 1806 zemřel. Přesné datum úmrtí není známo, ale 23. února 1806 byl zaplacen poplatek za jeho pohřeb.\n\nKomponoval melodickou, galantní hudbu. Jako skladatel byl velmi plodný, ale několikrát čelil obvinění z plagiátu. Podle současných názorů hudebních vědců je nejpravděpodobnějším autorem oblíbené písně \"Caro mio ben\", která byla donedávna připisována Giuseppe Giordanimu.\n\n\n\n\n\n\n\n\n\n"}
{"id": "1049778", "url": "https://cs.wikipedia.org/wiki?curid=1049778", "title": "Lidové divadlo", "text": "Lidové divadlo\n\nLidové divadlo se řadí mezi lidovou slovesnost.\n\nCharakteristika lidového divadla : „Do této oblasti zahrnujeme všechny folklorní projevy, v nichž dochází k hereckému ztvárnění děje na základě přeměny jedné postavy v jinou, s využitím dramatického textu, mimiky, gestikulace, masky, kostýmu, rekvizit apod. Okruh lidových her v nejširším slova smyslu tak tvoří skupina divadelních projevů od těch nejjednodušších, dětských her a výstupů v obřadech, přes vyspělejší hry obchůzkové až po hry sousedské, loutkové a hanácké zpěvohry, stojící na hranici mezi divadlem lidovým a umělým. Jednotlivé formy se lišily původem, charakterem a volbou výrazových prostředků, nacházíme však také řadu společných rysů, určujících specifiku lidového divadla jako celku.“ (TONCROVÁ, Dana: Lidové divadlo)\n\nLidové divadlo je charakteristické svou anonymitou, což ale nemusí být pravidlem. Autor obvykle není znám a texty her jsou především předávány ústní formou. Lidové divadlo je komunikační, zábavní nebo reprezentační prostředek komunikace. Představení jsou spojená s lidovou medicínou a lidovými pověrami. Mnoho českých lidových her se shoduje s hrami našich sousedů, například Němců, Poláků nebo Slováků.\nZákladem lidového divadla je přeměna v roli. K tomu se využívají masky, škrabošky nebo figuríny. Pomocí těchto prostředků se jejich uživatelé domněle stávají někým jiným, jinými bytostmi. Pro lidové divadlo jsou charakteristické proměny textu, improvizace a proměna inscenací, které souvisí se sociálními nebo ekonomickými vlivy.\n\n"}
{"id": "1049779", "url": "https://cs.wikipedia.org/wiki?curid=1049779", "title": "Tranecký kopec", "text": "Tranecký kopec\n\nTranecký kopec (274 m n. m.) je vrch v okrese Hradec Králové Královéhradeckého kraje. Leží asi 1,5 km ssz. od obce Černilov na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1049780", "url": "https://cs.wikipedia.org/wiki?curid=1049780", "title": "Cesta do Ikarie", "text": "Cesta do Ikarie\n\nCesta do Ikarie (ve francouzském originále Voyage en Icarie) je utopický román francouzského myslitele Étiennea Cabeta, který napsal na konci 30. let 19. století v exilu v Anglii a publikoval roku 1840. Tento román, založený na myšlenkách společenství vlastnictví, vlády lidu a centrální organizace, zařadil Cabeta mezi tzv. utopické socialisty a vedl ke vzniku Ikarského hnutí. Román je současně kritikou soudobé sociální a politické situace ve Francii. Jedná se tedy o formu alegorie.\n\nÉtienne Cabet (1788–1856), vystudovaný právník, byl již od pádu Napoleona Bonaparteho politicky aktivní kritik restaurace Bourbonů. Aktivní byl i během Červencová revoluce v roce 1830. Účast v revoluci mu vynesla vysoký post ve správě Korsiky a zvolení do parlamentu. O oba posty však přišel již roku 1834, kdy byl po dlouhodobé kritice konzervativní orleanistické vlády obžalován z velezrady. Poté odjel do exilu do Anglie. V Anglie se věnoval studiu a po ovlivnění díly Roberta Owena začal roku 1839 psát utopický román idejí \"Voyage en Icarie\" (\"Cesta do Ikarie\"), vydaný roku 1840. Kniha zaznamenala obrovský úspěch a dočkala se několika vydání. Cabet v roce 1841 začal vydávat i tisky \"Le Populaire\" a \"Ikarský almanach\". Ve Francii myšlenky rezonovaly především v industriálních městech, jakými byla Reims, Léon, Nantes, Toulouse a Toulon. Cabet tehdy sám odhadoval počet svých přívrženců na 50 000 (roku 1843). Mimo Owenem, byl ovlivně i Thomasem Morem a Jeanem-Jacquesem Rousseauem.\n\nV květnu 1847 Cabet napsal a publikoval článek \"Allons en Icarie\" (\"Pojďmě do Ikarie\"), ve kterém vybízel své přívržence k založení komun v USA. Cabet tehdy věřil, že se první výpravy zúčastní deset až dvacet tisíc dělníků a že brzy poté dosáhnou počtu jednoho milionu. Dále, že vzniknou celá nová města, průmyslové areály apod.\n\nRomán je rozdělen na tři knihy. V první knize o 24 kapitolách Cabet popisuje cestu lorda Williama Carisdallea do Ikarie a jeho zážitky a poznatky. Ve druhé o 13 kapitolách popisuje dějiny Ikarie a plynule přechází k popisu dějin Velké francouzské revoluce a následujícího vývoje do 30. let 19. století (kapitola VII.), zaznamenání myšlenek filosofů a myslitelů, kteří hájili stejné zásady jako Cabet (kapitoly IX. a X.), až k vytvoření světové organizace pro šíření ikarských ideálů (kapitoly XII. a XIII.). Ve třetí knize, nejkratší, nabízí doslov a shrnutí zásad ikarského společenství.\nJeště během 18. století byla Ikarie tradiční monarchií, avšak za svou existenci prošla dvaceti krvavými revolucemi, které na různě dlouho zavedly vlády aristokracie, demokracie, diktatury, konstituční monarchie a teokracie.\n\nRoku 1772 došlo k sesazení tyrana Koruga a dosazení nové tyranidy pod vládou aristokrata Lixdoxe, který byl sesazen až Ikarovou revolucí roku 1782. Roku 1782, před revolucí, měla Ikarie 25 milionů obyvatel, z nichž bylo 99,9 % chudých. 25 000 nejbohatších vlastnilo více než 99,9 % nejchudších a drželo všechna politická práva.\n\nV létě 1782 vedl Ikar lidovou revoluci, kterou pod hesly \"svrchovanosti lidu, všeobecného hlasování, rovnosti, bratství a společného štěstí\", dovedl k vítězství. Ihned poté vyhlásil diktatura a sám sebe prozatímním diktátorem, a to do prvních národních voleb. Jako první vydal edikt o odzbrojení nepřátel a současně o příslibu amnestie. Za několik dní byly vypsány volby do Národního zastupitelstva (o 2 000 poslancích). Téhož dne byla zřízena ústavní komise, která jednala na základě Ikarových idejí. Současně bylo prohlášeno padesátileté přechodné zřízení než bude dosaženo ideálního. Volby se konaly 20. července 1782. Praxí volebních komisí byla volební účast de facto povinná. Po ustavení lidového zastupitelstva se Ikar vzdal titulu diktátora. Zastupitelstvo mu okamžitě přiřklo titul obnovitele vlasti a jmenovalo ho prozatímním prezidentem. Prvním schváleným zákonem zatupitelstva byla padesátiletá cesta k společenství vlastnictví.\n\nJeště během léta 1782 se proti revoluční Ikarii postavili armády okolních monarchií, avšak Ikarie ve válce s nimi zvítězila. Pro období války byl Ikar opět jmenován diktátorem. Po vítězné válce chtěl lid jmenovat Ikara doživotním diktátorem, ten to, ale odmítl z důvodu, aby si mohl lid vládnout sám. Spokojil se pouze s postem předsedy exekutivy. Poté nastala éra rokování a diskusí s lidem o novém zřízení. Pro kompletní reformu bylo v rámci zastupitelstva zřízeno 15 hlavních výborů (každý 133 členů) a 60 podvýborů (každý 33 členů). Současně byl zřízen statistický úřad, který měl zapsat veškerý soupis obyvatel, majetku a zdrojů, a tím dopomoci centrálnímu plánování. Roku 1798 Ikar zemřel.\n\nLord William Carisdalle vykonal cestu do Ikarie mezi 22. prosincem 1835 a 30. červnem 1837. Poloha Ikarie není nijak více přiblížena než, že se nachází čtyři měsíce cesty z Londýna. V Ikarii se mluví Ikarsky, což je univerzální a gramaticky snadný jazyk. Hlavním městem je Ikara. V ní se lord Carisdalle ubytoval v hotelu pro cizince, který na jednom místě sdružuje všechny cizince.\n\nIkarská společnost funguje na principech společenství vlastnictví, občanské rovnosti, rovnosti v majetku (odstraněním extrémů, tj. chudoby a nadbytku), lidové demokracie, komunalismu, mírumilovnosti, unifikace a kolektivismu. Veškeré fungování obce je vedeno vůlí lidu. Lid a jím zřízené komise vedou např. cenzuru nad kulturou tak, aby byla kultura prospěšná lidu. Podobně je řízena i výchova a vzdělávání. Cílem výchovy je vychovat řádného občana a dělníka. Základními zaměstnáními jsou dělnické, zemědělské a pomocné práce, kterými si musí každý projít. Přitom je ale práce s pomocí strojů zjednodušena a zpříjemněna. Ikařané také nemají peníze.\n\nIkařan se stane občanem s politickými právy v 21 letech věku. Udělení politických práv ženám je podle Cabeta sporné a z jeho práce vyplývá, že se politice věnují jen muži.\n\nHlavní politické těleso v zemi. Skládá se ze 2 000 poslanců volených na dva roky, s každoroční poloviční obměnou. Volby se konají vždy 1. dubna na základě volby kandidátních listin. Poslanci současně vykonávají i lokální či provinční funkce. Lid je přirozeně vybírá z nejlepších občanů. Zastupitelstvo je nerozpustitelné. Zasedá na devět měsíců v Národním paláci. Zasedání sledují diváci na galerii pro 6 000 osob. Hlasuje se pomocí postavení se (při souhlasu) či sezením (při nesouhlasu). Účast poslanců je povinná a přísně kontrolovaná. Má patnáct hlavních výborů a šedesát podvýborů.\n\nExistuje několik úrovní shromáždění, lid si sám rozhoduje o svých obecních záležitostech v prostém obecním shromáždění. Nejsou tedy volení zástupci obcí. Lid se schází každých deset dní. Tato zasedání se všude konají ve stejný den a ve stejný čas, takže je de facto shromážděn celý lid.\n\nVýkonnou moc má výkonný sbor. Ten má ve svém čele presidenta výkonného sboru a skládá se z šestnácti generálních exekutorů (ministři). Jsou voleni na dva roky s každoroční poloviční obměnou stejně jako Národní zastupitelstvo. Výkonný sbor je plně odpovědný Zastupitelstvu. Existuje jeden národní Výkonný sbor, sto provinčních a tisíc obecních. Protože v Ikarii je sto provincií a tisíc obcí.\n\nV Ikarii existuje soudnictví, ale soudí především lid, a to mírně. Existuje mnoho zákonů, ale jen málo právníků. Ikařané se téměř nesoudí, protože téměř nikdo nepáchá zločiny. Ikařané nevěří na převýchovu trestem.\n"}
{"id": "1049781", "url": "https://cs.wikipedia.org/wiki?curid=1049781", "title": "Řád svatého Karla", "text": "Řád svatého Karla\n\nŘád svatého Karla (: \"Ordre de Saint-Charles\") je knížecí monacký záslužný řád, založený roku 15. března 1858 knížetem Karlem III. (\"Charles\", 1856-89). Dělí se na pět tříd:\nOdznakem je zlatý osmihrotý bíle smaltovaný kříž s červeným okrajem (s kuličkami na koncích ramen), převýšený korunou. Mezi rameny probíhá zelený věnec. V okrouhlém červeném středu je dvojitá korunovaná iniciála zakladatele řádu C, okolo nápis \"Princeps et Patria (Kníže a vlast)\". Vzadu je monacký znak (bílé a červené routy, okolo heslo \"Deo juvante (S pomocí Boží). \"\n\nŘádový řetěz k velkokříži je tvořen dvojitým zlatým řetízkem, v němž je 14 medailonů – ve vavřínovém věnci střídavě zlaté korunované iniciály C v červeném poli a bílé a červené routy. \n\nHvězda: stříbrná osmicípá s řádovým křížem ve středu.\n\nStuha: červeno – bílo – červená. \n\nStatuta řádu byla vydána nařízením (\"Ordonnance\") ze 16. ledna 1863.\n\nOd roku 1954 není jediným monackým řádem – kníže Rainier III. založil Řád Grimaldiů / \"Ordre de Grimaldi.\"\n"}
{"id": "1049782", "url": "https://cs.wikipedia.org/wiki?curid=1049782", "title": "Scala", "text": "Scala\n\nSlovo Scala (z ital., česky „schody“, „žebřík“, „škála“ nebo „měřítko“) má více významů:\n\n"}
{"id": "1049783", "url": "https://cs.wikipedia.org/wiki?curid=1049783", "title": "Wireless Intrusion Prevention System", "text": "Wireless Intrusion Prevention System\n\nV informatice je wireless intrusion prevention system (WIPS) síťové zařízení, které kontroluje rádiové spektrum a hledá v něm neautorizované přístupové body (což je \"Intrusion Detection\") a může podnikat automatická protiopatření (\"Intrusion Prevention\").\n\nHlavní účel WIPS systému je zabránit neautorizovanému přístupu k lokální sítím a dalším informačním aktivům. Tyto systémy většinou bývají implementovány jako další vrstva už existující WLAN infrastruktury, nicméně mohou být nasazeny samostatně, aby zajistily no-wireless politiku v rámci organizace. Některé pokročilé bezdrátové infrastruktury mají možnosti WIPS integrované.\n\nVelké organizace se spoustou zaměstnanců jsou zvláště náchylné na porušení bezpečnosti skrze rogue AP \"(škodlivé přístupové body)\". Když si zaměstnanec (jako důvěryhodná osoba) přinese lehce dostupný \"(nezabezpečený)\" bezdrátový router, celá síť je potom vystavena komukoliv, kdo je v dosahu tohoto routeru.\n\nV červnu 2009 publikovala organizace PCI Security Standards Council směrnice pro PCI DSS doporučující použití WIPS k automatickému monitorování bezdrátové komunikace u velkých organizací.\n\nWireless Intrusion Detection System (WIDS) sleduje rádiové spektrum a hledá v něm neautorizované rogue AP, případně projevy použití nástrojů k útoku na bezdrátové sítě. Systém monitoruje rádiové spektrum používané bezdrátovými sítěmi a okamžitě informuje administrátora, pokud byl objeven rogue AP uvnitř sítě. Obvykle se to zjistí porovnáním MAC adres dotčených bezdrátových zařízení.\n\nŠkodlivá zařízení se mohou pomocí spoofingu MAC adresy vydávat jako autorizovaná síťová zařízení. Ve výzkumu je proto metoda, která používá rádiové otisky k nalezení zařízení se zfalšovanou MAC adresou. V principu se porovná jedinečná stopa obsažená v signálech vysílaných z každého zařízení se známými stopami, které jsou označené jako autorizované (patří autorizovaným zařízením).\n\nSpolu se systémem pro odhalení průniku \"(WIDS)\" obsahuje WIPS, neboli Wireless Intrusion Prevention System, možnosti které předchází hrozbám \"automaticky\". Pro automatickou prevenci je nutné, aby mohl WIPS systém přesně detekovat a automaticky klasifikovat hrozbu.\n\nNásledujícím typům ohrožení lze předcházet pomocí dobrého WIPS:\n\nNastavení WIPS systému se skládá z těchto tří částí:\n\nJednoduchý IDS může být jediný počítač připojený k zařízení zpracovávajícímu bezdrátový signál a k anténám rozmístěným po celém objektu. Pro velké organizace je k dispozici řešení poskytující centrální správu vícero WIPS serverů, zatímco pro menší zákazníky může být veškerá funkcionalita dostupná v jediném zařízení.\n\nPři implementaci WIPS systému nejprve uživatele definují bezdrátové politiky. WIPS senzory potom zanalyzují bezdrátový síťový provoz a odešlou tuto informaci WIPS serveru. WIPS server shromáždí informace, porovná je proti nastaveným politikám a na základě toho rozpozná, zda nastala nějaká hrozba. Administrátor WIPS systému je poté informován o hrozbách, nebo, pokud jsou tak politiky nastavené, začne WIPS automaticky podnikat ochranná opatření.\n\nWIPS může být buď jako síťová \"(soukromá)\" implementace nebo jako hostovaná implementace.\n\nPři soukromé implementaci WIPS systému jsou Server, Senzory i Konzole umístěny uvnitř privátní sítě a nejsou dostupné z internetu.\n\nSenzory komunikují se serverem přes privátní síť, nebo pomocí privátního portu. Protože je Server umístěn na privátní síti, mohou uživatelé přistupovat ke Konzoli jen v rámci privátní sítě.\n\nToto řešení je vhodné pro organizace, kde jsou všechny lokality součástí privátní sítě.\n\nPři hostované implementaci jsou pouze senzory součástí místní privátní sítě. Server je hostovaný v zabezpečeném datovém centru a je přístupný z internetu. Uživatelé tak mohou přistupovat k WIPS Konzoli odkudkoli z Internetu. Hostovaná implementace je stejně bezpečná jako soukromá implementace, protože veškerý datový tok je šifrován. Jak komunikace mezi Serverem a Senzory, tak i komunikace mezi Serverem a Konzolí. Hostovaná WIPS implementace nevyžaduje téměř žádné nastavení, protože Senzory jsou naprogramovány tak, aby automaticky hledaly Server na internetu pomocí zabezpečeného SSL připojení.\n\nPro velké organizace s lokalitami, které nejsou součástí privátní sítě tato implementace značně zjednodušuje nasazení, protože se Senzory připojují k Serveru přes internet (tzn. bez potřeby jakéhokoli speciálního nastavení). Další výhodou je, že Konzole je dostupná odkudkoli z internetu.\n\nHostované WIPS implementace jsou dostupné na zakázku za předplatné formou Software as a service modelu. Hostované implementace mohou být vhodné pro organizace, které chtějí splnit minimální požadavky pro PCI DSS.\n\n"}
{"id": "1049785", "url": "https://cs.wikipedia.org/wiki?curid=1049785", "title": "Alena Zárybnická", "text": "Alena Zárybnická\n\nMgr. Alena Zárybnická, rozená Kusá, (* 5. prosince 1969 Praha) je česká meteoroložka, moderátorka a dramaturgyně, od roku 1997 moderuje v České televizi pořad \"Předpověď počasí\" a od roku 2015 souběžně v Českém rozhlase pořad \"Zálety Aleny Zárybnické\".\n\nPo absolvování Gymnázia Nad Štolou (1984 až 1988) vystudovala katedru meteorologie a ochrany prostředí Matematicko-fyzikální fakulty Univerzity Karlovy v Praze (1988 až 1994, získala titul Mgr.).\n\nŽivila se jako meteoroložka, v letech 1997 až 1998 byla externí spolupracovnicí ČT. Od dubna 1998 je v České televizi členkou Redakce zpravodajství ČT, resp. redakce počasí. Od roku 1997 tak moderuje pořad \"Předpověď počasí\". V letech 2004 až 2006 se podílela na tvorbě dvou řad magazínu o počasí \"Skoro jasno\" (vysílala ČT2) a v letech 2011 až 2013 pak magazínu \"Turbulence\" (vysílala ČT24).\n\nAktivně se věnuje sportovnímu létání. Její otec byl pilot motorových letadel a její manžel Vít je leteckým inspektorem (má s ním syna Vítka). Také z těchto důvodů od roku 1999 připravuje zpravodajství a dokumenty o sportovním létání a parašutismu pro Redakci sportu ČT.\n\nV České televizi dále v letech 2000 až 2009 moderovala pořad \"Sama doma\" a s kolegy Taťánou Míkovou a Pavlem Karasem vydala v roce 2007 knihu \"Skoro jasno\". Je také tváří sbírkového projektu Pomozte dětem. Od ledna 2015 moderuje v Českém rozhlase svou talk show \"Zálety Aleny Zárybnické\".\n\nV roce 2015 s ní byl natočen jeden díl druhé řady genealogického pořadu \"Tajemství rodu\".\n\nAlena Zárybnická žije ve Špindlerově Mlýně.\n"}
{"id": "1049791", "url": "https://cs.wikipedia.org/wiki?curid=1049791", "title": "Zdeněk Míka", "text": "Zdeněk Míka\n\nJméno a příjmení Zdeněk Míka má více nositelů:\n\n"}
{"id": "1049794", "url": "https://cs.wikipedia.org/wiki?curid=1049794", "title": "Tom na farmě", "text": "Tom na farmě\n\nTom na farmě (\"Tom à la ferme\") je kanadsko-francouzský hraný film z roku 2013, který režíroval Xavier Dolan podle vlastního scénáře. Film byl natočen podle stejnojmenné divadelní hry o mladíkovi, který jede na pohřeb svého milence. Snímek měl světovou premiéru na Benátském filmovém festivalu 2. září 2013, kde získal cenu kritiků FIPRESCI. V Česku byl uveden v roce 2014 na filmové festivalu Mezipatra.\n\nTom pracuje v Montréalu jako reklamní textař a přijíždí na venkovskou farmu v Québecu, aby se zúčastnil pohřbu svého milence Guillauma, který zahynul při autonehodě. Na farmě žije Guillaumova matka Agathe a starší bratr Francis. Tom se až na místě dozvídá, že matka neví nic o jejich vztahu a Francis nutí Toma, aby udržoval v matce přesvědčení, že Guillaume měl v Montréalu dívku Saru. Tom zůstává nedobrovolně na farmě i po pohřbu a postupně odkrývá rodinná tajemství.\n\n"}
{"id": "1049795", "url": "https://cs.wikipedia.org/wiki?curid=1049795", "title": "Hotel De Bilderberg", "text": "Hotel De Bilderberg\n\nBilderberg Hotel je ubytovací zařízení v nizozemském městě Oosterbeek, kde se roku 1954 uskutečnilo první setkání skupiny vlivných světových politiků, bankéřů a jiných významných osob, které bylo podle místa prvního setkání nazváno právě Bilderberg.\n"}
{"id": "1049810", "url": "https://cs.wikipedia.org/wiki?curid=1049810", "title": "Tekutá modernita", "text": "Tekutá modernita\n\nTekutá modernita je sociologický pojem, který poprvé použil polský sociolog a filozof Zygmunt Bauman k popsání soudobé společnosti a jejích změn. Bauman se řadí k teoretikům (Ulrich Beck, Anthony Giddens či Scott Lash), kteří odmítají současnost označit za dobu postmoderní. Na rozdíl od některých postmodernistů (Lyotarda, Baudrillarda a dalších) tvrdí, že se modernita pouze posunula do pozdní fáze, kam patří i Baumanova tekutá modernita. Společnost v tekuté modernitě je proměnlivá, silně individualizovaná, konzumní a globalizovaná, jež postrádá či zapomíná pevné základy modernity.\n\nK nastolení svého stěžejního pojmu Bauman použil metaforu o „zkapalňování“ či „tavení“ pevných těles (tj. rozpuštěním všeho, co odolává času a je lhostejné či imunní vůči jeho běhu). Dle Baumana můžeme celou modernizaci chápat jako proces „zkapalňování“, nicméně zatímco v pevné fázi byly tradiční látky modernity roztavovány za účelem zformování nového řádu a vytvoření dokonalejších pevných těles, v tekuté modernitě se tělesa pouze rozpouštějí. „Síly způsobující tekutost se přesunuly od „systému“ ke společnosti, od politiky k „politice života“ – sestoupily z „makro“ úrovně na „mikro“ úroveň společenského soužití.“ Výsledkem je individualizovaná, privatizovaná modernost, v níž se odpovědnost klade na každého jednotlivce.\n\nVýraznou vlastností tekuté modernity je její lehkost a mobilita. Vzhledem k technologickým vymoženostem a snaze akcelerovat rychlost pohybu dochází v tekuté modernitě k oddělení moci a kapitálu od prostoru. Dle Baumana se moc stala doopravdy exteritoriální (nezávislou na místě) a s místem není již těsně spjata, jak v dobách modernity pevné. Jelikož nejrůznější informace a příkazy se dokáží pohybovat rychlostí elektronického signálu. Čas se v globalizovaném světě stal pouze prostředkem k dobytí prostoru. To má za následek, že se do tekuté modernity vrací nomádské zvyky života. Bauman tvrdí, že žít mobilně je výhodnější, než žít usedle. Symptomem současnosti je totiž flexibilita, instantnost, cirkulace a spotřeba na jedno použití. „Kapitál ve svém těžkém stadiu byl mnohem pevněji fixován k místu a totéž platilo i pro pracující, které si najímal. Dnešní kapitál již cestuje nalehko, jen s příručními zavazadly, ke kterým patří pouze kufřík, mobilní telefon a přenosný počítač.“\n\nDalším rysem života v tekuté modernitě je nejistota. Flexibilita či instantnost se otiskuje také do práce. Práce již není prostředkem k dosažení vyšších cílů či plánů, ale pouze krátkodobým způsobem jak dosáhnout svých tužeb a spotřeb. Práci v pevné modernitě Bauman prezentuje na příkladu továrny fordovského typu, kde měli zaměstnanci téměř jistotu setrvání. Oproti tomu v tekuté modernitě většina zaměstnanců trpí nejistotou, jelikož moc i kapitál nejsou svázáni s územím. Navíc je kapitál orientován především na spotřebitele, tudíž veškeré věci spjaté s pracovní silou jsou druhotné. Dle Baumana je nejistota zaměstnanců mocnou individualizační silou, jež ústí v rezignaci nad výhledem do budoucnosti a touhu „okamžitého uspokojení“. Nejistota sociální existence může vést k tomu, že člověk vnímá svět okolo sebe, ale i mezilidské vztahy jako produkty okamžité spotřeby. „Závazky typu „dokud nás smrt nerozdělí“ se mění v kontrakty typu „dokud uspokojení trvá“, které jsou dočasné a prchavé z podstaty, plánovitě nebo díky pragmatickému působení – a jako takové jsou náchylné vůči jednostrannému vypovězení, kdykoli se jednomu z partnerů naskytne lepší příležitost a větší hodnotu nachází v úniku z partnerského vztahu, místo aby se jej pokoušel zachovat za jakoukoli cenu.“ Bauman se věnoval podrobněji mezilidským vztahům v době tekutosti v knize Tekutá láska: o křehkosti lidských pout.\n\nKomplexní analýzu Baumanovy Tekuté modernity nám předkládá český sociolog Jan Balon. Ten na tomto díle oceňuje především způsob interpretace, který Bauman využívá. Okruh zájemců o sociologii se rozšiřuje a podle Balona je tedy potřeba, aby se změnil styl, kterým se sociologiové-interpretové snaží tuto skupinu oslovit. Sociologie by se měla dívat kolem sebe nikoli do sebe. To Balon zajímavě dokládá na faktu, že v celé knize nenajdeme žádný odkaz na jednoho z největších sociologů T. Parsonse, avšak na předního filmového režiséra Woodyho Allena jich nalezneme hned několik.\n\nK Baumanovu pojetí definice kultury, konkrétně pak přímo k Tekuté modernitě se český sociolog profesor Miloslav Petrusek staví takto: Bauman považuje tradiční koncepci „kultury jako konzervantu“ za stabilizační substanci. Taková substance se podle něj hojně vyskytuje v soudobých multikulturních teoriích pouze s tím rozdílem, že v současnosti se na ně pohlíží a též se označují pozitivně (oproti minulosti, kdy nesly označení negativní). Celkově je jeho celé dílo plné kritických elementů. Fragmentárnost Baumanových textů se pak přímo odráží v podobě zlomkovitosti Tekuté modernity.\n\n\n"}
{"id": "1049813", "url": "https://cs.wikipedia.org/wiki?curid=1049813", "title": "Andrew Stark", "text": "Andrew Stark\n\nAndrew Stark (* 31. srpna 1985 Seattle, USA) je umělecké jméno amerického pornoherce, který i přes svou uváděnou heterosexuální orientaci účinkuje v gay pornografii jako tzv. gay-for-pay. Od roku 2009 vystřídal práci pro několik zavedených studií. Nejprve účinkoval pro společnost Corbin Fisher pod jménem Ty, poté v letech 2010 až 2012 pro studio Randy Blue již jako Andrew Stark. Toto jméno si zachoval i při následném působení pro společnosti Next Door Studios (2012), MEN (2012–2013), Lucas Entertainment (2013) a Falcon Group (od roku 2014). Mimo to se profesionálně zabývá také sprejerstvím a bodypaintingem. Ačkoli se narodil v Seattlu, vyrůstal a nadále žije v Denveru ve státě Colorado.\n\nDatabáze Gay Erotic Video Index uvádí jako první Starkovu pornografickou zkušenost natáčení pro server Straight Boys Fucking.com. Sám herec v rozhovoru potvrdil pořízení jedné sólové a jedné bisexuální scény, kterou označil za nízkorozpočtovou a „děsnou“ zkušenost.\n\nVe svých 23 letech natáčel pro Corbina Fishera zpočátku sólovou, heterosexuální a následně téměř 20 homosexuálních scén, které byly publikovány v období od dubna do prosince 2009. Specialitu představovala v srpnu toho roku bisexuální scéna, v níž se do akce s herečkou zapojil i jeho mladší, tehdy 19letý bratr pod přezdívkou Daniel. Zatímco pro Daniela to bylo druhé a poslední video pro tuto společnost, Ty pokračoval ve spolupráci nadále.\n\nOd následujícího roku však přešel ke studiu Randy Blue a začal užívat umělecké jméno Andrew Stark. Změnu prodělal i ve vizáži – jeho tvář začaly obvykle rámovat upravené linie vousů. Pro studio v následujím období natočil 20 videí – z nich jednu scénu sólovou a šest živých show. Společnost je publikovala v období od dubna 2010 do srpna 2012. Řada z nich také byla zařazena do filmů vydaných na DVD. V roce 2010 to byly \"Dirty Secrets\" a \"Plug My Hole\", v roce 2011 \"Hungry Hungry Holes 1\" a \"Objects of Desire 3\", v roce 2012 pak \"Afternoon Heat 2\" a \"Cock Hungry Holes\". Podle pozdějšího Starkova vyjádření se s oběma studii, Randy Blue i Corbin Fisher rozešel v dobrém.\n\nV roce 2012 krátce působil u Next Door Studios, pro něž natočil 3 scény, zveřejňované postupně od srpna do října: trio s Rodem Dailym a Tylerem Torrem a po jedné scéně s Rodem Dailym a Austinem Wildem. Studio v následujících letech všechny scény využilo i pro filmy vydané na DVD: v roce 2013 \"Pornstar Poundage\" a \"Taking Control\" (u obou Stark figuruje na přední obálce) a v roce 2014 \"It's Just Sex\".\n\nUž v létě 2012 však zveřejnil na sociálních sítích fotografie s herci z jiných studií Jessiem Colterem a Zebem Atlasem, čímž podnítil spekulace o dalším vývoji svého působení. Ukázalo se, že zakotvil u MEN.com, a to zprvu na půlroční exkluzivní smlouvu. Jako první studio publikovalo 4. září 2012 jeho scénu „Janitor's Job“ s Brandonem Wildem a do konce roku následovalo dalších 11 videí, včetně skupinové scény z hasičského prostředí „Hot Like Fire“, párových scén s výše jmenovanými Jessiem Colterem a Zebem Atlasem nebo scény s Ryanem Rockfordem, který stejně jako Stark předtím vystřídal Corbina Fishera i Randy Blue. A ve spolupráci pokračoval Stark i v následujícím roce, kdy celkový počet publikovaných scén přesáhl tři desítky. Podílel se mimo jiné na sérii z baseballového prostředí \"Major League\" s Johnnym Rapidem a Mikem DeMarko nebo policejní sérii \"Men in Blue\". Ústřední postavou se stal v trojdílné sérii z veřejných záchodků \"Tales of the John\" nebo v osmidílném transatlantickém projektu \"Men in Budapest\", kde se objevil v 5 scénách. Všechny čtyři projekty společnost téhož roku vydala i na DVD (s výjimkou \"Major League\", která vyšla o rok později) a další scény byly zařazeny do filmů \"Drill My Hole 8\" (2013), \"Daddies Fuck Teens\" a \"Rocco Reed: Straight Bottom Bitch\" (oba 2014). Jeho partnery byli opakovaně např. Rocco Reed a Tommy Defendi, znovu se setkal s Rodem Dailym z Next Door Studios (ve skupinové scéně „Rod's Fantasy“) nebo s Chrisem Binesem z Randy Blue (ve scéně „The Sales Call“). Zajímavostí je také scéna s JD Phoenixem nazvaná příznačně „Body Painting“, v níž uplatnil Stark také svůj talent a zkušenosti z jiné oblasti svého působení.\n\nMezitím v září 2013 vydala newyorská společnost Lucas Entertainment DVD režiséra Marca MacNamary \"Kings of New York, Season 2\", jehož čtvrtá, předposlední scéna byla prvním a jediným počinem Andrewa Starka pro toto studio. Ve snímku hrál poněkud suverénního fotomodela, který se však nepohodne s fotografem (Reichen Lehmkuhl), a tak ho před objektivem nahradí asistent v podání Jeda Athense, aby mu ukázal, jak se to dělá. To ho rozlítí a rozhodne si to s asistentem vyřídit po svém, v soukromí. Stark se zde objevil s hladce oholenou tváří a nezvyklým sestřihem.\n\nJeště v březnu 2014 spatřilo světlo světa Starkovo naživo natáčené videoshow pro server Guys In Sweatpants, ale jeho další působení se zdálo být prozatím nejisté. Ke spolupráci ho však přizval režisér Nick Foxx a Stark napevno zakotvil s exkluzivní smlouvou u Falcon Studios Group. Do konce roku 2014 společnost vydala celkem sedm DVD s jeho účastí: pod značkou Falcon dvoudílný snímek \"Intensity 1 & 2\" (režie Bruno Bond a Nick Foxx), v edici Falcon Edge \"Stunners\" (r. Nick Foxx), ve studiu Raging Stallion \"Breaking the Bond\" (r. Chris Ward), v edici téhož studia Hard Friction filmy \"Balls Deep\" a \"Ass to Grind\" (oba v režii Stevea Cruze) a před koncem roku ještě \"America's Finest\" (r. Nick Foxx). Ve scéně pořízené pro první díl \"Intensity\" se Stark již potřetí, pod hlavičkou třetího studia setkal s Chrisem Binesem. Dalšími partnery mu byli Ludo Sander, Colt Rivers, Landon Conrad, či Brendan Patrick.\n\nSpolu s partnerem z posledního snímku roku, Brentem Corriganem byl společností už v září 2014 uveden do tzv. „A-týmu“, tedy seznamu elitních exkluzivních modelů reprezentujících Falcon Studios Group. Již v říjnu 2014 se Stark zúčastnil také natáčení dvoudílného filmu \"Poolside\" s režisérem Brunem Bondem, první díl však byl vydán až v lednu následujícího roku a prozatím bez Starkovy scény. Stark se objevil až v druhém dílu, který společnost uvedla v únoru 2015, a to nejen ve scéně s Joshem Connersem, ale též jako hlavní hvězda filmu na obalu DVD. Dne 20. února studio ohlásilo jeho účast na chystaném filmu značky Falcon Edge \"Double Kross\" a dalším, dosud nepojmenovaném filmu. \"Double Kross\" režiséra Nicka Foxxe vyšel na DVD v březnu a Stark účinkoval v jeho třetí scéně spolu s afroamerickým kolegou Adrianem Hartem. Druhý film byl vydán na DVD a současně nabídnut ke stažení 1. května pod názvem \"Tahoe: Cozy Up\". Snímek z prostředí horské chaty režíroval Tony Dimarco. Stark se objevil v druhé scéně s Rickym Deckerem. Na tento snímek navázal i další titul \"Tahoe: Keep Me Warm\", jehož první scénu studio zveřejnilo online 4. června 2015. Andrew Stark účinkoval ve druhé scéně se Seanem Zevranem a rovněž ve třetí scéně hned se dvěma herci: Billym Santorem a Brennerem Boltonem. V říjnu uzavřel toto období film \"Total Exposure 2\", který pro značku Raging Stallion natočili Steve Cruz a Nick Foxx v exteriérech Arizony a v němž Stark účinkoval jednak s Ryanem Rosem a v další scéně s Brianem Bondsem a Nickem Sterlingem.\n\nMírně vymykajícím se počinem v tomto období byl film \"Biggest Catch\", který vyšel v létě 2015 ve spolupráci značek Naked Sword a MEN.com. Stark se v něm objevil v roli barmana spolu s Garrettem Cooperem.\n\nK účinkování pro společnost Falcon se Andrew Stark znovu vrátil v roce 2017, když studio na 5. května ohlásilo vydání filmu \"\" v režii Chi Chi LaRue. Ten měl navázat na někdejší snímek \"Heaven to Hell\" z roku 2004. Hlavní postavu Ďábla v něm i po letech ztvárnil opět Dean Monroe a Stark si zde zahrál mafiánského Lorda.\n\nAndrew Stark se objevil mimo jiné i v reklamní kampani na spodní prádlo značky Andrew Christian – v jejím videu nazvaném \"StudBurbia\" (červenec 2013). V roce 2013 účinkoval také v dokumentárním snímku \"I'm a Porn Star\".\n\nVýčet zahrnuje pouze scény vydané v rámci filmů na DVD apod., jednotlivé online scény nejsou zahrnuty, jakož i dokumentární filmy:\n\n\n"}
{"id": "1049814", "url": "https://cs.wikipedia.org/wiki?curid=1049814", "title": "Arcidiecéze rouenská", "text": "Arcidiecéze rouenská\n\nArcidiecéze rouenská (lat. \"Archidioecesis Rothomagensis\", franc. \"Archidiocèse de Rouen\") je starobylá francouzská římskokatolická arcidiecéze, založená ve 2., nebo 3. století. Na arcidiecézi byla povýšena v 5. nebo 6. století. Rouenská arcidiecéze je centrem rouenské církevní provincie, která zaujímá rozlohu Normandie.\n\nSoučasným arcibiskupem-metropolitou je 10. července 2015 Mons. Dominique Lebrun.\n\nBiskupství bylo v Rouenu založeno ve 2. nebo 3. století. Na arcibiskupství bylo povýšeno v 5. nebo 6. století. Až do 6. června 1974, kdy byla část území arcidiecéze vyčleněna pro nově vzniklou diecézi Le Havre, se arcidiecéze nedotkly výraznější změny.\n\nV současnosti má rouenská arcidiecéze pět sufragánních diecézí: Bayeux, Coutances, Évreux, Le Havre a Sées.\n\nArcibiskupovi z Rouenu přísluší titul primas Normandie.\n\n\n"}
{"id": "1049815", "url": "https://cs.wikipedia.org/wiki?curid=1049815", "title": "SC Beira-Mar", "text": "SC Beira-Mar\n\nSport Clube Beira-Mar je fotbalový klub z města Aveiro v regionu Centro v centrálním Portugalsku. Byl založen v roce 1922 a své domácí zápasy hraje na Estádio Municipal de Aveiro s kapacitou cca 30 700 míst.\nKlubové barvy jsou žlutá a černá.\n\nVe zlatém oválném klubovém emblému je lodní kotva, lano po obvodu, velká písmena B a M a letopočet založení 1922.\n\n\n\"K 4. 1. 2015\n\n"}
{"id": "1049820", "url": "https://cs.wikipedia.org/wiki?curid=1049820", "title": "Mor ve Ötesi", "text": "Mor ve Ötesi\n\nMor ve Ötesi je turecká rocková skupina z Istanbulu, která byla založena v roce 1995. V současné době jsou členy skupiny Harun Tekin, Kerem Kabadayı, Burak Güven a Kerem Özyeğen. Skupina je známá pro své politické texty.\n\nV roce 2008 skupina reprezentovala Turecko na Eurovision Song Contest 2008, kde získali 136 bodů a umístili se na 7. místě.\n\nV roce 1990 dva přátelé z istanbulské školy — Harun Tekin (zpěv/poději i kytara) a Kerem Kabadayi (bicí) — zorganizovali skupinu Decision. Zároveň se Kerem Kabadayi začal učit na bicí a následující rok se skupina přesunula ke stylu rock. Po změně stylu začal Harun Tekin hrát na kytaru. Brzy se ke skupině připojili Alper Tekin (basa), Şahin Yalabık (zpěv) a Derin Esmer (zpěv/kytara/klávesy). Původně skupina hrála v anglickém jazyce, ale po odchodu Şahina Yalabıka v roce 1994 se členové kapely rozhodli přejít na turecké texty.\n\nV lednu 1995 se skupina definitivně zformovala pod novým názvem Mor ve Ötesi. Podle hudebníků lze název přeložit jako „fialový a další“ s odkazem na barvy spektra, kde fialová barva je poslední z barev viditelných lidským okem, to znamená, že skupina chce si svou tvorbou ukázat „to ukryté“.\n\nSvé debutové album \"Şehir\" (česky \"Město\") nahrávali v období od srpna 1995 do ledna 1996 a album bylo vydáno v červnu 1996. První singl z alba nazvaný „\"Yalnız şarkı\"“ spolu s videoklipem k singlu upoutali značný zájem v úzkých kruzích a získali si chválu kritiky.\n\nVe stejném roce členové skupiny přijali účast ve finále \"Tuborg Rock Festival\", kde se Harun Tekin a Kerem Kabadayı setkali s Keremem Özyeğenem, který tehdy ještě hrál a zpíval v jazz-rockové kapele \"Crusiana\".\n\nRok 1997 byl pro skupinu velmi významný, protože poprvé koncertovala za hranicí svého rodného města, v tureckém hlavním městě Ankaře, na Blízkovýchodní technické univerzitě (ODTÜ), která je známá jako politické centrum mládeže. Na univerzitě se konají akce různých studentských společností, které provádějí politické protesty a festivaly. Ve stejném roce opustil skupinu basista Alper Tekin a byl nahrazen Burakem Güvenem. Od roku 1998 skupina začala vystupovat se svým pořadem v baru \"Captain Hook\" a také začala pracovat na vydání nového alba.\n\nDruhé album \"Birak Zaman Aksin\" bylo nahráno pod vedením ještě jednoho dávného přítele ze školy, zvukaře Volkana Gürkana. Album bylo vydáno v březnu 1999. Po dokončení prací na albu skupinu opustil zpěvák a kytarista Derin Esmer, který se přestěhoval do Spojených států a byl nahrazen Keremem Özyeğenem. Odchodem se utvořilo konečné složení skupiny. S příchodem Kerema Özyeğena se hudba výrazně změnila a po ničivém zemětřesení ze 17. srpna 1999 v Istanbulu se změnili i texty — členové skupiny začali věnovat větší pozornost politice a sociálním tématům.\n\nNa počátku roku 2000 se skupina začala aktivně zapojovat v národním boji proti použití jaderných zbraní, což prezentovali na různých tematických koncertech a vystoupeních. V červenci skupina nahrála coververzi písně „\"Sen Varsın\"“, která byla umístěna na tribute albu legendárnímu tureckému zpěvákovi Bülentu Ortaçgilovi.\n\nRok završila skupina jedním ze svých nejvýznamnějších vystoupení — členové skupiny vystoupili na festivale H2000 v Istanbulu dne 9. prosince.\n\nV prosinci 2001 skupina vydala své třetí album nazvané \"Gül Kendine \", které je popisováno jako profesionálnější než první dva. Práce na tomto albu se zúčastnil i Volkan Gürkan. Na podporu alba se po celé zemi konala první rozsáhlá promo tour a závěrečného koncertu v Istanbulu se zúčastnilo asi 5 000 diváků. Vystoupení skupiny bylo oceněno hudebními kritiky.\n\nV roce 2003 se skupina připojila k několika kampaním vystupujícím proti válce v Iráku a spolu s dalšími hudebníky, jako jsou Athena, Aylin Aslım, Bülent Ortaçgil, Feridun Düzağaç, Koray Candemir, Nejat Yavaşoğulları a Vega přijali účast v nahrávce \"Savaşa hiç gerek yok\" (Válka není naprosto nutná), kde vystoupili jak interpreti, tak i autoři. Píseň byla představena 1. března v Ankaře a byla zahrána před 100 000 lidmi. Skupina hraje významnou roli v protiválečné politice a rozhodně zaujala místo na národní rockové scéně.\n\nV květnu téhož roku bylo vydáno EP \"Yaz\", které obsahuje coververze populárních písní devadesátých let. Obsahuje verzi známé písně turecké zpěvačky Ajdy Pekkan nazvanou „\"Yaz\"“ dále ještě dvě další písně populární v devadesátých letech — „\"Güneye giderken\"“ a „\"Bazen\"“ a bonusový promo videoklip. Skladba Yaz se stala hymnou léta 2003.\n\nSkupina poté uspořádala turné po 17 tureckých městech pod záštitou festivalu mládeže, který se koná každé léto společností \"Fanta\" (Fanta Gençlik Festivali).\n\nNa podzim skupina začala nahrávat své čtvrté album \"Dünya Yalan Söylüyor\", které bylo vydáno v roce 2004. V Turecku se stalo nejpopulárnějším albem skupiny a za velmi krátkou dobu získalo platinovou desku. Alba se prodalo celkem 250 000 kopií. Deska obsahuje singly „\"Cambaz\"“ a „\"Bir derdim var\"“, které jsou soundtrackem k filmu \"Mustafa hakkında herşey\" (Vše o Mustafovi) režíséra Çağana Irmaka. Ačkoli se album prodávalo ze všech nejlépe, dlouholetí fanoušci jej přijali s odstupem. Album kritizoval opatření USA v Iráku a ve zbytku světa.\n\nVe stejném roce skupina získala cenu \"Golden Orange Award\" za píseň „\"Bir derdim var\"“, která dokonce získala ocenění \"Píseň roku\". Album \"Dünya Yalan Söylüyor\" obdrželo cenu od časopisu \"Blue Jean\" za \"Nejlepší rockové album turecké všech dob\". V ten samý den se singly „\"Cambaz\"“, „\"Bir Derdim Var\"“ a „\"Sevda Çiçeği\"“ staly nejoblíbenějšími rockovými písněmi toho dne.\n\nÚspěch byl doprovázen mnoha koncerty (kapela hrála více než 150 koncertů) a také čtvrtým videoklipem k písni „\"Aşk içinde\"“. Pátý a poslední videoklip z alba \"Dünya Yalan Söylüyor\" byl natočen k písni „\"Uyan\"“. Ten dosáhl třetího místa v žebříčku \"MTV World Chart Express\". Pozoruhodné je, že videoklip k této písni je upravenou verzí animovaného filmu \"Skleněná harmonika\" od Andreje Chržanovského z roku 1968, jež byl sovětskými cenzory zakázán.\n"}
{"id": "1049823", "url": "https://cs.wikipedia.org/wiki?curid=1049823", "title": "Edivândio Sequeira Reis", "text": "Edivândio Sequeira Reis\n\nEdivândio Sequeira Reis (* 1. ledna 1991, São Vicente, Kapverdy) známý jako Edivândio je kapverdský fotbalový útočník, od léta 2014 hraje v portugalském klubu SC Beira-Mar.\n\nEdivândio působil na Kapverdách v klubu Batuque FC. V roce 2009 odešel do Portugalska do klubu CS Marítimo, kde o rok později debutoval v A-týmu. V létě 2014 přestoupil do jiného portugalského celku SC Beira-Mar.\n\n"}
{"id": "1049824", "url": "https://cs.wikipedia.org/wiki?curid=1049824", "title": "Vítězslav Eibl", "text": "Vítězslav Eibl\n\nVítězslav Eibl (6. června 1928, Habří – 23. dubna 2009, Mariánské Lázně) byl český keramik, sochař a pedagog.\n\nVítězslav Eibl se vyučil během války (1943–1946) jako keramik náhrobních plastik a dva roky (1946–1948) pracoval jako malíř porcelánu v závodě Epiag ve Staré Roli. V letech 1948–1953 studoval na Vysoké škole uměleckoprůmyslové v Praze modelování keramiky a porcelánu u profesora Otty Eckerta.\n\nPo absolvování základní vojenské služby se přestěhoval do Mariánských lázní, kde měl provizorní ateliér a vyučoval do roku 1973 na místní LŠU. Na své chalupě v Pístově měl malou kovárnu, kde si vyráběl sochařská dláta, později i keramickou pec a slévárnu bronzu. Zemřel 23. dubna 2009 ve věku 80 let.\n\nVítězslav Eibl pracoval jako sochař v kameni, dřevě, bronzu a keramice. V 50. letech vytvořil komorní keramické plastiky (Dvě ženy, 1953) a sochy v kameni (Závodník, 1959, opuka) i bronzu. Koncem 60. a v 70. letech pracoval se dřevem (Zelené torzo, před 1971). Je autorem řady pomníků, pamětních desek a keramických reliéfů ve veřejném prostoru v oblasti Západních Čech. Navrhl také některé ceny a medaile pro sportovní soutěže. \n\nV posledních letech se věnoval portrétní tvorbě (Miroslav Horníček, Mariánské lázně). Pro Národní divadlo vytvořil bronzovou bustu Ladislava Peška. \n\n\n\n\n\n"}
{"id": "1049829", "url": "https://cs.wikipedia.org/wiki?curid=1049829", "title": "Azul y no tan rosa", "text": "Azul y no tan rosa\n\nAzul y no tan rosa (tj. \"Modrá, ne tak růžová\") je venezuelsko-španělský hraný film z roku 2012, který režíroval Miguel Ferrari podle vlastního scénáře. Film popisuje vztah otce a dospívajícího syna, kteří se setkávají po dlouhé době.\n\nDiego pracuje jako fotograf v Caracasu a žije se svým partnerem Fabriziem, který je porodník. Jednoho dne mu zavolá Valentina, se kterou má syna Armanda, a který s ní žije v Madridu. Valentina potřebuje odletět do Londýna a Armanda nemůže vzít s sebou, proto ho pošle na prázdniny do Venezuely. Diego není nadšený a ani Armando není rád, když otce viděl naposledy před pěti lety. Jejich vztah se ještě zkomplikuje, když se Armando dozví, že jeho otec je gay. Krátce nato je Fabrizio přepaden na ulici a po čase stráveném v komatu umírá. Armando se přes chat seznámí s dívkou Laurou z Méridy a řekne jí, že tančí tango. Diegova kamarádka Delirio del Río ho proto naučí tančit. Napětí mezi otce a synem se postupně snižuje. Laura pozve Armanda do Méridy na tango. Spolu s nimi tam jedou i Diegovy přítelkyně Delirio del Río a Perla Marina. Diego veze stromek, který chtěl v Meridě zasadit Fabrizio.\n\n\n"}
{"id": "1049832", "url": "https://cs.wikipedia.org/wiki?curid=1049832", "title": "IUnknown", "text": "IUnknown\n\nIUnknown je rozhraní sloužící k získání jiného rozhraní od nějaké COM komponenty. Podle specifikace musí každá COM komponenta implementovat přinejmenším právě toto rozhraní.\n\nRozhraní IUnknown obsahuje tři metody: codice_1, codice_2 a codice_3. Tyto tři\nmetody jsou prvními třemi metodami v tabulce virtuálních metod každého rozhraní, protože všechny COM rozhraní jsou odvozeny právě od rozhraní IUnknown.\n\nPomocí funkce codice_1 může uživatel zjistit, zda daná komponenta podporuje nějaké určité rozhraní.\n\nPomocí metody codice_1 klient zjišťuje, zda daná komponenta podporuje nějaké rozhraní. První parametr této metody – codice_6 – identifikuje rozhraní, které požadujeme. Tento parametr je strukturou REFIID ve tvaru globálně jedinečného identifikátoru (GUID). Druhý parametr je adresa, kam metoda codice_1 vrací ukazatel na požadované rozhraní.\n\ncodice_8 je 32bitový návratový kód, který může nabývat hodnot codice_9 a codice_10.\n\nRozhraní IUnknown má své využití v následujících oblastech:\n"}
{"id": "1049836", "url": "https://cs.wikipedia.org/wiki?curid=1049836", "title": "Rosenbaum", "text": "Rosenbaum\n\nPříjmení Rosenbaum nosilo nebo nosí více osobností:\n\n"}
{"id": "1049837", "url": "https://cs.wikipedia.org/wiki?curid=1049837", "title": "Oceano da Cruz", "text": "Oceano da Cruz\n\nOceano Andrade da Cruz (* 29. července 1962, São Vicente, Kapverdy) známý jako Oceano je bývalý portugalský fotbalový záložník kapverdského původu a později fotbalový trenér.Účastník EURA 1996 v Portugalsku.\n\n\nReprezentoval Portugalsko. V A-týmu debutoval 30. 1. 1985 v přátelském zápase v Lisabonu proti Rumunsku (porážka 2:3). Celkem odehrál v letech 1985–1998 za portugalský národní tým 54 zápasů a vstřelil 8 gólů.\n\nZúčastnil se EURA 1996, kde domácí Portugalci vypadli ve čtvrtfinále s Českou republikou po prohře 0:1.\n\n"}
{"id": "1049840", "url": "https://cs.wikipedia.org/wiki?curid=1049840", "title": "Baslachu", "text": "Baslachu\n\nBaslachu (abcházsky: Баслахә) je vesnice v Abcházii v Okresu Očamčyra. Nachází se severně od okresního města Očamčyra na pravém břehu řeky Aaldzga. Ve vesnici žije 839 obyvatel, z nichž 90 % jsou Abcházci. V rámci Abcházie má status obecního centra.\nNa severu obec hraničí s obcí Akuaskia, na východě s obcí Pakuaš, na jihu hraničí s obcemi Očamčyra a Ilori a na západě hraničí s obcí Merkula\n\nVe vesnici žilo v roce 2011 839 obyvatel, z nichž 90,7 %, jsou Abcházci, 6,1 % Gruzínci a 1,4 % Rusové. První dochované sčítání lidu zde proběhlo v roce 1886, ve kterém zde žilo 596 obyvatel, z nichž 79,9% Abcházci 18,5% Gruzínci. V roce 1926 zde žilo 909 obyvatel a 84,5 % byli Abcházci a 11,6 % Gruzínci. V roce 1959 už zde žilo 1 268 obyvatel a v roce 1989 2 980 obyvatel. Většina obyvatel odešla během války v letech 1992 - 1993.\n"}
{"id": "1049842", "url": "https://cs.wikipedia.org/wiki?curid=1049842", "title": "Basta", "text": "Basta\n\nBasta znamená v některých románských jazycích „dost“. Kromě toho může znamenat:\n\n\n\nVizte též Bašta (rozcestník)\n"}
{"id": "1049843", "url": "https://cs.wikipedia.org/wiki?curid=1049843", "title": "Žlutá jola", "text": "Žlutá jola\n\nŽlutá jola (1961, přepracováno 1970) je dobrodružná novela pro děti od českého spisovatele Petra Nevoda.\n\nHlavním hrdinou a vypravěčem novely je malý chlapec, který se se svým otcem a strýcem vydá na speciální motorové čtyřmetrové žluté jole na prázdninový výlet po Lipenské přehradě. Zažije při tom mnoho napínavých okamžiků (bouře, porucha motoru, táboření v přírodě), z nichž největší je stíhání vodních pytláků. Ti vybírají státním rybářům ryby ze sítí a sítě jim ničí. Protože otci půjčili jolu právě státní rybáři, chce jim otec pomoci pytláky odhalit, což je tajné poslání celé výpravy.\n\nPro jednoho pytláka skončí vše málem tragicky, když spadne z lodi do vody, ale otec se strýcem jej zachrání a předají bezpečnosti. Celá skupina pytláků je nakonec úspěšně zneškodněna.\n\n"}
{"id": "1049844", "url": "https://cs.wikipedia.org/wiki?curid=1049844", "title": ".cw", "text": ".cw\n\n.cw je internetová národní doména nejvyššího řádu pro Curaçao. Byla vytvořena 15. prosince 2010.\n\n"}
{"id": "1049845", "url": "https://cs.wikipedia.org/wiki?curid=1049845", "title": "Saint-Aignan-le-Jaillard", "text": "Saint-Aignan-le-Jaillard\n\nSaint-Aignan-le-Jaillard je francouzská obec v departementu Loiret v regionu Centre-Val de Loire. V roce 2012 zde žilo 604 obyvatel.\n\nLion-en-Sullias, Ouzouer-sur-Loire, Saint-Florent, Sully-sur-Loire, Villemurlin\n\n\"Počet obyvatel\" \n"}
{"id": "1049851", "url": "https://cs.wikipedia.org/wiki?curid=1049851", "title": "Kulturní liberalismus", "text": "Kulturní liberalismus\n\nKulturní liberalismus je politicko-sociologický směr, pro který je charakteristická svoboda a právo jednotlivce na přijmutí či odmítnutí veškerých kulturních norem dle svého uvážení. Jako takový je přirozenou větví liberalismu a má blízko k liberalismu politickému či sociálnímu.\n\nŘíká, že z důvodu obrovské rozmanitosti a rozdílnosti kultur, tradic a obyčejů po celém světě by společnost ani stát neměly jednotlivcům předepisovat žádné vzorce chování, pokud tyto vzorce nezasahují do práv a svobod ostatních. Jednotlivci tak podle kulturních liberálů mají výsostné právo na náboženské vyznání, rozmanité kulturní tradice včetně svateb či rozvodů, sexuální orientaci, vlastní názorové přesvědčení a další prvky vlastní kulturní identity. Tato práva jsou, stejně jako povinnost nepřekračovat tímto jednáním práva jiných, zakořeněna ve Všeobecné deklaraci lidských práv. Aby však společnost fungovala, musejí být vzájemná tolerance a respekt k individuálním svobodám ve společnosti spojeny s pocitem sociální spravedlnosti mezi jednotlivými články.\n\nProti tomuto směru se staví kulturní konzervativci, kteří úplnou svobodu kulturních norem odmítají a kladou důraz na zachování tradičních kulturních hodnot národa nebo jiné kulturně homogenní entity. Názorové odlišnosti kulturních liberálů s kulturními konzervativci se stávají zdrojem tzv. kulturních válek.\n\nV 19. století se touto problematikou začal zabývat velšský levicový intelektuál Raymond Henry Williams. Ve své publikaci \"Culture and Society\" se zaměřil na pojetí kultury. Wiliams patřil do tzv. Birminghamské školy, která se zabývala kulturními studiemi. Mezi její členy patřili také Stuart Hall, Herbert Richard Hoggart nebo Graeme Turner, z nichž většina byli levicově smýšlející přispěvatelé časopisu \"New Left Review\". Na Williamse postupně navázali novými otázkami. \n\nV osmdesátých letech se tematikou kultur začalo kromě kulturologie zabývat více vědních disciplín. Pojem kultura se postupně dostal do popředí. Svůj podíl na tom měl i rozmáhající se proces globalizace, kdy se jednotlivé kultury začaly postupně propojovat. Světová populace za začala více mísit i díky stále častější migraci obyvatelstva. To s sebou přineslo mnoho různých problémů, jak zařídit soužití různých kultur na území jednoho státu a jejich vzájemnou toleranci. Otázka kulturního liberalismu se dostala na politickou úroveň a především od devadesátých let je z ní velmi diskutované celospolečenské téma.\n\nU kulturního liberalismu v současném světě pozorujeme progresivní tendence. Jedním z hlavních ukazatelů toho je stoupající počet států, ve kterých zákony umožňují uzavření svazku mezi osobami stejného pohlaví. Spouštěcím článkem procesu změn se stalo Dánsko v roce 1989, ve Spojených státech je dnes uzavření stejnopohlavního manželství legální ve 35 státech a v Česku dochází k uzavírání registrovaného partnerství od roku 2006.\n\nK tomuto tématu se váže problematika výchovy dětí v gay a lesbických rodinách. Adopce nebo pěstounská péče je pro gaye a lesbické ženy povolena téměř ve všech státech, kde funguje uzavírání stejnopohlavního manželství, ale povoluje se i v mnoha státech, které toto manželství zakazují. V Česku se může o individuální adopci ucházet kdokoliv, nehledě na jeho sexuální orientaci. Osobám v registrovaném partnerství však zákon osvojení dítěte zakazuje.\n\nDalším progresivním krokem je legalizace měkkých drog, konkrétně marihuany. K první legalizaci distribuce, pěstování a užívání marihuany došlo v roce 2013 v Uruguayi, její přímý prodej bude ale podle slov prezidenta Josého Mujicy do roku 2015 pozastaven. Přeměnou právních předpisů k plné legalizaci prošly i americké státy Colorado a Washington a v dalších zemích byly zavedeny zákony o lékařském užití marihuany. V Česku byl tento zákon prezidentem podepsán v únoru roku 2013.\n\nTermín kulturní válka odkazuje k souboji mezi kulturním liberalismem a kulturním konzervatismem a tradicionalismem. Debaty se vedou nad celospolečenskými tématy, jakými jsou potraty, eutanazie nebo stejnopohlavní manželství.\n\nK nejvýznamnějším kulturním sporům o budoucím uspořádání některých aspektů ve společnosti patří události 90. let ve Spojených státech amerických. Profesor sociologie na Univerzitě ve Virginii James Davison Hunter otevřel v roce 1991 svou knihou \"Culture Wars: The Struggle to Define America\" diskuzi nad některými tématy, která silně polarizovala americkou společnost, jako potraty, držení zbraní, odluka církve a státu, legalizace měkkých drog a homosexualita. V návaznosti na tuto knihu se v americké společnosti vedla diskuze o další kulturní liberalizaci společnosti. Významným odpůrcem rozsáhlejších progresivistických změn byl kandidát na prezidenta Pat Buchanan, který je v současnosti stále jedním z hlavních představitelů tradicionalistické frakce v Republikánské straně.\n\nV České společnosti dochází k souboji mezi kulturními liberály a konzervativci při každoročním pořádání festivalu LGBT komunity Prague Pride. Tradičně proti němu vystupuje konzervativní Akce D.O.S.T. \n\n\n\n"}
{"id": "1049852", "url": "https://cs.wikipedia.org/wiki?curid=1049852", "title": "Thomas Griffith Taylor", "text": "Thomas Griffith Taylor\n\nThomas Griffith „Grif“ Taylor (1. prosince 1880 Walthamstow – 5. listopadu 1963 Sydney) byl anglický geograf, antropolog a cestovatel, jeden z přeživších členů expedice Terra Nova na Antarktidu, vedené kapitánem Robertem Scottem.\n\nNarodil se roku 1880 v anglickém Walthamstow do rodiny hutního chemika Jamese Taylora a Lily Agnesové, rozené Griffithsová. V roce po narození se rodina přestěhovala do Srbska, kde se otec stal ředitelem měděného dolu. Za další tři roky se vrátila na Britské ostrovy, kde byl otec zaměstnán ve velké ocelárně. V roce 1893 rodina přesídlila do Nového Jižního Walesu, když otec získal pozici hutníka pracujícího pro vládu.\n\nV Sydney navštěvoval King's School. Od roku 1899 studoval humanitní vědy na Sydneyské univerzitě. V průběhu však změnil oborovou profilaci a roku 1904 dosáhl na bakalářský titul (Bachelor of Science). Následujícího roku se stal také bakalářem inženýrství (Bachelor of Engineering) pro obor důlní těžba a metalurgie.\n\nOd roku 1904 přednášel na Newington College. V roce 1907 získal stipendium ke studiu na Emmanuelově koleji univerzity v Cambridgi (B.A., 1909). Roku 1909 byl přijat za člena Geologické společnosti se sídlem v Londýně. Během cambridgeských studií navázal úzké přátelství s Raymondem Priestleym, Kanaďanem Charlesem Wrightem a Australanem Frankem Debenhamem, kteří sdíleli vášeň k průzkumu Antarktidy a zúčastnili se také expedice Terra Nova, proběhlé v období 1910–1913.\n\nPrůzkumník Robert Falcon Scott jej najal za člena expedice Terra Nova na Antarktidu. Scott složil zkušený tým, v němž byl Taylor jmenován hlavním geologem. Stal se tak vůdcem geologické skupiny zodpovědné za první zmapování a geologický popis významných antarktických oblastí. V lednu 1911 vedl expedici k západnímu pobřeží McMurdo Sound, v oblasti mezi Suchými údolími McMurdo a Koettlitzerovým ledovcem.\n\nDruhé výpravě velel v listopadu 1911. Jejím cílem byla oblast Granite Harbour, přibližně 80 km severně od Butter Point. Scott mezitím se skupinou pěti polárníků směřoval k jižnímu pólu, když soupeřil s paralelně probíhající výpravou Nora Roalda Amundsena. Pólu dosáhli v lednu 1912, aby na místě nalezli stan zanechaný Amundsenem, který je podle datace předstihl o pět týdnů. Všichni členové Scottova týmu zahynuli na zpáteční cestě pouhých 11 mil od záchrany.\n\nPodle plánu se měla Taylorova skupina nalodit 15. ledna 1912 na plavidlo \"Terra Nova\", která ovšem na smluvené místo nedorazila. Po čekání do 5. února se tým vydal pěšky jižním směrem a z ledového kontinentu byl zachráněn 18. února, když jej spatřila posádka lodi. Taylor odcestoval z Antarktidy v březnu 1912 na palubě \"Terra Nova\", aniž tehdy znal osud Scottova týmu. Geologické vzorky z Western Mountains odvezla \"Terra Nova\" v lednu 1913. Později téhož roku obdržel Taylor ocenění King's Polar medal.\n\nJeho fyziografický a geomorfologický antarktický výzkum se stal tématem vědecké práce a obhájení doktorátu (D.Sc) na Sydneyské univerzitě v roce 1916. Roku 1921 byl jmenován docentem geografie téže vysoké školy.\n\nV roce 1929 přijal místo univerzitního profesora na University of Chicago. O sedm let později přesídlil na Torontskou univerzitu, na níž založil geografický ústav. Ve 30. letech působil jako spoluvydavatel německého periodika se zaměřením na studium ras \"Zeitschrift fur Rassenkunde\". V roce 1940 byl zvolen prvním neamerickým prezidentem Asociace amerických geografů. Stal se autorem přibližně dvaceti knih a dvou set vědeckých příspěvků.\n\nPo odchodu do důchodu roku 1951 se vrátil do Sydney. O tři roky později se stal prvním geografem zvoleným do Australské akademie věd. Roku 1958 publikoval autobiografii \"Journeyman Taylor\" a v roce 1959 byl jmenován prezidentem nově vzniklého Institutu australských geografů.\n\nZemřel 5. listopadu 1963, ve věku 82 let, na sydneyském předměstí Manly.\n"}
{"id": "1049854", "url": "https://cs.wikipedia.org/wiki?curid=1049854", "title": "Sergej Ignaševič", "text": "Sergej Ignaševič\n\nSergej Nikolajevič Ignaševič, rusky Серге́й Николаевич Игнашевич (* 14. července 1979, Moskva) je ruský fotbalista a reprezentant. Nastupuje povětšinou na postu středního obránce.\n\nS ruskou reprezentací získal bronzovou medaili na evropském šampionátu roku 2008 v Rakousku a Švýcarsku. Hrál i na EURU 2012 v Polsku a na Ukrajině, EURU 2016 ve Francii a Mistrovství světa 2014 v Brazílii. K roku 2016 za národní tým odehrál 120 utkání, v nichž vstřelil 8 branek.\n\nS CSKA Moskva vyhrál v sezóně 2004/05 Pohár UEFA.\n\nČtyřikrát se s ním stal mistrem Ruska (2005, 2006, 2012/13, 2013/14) a šestkrát získal ruský pohár (2004/05, 2005/06, 2007/08, 2008/09, 2010/11, 2012/13). Ruský titul (2002) a pohár (2001) získal i s Lokomotivem Moskva.\n\n"}
{"id": "1049857", "url": "https://cs.wikipedia.org/wiki?curid=1049857", "title": "Kao Čchi", "text": "Kao Čchi\n\nKao Čchi (; 1336–1374) byl čínský básník, esejista a spisovatel žijící na přelomu jüanského a mingského období, pozdějšími kritiky považovaný za největšího mingského básníka.\n\nKao Čchi používal zdvořilostní jméno Ťi-ti () a pseudonym Čching-čchiou-c’ ().\n\nKao Čchi pocházel ze Su-čou (v moderní provincii Ťiang-su), předního kulturního centra tehdejší Číny. Už v mládí se zapojil to sučouských literárních kruhů, se svými vrstevníky, básníky a malíři Čang Jüem, Jang Ťim a Sü Penem je zahrnován mezi „čtyři velké literáty ze Su-čou“. Čtveřice ještě s dalšími sučouskými literáty tvořila umělecký kroužek zvaný „přátelé od severní hradby“, jehož byl neformálním vůdcem. Jako mladík se přiženil do prominentní rodiny, po dvacátém roce života dva roky strávil na cestách po jižní Číně, patrně ve snaze o vyhnutí se účasti na politickém životě; jeho tři výše zmínění sučouští přátelé zatím (roku 1358) přijali úřady v administrativě Čang Š’-čchenga, jednoho z regionálních čínských vladařů sídlícího v Su-čou.\n\nPo porážce Čang Š’-čchenga a dobytí Su-čou Ču Jüan-čangem (roku 1367) byli mnozí tamní vzdělanci (včetně Jang Ťiho a Sü Pena) vypovězení do vzdálených pohraničních krajů. Kao Čchiho, jako známého spisovatele, naopak Ču Jüan-čang povolal do Nankingu, hlavního města své nové říše Ming, a jmenoval členem 16členného výboru zodpovědného za sestavení Jüan-š’, dějin předcházející říše Jüan. Pod vedením Sung Liena bylo dílo dokončeno roku 1369. Kao Čchi poté odmítl sloužit v mingské vládě a příští rok dostal povolení k návratu do Su-čou, kde zůstal po zbytek života. Roku 1374 byl obviněn ze zrady, kvůli blahopřání místnímu prefektovi (bývalému kolegovi z práce na Jüan-š’) shledanému závadným, a popraven i s oním prefektem, Wang Wejem.\n\nJako básník byl všestranný, skládal balady \"jüe-fu\", čchuské básně ve stylu \"sao\", poezii \"š’\", písně \"cch’\" a \"čchü\". Díky své kreativitě a mistrovství je považován za největšího básníka 14. století, ba i celého mingského období. Ve svém díle vycházel především z tvorby mistrů vrcholného tchangského období a starších básníků, až chanských, čímž předjímal pozdější (středně mingské) archaizující tendence, nicméně dokázal napodobit styl prakticky jakéhokoli minulého období. Nezanedbatelný je i jeho příspěvek k literární teorii, vysvětloval, že poezie musí mít \"ke\" (, rámec, formální styl), \"i\" (, obsah) a \"čchü\" (, atmosféru).\n\nJeho poetika nestranící žádnému směru, schopnost těžit z dědictví různých epoch minulosti a nešťastný osud mu získaly přízeň kritiků. Stal se proto jedním z mála mingských básníků na jejichž velikosti panovala všeobecná shoda.\n"}
{"id": "1049862", "url": "https://cs.wikipedia.org/wiki?curid=1049862", "title": "Testosteron (film)", "text": "Testosteron (film)\n\nTestosteron je název několika filmů:\n\n"}
{"id": "1049867", "url": "https://cs.wikipedia.org/wiki?curid=1049867", "title": "Kostel Nanebevzetí Panny Marie (Kozlov)", "text": "Kostel Nanebevzetí Panny Marie (Kozlov)\n\nKostel Nanebevzetí Panny Marie v Kozlově na Karlovarsku je nejstarší stavební památkou v širokém okolí – první zmínky o něm pocházejí z roku 1365. Historicky cenný kostel, která v sobě kombinuje prvky baroka i gotiky, však postupně výrazně zchátral.\n\nK záchraně stavby, kterou vlastní město Bochov a která je od roku 1964 památkově chráněna, bylo roku 2004 založeno občanského sdružení Kostel Kozlov. Od roku 2007 byla postupně opravena střecha i báň věže.\n\nKostel pochází ze 14. století. V roce 1462 zde působil kněz z řádu křižovníků s červenou hvězdou. Později se však kostel stal evangelickým. Během rekatolizace byl do Kozlova v roce 1624 dosazen premonstrátským klášterem v Teplé opět katolický kněz.\n\nV roce 1708 prošel kostel rozsáhlou barokní úpravou, byl rozšířen, byla k němu přistavěna hranolová, od druhého patra osmiboká věž a na severní straně křestní kaple. Letopočet 1708 je uveden nad portálem na jižní straně. Gotické jádro kostela však zůstalo zachováno. Kostel dostal nový hlavní vstup s kamenným barokním ostěním a portálem, původní gotický vchod se ocitl uvnitř budovy.\n\nPo druhé světové válce a odsunu Němců začal kostel chátrat. Poslední bohoslužba se zde sloužila v polovině sedmdesátých let 20. století.\n\nKostel má gotický, pětiboce zakončený presbytář, sklenutý jedním polem křížové klenby a pětidílnou žebrovou klenbou závěru. Gotická část nebyla zasažena pozdějšími přestavbami. Gotický je také původní vchod do hlavní lodi. K jižní stěně lodi přiléhá barokní hranolová věž, k severní stěně křestní kaple.\n\nVnitřní vybavení bylo rokokové. Zajímavostí interiéru je cenná dvoupatrová barokní kruchta. V kapli sv. Kříže býval zavěšen obraz \"Ukřižování\" z první poloviny 18. století, připisovaný malíři Petru Brandlovi. V presbytáři se nacházejí dva renesanční epitafy Jiřího Uttenhofera z Uttenhofu (1587) a Jindřicha Uttenhofera z Uttenhofu (1594).\n\nPřed kostelem na východní straně je schodiště, které bývalo ozdobeno sousoším Nejsvětější Trojice a sochou svatého Mořice z roku 1772.\n\nV rámci rekonstrukce již kostel dostal novou střešní krytinu, v roce 2011 nahradila nová báň původní, která byla kvůli bezpečnosti snesena. Oprava kostela je financována z Programu záchrany architektonického dědictví Ministerstva kultury ČR a z rozpočtu Bochova. Jen do roku 2011 si vyžádala více než pět milionů korun.\n\n\n"}
{"id": "1049868", "url": "https://cs.wikipedia.org/wiki?curid=1049868", "title": "Výběžek", "text": "Výběžek\n\nVýběžek je české označení pro dlouhý a úzký pruh státního území, obklopený územím jiných států nebo statoidů. Část hranice výběžku může tvořit mořské pobřeží (jako v případě jihovýchodního výběžku Aljašky; nikoli však většinu, pak už by se jednalo o poloostrov. Tato nápadná nepravidelnost hranic bývá způsobena přírodními útvary (řeka, vysoké pohoří), ale častěji vzniká z etnických nebo geostrategických příčin, mnohdy jde o pozůstatky koloniálního dělení světa u zeleného stolu. \n\n\nV USA se pro výběžky tradičně používá termín \"panhandle\" (držadlo pánvičky). \n\n\nMěsto Panhandle (Texas) dostalo své jméno podle polohy v oblasti Texas Panhandle.\n\n"}
{"id": "1049870", "url": "https://cs.wikipedia.org/wiki?curid=1049870", "title": "Gasan Magomedov", "text": "Gasan Magomedov\n\nGasan Radžabovič Magomedov (rusky Гасан Раджабович Магомедов; * 17. ledna 1994 – 4. ledna 2015, Dagestán, Rusko) byl ruský fotbalový záložník.\nBěhem své kariéry působil v klubu FK Anži Machačkala, kde hrál za juniorský a rezervní tým. Za rezervu debutoval 12. srpna 2014 v utkání ruské 3. ligy proti PFK Alanija Vladikavkaz (výhra 2:1). Celkem odehrál 16 ligových zápasů, gólově se neprosadil.\n\nV neděli 4. ledna 2015 se vracel automobilem domů do obce blízko Machačkaly v Dagestánu, byl zasažen střelbou z palné zbraně neznámé osoby. Během převozu do nemocnice zraněním ve věku 20 let podlehl. Bylo zahájeno vyšetřování případu.\n\n"}
{"id": "1049874", "url": "https://cs.wikipedia.org/wiki?curid=1049874", "title": "Charles Seymour Wright", "text": "Charles Seymour Wright\n\nSir Charles Seymour „Silas“ Wright (7. dubna 1887 Toronto – 1. listopadu 1975 Saltspring Island) byl kanadský fyzik, voják a polárník, který se stal jedním z přeživších členů expedice Terra Nova na Antarktidu, vedené kapitánem Robertem Scottem.\n\nNarodil se roku 1887 v Torontu do rodiny pojišťovacího úředníka. Po ukončení soukromé chlapecké školy Upper Canada College, pokračoval studiem fyziky na Torontské univerzitě. Přestože nosil brýle vynikal ve sportu. Na kánoi vyjel mapovat místa dalekého severu Kanady.\n\nPo absolvování univerzity obdržel postgraduální stipendium na Gonville and Caius College univerzity v Cambridgi, na níž působil mezi lety 1908–1910. Tam střetl Douglase Mawsona, jenž se vrátil ze Shackletonovy britské antarktické výpravy (1907–1909). Navázal také přátelství s Raymondem Priestleym, Thomasem Griffithem Taylorem a Australanem Frankem Debenhamem, kteří sdíleli vášeň k průzkumu Antarktidy a zúčastnili Scottovy expedice, proběhlé v období 1910–1913. Wright na ni podal přihlášku a byl napoprvé odmítnut. Až poté, co se přestěhoval z Cambridge do Londýna, a osobním předání písemné žádosti, uspěl. Robert Falcon Scott jej přijal na pozici glaciologa a fyzika.\n\nBěhem expedice Terra Nova uskutečnil v Antarktidě řadu experimentů, týkajících se utváření ledu. Od ledna do poloviny března 1911 se stal součástí čtyřčlenného týmu po boku geologů Taylora, Debenhama a Evanse, kteří objevili a zmapovali západní pohoří Viktoriiny země. Jako příslušník pozdější jižní skupiny vyrazil 1. listopadu 1911 ze základny na Evansově mysu Rossova ostrova jižním směrem se záměrem být součástí Scottova týmu, který dosáhne jižního pólu. Avšak 22. prosince 1911 na jižní zeměpisné šířce 85° 15’, sedmý týden cesty a 300 mil od pólu, byl s dalšími členy podpůrné skupiny poslán nazpět. Za dalších pět týdnů urazili 580 mil napříč zmrzlým kontinentem, než se vrátili zpět na Evansův mys. Scottovy části expedice se však již nedočkali. Dne 12. listopadu 1912 se tak stal součástí osmičlenného pátracího týmu pod vedením Edwarda Atkinsona, který jako první spatřil stan obsahující umrzlá těla Scotta, Edwarda Wilsona a Henryho Bowerse.\n\nPo návratu do Anglie se oženil se sestrou Priestleyho, jenž byl kolegou z antarktické expedice. Vyučoval kartografii a přežití v přírodě.\n\nS rozhořením prvního světového konfliktu v roce 1914 narukoval do Královského ženijního vojska v hodnosti podporučíka. Operoval na území Francie. Za svou službu obdržel Vojenský kříž a Řád britského impéria (OBE). V roce 1919 nastoupil do výzkumného odboru britského ministerstva námořnictví. Od roku 1929 působil jako důstojník v Teddingtonu a mezi lety 1934–1936 jako ředitel vědeckého výzkumu na ministerstvu námořnictví. Na tomto úřadu setrval aktivní i během druhé světové války, v níž se podílel na vzniku radarového systému Spojenců a vývoji zařízení detekujících magnetické miny a torpéda. Za svou činnost byl roku 1946 pasován na rytíře.\n\nSe vznikem Vědeckého úřadu Královského námořnictva v roce 1946 se stal jeho prvním ředitelem. Následně působil ve Spojených státech ve funkci vědeckého poradce admirála při britské spojené misi. Od roku 1951 pak převzal řízení laboratoře fyzické oceánografie ve Scrippsově institutu oceánografie v kalifornském La Jolla. Od roku 1955 pracoval na obranném výzkumu v kanadské tichomořské laboratoři a od konečně od roku 1967 byl součástí Institutu věd o Zemi při univerzitě Britské Kolumbie.\n\nNa Antarktidu se vrátil v letech 1960 a 1965. Do důchodu odešel v roce 1969. Poté žil v Saltspring Island, ležícím v kanadské provincii Britská Kolumbie, kde zemřel 1. listopadu 1975, ve věku 88 let.\n\n"}
{"id": "1049877", "url": "https://cs.wikipedia.org/wiki?curid=1049877", "title": "OLE for Process Control", "text": "OLE for Process Control\n\nOLE for process control (OPC), založené na OLE pro řídící systémy, je originální název pro sadu protokolů vytvořených v roce 1996 sdružením OPC Foundation pro průmyslovou automatizaci. Protokoly OPC jsou založeny na standardech OLE/COM od firmy Microsoft. Důvodem vzniku OPC byla snaha o zlepšení interoperability mezi aplikacemi v oblasti automatického řízení, řídících systémů a kancelářskými aplikacemi v oblasti řízení procesů.\n\nOPC protokoly definují standardní objekty, metody a vlastnosti pro servery poskytující informace v reálném čase (distribuované řídící systémy, PLC automaty, inteligentní snímače atp.). Informace se v reálném čase přenáší do zařízení podporujících technologie OLE/COM. (\"servery, aplikace\").\n\nKomunikace pomocí protokolu OPC má architekturu klient-server, kde\n\nSpecifikace protokolu OPC obsahuje vždy dvě sady rozhraní:\n\nOPC server musí mít implementovanou veškerou funkčnost z povinných rozhraní. Klient komunikuje se serverem pomocí povinných rozhraní.\n\nOPC server může mít implementovány volitelná rozhraní, avšak musí být navržen tak, aby pracoval i v případě, když server volitelné rozhraní nepodporuje. Pokud je dané volitelné rozhraní implementováno, musí být implementovány všechny jeho funkce!\n\nPro všechny typy serverů (Data Acess, Alarms & Evens, ...) OPC definuje jednotný způsob oznámení klientům, že bude server ukončen. To je implementováno pomocí tzv. Connection Points.\n\nConnection Points je způsob, jak volat komponenty funkce z klienta. Klient volá metodu codice_1 pro rozhraní codice_2. Z IConnectionPointContainer se volá metoda codice_3 pro codice_4, která vrací rozhraní codice_5. Z rozhraní IConnectionPoint se volá metoda codice_6 s rozhraním IOPCShutDown. Chce-li server ukončit činnost, volá pro všechny klienty funkci codice_7.\n\nRozhraní IOPCCommon využívají všechny typy OPC serverů. Toto rozhraní obsahuje funkce pro nastavování a dotazování se na daný Locale (nastavení jazyka a země, určující formátování čísel, data a času atp.).\n"}
{"id": "1049878", "url": "https://cs.wikipedia.org/wiki?curid=1049878", "title": "Černilovská tabule", "text": "Černilovská tabule\n\nČernilovská tabule je geomorfologický okrsek v severozápadní části Třebechovické tabule, ležící v okresech Hradec Králové a Rychnov nad Kněžnou v Královéhradeckém kraji.\n\nÚzemí okrsku se nachází zhruba mezi sídly Předměřice nad Labem (na západě), Lejšovka a Králova Lhota (na severu), Opočno (na severovýchodě), Přepychy (na východě), Třebechovice pod Orebem (na jihu) a Hradec Králové (na jihozápadě). Uvnitř okrsku leží titulní obec Černilov, větší obec Libřice a částečně krajské město Hradec Králové.\n\nOkrsek Černilovská tabule (dle značení Jaromíra Demka VIC–2B–4) geomorfologicky náleží do celku Orlická tabule a podcelku Třebechovická tabule.\n\nDále se již nečlení.\n\nTabule sousedí s dalšími okrsky Orlické tabule: Českomeziříčská kotlina a Rychnovský úval na severovýchodě, Opočenský hřbet a Bědovická plošina na jihovýchodě, Orlické nivy na jihu, Bohuslavická tabule na severu. Dále sousedí s celkem Východolabská tabule na západě.\n\nNejvyšším bodem Černilovské tabule je \"Vysoký Újezd\" (321 m n. m.).\n\n"}
{"id": "1049879", "url": "https://cs.wikipedia.org/wiki?curid=1049879", "title": "Efekt skleněného výtahu", "text": "Efekt skleněného výtahu\n\nEfekt skleněného výtahu (anglicky \"the glass escalator effect\") popisuje nerovnocenné zacházení s muži a ženami v pracovním prostředí, kterému dominují ženy. Tímto fenoménem můžeme nazvat situaci, kdy žena a muž vykonávají stejnou pracovní pozici, plní stejná zadání a jejich efektivnost se neliší. Muži mají ovšem díky svému minoritnímu postavení větší šanci na pracovní mobilitu. Tedy že budou v pracovním žebříčku organizace stoupat rychleji než stejně kvalifikovaná žena. Od denní manuální práce směrem ke kontrole, plánování, apod. – tedy budou rychleji dosahovat prací s větší prestiží a lepším finančním ohodnocením. Mezi nejčastější profese ovlivněné tímto fenoménem patří sociálně orientovaná povolání, vzdělávací systémy nebo zdravotnictví. Např. v nemocnicích 5 % zdravotních sester jsou muži, ale v nadřízených pozicích je pouze 5 % žen (2012, USA, Kogod School of Business).\n\nPříčina skleněného\nvýtahu je fakt, že muži nabývají skrytých výhod – skryté výhody můžeme vysvětlit jako užitky, které člověk sám vědomě nevyhledává nebo se jich aktivně nesnaží dosáhnout. Mezi ně patří:\n\nProblémem efektu skleněného výtahu se zabývá Christine Williams (profesorka sociologie na University of Texas Austin), která se ve své studii zaměřila na 4 typicky ženská povolání: zdravotní sestru, učitelku na základní škole, knihovnici a sociální pracovnici. Mezi lety 1985 – 1991 uskutečnila rozhovory se 76 muži a 23 ženami ve čtyřech oblastech USA, kde se lišila zastoupení v daných profesích: San Francisco, Kalifornie; Austin, Texas; Boston, Massachusetts a Phoenix, Arizona. 90 % tázaných byli běloši s průměrným věkem 38 let.\n\nZe studie vyplývá, že muži pracující v typicky ženském povolání jsou systémem tlačeni na vyšší pozice, na rozdíl od žen pracujících v typicky mužských profesích. Studie ukázala, že tento fenomén je viditelný převážně u nižších pracovních pozic, např. u zdravotních sester v nemocnicích. Na rozdíl od nich profesoři na vysokých školách, kteří vyučují zdravotní sestry, potvrdili diskriminaci z důvodu příliš „ženského“ povolání. K fenoménu efektu skleněného výtahu u mužů také často přispívají dobré vztahy s mužskými nadřízenými, díky kterým jsou mužům poskytnuty lepší pracovní pozice (efekt Old boy network).\n\nWilliams ve své studii identifikovala mechanismy, které stojí za úspěchy mužů v pracovním prostředí, kde je majorita žen. Tyto mechanismy spojila se třemi skupinami lidí, které mužům v minoritě nejvíce pomáhají k jejich „vyzdvižení“ v rámci hierarchie organizace – spolupracovníci, vedoucí a klienti.\n\nTento příklad nastává, když se kolegyně snaží protlačit svého kolegu v hierarchii organizace. Činí tak na základě předpokladu, že právě muž bude lépe schopen reprezentovat pracovníky a vyjednávat s výše postavenými muži.\n\nVýzkum ukázal, že v pracovním prostředí, kde je majorita žen, muži více navazují vztahy se svými vedoucími. Tyto vztahy fungují na základě žák-mentor a následně níže postaveným mužům pomáhají do vedoucích pozic.\n\nTato skupina se týká mužů, kteří pracují v prostředí, které vyžaduje pečovatelské dovednosti. Na tyto muže je pohlíženo jako na genderové devianty, setkávají se s předsudky, stereotypy a obecně jsou více odmítáni. Jedním z možných řešení je dát těmto mužům práci, která by se více hodila k jejich genderu, například již zmiňované plánování, kontrola, apod.\n\nNe všichni muži pracující v netradičně mužských profesích pociťují výhody tohoto fenoménu. Mezi respondenty výzkumu byli gayové a Afroameričané, kteří potvrdili, že výhody skleněného výtahu se jich netýkají. Výsledky výzkumu ukazují, že muži, kteří pracují v tradičně ženských pozicích, nejsou diskriminováni v pracovním prostředí, ale spíše okolím.\n"}
{"id": "1049881", "url": "https://cs.wikipedia.org/wiki?curid=1049881", "title": "Club The Strongest", "text": "Club The Strongest\n\nClub The Strongest je fotbalový klub z bolivijského hlavního města La Paz. Byl založen v roce 1908, letopočet založení je i v klubovém emblému. Domácím hřištěm je Estadio Rafael Mendoza Castellón s kapacitou 15 000 míst, avšak hraje i na bolivijském národním stadionu Estadio Hernando Siles s kapacitou 41 000 míst.\nKlubové barvy jsou žlutá a černá.\n\n\n\n"}
{"id": "1049884", "url": "https://cs.wikipedia.org/wiki?curid=1049884", "title": "Ferdinandova kolonie", "text": "Ferdinandova kolonie\n\nKolonie Ferdinand v Ostravě-Michálkovicích se nachází na katastrální hranici s městským obvodem Heřmanice a městem Rychvald a přibližně 250 m severně od Dolu Michal/ Petr Bezruč. Dnešní území je vymezené ulicemi Briketářská (J a JZ), Košická (SZ), Vojtěšská (V) a Zvoníčková (S), rozkládá se na rozloze 240 x 220 m.\n\nHornická kolonie Ferdinand nese název po rakouském císaři Ferdinandu V, dalšími názvy jsou Ferdinandská osada nebo Ferdinandova kolonie či kolonie dolu Ferdinand (původní německé názvy Haubkolonienschacht, Ferdinands kolonien, Ferdinandkolonienschacht). Hovorový název Obšachta nebo také Hopšachta.\nVýstavba domů až do 30. let 20. století probíhala dle jednotných plánů architekta Rudolfa Sauera. Tato jednotnost dokládala příslušnost k dolům Severní dráhy Ferdinandovy.\nV těsné blízkosti nefunkčního dolu Ferdinand započala výstavba domků pro havíře, kteří byli zaměstnanci Kamenouhelných dolů SDF a pracovali na blízkých jámách Michael (hlavně) a Petr a Pavel. Rok výstavby 1883 , výstavba začala v prostoru dnešní severní hranice kolonie. V roce 1890 stálo v osadě 16 přízemních čtyřbytových domů pro dělníky a jeden úřednický dvoubytový. Do roku 1900 bylo postaveno dalších 17 domů. Byty byly tvořeny kuchyní a pokojem o výměře 27,47 m. Dům stál na půdorysu 14,90 x 9,40 m.\nPo roce 1900 začíná II. etapa výstavby. První dva domy byly úřednické dvoubytové s půdorysem domu na ploše 20,00 x 11,40 m. Byt tvořila předsíň, kuchyně, 2 pokoje, spíš a splachovací záchod s vodovodní přípojkou v domě či přímo v bytě. Výměra bytu činila 79,32 m, celková výměra domu 159 m.\n\nDo roku 1922 bylo postaveno 7 dvoupodlažních osmibytových domů pro dělníky. Byt tvořila předsíň, kuchyň a pokoj. Domy stály na ploše 22,00 x 12,80 m. Byly podsklepené, měly zaveden odvodňovací systém s vodovodní přípojkou a přístavky se záchodem.\n\nPo ukončení II. etapy v roce 1922 kolonii bylo 44 (43 obytných domů) domů, 33 domů přízemních, 3 úřednické a 7 dvoupodlažních domů a v domě čp. 403 byla pekárna, jejíž součástí byla udírna. Kolem domku pekárny byly lavice pro odkládání ošatek s připraveným chlebovým těstem. V zatápění v chlebové peci se střídaly ženy z kolonie, starost o udírnu patřila mužům. K občanské vybavenosti patřila veřejná prádelna s mandlem.\n\nPo roce 1939 počet obyvatel překročil únosnou mez, proto úřady plánovaly III. etapu výstavby. Stavební povolení byla vydána v listopadu 1940. V roce 1942 bylo dokončeno 10 třípodlažních domů na půdorysu 14,25 x 2,65 m . Domy byly podsklepené a v suterénu bylo šest sklepů s prádelnou. V každém podlaží byly dva byty s předsíní, kuchyní, pokojem a spíží. V každém bytě byla koupelna s vlastním vodovodem a záchodem připojeným k odvodu do žumpy. Celková výměra bytu činila 27,92 m, celková obytná plocha domu byla 360 m.\n\nPoslední fáze výstavby probíhá pod národním podnikem OKD. V období 1949 do 1950 byly postaveny dvojdomky tzv. finské domky na půdorysu (dům č. 434) 8,48 x 6,75 m. Montované dřevěné dvojdomky byly částečně podsklepené, rozdělené cihlovou protipožární příčkou (50 cm silná). Každý byt má samostatný vchod do předsíně ve které byly spíž a záchod. Byt tvořila předsíň, komora, obytná kuchyň, ložnice, koupelna, záchod, spíž, sklep na potraviny a sklep na uhlí. Obytná plocha bytu činila 56,96 m, celého domu 113,92 m.\n\nV následujících letech společnost OKD prováděla opravy domů nebo je bourala. Příčiny oprav a následné demolice vznikly především negativním důsledkem důlní činnosti. Průsak spodní vody, zvýšená vlhkost bytů způsobily jejich neobyvatelnost i přes veškerou snahu domy opravit, některé v krátkých časových obdobích opakovaně.\n\nStav budov je různorodý. Některé jsou opraveny, rekonstruovány, část je relativně udržována, ovšem jsou zde i neudržované, zchátralé a devastované (severní část kolonie). Ferdinandova kolonie je v současnosti tvořena 52 obytnými budovami.\n\n"}
{"id": "1049886", "url": "https://cs.wikipedia.org/wiki?curid=1049886", "title": "Juliet Millsová", "text": "Juliet Millsová\n\nJuliet Millsová (rodné jméno Juliet Maryon Mills, * 21. listopadu 1941 Londýn, Velká Británie) je anglická herečka a scenáristka. Proslavila se zejména hlavní rolí Tabithy Lenoxové v soap opeře \"Passions\". V letech 1999-2008 odehrála 990 epizod tohoto seriálu. V letech 1970-71 hrála hlavní roli v seriálu \"Nanny and the Professor\" (54 epizod). Roku 1975 získala cenu Emmy za roli v seriálu \"QB VII\". Nominována byla i roku 2005 za \"Passions\". Dvakrát byla nominována též na Zlatý globus, roku 1971 za \"Nanny and the Professor\" a roku 1973 za film \"Nebožtíci přejí lásce\" (\"Avanti!\").\n\n"}
{"id": "1049893", "url": "https://cs.wikipedia.org/wiki?curid=1049893", "title": "Činoherák", "text": "Činoherák\n\nČinoherák může znamenat:\n\n"}
{"id": "1049896", "url": "https://cs.wikipedia.org/wiki?curid=1049896", "title": "Globální město", "text": "Globální město\n\nGlobální město (někdy také nazývané světové) je město, které je obecně považováno za důležitou součást světového ekonomického systému. O přesnou definici i nezbytné znaky globálního města mezi autory nepanuje shoda. Jako první termín zpopularizovala americká socioložka Saskia Sassenová v knize \"The global city\" (1991). Studium globálních měst je významnou součástí studia fenoménu globalizace.\n\nSassenová rozlišuje mezi globálním a světovým městem – rozlišení, které mnozí badatelé odmítají. Světová města jsou podle ní politická, mocenská a administrativní centra známá již z dřívějších dějin Asie či evropské kolonizace. Většina dnešních světových měst tedy jsou i městy globálními, ovšem naopak to platit vždy nemusí. Dále nepanuje shoda mezi mírou důležitosti pouze ekonomických faktorů, jež zdůrazňuje Sassenová a faktorů odlišných jako politická moc a kulturní diverzita, které jsou nutné pro to, aby město bylo klasifikováno jako globální.\n\nVe své knize Sassenová hovoří o změně ekonomického paradigmatu s nástupem globalizace. Nový systém je charakterizován oslabením role států jako teritoriálních a hospodářských jednotek v důsledku privatizace a deregulace koncem 80. a počátkem 90. let 20. století. Na jejich místo nastupují na jedné straně města a regiony a na druhé globální trhy a zóny volného obchodu.\n\nPodle Sassenové sebou globalizace přináší zdánlivě protichůdné jevy: ekonomické rozptýlení i centralizaci. Rozptýlení ekonomických aktivit do celého světa umožněné technologickou revolucí zároveň vyžaduje globální uzly, jež v sobě naopak soustřeďují jejich kontrolu, vlastnictví a profit. Navzdory postupující digitalizaci hospodářských aktivit dosud žádné odvětví nefunguje pouze v kyberprostoru a stále tedy existují výhody v jejich koncentraci. Interakce těchto globálních měst v oblasti ekonomické, politické, kulturní, sociální, ale i kriminální je jeden z motorů globalizace.\n\nNapř. New York, Londýn, Tokio\n\n\n\n"}
{"id": "1049900", "url": "https://cs.wikipedia.org/wiki?curid=1049900", "title": "Sebevražda hromadným jevem společenským moderní osvěty", "text": "Sebevražda hromadným jevem společenským moderní osvěty\n\nSebevražda hromadným jevem společenským moderní osvěty (, doslova \"Sebevražda jako masový sociální jev přítomnosti\") je kniha českého filozofa a státníka Tomáše Garrigua Masaryka, ve které autor analyzoval stoupající tendence k sebevraždám v moderní společnosti. Poprvé byla kniha vydána v roce 1881 v německém znění, v roce 1904 pak byla vydána i ve znění českém.\n\nVe svém díle si Masaryk všímal stoupající sebevražednosti v moderní společnosti jeho doby a za úkol si kladl tento jev analyzovat a vysvětlovat. Příčiny stále rostoucího trendu sebevražd se snažil nalézt v přírodních, geografických, hospodářských i sociálních faktorech, které na tehdejší společnost působily. Hlavní a nejsilnější důvod této „choroby“, jak ji Masaryk nazýval, však viděl v úpadku zbožnosti lidí v současné společnosti a v nedostatku mravních zákonů, kterými by se mohli řídit.\n\nMasaryk současnou společnost vnímal jako společnost vzdělanou, avšak z velké většiny vzdělanou pouze napůl. Největší část obyvatelstva měla základní znalosti, které získala ve škole, ale vyšší konkrétní cíle ve svém životě neměla. Lidé však byli schopní přemýšlet o smyslu vlastního bytí, a to právě bylo zásadní cestou k jejich možné vnitřní nespokojenosti, která mohla vést až k sebevraždě.\n\nMasaryk porovnával moderního člověka s divochem, u kterého se sebevražedné tendence spíše neobjevovaly. Hlavní rozdíl mezi těmito dvěma typy lidí byl v nahlížení na okolní svět. Zatímco divoch celý svůj život zaměřoval na svět okolní, který poznával především smyslově, moderní člověk vše kolem sebe vztahuje k vlastnímu niternému světu, který ho nutí pokládat si existenciální otázky. Otázky o smyslu vlastního života pak mohou člověka často zavést k negativním myšlenkám a k pochybnostem vedoucím ke sklíčenosti. Dokud bylo v lidské společnosti v průběhu dějin přítomno náboženství, které dávalo lidem ochranu a určovalo jim mravní pravidla, byl člověk jako takový podle úsudku T. G. Masaryka od chmurných myšlenek ochráněn. Problémem moderní společnosti je podle něj právě ztráta víry v Boha a s ním spojená ztráta morálních ukazatelů, kterými by se člověk mohl řídit.\n\n"}
{"id": "1049901", "url": "https://cs.wikipedia.org/wiki?curid=1049901", "title": "Sociální fyzika", "text": "Sociální fyzika\n\nSociální fyzika se zabývá studiem sociálních systémů a sociálních fenoménů za využití fyzikálních metod. Využívá především pravděpodobnost a statistiku, aby usnadnila pochopení sociálních jevů. Metody sociální fyziky jsou využívány například pro výpočet nezaměstnanosti, volebních preferencí atd.\n\nS prvotní zmínkou o sociální fyzice přišel již v roce 1803 francouzský sociolog Henri de Saint-Simon ve své knize \"Listy obyvatele Ženevy\" (orig. \"Lettres d'un Habitant de Geneve\"\"),\" kde se zabývá studiem společenských jevů metodami vlastními exaktním (přírodním) vědám. Těmto tématům spojených se sociální fyzikou se zabývá Herbert Spencer, kdy autor poukazuje na podobnost lidské společnosti a biologického organismu. Další známý francouzský filosof Auguste Comte, který byl úzce spjat s Henri de Saint-Simon jako jeho žák i spolupracovník, uvažoval tento přístup dokonce jako hlavní rys zakládající se vědy o společnosti – sociologii. Nicméně metody sociální fyziky byly nakonec přivlastněny jinými, například Adolphem Queteletem, a dále rozvíjeny v různých podoborech.\n\nAdolphe Quetelet byl jedním z prvních, který přišel s myšlenkou aplikace fyzikálních metod ve společenských vědách do roviny výzkumu. Chtěl porozumět, jak fungují statistická pravidla, na takových společenských jevech jako je kriminalita, počet uzavřených sňatků nebo počet sebevražd a vojenská dezerce. Poprvé popsal tento koncept ve svém nejvlivnějším díle \"O člověku a rozvinutí jeho schopností (\"orig. \"Sur l'homme et le developpement de ses facultes, ou essai de physique\"\")\" vydané v roce 1835. Zde je autorem konceptu takzvaného průměrného člověka (orig. L'homme moyen). Intelekt a charakter chápe jako kvantifikovatelné veličiny a na základě toho vytváří model člověka s průměrnými vlastnostmi.\n\nQuetelet svou prací rovněž navazuje na přístup tzv. diferenciální psychologie a ukazuje, že rozdíly mezi jednotlivci jsou obvykle rozloženy podle Gaussovy křivky. Měřený znak je vysvětlen jako setkání velkého počtu jednoduchých faktorů, které se šíří v populaci v souladu se zákony pravděpodobnosti. Dále se touto oblastí zabýval Francis Galton.\n\nQuetelet objevil mimo jiné řadu statistických pravidelností společenského života. Zformuloval základní metodologické principy sociální statistiky.\n\nZvláštní pozornost věnoval aplikaci sociální fyziky na výzkum zločinnosti, kterému se věnoval již ve svém díle z roku 1833 \"Recherches sur le penchant au crime aux differents ages\" (do českého jazyka nepřeloženo). Zde zkoumal vliv kvantifikovatelných faktorů (věk, pohlaví, výška atd.) na kriminalitu a hledal spojitosti mezi těmito faktory a jednotlivými zločiny. Za použití metod sociální fyziky zjistil, že každý člověk má jistou náklonnost ke spáchání zločinu (francouzsky 'penchant au crime'), která za jistých podmínek může vést ke spáchání zločinu. Jeho výzkumy vykazovaly silnou závislost mezi věkem a zločincem stejně jako mezi pohlavím a zločincem. Poukázal zde i na ostatní faktory jako vliv chudoby či alkoholu.\n\nRovněž je také tvůrcem tzv. indexu tělesné hmotnosti (BMI), který též využívá metod sociální fyziky.\n\nAplikaci metod sociální fyziky využívané zpočátku pro účely sociologie později přebraly i ostatní společenské vědy. Do jisté míry se zde spojují s metodologickým principem, kde je pohlíženo na lidi jako na molekuly či atomy.\n\nAčkoliv spojení moderní sociální fyzika se jako zástupce novodobé sociologie neprosadilo, některé přístupy a metody společenských věd lze považovat s tímto směrem za úzce spjaté. Jedná se zde především o některé výzkumy P. F. Lazarsfelda (novopositivismus), G. C. Homanse (behaviorismus) nebo J. L. Morena (sociometrie).\n\nPostupně s rozvojem teorie sítí a nových medií se objevují snahy některých myslitelů a autorů o vytvoření společenských modelů využívající tyto teorie. Příkladem takové jedné z velkých osobností současné sociální fyziky je americký počítačový expert působící na MIT Alex Pentland. Své výzkumy zaměřuje na studium společnosti, přičemž se neomezuje na pouhé dotazníky, ale využívá veškerých informací, které lidé za sebou zanechávají používáním chytrých telefonů, GPS zařízení nebo sociálních sítí. Pomocí takto získaných výsledků potom dokáže porozumět chování a zákonitostem ve společnosti. Jako výsledek je možné zlepšit produktivitu a efektivitu skupin, ať už se jedná třeba o malý podnik, ale také velká města. Vše popisuje ve své knize \"Social Physics: How Good Ideas Spread - The Lessons from a New Science\" (do českého jazyka nepřeloženo, vydáno v roce 2014).\n\nS moderní sociální fyzikou je také spjat termín Big Data. Tímto pojmem se označuje velký objem dat, která nejsou důležité kvůli svému množství, nýbrž důležité jsou díky tomu, že je lze dobře analyzovat a najít různé odpovědi, jež nám pak mohou ušetřit například čas či peníze při řešení daných úkolů.\n"}
{"id": "1049906", "url": "https://cs.wikipedia.org/wiki?curid=1049906", "title": "Sebevražda (kniha)", "text": "Sebevražda (kniha)\n\nSebevražda () je dílo francouzského sociologa Émila Durkheima. Jedná se o průlomové dílo, které jako první rozebírá fenomén sebevraždy ze sociologického úhlu pohledu. K zjištění faktů používá statistiky sesbírané v druhé polovině devatenáctého století. Pomocí těchto statistik dokazuje, že sebevražda není ovlivněna rasou, dědičností, geografickou polohou ani klimatem. Dochází ale k závěru, že souvisí s vzrůstáním lidské aktivity a to zejména s dvěma základními body Společnosti – integrací a regulací. Sebevražednost v tomto případě vzniká při odchýlení z normálu – průměru. Jedinec je moc, nebo málo integrován. V těchto případech dochází k patologickému a abnormálnímu jednání, které ústí v sebevraždu.\n\nDurkheim dělí sebevražedné činy do následujících čtyř kategorií podle příliš vysoké a příliš nízké sociální integrace a regulace:\n\nK ní se váže i míra sebevražednosti mezi jednotlivými náboženstvími. Zatímco katolíci a Židé mají silnější sociální vazby, a tím pádem nižší výskyt sebevražednosti, tak protestanté, kteří tyto vazby postrádají, mají sebevražednost vyšší. S protestantismem se také váže vyšší míra vzdělanosti. Durkheim dochází k závěru, že vzdělanější lidé podléhají sebevraždě častěji. S tím se pojí i sebevražednost mezi pohlavími, kdy u mužů k ní dochází častěji (neboť bývají vzdělanější). K egoistické sebevraždě tedy dochází, když je míra integrace velice nízká (jako je například v protestantské církvi) a člověk je vystaven přehnanému individualismu.\n\nJe pravým opakem sebevraždy egoistické, kdy ego je společným vlastnictvím společnosti. K sebevraždě vede získání všeobecné sociální prestiže, zejména v tradičních kulturách jako byla čínská, japonská či severoamerických Indiánů. I zde je silná provázanost s náboženstvím, kde sebeobětování bohu je bráno jako jediný smysl života. Sebevražda je náplní proroctví a společnost dovádí jedince k sebevraždě za vyšším cílem.\n\nVychází z toho, že žádná osoba nemůže být živa bez splnění základních podmínek. Člověk, který má tyto podmínky a cíle nastavené jako nesplnitelné, zákonitě žije v neštěstí. Nejvíce jí trpí osoby, které nemají žádný druh sociální omezení a tím pádem neustále trpí, protože ví, že je mnoho věcí, co mohli dokázat.\n\nDurkheim se jí věnuje nejméně. Je výsledkem hněvu a zklamání. Mísí se v ní egoismus a anomie. Dochází k ní, pokud je člověk regulován příliš svým okolím. Za příklad dává bankéře, který projde bankrotem. Bankéř raději spáchá sebevraždu, než aby zostudil svou rodinu.\n\n"}
{"id": "1049914", "url": "https://cs.wikipedia.org/wiki?curid=1049914", "title": "Greg Abbott", "text": "Greg Abbott\n\nGregory Wayne „Greg“ Abbott (* 13. listopadu 1957 ve Wichita Falls v Texasu) je texaský republikánský právník a politik, v letech 2002 – 2015 generální prokurátor Texasu, od roku 2015 texaský guvernér. Dříve byl soudcem Nejvyššího soudu Texasu (1996–2001) a rovněž Nejvyššího civilního soudu Texasu.\n\nS manželkou Cecilií Phalen Abbott, kterou si vzal v San Antoniu v roce 1981, vychovávají adoptivní dceru Audrey. Od roku 1984, kdy jej na odpoledním joggingu zavalil dub a přerazil mu páteř, je upoután na kolečkové křeslo . Pod vlivem své manželky konvertoval po této nehodě ke katolické víře . Je odpůrcem umělých potratů, které chce zákonem zakázat bez výjimek, zpřísňování kontroly zbraní i homosexuálních manželství.\n\n"}
{"id": "1049915", "url": "https://cs.wikipedia.org/wiki?curid=1049915", "title": "Trvalý následek", "text": "Trvalý následek\n\nTrvalý následek lze definovat jako takový následek, který se projevuje i přes adekvátní léčbu úrazu či jiné události, a který není přechodného charakteru. Postižený musí mít zcela prokazatelně doživotní následky, aby stav bylo možno klasifikovat jako trvalý následek.\n\nVzhledem k podmínce trvalosti se trvalé následky oznamují až za jeden rok po skončení léčby. Pojistnou událost je možné a vhodné, pokud je osoba s trvalými následky pojištěná, oznámit pojišťovně ihned.\n\nPro výpočet výše plnění existuje vyhláška Ministerstva zdravotnictví č. 440/2001 Sb., \"o odškodnění bolesti a ztížení společenského uplatnění\". V přílohách č. 2 a 4 této vyhlášky jsou pak uvedeny jednotlivé sazby bodového ohodnocení trvalých následků.\n\n"}
{"id": "1049917", "url": "https://cs.wikipedia.org/wiki?curid=1049917", "title": "Neúplná rodina", "text": "Neúplná rodina\n\nNeúplná rodina je typ rodiny, ve které dochází k výchově dítěte či dětí bez přítomnosti jednoho z rodičů. Liší se tak od úplné (jádrové) rodiny (ta se skládá z muže, ženy a jejich dítěte/dětí a je stále považována za přirozenou a převládající formu rodiny). Český statistický úřad označuje tento druh soužití jako tzv. faktické manželství a řadí ho mezi rodiny úplné.\n\nNeúplná rodina je většinou označována za negativní jev. Počet neúplných rodin v České republice stoupá a to především z důvodu narůstající rozvodovosti a poklesu sňatečnosti. Výchova dítěte v neúplné rodině se může pojit s řadou problémů (absence mužského/ženského vzoru, špatná ekonomická situace apod.).\n\nDůvodů přechodu z úplné rodiny na neúplnou je mnoho. Může tak dojít přirozenou cestou, jako například úmrtí jednoho z rodičů, zbývající partner se pak stává vdovou nebo vdovcem. Ovdovělé matky žijí s dětmi většinou ve vlastních bytech či domech, na rozdíl od rozvedených a svobodných žen, které jsou nuceny žít v nájmu. Ovdovění je chápáno jako zlomový přechod, pouze ve výjimečných případech se jedná o dlouhodobý proces (léčení nemoci). Může tak dojít i nepřirozenou cestou, jako například rozvod, který je z právního hlediska chápán jako právní zrušení manželství. V jiných kulturách manželství končí i odchodem jednoho z partnerů. Případně rodina nikdy nevznikla (tzn. rodiče se rozešli před svatbou) a rodič, který se o dítě stará, se nazývá svobodný rodič.\n\nIvo Možný uvádí i další důvody ukončení nebo dlouhodobého přerušení (dočasného ukončení) rodiny:\n\nVýchova dítěte v neúplné rodině je považována za sociální problém, dochází k narušení funkcí rodiny a společnost na to dostatečně nereaguje. Může dojít k ekonomickým problémům, kdy finanční prostředky opatřené jedním rodičem nedostačují, chybí vzor jednoho z rodičů (mužský/ženský). Dítě v neúplné rodině nemusí zažívat pocit pohody \"(well-being).\" U dětí z neúplných rodin nastává velká pravděpodobnost, že v dospělosti vytvoří také neúplnou rodinu.\n\nRodiny s jedním rodičem se v rozvinutých zemích během posledních desetiletí objevují stále častěji. Nejvyšší podíl takovýchto domácností najdeme v USA (31%) a na Novém Zélandu (29%). Naopak nejmenší podíl tvoří tyto rodiny v Řecku (6,7%), Španělsku (7,1%) a Japonsku (8%).\n\nJelikož dítě bývá po rozvodu většinou svěřeno do péče matky, utváří domácnost vedenou osamělým rodičem nejčastěji matka s dítětem. V průměru patří tyto rodiny k nejchudším skupinám.\n\n60% všech domácností s jedním rodičem tvoří případy, k nimž došlo z důvodu odloučení, nebo rozvodu. Jev osamělých rodičů je tedy většinou nedobrovolný, výjimky utvářejí pouze emancipované ženy, které mají dostatek finančních prostředků pro plné zajištění domácnosti.\n\nStudie The Millennium Cohort Study zjistila, že u mladších žen je vyšší pravděpodobnost, že se stanou osamělými matkami, a že čím vyšší je vzdělání žen, tím roste pravděpodobnost, že budou mít dítě v rámci manželství. Další statistika říká, že děti neprovdaných matek mají nižní průměrnou porodní hmotnost a větší míru mrtvorozenosti než děti matek vdaných: ukazuje to na jejich horší zdravotní návyky a celkově rizikový životní styl.\n\nHranice tohoto typu rodičovství jsou pro účely sociální politiky obtížně definovatelné, protože k rodinám s jedním dítětem a ven z nich vedou velmi různorodé “cesty”.\n\nJedná se o situaci, kdy v rodině chybí otec. Jev chybějícího otce dosáhl svého rozmachu ve 30. až 70. letech 20. století. Během druhé světové války byla většina otců nasazena ve válce. Po jejím ukončení otcové naopak pracovali dlouho do noci, aby zajistili svou rodinu. Otcové se postupně odcizovali od svých rodin, ze kterých se po většinu času stávaly rodiny neúplné.\n\nV moderní společnosti 21. století se význam \"chybějícího otce\" změnil. Díky stoupající rozvodovosti se otec, pokud mu není dítě svěřeno, se svými dětmi vídá buď velmi zřídka, a nebo nejčastěji vůbec.\n\nPodle Anthonyho Giddense je důsledkem tohoto fenoménu několik jevů. Od rostoucí kriminality přes šíření požadavků na sociální dávky až po neschopnost chlapců, vyrůstajících v rodině bez otce, v budoucnu zvládnout výchovu vlastních dětí. Chybějící autorita, ke které by se mohly děti v případě potřeby obrátit, může být pro správný vývoj dítěte osudná. Někteří odborníci ale této argumentaci odporují s tím, že nezáleží, zda je otec součástí rodiny, ale na tom, jestli se jako takový chová – jinými slovy nejde o složení domácnosti,  ale o kvalitu péče, pozornosti a podpory, kterou děti dostávají.\n\nKomuny– rodiny jsou složené z několika dospělých a jejich dětí. Většinou jsou založeny na náboženském nebo ekonomickém základu.\n\nOsamělé rodičovství– může se jednat o osamělou matku s dítětem, rodinu rozpadlou rozvodem nebo úmrtí jednoho rodiče. Často se mohou objevovat finanční nebo výchovné problémy.\n\nRekonstruované rodiny– nejčastěji vznikají přidáním jednoho partnera do jiné nukleární rodiny. Někdy má nový partner i své děti, které přechází do nové rodiny společně s ním nebo o ně již rodič nepečuje. Rodinu mohou ovlivňovat děti obou partnerů nebo jejich bývalí partneři.\n\nVícegenerační rodina– jedná se o soužití více generací v jednom domě. Neúplné rodiny častěji než jiné žijí společně s další rodinou v jednom bytě, převážně u rodičů. Je možné tedy mluvit o určité mezigenerační solidaritě. Matky pomáhají svým dcerám, ze kterých se staly osamělé matky, především v oblastech společného bydlení a hospodaření v ekonomické tísni. Pokud jsou samy matky rozvedené, vzniká subkultura rodin spravovaná ženami v několika generacích. Dcery, které v takových rodinách vyrůstají, se nadále socializují do tohoto typu rodičovství a je u nich častější, že v budoucnu založí podobnou rodinu.\n\nNeúplných rodin v Česku přibývá – jednak z důvodu růstu rozvodnosti, která se jako téměř v celé Evropě ustálila na vysokém počtu rozvodů. V současnosti se rozvede každý třetí sezdaný pár. Zároveň přispívá též klesající sňatečnost (děti se rodí mimo manželství).\n\nPodíl domácností neúplných rodin se od roku 1961 do roku 2004 téměř zdvojnásobil, V neúplných domácnostech žije 15% obyvatel ČR. V 85% z nich stojí v čele žena, která je nejčastěji rozvedená, ale přibývá i svobodných matek. Neúplné rodiny často žijí v jednom bytě s jinou rodinou, převážně u rodičů. Je to výrazem mezigenerační solidarity, ale také relativní slabosti českého sociálního státu. Dcery, které v takovýchto rodinách vyrůstají mají tendenci zakládat rodiny podobné.\n\nV neúplných rodinách žije v průměru méně dětí ve srovnání s úplnými rodinami. Nejčastěji je v těchto rodinách jedno závislé dítě, naopak 3 a více jich žije pouze v necelých 6 % neúplných rodin. Dvě děti jsou v necelé třetině neúplných rodin, což je téměř o 20 procentních bodů méně než v úplných rodinách. Zatímco tedy orientaci na dvoudětnou rodinu, typickou pro českou populaci [Šťastná, 2007], reprezentují spíše úplné manželské rodiny, neúplné rodiny (spolu s kohabitacemi) setrvávají častěji u jednoho dítěte, což je často dáno přerušenou reprodukční dráhou z důvodu ztráty druhého z partnerů.\n\nMladší z matek samoživitelek mají velmi často partnera, se kterým nebydlí. V Česku je toto druhá nejčastěji se vyskytující podoba partnerství bez soužití. Nevzniká většinou z volby zúčastněných, ale bytovou tísní.\n\nPřes svou vzrůstající početnost je neúplná rodina nadále vnímána jako nouzové řešení. Tímto typem rodiny se zvyšuje různorodosz českého rodinného života, ale pro většinovou populaci je okrajovým a často přechodným způsobem rodinného života.\n"}
{"id": "1049933", "url": "https://cs.wikipedia.org/wiki?curid=1049933", "title": "Luboš Xaver Veselý", "text": "Luboš Xaver Veselý\n\nLuboš Xaver Veselý, vlastním jménem Lubomír Veselý, (* 25. prosince 1968 Brno) je český novinář, spisovatel, moderátor, příležitostný herec, youtuber a bývalý hudebník.\n\nKariéru rozhlasového moderátora zahájil v roce 1996 v soukromém Rádiu Brno. Od roku 2002 působil na rádiu Frekvence 1, kde moderoval dopolední show \"Křížový výslech\", později polední show \"Xaver na Frekvenci 1\", od roku 2011 pořad \"Pressklub\". Bez přestávky zde působil celkem 17 let.\n\nOd ledna 2015 moderoval pravidelné rozhovory s prezidentem republiky Milošem Zemanem v pořadu s názvem \"Prezidentský Pressklub\", poté co prezident odmítl pokračovat v pořadu Českého rozhlasu \"Hovory z Lán\". Od roku 2017 začal moderovat v internetové televizi XTV pořady přebírané i televizí Seznam.\n\nNa Univerzitě Jana Amose Komenského Praha studoval bakalářský obor sociální a mediální komunikace. Podle serveru \"Forum24.cz\" byla kvalifikační práce \"Míra ovlivnění knižního trhu a čtenářských návyků médii a marketingem\" univerzitou označena za částečný plagiát pro textové shody s prací na Univerzitě Karlově z roku 2014 od pozdějšího tiskového mluvčího Víta Nováka, s nímž se Veselý znal. Oponent práce vyslovil nedpororučující stanovisko a v červnu 2016 nebyla obhájena. Veselý možné plagiátorství striktně odmítl. \n\nV červnu 2019 začal moderovat talk show \"Xaver a host\" na regionálních stanicích Českého rozhlasu. Kontroverze vzbudil v září 2019 jeho rozhovor s premiérem Andrejem Babišem, který podle kritického článku serveru \"Hlídací pes\" byl prost jakýchkoli kritických dotazů a v rozporu s kodexem veřejnoprávního média. Rada pro rozhlasové a televizní vysílání pak v říjnu téhož roku vydala na základě vlastní analýzy stanovisko, že \"„host pořad využil pro propagaci svých osobních kvalit a politických úspěchů a cílů, ..., neboť ho moderátor nijak neusměrňoval, přestože si uvědomoval, že zde tato propagace probíhá.“ „Politizaci rozhovoru a zmaření původního záměru o nepolitické vyznění ... nezabránil.“\"<br>\nŘeditel regionálního vysílání Českého rozhlasu Jan Menger se ale domnívá, že \"„nebyl porušen Kodex (Českého rozhlasu) ani zákon.“\" Stejně tak generální ředitel rozhlasu René Zavoral \"„vnímá podnět velmi vážně“\", a zároveň upozornil, že analýza rady pro vysílání neshledala porušení vysílacího zákona.\n\nS kritickými ohlasy jej pak konfrontovali redaktoři pořadu \"Newsroom\" České televize. Rozhovor s nimi si také sám nahrál a zveřejnil, včetně svých nevybíravých reakcí, ještě dříve než sama televize. V podcastu \"Deníku N\" pak Nora Fridrichová vyjádřila obdobně kritický názor, \"„Pan Veselý se rád holedbá tím, jak skvělý je novinář, ale když se podíváte na rozhovory, které vede s politiky, tak on působí jako vděčný držák mikrofonu, který klade nekonfliktní otázky a v podstatě leští PR toho politika.“\"\n\nDva týdny po začátku angažmá Xavera Veselého v Českém rozhlase, 13. června 2019, vzbudila kritiku věta, kterou v XTV Veselý pronesl na konci interview s Václavem Klausem mladším. \"„Na závěr mám pro vás jednu dobrou zprávu pane Klausi, až budou volby, tak máte jistý jeden hlas.“\" Podle kritiků tím vyjádřil podporu Klausovi mladšímu, což by bylo v rozporu s kodexem Českého rozhlasu. Podle mluvčího rozhlasu Jiřího Hošny ale \"„Veselý svou osobní podporu explicitně panu Klausovi nevyjádřil.“ „Veselý nevyslovuje explicitně sám za sebe preferenci nebo podporu a neříká jednoznačně, čí že to hlas má vlastně pan Klaus jistý.“\"\n\nV září 2019 pak oznámil, že hodlá kandidovat do Rady České televize. Podporu mu vyjádřil mimo jiné předseda hnutí Trikolóra Václav Klaus mladší. Do rady ho nominovalo Centrum pro občanské svobody, které Václav Klaus mladší založil. \n\nV říjnu 2019 Správa Pražského hradu uzavřela smlouvu s mediální společností XTV, jejíž tváří Veselý byl, na natočení několika reklamních rozhovorů či videospotů. Veselý však podle svého vyjádření smlouvu nedojednával a na práci pro Hrad se neměl nijak podílet. Veselý se nehlásí ani k samotné firmě XTV, která sídlí na místě jeho trvalého bydliště. \"„O té společnosti opravdu nic nevím. Jsem tady páté kolo u vozu.“\" řekl pro týdeník Euro.\n\nDne 19. května 2008 se zapsal do české verze Knihy rekordů, když 24 hodin moderoval talk show \"Talkmaraton\" v pražském divadle Palace.\n\nV lednu 2020 obdržel anticenu Zlatý citrón, v rámci předávání cen Trilobit Českého filmového a televizního svazu FITES, podle dramaturga a režiséra Lukáše Landy mimo jiné za \"„podbízivý styl moderování, při kterém nejen v soukromé XTV otevřeně projevuje své sympatie i antipatie k jednotlivým událostem či hostům ve studiu.“\" Veselý převzetí ceny komentoval slovy: \"„Jsem rád, že si tuhle cenu můžu převzít, protože mám za to, že jediným arbitrem úspěchu nebo neúspěchu v naší branži je divák nebo posluchač. (…) Děkuji vám, poroto, že ztrácíte čas a díváte se na mé projekty a na mé moderování.“\"\n\nŽije v Praze.\n\nKaždá z jeho knih má audioverzi.\n\n\n\n\n\n\n"}
{"id": "1049934", "url": "https://cs.wikipedia.org/wiki?curid=1049934", "title": "Chentkaus III.", "text": "Chentkaus III.\n\nChentkaus III. byla egyptská královna 5. dynastie, možná manželka faraona Raneferefa a matka faraona Menkauhora.\n\nJejí mastaba byla roku 2014 objevena českými archeology v Raneferefově pohřebním komplexu v Abúsíru. Hrobka byla vykradena a poškozena sběrači kamene, přesto se však zachovalo několik předmětů z pohřební výbavy. Dochované nápisy na stěnách hrobky ji titulují jako „ženu krále“ a „matku krále“.\n"}
{"id": "1049944", "url": "https://cs.wikipedia.org/wiki?curid=1049944", "title": "Ageratina altissima", "text": "Ageratina altissima\n\nAgeratina altissima (domorodými názvy snakeroot , richweed) je rostlina, vytrvalá bylina, z čeledi hvězdnicovité (\"Asteraceae\"), známější také pod starším jménem \"Eupatorium rugosum\". Rostlina je zmiňována v souvislosti se smrtelnými otravami.\n\nDruh je původní v Severní Americe. Přirozeně se vyskytuje ve východních a středních oblastech USA a Kanady. V některých jiných oblastech je celkem zřídka pěstován jako okrasná rostlina.\n\nDruh \"Ageratina altissima\" byl také dříve znám pod názvem \"Eupatorium rugosum\". Rod Eupatorium ale prošel taxonomickou revizí botaniky a některé druhy, jenž byly jeho součástí, byly přesunuty do jiných rodů. Mimo pěstované kultivary jsou také známy dva poddruhy, na počátku 21. století označované \"Ageratina altissima\" var. \"angustata\" a \"Ageratina altissima\" var. \"roanensis\" (Appalachian white snakeroot). Tyto poddruhy se morfologicky liší.\nRostliny jsou vzpřímené nebo někdy vzestupně rostoucí. Dorůstají výšky 1,5 m a tvoří menší keře s jedním nebo několika stonky. V původních lokalitách rostou v lesích a houštinách, kde kvetou od poloviny do konce léta nebo na podzim. Květy jsou čisté bílé barvy. Po odkvětu se tvoří malá semena s chmýřím. Z mateřské rostliny jsou roznášeny větrem. Tento druh je schopen se adaptovat na různé životní podmínky a lze jej nalézt na slunných místech i holých plochách ve stínu. Může být plevelem v živých plotech a přistíněných místech.\n\nRostlina obsahuje toxin tremetol (tremeton). Jsou popsány případy, kdy po spásání dobytkem, je maso a mléko kontaminováno toxinem. Pokud je mléko nebo maso obsahující toxin konzumováno člověkem, jed působí na člověka. Je-li kontaminovaná potravina konzumována v dostatečně velkém množství, může způsobit tremetol otravu u lidí. Otrava se také nazývá „milk sickness“ (nemoc z mléka), protože lidé jsou otráveni často požitím toxinu v kravském mléku.\n\nV průběhu první poloviny 19. století, když se velký počet evropských Američanů z východu, kteří nebyli seznámeni s nebezpečnou rostlinou, začalo usazovat v blízkosti oblasti přirozeného výskytu na Středozápadě a jinde, tisíce jich bylo zemřelo na otravu mlékem. tato otrava byla také pravděpodobně příčinou smrti Nancy Hanks Lincolnové, matky Abrahama Lincolna v roce 1818.\n\nRostliny jsou jedovaté pro koně, kozy a ovce. K známkám otravy u těchto zvířat patří deprese a letargie, umístění zadních nohou těsně vedle sebe (koně, kozy, skot), nebo daleko od sebe (ovce), výtok z nosu, nadměrné slinění, klenuté držení těla, a rychlé a obtížné dýchání. Starší dobytek ale může být bez známek otravy, ale kojené dobytčata mohou uhynout na otravu mlékem. Příčiny otrav byly zjištěny v souvislosti s potvrzením pokusů informacemi od ženy z domorodého kmene Šavanů, kmen měl hluboké znalosti působení rostlin.\n\nOkrasná rostlina, která je ceněna pro dekorativní listy nebo květenství. Je používána do ve větších skupin, nebo do záhonů.\n\nV ČR je prodáván kultivar rostliny pod názvem \"Eupatorium rugosum\" 'Braunlaub' jako vyšší okrasná zelenolistá rostlina vhodná do skupin kvetoucích trvalek. Kultivar, prodávaný pod názvem \"Eupatorium rugosum\" 'Chocolate', se pěstuje v zahradách pro tmavě zbarvené listy. Nejtmavší barva, která je přirovnána k tmavé čokoládě, je u rostlin pěstovaných na slunném místě. Kultivary se zbarvenými listy lze použít i jako solitéry nebo jako dominanty do skupin nižších trvalek, kdy také vynikne světelný kontrast při kvetení.\n\nByla používána jako léčivá bylina.\n\nNejlépe rostlina kvete na výsluní, ale snáší polostín a daří se jim nejlépe ve vlhkých živných půdách.\n\n"}
{"id": "1049951", "url": "https://cs.wikipedia.org/wiki?curid=1049951", "title": "Města pro lidi", "text": "Města pro lidi\n\nMěsta pro lidi (v originále \"Cities for People\") je kniha dánského architekta Jana Gehla. Gehl v ní rozpracovává svou koncepci utváření „měst pro lidi“ a objasňuje principy, priority a postupy, díky kterým se města stávají obyvatelnými.\n\nJan Gehl je dánský architekt, bývalý profesor architektury Dánské královské akademie výtvarných umění a zakládající partner ateliéru \"Gehl Architects – Urban Quality Consultants\". Gehl se narodil v roce 1936 v Kodani. V roce 1960 získal magisterský titul v oboru Architektura a začal pracovat jako architekt. V roce 1966 mu Dánská královská akademie výtvarných umění udělila pětiletý grant na výzkum formování a využívání veřejného prostoru. Svoji práci Gehl shrnul v knize \"Život mezi budovami – Užívání veřejných prostor\" (1971). S \"Gehl Architects\" se podílel na úpravě mnoha světových měst, např. Kodaně, Londýna, New Yorku nebo Melbourne.\n\nMyšlenky, které Jan Gehl v knize prezentuje, jsou v přímém rozporu s modernistickým (či funkcionalistickým) pojetím města, které se začalo utvářet v průběhu první poloviny 20. století. Modernistické pojetí je založeno na hygienických zásadách maximálního oslunění, velkých zelených ploch ve městě a zónování částí města dle funkce (obytná, administrativní, industriální, volnočasová). Tyto městské zóny by pak podle modernistů měly být propojeny rozsáhlou sítí kapacitních pozemních komunikací, zajišťujících dopravu obyvatel mezi bydlením, prací a zábavou. Na problém přelidnění světových měst modernisté odpovídají voláním po vysokých budovách.\n\nGehl naproti tomu tvrdí, že hygienické zásady jsou nejen přeceňované, ale jejich aplikace navíc vede k horším životním podmínkám obyvatel měst. Jako příklad uvádí fakt, že čtvrti ve starých (dle modernistů nevyhovujících) částech města, kde jsou nízké domy a úzké uličky, patří v evropských městech obvykle mezi nejoblíbenější lokality. Dále se přímo staví proti výstavbě kapacitní silniční sítě, přímo tvrdí, že čím víc je autům dáno prostoru, tím víc aut bude jezdit, tedy že rozšiřování dopravních tepen nevede ke zlepšování situace, naopak – čím méně prostoru pro auta, tím méně problémů.\n\nDo praxe se modernistické zásady dostaly v omezené míře v podobně panelových sídlišť a administrativních čtvrtí. V 50. a 60. letech však vznikla i řada měst kompletně navržených dle modernistů, známým příkladem je nové hlavní město Brazílie – Brasília. Několik takových měst vzniklo ve Velké Británii, např. Milton Keynes.\n\nV českém kontextu lze za aplikaci modernistických zásad na „zelené louce“ považovat Havířov, město postavené kompletně podle plánu v 50. letech 20. století, nebo nový Most.\n\nJak Gehl uvádí v předmluvě \"Měst pro lidi\", v průběhu celé historie fungovalo město jako místo setkávání obyvatel. Změna nastala v 60. letech 20. století, kdy se vše začalo podřizovat automobilové dopravě. Se vzrůstajícím počtem automobilů započaly snahy vytvořit více místa pro automobilovou dopravu a parkování. Výsledkem bylo prudké zhoršení podmínek pro pěší či cyklistickou dopravu a městský život byl značně omezen.\n\nPotřeba tvořit města pro lidi se znovu objevuje na začátku 21. století. Většina celosvětové populace se stává populací městskou a počet lidí ve městech se bude i nadále zvyšovat. Proto se podle Gehla do budoucna musí stát hlavní prioritou měst potřeby lidí. Pokud město přinese lepší městské prostory, které lákají lidi k pobytu venku, jejich využití jistě poroste a město se tak stane atraktivnějším. V poslední době je také postupně uznáván význam pěší a cyklistické dopravy a k dispozici jsou různá řešení. Například výběr uličního typu - od pěších zón přes ulice s omezenou rychlostí až po ulice pouze pro vozidla.\n\nJako příklady měst, kde byl znovu dobyt městský prostor, uvádí Gehl Kodaň, Melbourne a New York.\n\n V knize Města pro lidi formuloval Gehl zásady, které by měly být ve městech tvořených pro lidi dodržovány.\n Základem městského plánování je podle Gehla práce s lidskými měřítky a smysly. Městské prostory by měly odpovídat lidským možnostem, ale také pamatovat omezení lidského těla. Lidský zrak je vyvinutý pro chůzi po horizontální rovině a zorné pole směrem nahoru je omezené. Horní patra vysokých budov lze pozorovat jen s odstupem, nad pátým patrem se kontakt vytrácí úplně. Veškerý městský život by se tedy podle Gehla měl odehrávat v úrovni očí.\n\nVelkou důležitost mají tedy přízemní partie budov – hraniční linie, kde se stýká město s budovami. Pokud procházíme kolem zajímavých průčelí či obchodních výloh, chůze se stává zajímavější, přínosnější a rychleji ubíhá. Opačný efekt mají ulice s tvrdou hraniční linií, kde člověk prochází kolem dlouhých nezajímavých úseků. Pokud městské hraniční linie fungují, lidé získávají pozitivní smyslové vjemy a posiluje se tím městský život.\n\nObvyklá rychlost chodce je 5 km/h, což by se na městské architektuře mělo také odrážet. Prostory by měly být menší, budovy blízko sebe, člověk by měl mít čas zaměřit se na detaily a tváře. Taková scéna je pro člověka osobní a přívětivá. Při jízdě autem se naproti tomu měřítko zvětšuje, silnice obklopují velké budovy a ulice jsou mnohem širší. Při chůzi na takovémto místě jsme ochuzeni o smyslové zážitky, chůze se zdá nezajímavá, unavující a téměř nekonečná.\n\nPodle Gehla je atraktivita města podmíněna několika věcmi – město, jež přitahuje lidi, by mělo být živé, bezpečné, udržitelné a také zdravé.\n\nŽivé město člověku slibuje sociální interakce, sama přítomnost jiných lidí dokazuje, že dané místo stojí za zastavení. Na druhou stranu to není záležitost přeplněných chodníků či davů lidí, ale pocitu, že je prostor příjemný a smysluplný. Život v městě je výsledkem „kolik“ lidí (kvantita) a „jak dlouho“ času (kvalita) venku stráví. Více života se nachází tam, kde se lidé pohybují pomalu a třeba se i zastaví. Cílem je tedy vytváření měst, kde obyvatele láká chůze či jízda na kole.\n\nPokud město podporuje obyvatele v tom, aby chodili pěšky a trávili v ulicích více času, zároveň tím podporuje také narůst pocitu bezpečí. Pokud je na ulicích více lidí a tedy i více očí, jednotlivci se cítí bezpečněji. V noci pak tento pocit posiluje světlo z obchodních výloh a oken bytů. Ulice s obchody se zataženými roletami, špatné osvětlení, pusté průchody a příliš mnoho keřů naopak vyvolávají pocit nejistoty a strachu. Zároveň by město mělo své obyvatele chránit také před přírodními vlivy, lidé by měli mít možnost schovat se před deštěm či větrem. Důležitá je také ochrana chodců či cyklistů před dopravními nehodami.\nŠkála udržitelnosti je široká, od spotřeby energie po hospodaření s odpady, zásobování energiemi a řízení dopravy. Pěší a cyklistická doprava by ušetřila městům mnohé, mimo to je lacinější, tišší a čistší. Cílem měst je také sociální udržitelnost, město by mělo být přístupné pro všechny a pokoušet se čelit stahování lidí do opevněných komunit. Koncept udržitelnosti musí myslet i na budoucí generace, je nutné počítat s místem pro každého.\n\nDále musí podle Gehlova názoru město myslet na zdraví svých obyvatel. Sedavý způsob života, špatné stravovací návyky a nedostatek pohybu vedou k tomu, že jednotlivci musí aktivně vyhledávat každodenní pohyb. Tyto organizované aktivity stojí peníze a mnoho lidí na ně nemá čas a energii. Proto by mělo město nabídnout řešení v podobě nové infrastruktury upřednostňující pěší a cyklistické trasy. Vysázení stínících stromů, pěkný městský mobiliář, dobré osvětlení, bezpečné přechody a zajímavé detaily zajistí motivaci k využití vlastní energie k přesunu po městě.\n\nV období modernismu byl při urbanistických řešeních kladen důraz zejména na velké a střední měřítko, tedy úroveň čtvrtí, městských bloků a soustav budov, zatímco malé, lidské měřítko, bylo v plánech zanedbáno popř. zcela vynecháno. Zanedbání lidského faktoru vedlo k vzniku monumentálních urbanistických projektů, které ale právě kvůli svým rozměrům vylučují městský život. Taková koncepce města je poznamenána tzv. syndromem Brasília (dle jihoamerického města Brasília z šedesátých let). Tímto syndromem trpí například některá nová rychle rostoucí asijská města (např. Dubaj).\n\nDle Gehla je třeba při výstavbě příjemného živého města vycházet z lidského měřítka a kolem něj město uspořádat. Jako příklad uvádí kodaňské čtvrti řadových domků, které sice při pohledu z výšky neohromí, působí dokonce nudně a uniformě, nicméně v zorném poli člověka splňují všechny požadavky pro příjemné městské prostředí.\n\nZatímco v hospodářsky rozvinutých zemích byl rozvoj měst na úkor městského života hnán ideologií mobilizace, v rozvojových zemích je na města vyvíjen tlak rapidním růstem populace, která se do měst stahuje. Tento nárůst v mnohých městech vyústil ve vznik neoficiálních a neplánovaných obytných čtvrtí s nulovou infrastrukturou a také v přelidňování a přetěžování stávajících čtvrtí. S tímto problémem je spojen nárůst automobilové dopravy, která dále vytváří nevyhovující podmínky pro chodce a cyklisty. Úspěšným řešením je rozvoj zejména veřejné dopravy jako až v modelové brazilské Curitibě, či podpora pohybu chodců a cyklistů v kolumbijské Bogotě, kde jim byly uvolněny některé silnice.\n"}
{"id": "1049956", "url": "https://cs.wikipedia.org/wiki?curid=1049956", "title": "Hotel Evropa", "text": "Hotel Evropa\n\nHotel Evropa či Grandhotel Evropa je název pro secesní budovu nacházející se v Praze na Václavském náměstí. Byl postaven v roce 1872 původně jako novorenesanční, do současné podoby byl přestaven v roce 1905. Ve skutečnosti se jedná o dva domy, jeden s průčelím do ulice, jeden ve vnitrobloku. Jednalo se o velmi prestižní, luxusní a moderní hotel své doby. Začal chátrat po znárodnění v roce 1951, od roku 2016 probíhá jeho rekonstrukce a přístavba nové budovy ve vnitrobloku, která rozšíří kapacitu hotelu.\n\nHotel byl postaven v roce 1872 architektem Josefem Schulzem v novorenesančním slohu. Na jeho místě původně stál Bindrův zájezdní hostinec.\n\nPo přestavbě v roce 1889 byl v letech 1903 až 1905 přebudován ve stylu geometrické secese Bedřichem Bendelmayerem, Aloisem Dryákem, Bohumilem Hypšmanem a Janem Letzelem. Byl pojmenován \"U Arcivévody Štěpána\". Roku 1924 hotel koupil restauratér Karel Šroubek, po němž pak nesl jméno – \"hotel Šroubek\". V té době se stal hotel vyhlášeným po celém Československu i v Evropě. Své jediné autorské čtení v Praze tu v roce 1912 pořádal Franz Kafka. V roce 1951 byl hotel znárodněn a přejmenován na \"Grand hotel Evropa\". Od této doby chátral, jeho prestiž zmizela. Po roce 1989 byl restituován.\n\nV roce 2014 byl hotel jedním z míst konání festivalu Designblok, nazývané jako \"Superstudio Evropa\". Byl veřejnosti přístupný mezi 7. až 12. říjnem.\n\nV roce 2016 od podnikatele Václava Skaly odkoupila budovu firma \"Prague Prime Home Management\" spadající pod rakouskou skupinu Julius Meinl. Ta začala od poloviny stejného roku s rekonstrukcí budovy, plánuje zde opět provozovat luxusní pětihvězdičkový hotel značky „W Hotels Worldwide\" spadající pod Marriott. Ve vnitrobloku přistaví další osmipatrovou budovu, ta je navržená českým ateliérem DaM. Ta zvýší ubytovací kapacitu na 160 lidí, vzniknou zde také konferenční prostory pro 210 lidí, wellness a panaromatická restaurace. Předpokládaný termín dokončení je rok 2020.\n\nGrand hotel Evropa má symetrické secesní průčelí. Bohaté rámování rostlinnými motivy má především vysoký štít ve tvaru půlkruhu. Na jeho vrcholu zlaté sousoší nesoucí svítilnu ve tvaru glóbusu představuje symbol Evropy.\n\nBohatě dekorované hotelové interiéry sloužily velmi dobře fimařům, ať už jako inspirace pro filmovou restauraci na Titanicu, nebo si přímo zahrály třeba v nebo v českém filmu Muži v naději.\n\n"}
{"id": "1049957", "url": "https://cs.wikipedia.org/wiki?curid=1049957", "title": "Jedle Forrestova", "text": "Jedle Forrestova\n\nJedle Forrestova (\"Abies forrestii\") je jehličnatý strom z čeledi borovicovité. Je to vysokohorská dřevina, pocházející z Číny. Občas je pěstována i v evropských botanických zahradách.\n\n\nJedle Forrestova je stálezelený, jehličnatý strom se široce kuželovitou korunou, dorůstající výšky 20-40 m. Borka je zprvu hladká, šedohnědá, později tmavě hnědá a podélně rozbrázděná. Letorosty jsou červenohnědé či hnědé. Pupeny jsou vejčité, 4-10 mm dlouhé a 3-7 mm široké. Jehlice jsou 2-3 cm dlouhé a 2-2,5 mm široké, tmavozelené. Samčí šištice 3-4,5 cm dlouhé, žluté. Šišky jsou válcovité s tupým vrcholem, 6-10 cm dlouhé a 4-5 cm široké, zprvu purpurově hnědé, později černohnědé. Semena jsou hnědá, 8 mm dlouhá s 10 mm, světlehnědým křídlem. Strom kvete v květnu, semena dozrávají v období od října do listopadu.\n\nJedle Forrestova se vyskytuje ve 4 varietách:\n\nDomovinou stromu je Čína (provincie S’-čchuan a Jün-nan) a Tibet.\nJako okrasná dřevina pěstován také v Evropě a Severní Americe v arboretech a v soukromých zahradách.\n\nJedle Forrestova je vysokohorský strom, rostoucí v nadmořských výškách 2400-4300 m, ve studeném a vlhkém klimatu. Půdy jsou šedohnědé horské podzoly, správné pH pro růst stromu je 6,1-7 (půda mírně kyselá, neutrální až mírně zásaditá), nároky na vodu střední. Strom je mrazuvzdorný do minus 17 °C, upřednostňuje plné oslunění, snese i menší přistínění.\n\nDřevo využíváno ve stavebnictví, též pěstován jako okrasný strom.\n\nStrom není považován za ohrožený, ačkoliv tendence stavu jeho populace (zdali je populace klesající, stabilní či vzrůstající) není známa. V minulosti kácen pro dřevo, v současné době bylo Čínskou vládou úředně kácení v západní Číně zakázáno Čínským zákonem o zachování lesa.\n\n"}
{"id": "1049966", "url": "https://cs.wikipedia.org/wiki?curid=1049966", "title": "Connor McDavid", "text": "Connor McDavid\n\nConnor McDavid (* 13. ledna 1997, Richmond Hill, Ontario) je kanadský hokejový útočník hrající v týmu Edmonton Oilers v kanadsko-americké soutěži National Hockey League (NHL), kde plní úlohu kapitána mužstva. Často je označován jako nový Sidney Crosby a někteří ho dokonce srovnávají se samotným Waynem Gretzkym.\nVětšina médií i skautů ho považovala za předpokládanou jedničku vstupního draftu NHL 2015, což se taky potvrdilo, když byl 26. června 2015 draftován v prvním kole jako 1. celkově týmem Edmonton Oilers. Přezdívá se mu „The Next big thing“ či „Hokejový LeBron James nebo Tiger Woods“.. \nConnor McDavid je největší talent současného hokeje, nejlepší hráč světa, je také nejmladším kapitánem celé NHL od 19 let je kapitánem týmu Edmonton Oilers (NHL) a od 20 let je kapitánem hokejové reprezentace A týmu Kanady. Dvojnásobný držitel ceny Art Ross Trophy pro nejvíce bodů na konci základní části NHL. Connor McDavid je od sezóny 2017 v (jeho 20 letech) také nejlépe placeným hráčem světa, základní roční plat 12 500 000 $ + bonusy 2 500 000 $. Jedná se o nejvyšší plat celé historie NHL. Kontrakt je podepsán na 7 let, během této doby si Connor McDavid přijde na více jak 2.5 miliardy korun. Jedná se o podobný talent jako měl Wayne Gretzky, Mario Lemieux nebo Jaromír Jágr.\n\nConnor McDavid začal svou hokejovou kariéru v týmu York-Simcoe Express v kanadské soutěži Ontario Minor Hockey Association (OMHA), která je zařazena do věkové kategorie Minor, což je vlastně amatérská hokejová liga, která se hraje pod juniorskou věkovou hranicí (tedy pod 18 let). Následně se pro sezónu 2011/12 přesunul do klubu Toronto Marlboros, kde působil ve dvou soutěžích zároveň. V Minor soutěži Midget nasbíral v 88 utkáních 209 bodů za 79 branek a 130 asistencí, v Greater Toronto Hockey League (GTHL) získal 72 bodů ve 33 zápasech za 33 gólů a 39 asistencí. Spolu se spoluhráčem Rolandem McKeownem sdílel cenu Buck Houle Award, kterou po konci sezóny uděluje Toronto Marlboros hráči, jenž podává na ledě vynikající výkony, za vedení mužstva a věrnost hokejovému klubu. Díky výsledkům byl po konci sezóny také jmenován hráčem roku GTHL.\n\nVzhledem k jeho vysoké úrovni hry, mu byl hokejovou federací Kanady (Hockey Canada) a kanadskou juniorskou soutěží Ontario Hockey League (OHL) udělen status „výjimečného hráče“, který bude draftován pro OHL už v roce 2012 ve věku 15 let, tedy o rok dříve než všichni ostatní hráči. Pouze třem dalším hráčům se od roku 2005 povedlo, aby byli draftováni už ve věku 15 let, John Tavares to dokázal v roce 2005 (1. celkově), následoval Aaron Ekblad v roce 2011 (1. celkově) a Sean Day v roce 2013 (4. celkově). McDavid byl podle předpokladů draftován jako 1. celkově týmem Erie Otters. Jakožto první celkový výběr, získal McDavid cenu Jacka Fergusona, jenž je udělována hráči, který je draftován jako jednička draftu OHL. Od svého druhého utkání v sezóně 2012/13, zaznamenal alespoň bod v patnácti po sobě jdoucích utkáních, díky čemuž byl jmenován nováčkem měsíce OHL v říjnu a listopadu. 9. března 2013, během utkání proti týmu Owen Sound Attack zaznamenal dvě asistence, čímž v celkovém součtu 37 v probíhající sezóně stanovil nový týmový rekord asistencí od nováčka v soutěži. Následně útočil na překonání klubového nováčkovského rekordu Tima Connollyho v počtu kanadských bodů (jako nováček OHL nasbíral v sezóně 1997/98 celkem 62 bodů). Tento rekord překonal 16. března v posledním zápase sezóny proti týmu Guelph Storm, když v zápase zaznamenal 4 asistence a s celkovým počtem 66 bodů vytvořil nový klubový rekord. McDavid dokončil sezónu s nejvíce asistencemi jako nováček OHL (celkem 41) a skončil druhý v bodování nováčků za Rusem Nikolajem Goldobinem. Za jeho předvedené výkony získal Emms Family Award, cenu udělovanou pro nejlepšího nováčka ligy a byl jmenován do prvního nováčkovského tým soutěže. Generální manažer Dallas Stars Kanaďan Jim Nill o něm řekl: „\"Nuže, on je výsadním hráčem. V kterémkoliv týmu, který si ho vybere v draftu NHL, může být 15 nebo 20 let základním stavebním kamenem. Takoví hráči dělají pokroky opravdu často.\"“\n\nNásledovala sezóna 2013/14, ve které McDavid získal William Hanley Trophy (trofej pro hráče s největším zaujetím pro sport a největším sportovním duchem v OHL), Bobby Smith Trophy (cenu pro hráče, který nejlépe zkombinoval, jak sportovní, tak i studentské úspěchy v OHL), CHL Scholastic Player of the Year (cenu pro hráče, který nejlépe zkombinoval sportovní i studentské úspěchy v některé z lig, které zastřešuje Canadian Hockey League) a byl jmenován do druhého All-Star týmu OHL.\n\nBěhem tréninkového kempu před sezónou 2014/15 byl McDavid jmenován kapitánen Erie Otters. McDavid měl skvělý start do sezóny, než si 11. listopadu 2014 zlomil při bitce s kapitánem týmu Mississauga Steelheads krajanem Brysonem Cianfronem pravou ruku. Byla to teprve jeho druhá bitka na ledě v kariéře. Do té doby vedl McDavid kanadské bodování OHL, když si v 18 utkáních připsal 16 gólů a 35 asistencí. McDavid byl kvůli zranění ze hry šest týdnů a na led se vrátil až na MSJ v ledním hokeji 2015. První utkání za Otters po svém zranění odehrál 8. ledna 2015 proti Sarnii Sting. V zápase vstřelil branku na 2:0, avšak jeho tým nakonec prohrál 3:4. Ve 47 zápasech, které nakonec odehrál během základní části, vstřelil 44 branek a zaznamenal 76 asistencí, díky čemuž skončil třetí v kanadském bodování OHL po základní části. V průběhu play-off pak předváděl dominantní výkon, když ve 20 zápasech vstřelil 21 gólů a posbíral 28 asistencí. S 49 body suverénně ovládl produktivitu play-off a například druhý v pořadí Nick Ritchie z týmu Sault Ste. Marie Greyhounds získal ve srovnání s McDavidem „pouhých“ 26 bodů. S mužstvem Erie Otters se probojoval až do finále OHL, kde však nestačil po 5 zápasech finálové série na mužstvo Oshawa Generals.\n\nPo konci sezóny pak získal Wayne Gretzky 99 Award (cenu pro nejužitečnějšího hráče playoff), byl jmenován nejlepším hráčem Canadian Hockey League, obhájil trofeje Bobby Smith Trophy a CHL Scholastic Player of the Year a získal Red Tilson Trophy (cenu pro nejužitečnějšího hráče OHL).\n\nUž před draftem ho většina médií a skautů považovali za jednoznačnou jedničku vstupního draftu NHL 2015, když se ve všech jejich žebříčcích umisťoval na 1. pozici. Navíc podle nich půjde o největší talent vstupující do NHL od dob Sidneyho Crosbyho. Podle očekávání byl pak 26. června 2015 při vstupním draftu NHL, který se konal v aréně BB&T Center v Sunrise, na Floridě draftován na 1. místě týmem Edmonton Oilers. Po draftu se pak McDavid nechal slyšet: „\"Je mi velkou ctí, že mohu být jedničkou letošního draftu. Děkuji Edmontonu za důvěru. Doufám, že nezklamu.\"“ Pak ještě dodal: „\"Myslím si, že to bylo ještě lepší, než jsem očekával. Nevěděl jsem, jak se budu cítit. Nebyl jsem ani příliš nervózni, spíš nedočkavý. Je to opravdu vzrušující pocit, když slyšíte volat vaše jméno a pak si projdete tím vším.\"“\n\nNecelý týden po draftu, dne 3. července 2015, podepsal tříletou nováčkovskou smlouvu s Edmontonem. Na základě kontraktu může včetně bonusů vydělat celkem 11,325 milionu amerických dolarů, což je maximum určené pro nováčkovskou smlouvu. V soutěži poprvé debutoval 9. října 2015 v zápase proti St. Louis Blues, který jeho tým prohrál 1:3. McDavid si v utkání připsal 2 střely na branku, byl u 1 inkasovaného gólu svého mužstva a vyhrál jen 3 ze 13 vhazování, na která šel. Svou 1. branku a zároveň první bod v NHL si připsal o čtyři dny později v utkání proti Dallasu Stars, když vyrovnával na 2:2, avšak s týmem nakonec prohrál 2:4. Po utkání byl pak rád, že konečně bodoval: „\"Byl jsem z toho nadšený a hodně se mi ulevilo, jelikož byl na mě vyvíjen obrovský tlak\".\"“ 2. listopadu 2015 nedohrál utkání proti Philadelphii (vítězství 4:2 Edmontonu), když po druhé třetině musel pro zranění odstoupit. Po utkání se zjistilo, že má zlomeninu klíční kosti, kvůli čemuž týmu chyběl několik měsíců. Zpět do hry naskočil 2. února 2016 domácím zápasem proti Columbusu Blue Jackets, ve kterém se gólem a dvěma asistencemi podílel na výhře 5:1. Ve svém prvním zápase proti Torontu Maple Leafs (týmu, jemuž fandil v dětství) zaznamenal 11. února 2016 pět bodů, když zařídil tři góly pro Jordana Eberleho a zároveň dvě branky sám vstřelil. Svou nováčkovskou sezónu v NHL dokončil s bilancí 16 vstřelených branek a 32 asistencí v 45 utkáních. V hlasování o Calder Memorial Trophy pro nejlepšího nováčka sezóny skončil třetí, navzdory tomu, že v ročníku odehrál pouze 45 zápasů.\n\nDne 5. října 2016 byl jmenován kapitánem Oilers, což ho učinilo nejmladším kapitánem v historii NHL a celkově patnáctým Edmontonu. Ve věku 19 let a 266 dnů tak překoval dosavadní rekord Švéda Gabriela Landeskoga, který když se stal kapitánem Colorada Avalanche, byl o 20 dní starší než McDavid. Sám k tomu pak poznamenal: „\"Jsem velmi poctěn a nadšený, že můžu plnit tuto úlohu. Ale mít podporu spoluhráčů a všech okolo, to je ta hlavní věc, a to je to, co to dělá tak mnohem jednodušší.\"“\n\nO týden později odehrál první utkání v sezóně coby kapitán Oilers, když si při domácím vítězství svého týmu v nové Rogers Place aréně proti Calgary Flames poměrem 7:4 připsal 2 branky a 1 asistenci. Tři body (1+2) zaznamenal i o dva dny později v odvetném utkání na hřišti Calgary. V obou utkání byl pak vyhlášen první hvězdou zápasu. Dne 19. listopadu vstřelil proti Dallasu Stars svůj první hattrick v NHL, když do té doby nedokázal v předchozích 10 utkáních vstřelit jedinou branku, k čemuž sám poznamenal: „\"Tři opravdu šťastné góly.\"“\n\nPrvním mezinárodním turnajem se pro něj stal Světový pohár do 17 let v roce 2013, kde reprezentoval kanadskou provincii Ontario. Na turnaji si v 5 zápasech připsal 6 branek a 3 asistence a byl jmenován to All star týmu turnaje. Je první akcí v dresu Kanady však bylo Mistrovství světa v ledním hokeji do 18 let v ruském Soči, kde byl v 16 letech nejmladším hráčem svého mužstva. V prvním utkání, 18. dubna 2013 proti Slovensku, zaznamenal jeden gól a dvě asistence. V posledním utkání základní skupiny pak zaznamenal hattrick proti Švédsku, díky čemuž byl pak vyhlášen nejlepším kanadským hráčem zápasu. S kanadským týmem nakonec na turnaji zvítězil, když ve finále porazili čtyřnásobné obhájce titulu ze Spojených států poměrem 3:2. S 8 brankami se stal nejlepším střelcem turnaje a se 14 body, také ovládl kanadské bodování. Jim Nill, hlavní skaut Detroitu Red Wings, o něm během turnaje řekl: „\"Dalo by se říci, že je dalším The Next One (přezdívka pro hokejisty, srovnávané s Waynem Gretzkym).\"“\n\nNa Mistrovství světa juniorů ve švédském Malmö v roce 2014, skončil s kanadským výběrem čtvrtý, když v boji o bronz podlehl Rusku výsledkem 1:2. Kanadu reprezentoval i příští rok na domácím juniorském šampionátu v Torontu a Montréalu, kde plnil úlohu jednoho ze dvou asistentů kapitána, a kde s týmem získal zlaté medaile. Ve finálovém střetnutí totiž kanadští hokejisté oplatili Rusku porážku o bronzové medaile z předchozího šampionátu a zvítězili těsně 5:4. Na šampionátu vstřelil v 7 utkáních 3 góly a připsal si 8 asistencí, díky čemuž byl také jmenován do All star týmu turnaje.\n\nV roce 2016 na šampionátu v Rusku vybojoval s Kanadou zlaté medaile, když ve finálovém utkání proti Finsku vstřelil první a zároveň vítěznou branku. Celkem v desíti zápasech vstřelil 1 branku a na 8 jich přihrál. Zároveň se stal nejmladším hráčem, kterému se povedlo vyhrát šampionáty všech tří věkových kategorií.\n\nDne 2. března 2016 jej kanadský trenér Todd McLellan zařadil na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu. Později se stal kapitán tohoto výběru. S týmem obsadil konečné 5. místo, když nedokázali postoupit ze skupiny. Na turnaji zaznamenal ve třech odehraných utkáních 3 asistence.\n\nMcDavid se narodil v kanadském Richmond Hillu roku 1997 Brianovi a Kelly McDavidovým. Má staršího bratra Camerona (* 1993), který se dříve také věnoval lednímu hokeji. Těsně před jeho třetími narozeninami, získal Connor svůj první pár kolečkových bruslí. Poprvé na ledě začal bruslit, když mu byly 3 roky a hokej začal hrát hned následující rok; jeho rodiče museli lhát o Connorovém věku, protože lední hokej se mohl hrát až od pěti let. Když mu bylo 6 let, hokejová asociace v jeho bydlišti Newmarketu mu nedovolila hrát hokej nad jeho věkovou skupinu. Místo toho, aby hrával v nižší úrovni, ho rodiče příští rok zapsali do týmu v nedalekém městě Aurora, kde hrál proti 9letým hráčům. Connor se tak připojil k tamnímu týmu York-Simcoe Express, kde byl trénovaný jeho otcem Brianem, a se kterým v průběhu let vyhrál čtyři tituly v Ontario Minor Hockey Association.\n\nMcDavid také zvažoval hraní v National Collegiate Athletic Association (Národní vysokoškolská atletická asociace), kde by pravděpodobně nastupoval za tamní klub Bostonské univerzity, ale rozhodl se, že by pro jeho hokejový vývoj bylo nejlepší hrát v Ontario Hockey League.\n\nJeho otec Brian řekl k jeho hokejovým začátkům: „\"Dalo by se říct, že byl hned od začátku trošičku jiný. Hned se mi zdálo, že je k tomuto sportu předurčen.\"“\n\n\n"}
{"id": "1049974", "url": "https://cs.wikipedia.org/wiki?curid=1049974", "title": "Sociální fakt", "text": "Sociální fakt\n\nSociální fakt (někdy také sociální jev) z pohledu sociologie tvoří hodnoty a aspekty společenského života, které utváří naše činy jako jedinců (například ekonomická situace nebo vliv náboženství). Sociální fakt jsou struktury, kulturní normy a hodnoty, které jsou vnější, a mají „donucovací“ charakter na aktéry.\n\nKoncept sociálního faktu byl popsán v \"Pravidlech sociologické metody \"(1895). Charakteristikou sociálních faktů je, že vůči jedincům uplatňují <nowiki>\"mocenský nátlak\"</nowiki>.\n\nFrancouzský sociolog Émile Durkheim tento koncept vytvořil v konfrontaci se soudobou filozofií a psychologií, vůči nimž chtěl postavit sociologii na empirickém výzkumu a ne na abstraktním teoretizování. Sociální fakty tedy musí být zkoumány jako věci, které nemohou být poznány pouhou mentální aktivitou, například tak, jako ve filozofii. Je k tomu potřeba i dalších dat, které musí získat.\n\nDurkheiem chápe sociální fakt jako sílu, která působí na jednotlivce z vnějšího okolí. Ve své metodologii s ní pak pracuje jako s nástrojem popsání fungování kulturních norem a hodnot. Sociální fakt ovlivnila skutečnost, že Durkheim zastával holistický přístup ke společnosti – to znamená, že „celek“ je důležitější, než jeho části, a každá část má význam jen v případě, že s ostatními souvisí.\n\nLidé donucovací povahu sociálních faktů často nerozpoznají. To proto, že se sociálním faktům obecně vzato sami podřizují, a přitom jsou přesvědčeni, že jednají na základě vlastní volby. Durkheim tedy tvrdí, že lidé vlastně následují vzorce, které v jejich společnosti obecně platí. Sociální fakty přitom mohou lidské jednání mocensky ovlivnit mnohými způsoby, od otevřeného trestu (například v případě trestného činu) přes společenské odmítnutí (v případě nepřijatelného chování) až po prosté nedorozumění (v případě jazykové nejasnosti).\n\nDurkheim zdůrazňuje, že sociální fakta vznikla v sociálním prostředí. Lidé tedy nejsou jen jejich subjektem (jen aktéry, kteří se musí podřizovat), ale také jejich zdrojem. Drukheim také tvrdí, že původ všech sociálních faktů se vztahuje k idejím – pokud chceme zjistit původ sociálního faktu, musíme nejdříve zkoumat původ idejí, které byly u jeho vzniku.\n\nPrapůvod sociálních faktů vnímá v obecné povaze lidí a jejich vysokém stupni sociability. Obecným rysem lidské povahy je např., že lidé vytvářejí skupiny. Skupina ale jedná jinak než jednotlivec. Individuální vědomí se prolínají a tím vzniká kolektivní vědomí. Jedná se o soubor toho, co společně pociťuje a čemu věří průměr členů jedné společnosti. Durkheim zároveň tvrdí, že kolektivní vědomí je nejvyšší formou duševního života, protože je vědomím vědomí. Stojí mimo všechny individuální a dílčí nahodilosti a všechny věci spatřuje v jejich stálé a základní podobě, kterou zachycuje ve sdělitelných pojmech. \n\nSociální fakta tedy utváří přesvědčení, sklony chování a zvyky skupiny, které jsou prováděny ve společenství lidí. Nestačí však jen kolektivní vědomí vytvořit, ale neustále se musí udržovat prostřednictvím shromáždění společenství. Pocit sounáležitosti v těchto shromážděních poté obnovují u členů společnou víru a hodnoty.\n\nÉmile Durkheim přiznával, že studovat sociální fakty je obtížné – jsou neviditelné a nepostižitelné, nelze je tedy přímo pozorovat. Jejich vlastnosti musí být odhalovány nepřímo, prostřednictvím analýzy jejich důsledků nebo zkoumáním pokusů o jejich prosazování, jako jsou zákony, náboženské spisy nebo psaná pravidla chování. Při studování sociálních faktů Durkheim zdůrazňoval nutnost odprosit se od předsudků a ideologie. Vědecký přístup vyžaduje mysl otevřenou vůči důkazům, které poskytují smysly, a oproštěnou od předpojatostí, jež přicházejí zvnějšku.\n\nDurkheim byl přesvědčen, že vědecké koncepty lze rozvinout jedině skrze vědeckou praxi. Vyzýval sociology, aby věci studovali takové, jaké skutečně jsou, a aby vytvářeli nové koncepty, které reflektují skutečnou povahu věcí.\n\nDurkheim klasifikoval sociální fakty do dvou kategorií:\n\nToto rozdělení vzniká na základě to, že Durkheim věří, že ve společnosti existuje určitý počet fakt, jež se svými vlastnostmi liší od těch individuálních (vzniklých na psychické úrovni). Tedy materiálních sociálních faktů. Nic z toho není výtvorem přírody, ale ani jednotlivce. Je to například jazyk určitého národa. Peníze, kterými platíme. Představa času (na této představě rozdělujeme čas na dny, hodiny..). Oblečení, které volíme podle příležitosti. Pokud bude chtít jednotlivec některou z těchto věcí změnit, nepovede se mu to. Není to v jeho silách. A každá tato snaha bude potrestána – ve formě výsměchu, nebo problémů s úřady atd. \n\nJiná sociální fakta mají tendenci projevovat se po nějaké době mimo vědomí jedince a vytvářet si vlastní, fyzickou podobu. Ty nazýváme nemateriálními fakty. Příkladem je morálka, nebo právo. V každé společnosti platí nějaké morální hodnoty a zásady, které se projevují nejen jako jednání a\nmyšlení členů společnosti, ale také v podobě zákoníků, náboženské knihy, která stanoví, co se smí a co naopak ne. \n\nV rámci celé množiny sociálních faktů lze vysledovat několikero rozdělení.\n\nTato definice Durkheimovi umožňuje označit za normální například kriminální čin, což je závěr poněkud překvapivý. Durkheim nicméně argumentuje, že kriminální čin v žádném případě nepůsobí negativně na řád společnosti jako celku. Samotný akt vraždy, bez ohledu na zrůdnost takového činu, nemá konkrétní vliv na chod společnosti; pro faktické fungování společnosti není ztráta jedince rizikem.\n\nSpis \"Elementární formy náboženského života\" (1912) představuje rozbor významného nemateriálního sociálního faktu, totiž náboženství. Durkheim se domnívá, že zdrojem náboženství je společnost sama. Právě společnost některé věci označuje jako posvátné a jiné jako profánní. Durkheim tvrdil, že vposledku jsou náboženství a společnost jedním a tím samým.\n\nNáboženství je způsob, jak společnost vyjadřuje sebe samu formou nemateriálního sociálního faktu. Je to systém idejí, kterými si lidé zpodobňují společnost, do níž patří, a vztah, který k ní mají. Praktiky kultu, které člověka mají poutat k jeho bohu, připoutávají člověka ke společnosti, protože bůh je podle Durkheima pouze obrazným vyjádřením společnosti.\n\nNáboženstvím dneška by mělo být náboženství humanity a jeho racionálním výrazem by byla individualistická etika.\n\nV \"Pravidlech sociologické metody\" byl sociální fakt popsán jako věc, která je nezávislá na jedinci, ale vyvíjí na ně tlak. Samotný výraz věci vyvolal vlnu kritiky. Proto ve druhém vydání knihy Durkheim zdůrazňuje, že výrazem věc nemyslí objekt s hmotnou podobou, ale něco, co není\nmožné změnit pouhým působením mysli, jako protikladem myšlenky.\n\nKritice byl také podroben systém, jakým sociální fakta vznikají a pak fungují. Durkheimovi bylo vyčítáno, že ze sociálních jevů udělal „fantomy, jež žijí svým vlastním životem“.\n\nDále také byla kritizována objektivita sociálních faktů. Pokud jsou sociální fakta objektivní a nezávislé na jedinci, pak je velmi obtížné je zkoumat. Zkoumání se totiž stává pouze interpretací názoru vědce, co daný sociální fakt znamená.\n\nTeorii sociálního faktu dále rozpracovává i Marcel Mauss, synovec a žák Émila Durkheima. Věnuje se tzv. Totálnímu sociálnímu faktu a definuje ho jako „činnost, která má vliv na celou společnost v ekonomické, právní, politické a náboženské sféře“.\n\n\n"}
{"id": "1049976", "url": "https://cs.wikipedia.org/wiki?curid=1049976", "title": "Emmanuel Mayuka", "text": "Emmanuel Mayuka\n\nEmmanuel Mayuka (* 21. listopadu 1990, Kabwe) je zambijský fotbalový útočník a reprezentant, od roku 2016 hráč egyptského klubu Zamalek SC.\n\n\nZačínal v zambijském klubu Kabwe Warriors FC, v roce 2008 přestoupil do izraelského Maccabi Tel Aviv FC, s nímž vyhrál v roce 2009 izraelský ligový pohár Toto Cup. Po dvou letech odešel do švýcarského BSC Young Boys, v roce 2012 podepsal pětiletý kontrakt v Southamptonu. Sezónu 2013/14 strávil na hostování v FC Sochaux-Montbéliard.\n\nJako sedmnáctiletý byl povolán na Mistrovství světa ve fotbale hráčů do 20 let 2007, kde Zambie skončila v osmifinále. Ve stejném roce debutoval v seniorské reprezentaci, pětkrát se zúčastnil Afrického poháru národů. Byl členem týmu, který vyhrál Africký pohár národů 2012 v Gabonu a Rovníkové Guineji, kde vstřelil tři branky a obdržel cenu pro nejlepšího střelce.\nZúčastnil se i Afrického poháru národů 2015 v Rovníkové Guineji, kde Zambie obsadila se 2 body poslední čtvrté místo v základní skupině B.\n\n"}
{"id": "1049979", "url": "https://cs.wikipedia.org/wiki?curid=1049979", "title": "Crowdfunding", "text": "Crowdfunding\n\nCrowdfunding (česky skupinové financování nebo davové financování) je způsob financování, při kterém větší počet jednotlivců přispívá menším obnosem k cílové částce požadované pro realizaci předmětu financování. Crowdfundingem můžeme financovat zajímavé projekty, produkty či společnosti, ale například i politické kampaně. \n\nCrowdfunding má několik typů, které lze rozlišovat dle odměny, kterou ti, kteří přispívají, za svůj příspěvek získají, a to:\n\nPro usnadnění crowdfundingu existují servery, které podporované projekty umožňují vyhledat. Každý projekt většinou obsahuje:\n\nVybrané finance bývají strukturovány do základní částky, jejíž vybrání bude schopno financovat projekt jen sám o sobě – v „základní verzi“, a dodatečných cílů (achievements). Za vybrání každého z nich autoři projektu slibují přidat do projektu určitý rys nebo jej vylepšit popsaným způsobem.\n\n\n\n"}
{"id": "1049982", "url": "https://cs.wikipedia.org/wiki?curid=1049982", "title": "Apostáze", "text": "Apostáze\n\nApostáze (původem : \"ἀποστασία\"; v přepisu \"apostasia\") je termín označující v klasickém smyslu odpadnutí či odstoupení od víry. Moderní sociologie užívá pojem apostáze v novějším a obecnějším smyslu: odpor k formalizovanému náboženství (nikoli nutně ateistický), který je typický pro postindustriální společnosti. V metaforickém smyslu může pojem označovat jakékoli odpadlictví či opuštění něčeho.\n\nKatolická církev (i jiné církve) chápala v minulosti apostázi jako zločin, pojem splýval s pojmem kacířství. Šlo o zločin duchovní následovaný exkomunikací (z církve), leč v některých státech, kde byla moc církevní svázána s mocí světskou, mohl být i zločinem státním postihovaným státními soudy – východořímský císař Justinián I. kupříkladu v kodexu, jež vydal, stanovil pro zločin apostáze tresty jako konfiskace majetku, nezpůsobilost k dědění či trest smrti pro návodce k odstoupení od víry. V Rakouské říši byla apostáze jako státní zločin zrušena až 25. května 1868.\n\nOttův slovník naučný pojem definoval takto: „Apostasie (řec.) jest církevní zločin, jehož se dopouští, kdo buď odstoupil od víry křesťanské, aniž třeba přistoupil k jinému náboženství (\"apostasie a fide\" č. \"perfidiae\"), nebo kdo obdržev vyšší svěcení odstoupil od stavu duchovního (\"apostasie ordinis\" č. \"clericatus\"), nebo kdo vykonav slavné sliby řeholní o své újmě vystoupil z řádu (\"apostasie religionis\" č. \"monachatus\", a \"apostasie aregula\"). Provinilec takový nazván apostata. Avšak nezachování církevního příkazu (\"apostasie inobedientiae\") a překřtění (\"rebaptizatio\") nespadají pod pojem apostasie.“\n\nK roku 2014 bylo na světě 25 států s tresty za veřejnou apostázi. Žádná z těchto zemí se nenacházela v Americe nebo v Evropě, naopak všechny byly státy s muslimskou většinou. V jedenácti z těchto zemí hrozil za odstoupení od víry trest smrti, konkrétně tomu tak bylo v Afgánistánu, Bruneji, Mauritánii, Kataru, Saúdské Arábii, Somálsku, Súdánu, Spojených arabských emirátech, Jemenu, na Komorách a v některých státech Nigérie. Dalšími státy, které apostázi nejrůznějšími formami trestaly, byly Alžírsko, Bahrajn, Egypt, Indonésie, Írán, Irák, Jordánsko, Kuvajt, Libanon, Libye, Maroko, Omán, Pakistán, Sýrie a Tunisko. Seznam zahrnuje jak státy, které trestaly apostázi přímo na základě zákonů proti ní, tak států, kde samotná apostáze nebyla trestným činem, v obecné praxi však byly zaznamenány případy, kdy byla trestána na základě jiných zákonů (nejčastěji těm proti rouhání). V některých z těchto států je apostáze trestná jen pro muslimy.\n\n\n"}
{"id": "1049986", "url": "https://cs.wikipedia.org/wiki?curid=1049986", "title": "Nutriční programování", "text": "Nutriční programování\n\nNutriční programování (z angl. ENP – \"early-life nutritional programming\") je jedna z disciplín pediatrie zabývající se vlivem výživy v raném věku na zdraví dítěte v dospělosti. Základní premisa nutričního programování vychází z vědeckých výzkumů, které zjistily, že zdraví jedince a (mj. např. pravděpodobnost rozvoje civilizačních chorob) ovlivňuje jeho genetická výbava ze zhruba 20 %; až 80% vliv mají okolní faktory, zejména pak výživa, kterou přijímá od prenatálního věku až po věk 3 let. Právě v tomto nejranějším období věku je schopnost organismu reagovat na vnější prostředí nejvyšší a také vliv na vyvíjející se orgánové systémy je nejvýraznější.\n\nKoncept nutričního programování ve výživě dětí od početí po věk 3 let definuje:\nOptimální a komplexní výživa pak pomáhá např. podporovat vývoj imunity, mozku a energetického metabolismu dítěte, budovat zdravé stravovací návyky a maximalizovat možnosti prevence vzniku alergií, cukrovky, kardiovaskulárních chorob a dalších chronických a civilizačních chorob.\n\nTěhotná žena by měla již od početí dbát na vyváženou, pestrou a zdravou výživu. Růst a vývoj plodu je značně závislý na dostupnosti kyslíku a všech potřebných živin, jejich nedostatek má za důsledek nevratné změny přetrvávající po celý život. Je prokázáno, že podvýživa a nedostatek důležitých výživových látek matky v prvním trimestru vede k vyššímu riziku obezity, hypertenze a diabetu u dítěte.\n\nPod- i nadvýživa mají zásadní vliv na růst a vývoj orgánů a budoucí složení těla. Např. druh tuku ve stravě může ovlivnit rozložení tukové hmoty v dětství ale i v dospělosti, správná struktura tuku nastavuje správnou funkci metabolismu energie, čímž snižuje riziko obezity v dospělosti.\n\nVliv má také příjem bílkovin. Nejen množství, ale i kvalita přijímaných bílkovin jsou rozhodující pro pozdější rozvoj obezity. Vyšší příjem živočišných a nižší příjem rostlinných bílkovin je asociován s vyšším rizikem vzniku obezity. Narůstající tendence dětí k obezitě a pozdějším metabolickým poruchám by měla přivést pozornost k často zbytečně vysokému příjmu živočišných bílkovin, ten by neměl překročit více než 10 % z celkového energetického příjmu.\n\nProkazatelný pozitivní vliv na zdraví v dospělosti má kojení dítěte. Např. i přesto, že „mateřské mléko obsahuje vysoké množství cholesterolu, mají kojené děti v průběhu života cholesterol nižší než děti nekojené. Je to pravděpodobně dáno tou adaptací, která zafunguje v kojeneckém věku a následně „naučí“ metabolismus dítěte s cholesterolem lépe zacházet.“ Snižuje se tak riziko budoucího rozvoje kardiovaskulárních chorob. Světová zdravotnická organizace doporučuje kojení jako nejlepší stravu pro novorozence a kojence do 6 měsíců věku, poté jako doplněk stravy až do věku 2 let.\n\nU kojenců by se strava neměla přislazovat ani přisolovat. Nadbytek soli může vést v pozdějším věku k hypertenzi, dosolování může dítě navyknout na slanou chuť. „Celkově může taková strava způsobovat pozdější metabolické změny, jakou jsou například obezita či postižení cév,“ říká doktor Tláskal, vedoucí lékař oddělení léčebné výživy a předseda Nutričního týmu ve FN Praha Motol.\n\nNutriční programování řeší také včasné zapojování různých potravin do jídelníčku tak, aby bylo minimalizováno riziko vzniku např. potravinových alergií. „Oddalování podání cereálií po 6. měsíci může zvyšovat riziko alergie na lepek. Ze závěrů poslední publikované prospektivní kohortové studie s více než 82 000 probandů provedené v Norsku vyplývá, že zavedení lepku před 4. měsícem a po 6. měsíci zvyšuje výskyt celiakie a kojení není protektivním faktorem.“\n\n\n"}
{"id": "1049999", "url": "https://cs.wikipedia.org/wiki?curid=1049999", "title": "Bystrá (přítok Osturnianského potoka)", "text": "Bystrá (přítok Osturnianského potoka)\n\nBystrá je potok v Zamaguří, na území okresu Kežmarok, je to pravostranný přítok Osturnianského potoka a má délku 6 km.\n\nStéká zpod hlavního hřebene Spišské Magury, kde pramení v podcelku Repiský na jihovýchodním úpatí vrchu Repiský v nadmořské výšce kolem 1055 m. Teče na sever, zleva přibírá Kobylianku a v Osturnianské brázdě na území obce Osturňa se v nadmořské výšce cca 715 m vlévá do Osturninanského potoka.\n\nÚdolím potoka vede turistická trasa (zelená značka) a cyklostezka z Osturne do Ždiar.\n"}
{"id": "1050000", "url": "https://cs.wikipedia.org/wiki?curid=1050000", "title": "Búdkoviansky potok", "text": "Búdkoviansky potok\n\nBúdkoviansky potok je potok na Záhorí, protéká územím okresu Skalica. Je to levostranný přítok Chvojnici, má délku 6,5 km a je tokem IV. řádu.\n\nPramení v Chvojnické pahorkatině, v podcelku Unínska pahorkatina, pod kótou 262,9 m n. m. severně od obce Radimov v nadmořské výšce kolem 265 m n. m. Nejprve teče severozápadním směrem podél osady Budkovan na pravém břehu a vstupuje do bažinatých území chráněného areálu Búdkovianských rybníků se dvěma vodními plochami a porostem rákosu. Z jihu ústí občasný přítok z oblasti holičských dílů. Z rybníků vytéká u osady Gombár a dále pokračuje na sever, pod vrch Hřeben (230,4 m n. m., jižně od města Holíč, kde se stáčí na východ. Protéká obcí Trnovec a na jejím území se v nadmořské výšce cca 177 m n. m. Vlévá do Chvojnici.\n"}
{"id": "1050001", "url": "https://cs.wikipedia.org/wiki?curid=1050001", "title": "Sussex španěl", "text": "Sussex španěl\n\nSussex španěl (anglicky: sussex spaniel) je psí plemeno původem z Velké Británie, kde se chová již od 18. století .\n\nPlemeno sussex španěl vzniklo ve Velké Británii v hrabství Sussex, podle kterého vznikl i jeho název. To se odehrávalo v 18. století. Čistokrevných chov začal až v roce 1795 a to chovatel Augustus Elliot Fuller . Jeho předci dodnes nejsou známí, ale kvůli odlišnému způsobu lovu (totiž vysokému hlasu a štěkání při lovu) je pravděpodobné, že jeho předky byli honiči. Často se stává i to, že se narodí štěňata, která jsou barvou srsti podobná bloodhoundovi . Původně byl využíván jako lovecký pes, dnes je oblíbený spíše jako společník.\n\nPrvní oficiální standard byl vydán roku 1879 avšak potvrzen byl roku 1855 . Pro prohloubení jeho loveckého pudu a zároveň mírumilovných vlastností byl v polovině 20. století křížen s clumer španělem. Je to jedno z prvních plemen, které bylo uznáno AKC (American Kennel Club)\n\nDo Česka byli první jedinci přivezeni v roce 1994 a jednalo se o dvě fenky . V současné době (srpen 2015) se zde nachází jediná chovatelská stanice tohoto plemene — Boysson Bohemia.\n\nSussex španěl je nebojácný, odvážný a aktivní pes. Jeho charakteristickým znakem je kolébavá chůze. Není moc mrštný ani rychlý, ale dokáže se pro stopu prodírat i hustým porostem. Na druhou stranu je ale velmi silný. Je chytrý a hravý a rychle se učí. Lehce se cvičí. Rád je ve středu dění a nevychovaní jedinci se snaží upoutat na sebe pozornost tím, že dělají zakázané věci. Je to pes \"jednoho pána\", zvolí si tedy jednoho člena rodiny, kterého poslouchá a je mu oddaný, ostatní moc neposlouchá. Není příliš dominantní.\n\nDěti mu nevadí a jejich hry díky vysokému prahu bolesti dokáže přetrpět. S ostatními zvířaty vychází dobře, ale ve volné přírodě je nutné si dát pozor, protože odvolání od stopy je velmi složité. S ostatními psy vychází dobře, protože není příliš dominantní. Lidi má rád a proto si na cizí rychle zvyká. Přestože má vysoký hlas a často štěká, není to dobrý hlídač.\nSrst plemene je dlouhá, na dotek hebká a většinou v různých odstínech hnědé. Dobře chrání tělo před vodou i chladem. Tato srst vyžaduje každodenní vyčesávání. Slepenou srst je nutné odstřihávat. Mytí šamponem jí nevadí. Špatně snáší horko.\n\nPlemeno lze lehce vycvičit, protože je inteligentní a netvrdohlavé. Výcvik je nutný a zvládne jej i začátečník. Stejně tak výchova. Měli by se obejít bez fyzických trestů, na které sussex španěl reaguje přehnaně citlivě.\n\nVyžaduje hodně pohybu a zátěže. Bez pohybu se může stát stereotypním nebo až agresivním. Jsou pro něj vhodné veškeré typy pohybu, od běhání při kole až po dlouhé túry. Při pohybu ale musíme brát na vědomí i to, jak špatně snáší horko a tělesnou kondici jednotlivce.\n"}
{"id": "1050002", "url": "https://cs.wikipedia.org/wiki?curid=1050002", "title": "Kakost kantabrijský", "text": "Kakost kantabrijský\n\nKakost kantabrijský (\"Geranium × cantabrigiense\") je vytrvalá bylina z čeledi kakostovité (\"Geraniaceae\"). Dorůstá výšky 20 až 30 cm. Kvete od května do července. Kakost kantabrijský je okrasný zahradní kříženec druhů \"G. dalmaticum\" 'Album' a \"G. macrorrhizum\" 'Album'.\nJsou pěstovány kultivary:\n\nPreferuje slunečné polohy, ale snese i polostín. Vyžaduje propustné půdy, dobře snese sušší stanoviště. Množí se dělením oddenků.\n\nDruh je používán do skalek, záhonů, jako půdopokryvná trvalka a do skupin. Je ceněný pro výrazné barevné květy. Květy voní.\n\n"}
{"id": "1050005", "url": "https://cs.wikipedia.org/wiki?curid=1050005", "title": "Harmanec (potok)", "text": "Harmanec (potok)\n\nHarmanec je potok v severozápadní části okresu Banská Bystrica, je to pravostranný přítok Bystřice a má délku 6,4 km.\n\nProtéká Velkou Fatrou, pramení v jejím podcelku Bralná Fatra na jižním svahu Krásného kopce 1237,2  m n. m. v nadmořské výšce kolem 1000 m n. m. Nejprve teče severojižním směrem přes Zalámanou dolinu, pak se stáčí na jihovýchod a pokračuje Harmaneckou dolinou. Protéká výrazně skalnatým územím, na obou březích vystupují výrazné vápencové soutěsky. Na toto území se váže hromadný výskyt tisu červeného, který je chráněn v rámci NPR Harmanecká tisina. Zleva přibírá přítok z Túfné doliny, zprava přítok zpod Svrčinníka (1312,8 m n. m.) a protéká osadou Horní Harmanec. Dále přibírá pravostranný Černý potok a levostranný Rakytov a severně od obce Dolný Harmanec se v nadmořské výšce kolem 495 m n. m. vlévá do Bystřice.\n"}
{"id": "1050006", "url": "https://cs.wikipedia.org/wiki?curid=1050006", "title": "Laskomer (potok)", "text": "Laskomer (potok)\n\nLaskomer je potok na Horním Pohroní, na území okresu Banská Bystrica. Je to pravostranný přítok Bystrice, měří 4,1 km a je tokem IV. řádu.\n\nPramení v Starohorských vrších, na jihovýchodním svahu Ostrého vrchu (895,8 m n. m.), v nadmořské výšce kolem 570 m n. m. Nejdříve teče jihovýchodním směrem přes Hámorskou dolinu, stáčí se na jih a zprava přibírá přítok (432,2 m n. m.) zpod Lacková Grúně (686,6 m n. m.). Poté pokračuje jihovýchodním směrem, obloukem se postupně stáčí více na jihovýchod a vtéká do Zvolenské kotliny. Zde protéká okrajem města Banská Bystrica a severně od centra se v nadmořské výšce kolem 448 m n. m. vlévá do Bystřice.\n"}
{"id": "1050009", "url": "https://cs.wikipedia.org/wiki?curid=1050009", "title": "Jelenský potok (přítok Starohorského potoka)", "text": "Jelenský potok (přítok Starohorského potoka)\n\nJelenský potok je potok na Horním Pohroní, v severní části okresu Banská Bystrica. Je to levostranný přítok Starohorského potoka, má délku 3 km a je tokem V. řádu.\n\nProtéká Starohorskými vrchy, pramení na severozápadním svahu vrchu Jelenské skály (1 153,3 m n. m.) v nadmořské výšce kolem 915 m n. m. Nejprve teče směrem na severovýchod, zprava přibírá přítok ze severovýchodního svahu Jelenské skály a stáčí se na sever. Po přibrání pravostranného přítoku zpod Krčahova (1 128,8 m n. m.) pokračuje severozápadním směrem Jelenskou dolinou. Zleva přibírá přítok zpod Staré hory (963,9 m n. m.), teče přes osadu Dolný Jelenec, napájí malou údolní vodní nádrž s vodní elektrárnou a následně ústí v nadmořské výšce kolem 555 m n. m. do Starohorského potoka.\n"}
{"id": "1050011", "url": "https://cs.wikipedia.org/wiki?curid=1050011", "title": "Holubinka (potok)", "text": "Holubinka (potok)\n\nHolubinka je potok na Záhorí, na rozhraní okresů Skalica a Myjava. Je to levostranný přítok Dolinského potoka, měří 2,9 km a je tokem VII. řádu.\n\nPramení v Chvojnickej pahorkatině, v podcelku Zámčisko, na jihovýchodním svahu vrchu Zámčisko (434,1 m n. m.) v nadmořské výšce přibližně 345 m n. m. Na horním toku teče jihovýchodním směrem zalesněným územím po hoře Zámčisko, přičemž vytváří hranici mezi okresy Skalica na pravém a Senica na levém břehu. Potom se obloukem stáčí na jihozápad a zprava přibírá přítok z jižního úpatí vrchu Zámčisko. Následně se stáčí severojižním směrem, vstupuje do podcelku Unínská pahorkatina a protéká lokalitou Hladové nivy. Nakonec se stáčí na jihozápad, vstupuje na území okresu Senica a na západním úpatí Repnísk (258,3 m n. m.), severně od obce Dojč, ústí v nadmořské výšce 223,5 m n. m. do Dolinského potoka.\n"}
{"id": "1050013", "url": "https://cs.wikipedia.org/wiki?curid=1050013", "title": "Abies fabri", "text": "Abies fabri\n\nAbies fabri je jehličnatý strom z čeledi borovicovité, z rodu jedle (\"Abies\"). Vyskytuje se pouze v Číně.\n\n\nV některých nabídkách zahradnických firem se lze setkat s českým překladem anglického názvu \"Faber's fir\", jedle Faberova.\n\nStálezelený, jehličnatý strom, dorůstající do výšky 40 m. Koruna je kuželovitá, borka šedá, vločkovitá, letorosty světle hnědé. Jehlice jsou 1,5-3 cm dlouhé a 2-2,5 mm široké, světle zelené. Krátce válcovité šišky jsou 6-11 cm dlouhé a 3-4,5 cm široké, zpočátku modré, později hnědomodré. Semena jsou 1,3-1,6 cm dlouhá, s hnědočerným křídlem. Strom kvete v květnu, semena dozrávají v říjnu.\n\nJedle \"Abies fabri\" existuje ve dvou poddruzích:\nJe příbuzná jedlím \"Abies delavayi\", \"Abies forrestii\" a \"Abies fargesii\".\n\nTato jedle roste v Číně v provincii S'-čchuan, kde se vyskytuje endemicky. Je to oblast se silnými monzunovými dešti.\n\nStrom roste v nadmořských výškách 2000-3600 m ve vlhkém a studeném klimatu. Má rád dostatek slunce a vody. Odolává mrazu do -17 °C.\n\nDřevo je využíváno ve stavebnictví a k výrobě nábytku.\n\nStrom je hodnocen jako zranitelný. Na posvátném místě buddhismu hoře Emei je tato jedle chráněna spolu s \"posvátnou horou\". Nicméně i zde škodí její populaci kyselé deště, které stromy poškozují a ničí. Mimo horu Emei je strom hodně kácen, jeho populace klesá. Podle informací z IUCN byl poslední dobou v západní Číně vyhlášen zákaz kácení.\n\n"}
{"id": "1050014", "url": "https://cs.wikipedia.org/wiki?curid=1050014", "title": "Emanuel Halman", "text": "Emanuel Halman\n\nEmanuel (Emil) Halman (Hallmann) (13. prosince 1873, Olomouc – 21. března 1945, Praha) byl český sochař.\n\nV letech 1889 až 1896 studoval v Praze na Uměleckoprůmyslové škole u Celdy Kloučka a Josefa Václava Myslbeka, později spolupracoval na této škole se Stanislavem Suchardou. V roce 1897 vystavoval na první výstavě SVU Mánes v Topičově salonu. \n\nV letech 1898 až 1907 byl asistentem Josefa Václava Myslbeka v nově založeném sochařském ateliéru na Akademii výtvarných umění v Praze. Ve vlastním ateliéru v Šumavské ulici 10 na Královských Vinohradech pracoval od roku 1908 se svým bratrem Adolfem.\nByl členem SVU Mánes byl od roku 1920. Podílel se na výzdobě Národního divadla a Národního muzea a spolupracoval s uměleckou slévárnou Karla Bendelmayera, která zhotovila Myslbekův pomník sv. Václava.\n\nEmanuel Halman zemřel v Praze ve věku 71 let.\nJeho bratr Adolf Halman (28. května 1872 – 14. července 1920) byl sochař, pracoval na bratrových zakázkách. Za první světové války bojoval jako ruský legionář na Sibiři, kde padl do zajetí. Zemřel brzy po návratu do Prahy. Nejmladší bratr Julius (*1876) vinohradskou sochařskou a štukatérskou dílnu vedl\n\nEmanuel Halman byl ve své době významný portrétní sochař. Kolem roku 1900 vytvořil čtyři busty pro Panteon Národního muzea. Pro Národní divadlo po požáru obnovil zničené Schnirchovy Trigy, podílel se na práci spolu s Františkem Rousem a Ladislavem Šalounem. Byl jedním z tří autorů sochařské výzdoby poprsní na pilířích Mánesova mostu v Praze (1914). Vytvořil sochy pro dostavbu Katedrály sv. Víta.\n\n\n\n"}
{"id": "1050039", "url": "https://cs.wikipedia.org/wiki?curid=1050039", "title": "Dolinský potok (přítok Obradznovského potoka)", "text": "Dolinský potok (přítok Obradznovského potoka)\n\nDolinský potok je vodní tok nacházející se ve slovenském regionu cestovního ruchu Záhoří. Protéká územím okresů Skalica a Senica. Je pravostranným přítokem Obradznovského potoka, měří 7,2 km a je tokem VI. řádu.\n\nPramení v Chvojnické pahorkatině, v podcelku Unínska pahorkatina, jihovýchodně od kóty 309,5 m n. m. v lokalitě Bukovec, na území obce Unín, v nadmořské výšce přibližně 270 m n. m. Na horním toku teče jihovýchodním směrem přes lokalitu Hladové nivy a z levé strany se do něho vlévá potok Holubinka (v 223,5 m n. m.). Dále vytváří oblouk ohnutý na západ a teče jihovýchodním směrem k obci Dojč. Pak podteká silnici II. třídy č. 500, protéká obcí, nejprve směrem na jih, pak se přechodně stáčí na západ a dále opět na jih. Poté se do něj vlévá Kovalovský potok a pokračuje západním směrem. Jihozápadně od Dojče přibírá pravostranný přítok Bištavu, stáčí se směrem na jihozápad a zprava se do něho ještě vlévají dva krátké přítoky z jihovýchodního úpatí Uhliská (262,5 m n. m.). Nakonec se stáčí na jih a na okraji Borské nížiny (podsestava Myjavské nivy), východně od osady Hornovci na území obce Štefanov, ústí v nadmořské výšce cca 176 m n. m. do Obradznovského potoka.\n"}
{"id": "1050065", "url": "https://cs.wikipedia.org/wiki?curid=1050065", "title": "Gennaro Manna", "text": "Gennaro Manna\n\nGennaro Manna (12. prosince 1715 Neapol – 28. prosince 1779 tamtéž ) byl italský hudební skladatel a pedagog.\n\nByl synem Josefa a Catherine Maria Manna Feo (sestry skladatele Francesca Fea). Studoval na neapolské konzervatoři \"Conservatorio di Sant'Onofrio a Porta Capuana\", kde byl strýc Francesco Feo jeho prvním učitelem.\n\nJako operní skladatel debutoval 21. ledna 1742 v Teatro Argentina v Římě s operou \"Tito Manlio\". Díky úspěchu tohoto dramatu dostal novou zakázku od divadla \"Teatro San Giovanni Grisostomo\" v Benátkách. Zkomponoval pro něj operu \"Siroe re di Persia\", která byla uvedena při karnevalu následujícího roku.\n\nV roce 1744 byl jmenován kapelníkem \"Senato di Neapol\", kde vystřídal Domenica Sarru. V lednu 1745 byla uvedena poprvé jeho opera v neapolském divadle Teatro San Carlo. Byla to opera seria \"Achille in Sciro\" na libreto Pietra Metastasia a obecenstvem byla dobře přijata. Po smrti Francesca Durante se stal prvním maestrem konzervatoře \"Conservatorio di Santa Maria di Loreto\".\n\nV lednu 1761 vystřídal svého strýce Fea na místě kapelníka v kostele \"Chiesa della Santissima Annunziata\" a 9. května téhož roku získal stejné místo i v neapolské katedrále (\"Basilica cattedrale metropolitana di Santa Maria Assunta\"). Prakticky zcela přestal komponovat pro divadlo a cele se věnoval chrámové hudbě.\n\nJeho bratr Giacinto Manna působil jako cembalista a bratranec Christopher Manna byl rovněž hudebním skladatelem.\n\n\n\n\n"}
{"id": "1050067", "url": "https://cs.wikipedia.org/wiki?curid=1050067", "title": "Pražské Quadriennale", "text": "Pražské Quadriennale\n\nPražské Quadriennale vzniklo v roce 1967 za účelem dostat to nejlepší z divadelního designu, scénografie a divadelní architektury do popředí kulturních událostí, a umožnit tak seznámení se současnou scénografií profesionálním a začínajícím umělcům i široké veřejnosti. Výstavy, festivaly a vzdělávací programy pořádané jednou za čtyři roky podporují experimentování, networking, inovaci a budoucí spolupráci mezi umělecky činorodými autory. PQ má za cíl oslavovat, posilovat a vyzdvihovat práci scénografů, umělců a architektů a zároveň inspirovat a vzdělávat diváky, kteří jsou tím nejzásadnějším prvkem jakéhokoliv živého představení.\n\nPražské Quadriennale se snaží představit scénografii jako uměleckou formu zabývající se tvorbou aktivních divadelních prostředí, které jsou mnohem více než jen dekorativní nebo krásné, ale jsou také nabité emocemi a design se v nich může stát hledáním, otázkou, argumentem, hrozbou, rozhodnutím, původcem změny nebo provokací. Scénografie je místem spolupráce, kde scénografové mísí, spojují a mažou hranice mezi celou škálou uměleckých disciplín a hledají tak nové přístupy a nové vize.\n\nKromě svého hlavního programu jednou za čtyři roky organizuje Pražské Quadriennale také další mezinárodní projekty a aktivity. Představení, výstavy, sympozia, workshopy, rezidence a vzdělávací iniciativy slouží jako mezinárodní platforma pro zkoumání praxe, teorie a vzdělávání v oblasti současné scénografie v tom nejširším slova smyslu.\n\nV současnosti ho pořádá Ministerstvo kultury ČR a realizuje Institut umění - Divadelní ústav.\n\n14. ročník Pražského Quadriennale se uskuteční 6. – 16. června 2019 na pražském Výstavišti, kam se vrací po 12 letech.\n\nTento ročník Pražského Quadriennale je inspirován jeho nejdůležitější cenou – Zlatou trigou. Triga je pro nás metaforou propojení tří různých sil v jednu společnou, vedoucí ke kolektivnímu cíli, a poukazuje na důležitost úzké spolupráce, která díky spojení různých schopností a talentů vede k výsledkům, jichž by jedinec jen těžko dosáhl sám. Tři koně trigy jsou také metaforou tří fází života: divokosti mládí, dospělosti obohacené zkušenostmi a moudrosti stáří. Toto budou naše tři hlavní směry pohledu, kterými budeme zkoumat tři různé a cyklicky se opakující fáze kreativního procesu: Imaginace, Proměny a Reflexe.\n\nAmbicí festivalu je zkoumat oblast scénografie od scénického umění, přes kostýmní, světelný a zvukový design až po nové scénografické přístupy, jako site specific, aplikovaná scénografie, pouliční performance, či kostým jako performance.\n\nFestival je zároveň organizací, která poskytuje mezinárodní platformu pro kontinuální projekty zaměřené na vzdělávání, výstavy, profesionální výměny a stáže, publikace, vlastní umělecké projekty a mezinárodní symposia v oblasti současné scénografie. Zároveň provozuje mezinárodní elektronický newsletter o akcích spojených se scénografií, knihovnu odborných textů a světovou databázi scénografických škol. \n\nKořeny akce sahají k roku 1959, kdy československá výprava na Bienále v São Paulu uspořádala speciální výstavu navrženou Františkem Trösterem, která ilustrovala vývoj českého a slovenského scénického výtvarnictví v letech 1914–1959. Československo za tuto expozici získalo zlatou medaili. Podobné výstavy tedy připravilo pro další tři ročníky Bienále v São Paulu. Z toho vzešel nakonec apel mezinárodní komunity, aby Československo v Praze uspořádalo pravidelnou mezinárodní výstavu zaměřenou na scénický design. První ročník se uskutečnil v roce 1967 a byl zvolen čtyřletý cyklus pro další pokračování, proto název Pražské Quadriennale. První ročník výstavy byl uspořádán v Bruselském pavilonu, který byl do Prahy přivezen z mezinárodní výstavy Expo 58 (tehdy se nacházel v Parku kultury a oddechu Julia Fučíka). Již tehdy byla založena hlavní cena přehlídky Zlatá triga (jako první jí získala Francie). Na první ročník přijelo 327 scénografů z 20 zemí. Po přestěhování Bruselského pavilonu přehlídka zůstala na dnešním Výstavišti, byla přemístěna do Sjezdového paláce (dnes Průmyslový palác). Po revoluci roku 1989, tedy pro ročník 1991, došlo k dalšímu stěhování, a to do Paláce kultury, další ročník (1995) už byl ale zase na Výstavišti. Kvůli požáru Průmyslového paláce na Výstavišti v Holešovicích bylo v roce 2011 přesunuto do Veletržního paláce (Národní galerie v Praze) a v roce 2015 se festival přestěhoval do historického centra Prahy. \n\n"}
{"id": "1050069", "url": "https://cs.wikipedia.org/wiki?curid=1050069", "title": "Kulindadromeus", "text": "Kulindadromeus\n\nKulindadromeus (\"běžec z lokality Kulinda\", podle místa objevení) byl částečně opeřený býložravý dinosaurus z řádu Ornithischia (ptakopánvých). Jeho zkameněliny byly objeveny na Sibiři, na území Ruska. Žil před asi 170 miliony lety (střední jura) a představuje tak nejstaršího známého prokazatelně opeřeného dinosaura. Na délku měřil asi 1 - 1,5 metru a vážil kolem 2 kilogramů.\n\n\"Kulindadromeus\" měl relativně malou hlavu, krátké přední končetiny a dlouhý ocas. Zřejmě rychle běhal, odtud také jeho pojmenování. Přinejmenším na částech těla byl opeřený. Stává se tedy v pořadí třetím opeřeným ptakopánvým dinosaurem, počítáme-li rod \"Psittacosaurus\", u kterého však není opeření jisté (má podobu ocasních štětinek). Prvním prokazatelně opeřeným ptakopánvým dinosaurem se tak stal až roku 2009 čínský heterodontosaurid \"Tianyulong\".\n\nNěkteré objevy a reinterpretace původních výzkumů naznačují, že \"Kulindadromeus\" nemusí být vědecky platným (validním) taxonem. Paleontolog V. R. Alifanov se domnívá, že ve skutečnosti zde žili dva různí dinosauři, které pojmenoval \"Daurosaurus olovus\" a \"Kulindapteryx ukureica\". Pro prokázání této myšlenky je ale potřeba více fosilního materiálu a další výzkumy.\n\n\n"}
{"id": "1050070", "url": "https://cs.wikipedia.org/wiki?curid=1050070", "title": "SATA Express", "text": "SATA Express\n\nSATA Express (zkratka ze \"Serial ATA Express\" a neoficiálně též SATAe) je v informatice název sběrnice, která umožňuje připojit úložná zařízení standardu Serial ATA (SATA) nebo PCI-Express (PCIe), je specifikace SATA 3.2. SATA Express konektor je zpětně kompatibilní s běžným SATA konektorem a zároveň poskytuje několik PCI Express linek pro přímé propojení sběrnice s úložným zařízením.\n"}
{"id": "1050074", "url": "https://cs.wikipedia.org/wiki?curid=1050074", "title": "Jiří Hanzálek", "text": "Jiří Hanzálek\n\nJiří Hanzálek (7. března 1926, Velká Lhota, Volfířov – 2. března 2012, London, Ontario) byl český sochař a malíř, žijící od roku 1968 v Ontariu v Kanadě. Působil zde také jako pedagog a ředitel galerie.\n\nJiří Hanzálek studoval za války (1943–1945) obor kamenosochařství a restaurování na Škole umění ve Zlíně u prof. Vincence Makovského a od roku 1945 na Akademii výtvarných umění v Praze u prof. Otakara Španiela. Po ukončení studia zde absolvoval ještě roční postgraduální studium, které zakončil roku 1950.\n\nOd roku 1964 působil jako profesor na Střední průmyslové škola kamenické a sochařské v Hořicích. Po okupaci roku 1968 emigroval do Kanady. Zde působil jako pedagog na University of Western Ontario (figurální sochařství, 1971–1973) a od roku 1973 do roku 1980 byl ředitelem prestižní St. Thomas Art Gallery\n\nJiří Hanzálek žil a pracoval ve městě London v Kanadě, kde zemřel 2. března 2012. Příbuzní: manželka Jana, syn Martin, vnuci William a Silas. \n\n\nJiří Hanzálek se zúčastnil několika skupinových výstav mladých výtvarníků v Československu v letech 1949–1965. V Kanadě měl autorské výstavy na University of Windsor, ve veřejných galeriích měst London, Sarnia, Woodstock, Owen Sound, Brantford, a v galerii St. Thomas.\n\n"}
{"id": "1050075", "url": "https://cs.wikipedia.org/wiki?curid=1050075", "title": "Amato Ronconi", "text": "Amato Ronconi\n\nAmato Ronconi (1225, Saludecio – 8. května 1292, Saludecio) byl italský katolický laik a člen Třetího řádu svatého Františka.\n\nNarodil se roku 1225 v Saludecio. Už v útlém věku se stal sirotkem a dětství strávil v bratrově rodině. Od svého mládí se rozhodl žít evangeliovým životem a v pravém františkánském duchu.\n\nČasto navštěvoval malé společenství, které založil svatý František z Assisi na vrchu Formosino, mezi Castello di Montegridolfo a Mondaino. Svatý František se stal inspirátorem pro kající život a život plný lásky.\n\nAby blíže následoval Františka, rozhodl se vstoupit do Třetího řádu svatého Františka. Žil se svojí sestrou Chiarou v domě Monte Orciaro, který jim poskytl starší bratr Girolamo, jako část otcového dědictví. Amátův dům se nacházel poblíž cesty, která vedla z Rimini, přes Urbino a poté do Říma. Jeho dům se stal útulkem pro pocestné, pro mnohé poutníky, kteří hledali pohostinnost. Amato je přijal a poskytl občerstvení. Pracoval na polích, získal tak dostatečné prostředky na to, aby podporoval útulek a pomáhal chudým.\n\nI dnes tato instituce, dnes Dům pro starší, pokračuje v duchu praktické dobročinnosti bratra Amata k chudým a poutníkům. Sám Amato taktéž podnikal dlouhé poutě.\n\nDne 10. ledna 1292 se bratr Amato zbavil všeho svého majetku a daroval jej mnichům svatého Benedikta. Zemřel ve své cele 8. května 1292.\n\nBlahořečen byl 17. dubna 1776 papežem Piem VI.. Dne 9. října 2013 byl vydán dekret o jeho heroických ctnostech a 15. dubna 2014 dekret o zázraku. Svatořečen byl 23. listopadu 2014 papežem Františkem.\n\n"}
{"id": "1050076", "url": "https://cs.wikipedia.org/wiki?curid=1050076", "title": "Johann Friedrich Fasch", "text": "Johann Friedrich Fasch\n\nJohann Friedrich Fasch (15. dubna 1688, Buttelstedt u Výmaru – 5. prosince 1758, Srbište) byl německý hudební skladatel.\n\nFasch byl první potomek školního řídícího Friedricha Georga Fasche a jeho ženy Sophie Wegerigové z Leißlingu u Weißenfelsu. Po smrti svého otce v roce 1700 Fasch odešel k bratrovi své matky, faráři Gottfriedu Wegerigovi do Göthewitzu. Zde se zřejmě také seznámil s operním skladatelem Reinhardem Keiserem.\n\nJako chlapec byl Fasch zpěvákem ve Weißenfelsu a Lipsku při Tomášském alumnátu pod vedením tomášského kantora Johanna Kuhnau. V letech 1711-1712 napsal své první opery pro naumburský operní dům a zeitzský/anhaltský vévodský dvůr, a roku 1713 odcestoval do Darmstadtu, aby se zde věnoval studiu umění skladby u Christopha Graupnera a Gottfrieda Grünewalda.\n\nV letech 1714 až 1719 zastával post komorního písaře v Geře, v letech 1719 až 1721 byl varhaníkem v Greizu. Poté sloužil krátce jako kapelník u Václava hraběte Morzina v Praze, a konečně od roku 1722 jako dvorní kapelník v Srbišti, kde se 18. listopadu 1736 narodil jeho syn Carl Friedrich Christian Fasch.\n\nJohann Friedrich Fasch byl ve své době považován za významného skladatele instrumentální hudby, jehož si cenil i Johann Sebastian Bach. Své hudební podněty stejně jako Johann Georg Pisendel získával v hudebních kruzích v Lipsku a v Itálii. Charakteristické pro jeho hudbu bylo zejména silné obsazení dechů a motivicko-tematická práce.\n\nZemřel 5. prosince 1758 v Srbišti (Zerbstu) ve věku 70 let.\n\nFasch po sobě zanechal rozsáhlé dílo, čítající mj. 86 ouvertur, 19 symfonií, 20 orchestrálních koncertů, a také koncerty pro flétnu, hoboj (7), fagot (3) a housle (17) ad.\n\nČástečný odkaz Johanna Friedricha Fasche - 180 katalogových čísel s hudebními autografy, opisy – se nachází v hudebním oddělení SLUB Dresden (Signatur: Mus.2423-…).\n\n\n"}
{"id": "1050087", "url": "https://cs.wikipedia.org/wiki?curid=1050087", "title": "5 Seconds of Summer (album)", "text": "5 Seconds of Summer (album)\n\n5 Seconds of Summer je eponymní debutové studiové album australské pop punkové/pop rockové skupiny 5 Seconds of Summer. Bylo vydáno společností Capitol Records 27. června 2014 v Evropě a 22. července 2014 ve Spojených státech, Mexiku a Kanadě.\n\n"}
{"id": "1050089", "url": "https://cs.wikipedia.org/wiki?curid=1050089", "title": "Berhaneyesus Demerew Souraphiel", "text": "Berhaneyesus Demerew Souraphiel\n\nBerhaneyesus Demerew kardinál Souraphiel (* 14. července 1948, Tchela Claka) je etiopský katolický kněz a arcibiskup Addis Abeby.\n\nNarodil se 14. července 1948 v Tchela Claka, v apoštolském vikariátu Harar. Vstoupil do menšího semináře v Guderu, který řídili otcové lazaristé. Poté nastoupil do vyššího semináře v Makanisse, kde studoval a získal licenciát z filosofie. Na kněze byl vysvěcen 4. července 1976.\n\nPo vysvěcení působil v Addis Abebě. Roku 1980 byl zvolen delegátem na Generální lazaristické shromáždění v Římě. Zde pokračoval ve studiu na Papežské Gregoriánské univerzitě, kde získal doktorát ze sociologie.\n\nRoku 1983 se vrátil do Etiopie, kde pokračoval v pastorální práci v Addis Abebě a roku 1990 byl zvolen superiorem Lazaristického domu ve stejném městě. Poté působil jako biskupský vikář v Kaffě a Illubaboru.\n\nDne 10. června 1994 jej papež Jan Pavel II. zvolil prvním apoštolským prefektem Jimmy–Bongy.\n\nDne 7. listopadu 1997 byl jmenován apoštolským administrátorem Addis Abeby a titulárním biskupem z Bity. Biskupské svěcení přijal 25. ledna 1998 z rukou kardinála Paulose Tzadui a spolusvětiteli byli biskup Yohannes Woldegiorgis a biskup Woldetensaé Ghebreghiorghis.\n\nTuto funkci vykonával do 7. července 1999, kdy byl ustanoven metropolitním arcibiskupem této arcidiecéze.\n\nJe členem Kongregace pro východní církve.\n\nDne 14. února 2015 jej papež František na konzistoři jmenoval kardinálem s titulem-kardinál kněz ze San Romano martire.\n\n"}
{"id": "1050093", "url": "https://cs.wikipedia.org/wiki?curid=1050093", "title": "Wu Ťing-jü", "text": "Wu Ťing-jü\n\nWu Ťing-jü (; * 1. února 1987, Ťing-te-čen, Čína) je čínská taekwondistka. Na Letních olympijských hrách 2008 a 2012 získala zlaté medaile ve váhové kategorii do 49 kg.\n\n"}
{"id": "1050097", "url": "https://cs.wikipedia.org/wiki?curid=1050097", "title": "Otomat", "text": "Otomat\n\nOtomat je podzvuková protilodní střela dlouhého doletu vyvinutá ve spolupráci společností OTO Melara a Matra. Název střely vznikl spojením jmen jejích výrobců (OTO Melara MATra). Střela byla do služby zavedena roku 1976 a z ní odvozená protiponorková verze MILAS roku 2002. Novější verze střely nesou též označení Teseo. Uživateli střel jsou Itálie, Peru, Libye, Venezuela, Egypt, Malajsie, Bangladéš, Nigérie, Keňa, Saúdská Arábie a Keňa.\n\nStřela Otomat byla vyvinuta na přelomu 60. a 70. let v italsko-francouzské spolupráci. První verze Otomat Mk 1 s doletem 60 km byla do služby zavedena roku 1976. Italské námořnictvo střely primárně umístilo na své nové fregaty třídy \"Lupo\". Naopak francouzské námořnictvo ve své výzbroji upřednostnilo čistě domácí protilodní střely Exocet. Během 70. let byly střely exportovány do Peru, Venezuely a Libyie. Ve druhé polovině 80. let byla zavedena zdokonalená verze Otomat Mk 2 s doletem prodlouženým na 180 km. Tato střela byla navíc vybavena datalinkem, umožňujícím její navedení za radiolokační horizont a měla též odlišný letový profil. Na rozdíl od verze Mk 1 přibližující se k cíli ve výšce 100–200 m, se za letu pohybovala ve výšce pouze 15–20 m.\n\nOd roku 1987 byl společnostmi Alenia Marconi Systems a Matra BAe vyvíjen protiponorkový systém MILAS, využívající jako nosiče střední a zadní sekci střely Otomat Mk 2. Do přídě 800 kg těžké střely je v tomto případě umístěno 324mm lehké protiponorkové torpédo MU90 Impact, které střela může dopravit na předem určené místo ve vzdálenosti až 35 km od mateřského plavidla. Torpédo shozené na padácích se po dopadu do moře aktivuje, automaticky vyhledá svůj cíl a navede se na něj. Systém MILAS je kompatibilní se systémem Otomat a jednotlivá plavidla mohou nést ve svých vypouštěcích kontejnerech kombinaci střel Otomat a MILAS a řídit je z jednoho společného kontrolního stanoviště. Francie, která plánovala tímto systémem nahradit vlastní protiponorkový systém Malafon, z programu v 1998 z úsporných důvodů vystoupila. Systém MILAS byl do služby zaveden roku 2002 na italských torpédoborcích třídy \"Durand de la Penne\". Střely jsou integrovány také do výzbroje protiponorkové verze italských fregat třídy \"FREMM\" z nichž jako první byla do služby roku 2013 zařazena fregata \"Virginio Fasan\" (F 591).\n\nStřely z přepravního kontejneru startují pomocí boosteru a dvou raketových motorů, které jsou po startu odhozeny a v letové fázi tak střelu vysokou podzvukovou rychlostí pohání malý proudový motor o tahu 0,38 kN. Během letu je střela naváděna ineciálně a z terminální fázi je naváděna aktivní palubní radiolokační naváděcí soustavou. Bojová průbojně-trhavá hlavice střely má hmotnost 210 kg.\n\n\n"}
{"id": "1050100", "url": "https://cs.wikipedia.org/wiki?curid=1050100", "title": "Motsi Mabuse", "text": "Motsi Mabuse\n\nMotshegetsi „Motsi“ Mabuse (* 11. dubna 1981, Bophuthatswana) je německá tanečnice jihoafrického původu.\n\nMotsi Mabise se narodila 11. dubna 1981 roku v Bophuthatswaně. Když měla 11 let, začala navštěvovat taneční školu \"North-West Arts Council\".. Zabývá se latinskoamerickými a standardními tanci. Je finalistkou mnoha národních, evropských a světových mistrovství. Od roku 2003 je jejím manželem tanečník Timo Kulczak, jehož poznala v roce 1999 na mezinárodním tanečním festivalu \"Blackpool Dance Festival\". V roce 2003 založila spolu s manželem taneční školu \"Schwarz-Weiß Club\" ve městě Pforzheim.\n\n\n"}
{"id": "1050104", "url": "https://cs.wikipedia.org/wiki?curid=1050104", "title": "Meanwhile, Back in Communist Russia…", "text": "Meanwhile, Back in Communist Russia…\n\nMeanwhile, Back in Communist Russia… byla post-rocková kapela z Oxfordu.\n\nSkupina Meanwhile, Back in Communist Russia… byla založena v roce 1999 v Oxfordu. Původně ji tvořili studenti Oxfordské univerzity klávesák Tim Croston, kytarista Tim Croston, zpěvačka Emily Gray, zpěvák Ed Carder a kytarista a hráč na bicí automat Mark Halloran. Baskytarista Ollie Clueit se ke skupině připojil ještě téhož roku před odchodem zpěváka Eda Cardera. Poté u společnosti Jitter vydali s Moonkat split obsahující skladbu „Morning-After Pill“, kterou hrála rádia BBC 1 a XFM. Následně vydali limitovaný singl obsahující skladby „Morning-After Pill“ a „No Cigar“, díky čemuž jim John Peel věnoval jejich první z trojice „Peel Sessions“. V roce 2001 Meanwhile, Back in Communist Russia… vydali své debutové album \"Indian Ink\" a téhož roku dělali v Birminghamu předkapelu pro Pulp. Krátce poté skupinu opustil kytarista Pete Williams. V roce 2002 podepsali smlouvu s Truck Records a následující rok vydali své druhé album \"My Elixir, My Poison\". Během jeho nahrávání z kapely odešel Mark Halloran a téhož roku Meanwhile, Back in Communist Russia… vystoupili na Truck Festivalu už jen jako čtyřčlenní. Poté Clueit, Croston a Gray přesídlili do Brightonu. Poslední koncert kapely se odehrál na konci roku 2004 v londýnské Bar Academy, po němž z kapely odešel Clueit a Gray jej následovala krátce poté, což vedlo k zániku kapely. Později téhož roku Shames a Croston založili novou kapelu, Mesaplex. Croston a Gray spolu začali spolupracovat na novém hudebním projektu Ape Has Killed Ape! (není totožný s Ape Has Killed Ape z Los Angeles). V roce 2006 začal Williams hrát s novou oxfordskou kapelou Titus. Clueit nyní pod přezdívkou Ollie russian dělá DJ a pracuje v hudebním průmyslu. Halloran je kvalifikovaným lékařem. Gray v roce 2013 začala hrát se skupinou Distant Correspondent a podílela se na několika skladbách z jejich eponymního debutového alba.\n\n\n"}
{"id": "1050105", "url": "https://cs.wikipedia.org/wiki?curid=1050105", "title": "Princova mešita", "text": "Princova mešita\n\nPrincova mešita () je mešita v Istanbulu. Nachází se v městské části Fatih. Byla postavena v roce 1548 osmanským architektem Mimarem Sinanem na příkaz sultána Sulejmanem Nádherným, k uctění památky předčasně zesnulého sultánova syna. Má celkem dva minarety.\n"}
{"id": "1050106", "url": "https://cs.wikipedia.org/wiki?curid=1050106", "title": "Alojz Macek", "text": "Alojz Macek\n\nAlojz Macek (9. dubna 1909 Borský Mikuláš – 21. června 1975 Řím) byl slovenský politik, během Slovenského štátu poslanec Sněmu Slovenské republiky za HSĽS a vysoký funkcionář její mládežnické organizace.\n\nPocházel z rolnické rodiny. Vychodil obecnou školu v rodné obci, v letech 1921–1929 studoval na gymnáziu v Trnavě a pak v letech 1931–1937 studoval na Univerzitě Komenského v Bratislavě, ale studia nedokončil. Už během středoškolských studií byl aktivní v Orlu a skautském hnutí. V letech 1931–1938 byl novinářem a působil jako pracovník zemského úřadu v Bratislavě. Od roku 1938 se angažoval v organizování Hlinkovy mládeže, od roku 1939 byl jejím sborovým vůdcem a v letech 1940–1945 jejím hlavním velitelem. Podílel se na proměně této mládežnické organizace v linii militantního totalitárního katolicismu. V letech 1942–1945 byl hlavním velitelem Slovenské pracovní služby a od roku 1944 do roku 1945 působil coby komisař vnitřní veřejné správy. Ještě během Slovenského národního povstání inicioval vznik protipovstaleckých oddílů a na samotném konci války byl instruktorem paramilitárního výcviku Hlinkovy mládeže. V období let 1943–1945 zastával funkci místopředsedy slovenského Červeného kříže.\n\n25. listopadu 1941 se v rámci hromadné kooptace nových poslanců stal poslancem Sněmu Slovenské republiky. Byl jím až do roku 1945.\n\nPo konci války odešel do emigrace. Do roku 1948 žil v Rakousku, pak v Argentině. Roku 1947 ho československý Národní soud v nepřítomnosti odsoudil na doživotí. V emigraci se angažoval v exulantských spolcích, kritizoval politický a státoprávní vývoj v Československu. Od roku 1949 do roku 1950 redigoval časopis Slovenské mládeže v zahraničí. Byl též místopředsedou Slovenského osvobozeneckého výboru a od roku 1960 tajemníkem Slovenské osvobozenecké rady a místopředsedou Světového kongresu Slováků.\n"}
{"id": "1050107", "url": "https://cs.wikipedia.org/wiki?curid=1050107", "title": "Obsazení Velké mešity", "text": "Obsazení Velké mešity\n\nObsazení Velké mešity (arabsky حادثة الحرم المكي) bylo dvoutýdenní obsazení Velké mešity v Mekce povstalci v listopadu a prosinci 1979. Cílem povstalců bylo svržení vlády rodů Saúdů v Saúdské Arábii. Povstalci prohlásili jednoho ze svých vůdců mahdím a vyzvali muslimy celého světa, aby jej poslouchali. Obsazení skončilo vojenským zásahem, připraveným důstojníky GIGN a vykonaným s pomocí pákistánských zvláštních jednotek. Během celého incidentu bylo podle úředních zpráv zabito přibližně 255 poutníků, povstalců a vojáků a 560 jich bylo zraněno. 9. ledna 1980 bylo 63 zajatých povstalců veřejně popraveno na náměstích celkem osmi saúdských měst. Saúdský režim se v odpověď na incident více islamizoval a muslimští duchovní získali v Saúdské Arábii více pravomocí.\n"}
{"id": "1050110", "url": "https://cs.wikipedia.org/wiki?curid=1050110", "title": "Saint-Aignan", "text": "Saint-Aignan\n\nSaint-Aignan je název nebo součást názvu více obcí ve Francii:\n\n"}
{"id": "1050112", "url": "https://cs.wikipedia.org/wiki?curid=1050112", "title": "Abrud", "text": "Abrud\n\nAbrud je rumunské město v župě Alba. V roce 2011 zde žilo 5 072 obyvatel.\n\nAdministrativní součástí města jsou i vesnice Abrud-Sat, Gura Cornei a Soharu.\n\n"}
{"id": "1050118", "url": "https://cs.wikipedia.org/wiki?curid=1050118", "title": "Carl Loewe", "text": "Carl Loewe\n\nJohann Carl Gottfried Loewe (30. listopadu 1796, Löbejün – 20. dubna 1869, Kiel), zpravidla zvaný Carl nebo Karl Loewe, byl německý hudební skladatel, zpěvák (baryton) a dirigent. \n\nV jeho době byly jeho písně poměrně známé, takže byl přezdíván „Schubert severního Německa“. Mezi jeho obdivovatele patřil např. Hugo Wolf. Napsal mimo jiné přes 400 písní a balad, které jsou dnes uváděny jen ojediněle.\n\nJako dirigent v roce 1827 řídil první provedení předehry ke \"Snu noci svatojánské\" Felixe Mendelssohna-Bartholdyho\n\n\n"}
{"id": "1050119", "url": "https://cs.wikipedia.org/wiki?curid=1050119", "title": "Troia", "text": "Troia\n\nTroia je starobylé město ležící v podhůří Apenin v italské oblasti Apulie. Žije v něm přes sedm tisíc lidí.\n\nV místě ležela ve starověku řecká osada \"Aikia\", Římany nazývaná \"Aecae\", později přejmenovaná na \"Troja\" na základě legendy, že ji založil Diomédes, hrdina Trojské války. Zaujímala strategickou polohu na Via Appia, Polybios se o něm zmiňuje v souvislosti s Hannibalovým tažením na jih Itálie. Současné město založil roku 1018 katapán Basil Boioannes jako pevnost proti normanským nájezdům. V roce 1125 byla vysvěcena románská katedrála Nanebevzetí Panny Marie (od roku 1986, kdy byla zdejší diecéze spojena s diecézí Lucera, slouží pouze jako konkatedrála). Dalšími památkami jsou bazilika sv. Basilia z 11. století, barokní kostel sv. Františka a palác knížat D'Avalos; funguje zde městské i církevní muzeum.\n\nMěsto je centrem zemědělské oblasti, produkuje olivový olej a víno odrůdy Uva di troia. Velké procesí se koná každoročně 8. března na památku svatého Jana z Boha a 17. července na památku pěti patronů města (Poncián, Urban I., Sekondin, Eleutherus, Anastasius I.).\n\nAdministrativní součástí města je osada Borgo Giardinetto.\n\n\n"}
{"id": "1050122", "url": "https://cs.wikipedia.org/wiki?curid=1050122", "title": "Schwarzenberáci", "text": "Schwarzenberáci\n\nSchwarzenberáci (velmi často Švarcenberáci případně Švarcnberáci) je pojmenování, kterým se označovali a dodnes označují úředníci a zaměstnanci na Schwarzenberském dominiu a v knížecích podnicích do roku 1947, kteří v 19. a 20. století vytvářeli specifickou komunitu v rámci jihočeské společnosti.\n\nV současnosti se za Schwarzenberáky označují i jejich potomci nebo příbuzní, případně lidé činní v myslivosti, lesnictví nebo archivnictví, tedy v oblastech v minulosti typických pro Schwarzenberáky. Hlavním spolkem dnes sdružující Švarcenberáky je \"Historický spolek Schwarzenberg\", který vydává časopis \"Obnovená tradice\".\n\nRokem 1848 bylo v Čechách zrušeno poddanství, čímž byli obyvatelé zproštěni povinnosti pracovat pro vrchnost. Nicméně v jižních Čechách na Schwarzenberském dominiu od 18. století a zvláště v 19. století rostla životní úroveň zaměstnanců knížat ze Schwarzenbergu. V roce 1765 kníže a vévoda krumlovský Josef I. Adam například založil tzv. Penzijní fond pro zaměstnance, do nějž knížata odváděla finance, z nichž byly vypláceny nejenom penze vysloužilým zaměstnancům, nýbrž i vdovám a sirotkům.\n\nAčkoliv tak bylo zrušeno poddanství, možnost pracovat na \"\"Knížecím\"\" se stalo velmi lukrativní a žádanou záležitostí i jedinečným životním přilepšením. S ohledem na reformy knížete Jana Adolfa II. a počátek tzv. \"schwarzenberského ekonomické zázraku\" došlo i k významnému zlepšení vzdělanosti v jižních Čechách – vedle Hospodářského ústavu v Českém Krumlově pro budoucí schwarzenberské zaměstnance nebo lesnické školy ve Zlaté Koruně, byla založena i první Česká rolnická škola v Rabíně. Na panstvích byly zároveň vyhledávány nadějné děti, jimž bylo umožněno studovat zdarma nejenom v Čechách, ale dokonce byly na náklady knížete posílány za studii do ciziny a pokud projevily zájem, měly po dostudování zajištěné pozice doma v jižních Čechách. Ve 20. století byly vedle vzdělávacích institucí zakládány a podporovány i mateřské školy pro děti zaměstnanců a starobní domovy pro zaměstnance bývalé.\n\nV knížecích podnicích zvláště od dob Jana Adolfa II. a Adolfa Josefa byla navíc striktně uplatňována politika nestrannosti. Zájemci o práci a případný postup museli především prokázat odpovídající vlastnosti a schopnosti. Především byla vyloučena protekce na základě národnosti a striktně odmítány jakékoliv projevy radikálního nacionalismu, což v době třenic mezi Čechy a Němci na přelomu 19. a 20. století představovalo nebývale stabilní a produktivní prostředí.\n\nPo finanční stránce pak schwarzenberští zaměstnanci a úředníci pobírali vyšší plat než v případě obdobných pozic ve státní správě, dostávalo se jim například naturálních přilepšeních o Vánocích, dále ošacení a různých dotací, například při koupi automobilu. Mimoto byly i v období ekonomické stagnace nevýdělečné podniky dotovány do doby, než byla zajištěna adekvátní transformace, čímž se předcházelo propouštění v ohrožených odvětvích.\n\nSociální jistoty a stabilita dávaly pozici zaměstnance v knížecích podnicích nádech exkluzivity. To však pro velký zájem významně stěžovalo vstup do vlastní komunity Schwarzenberáků. Navíc byly žádána vysoká produktivita, loajalita, inovativní přístupy a především čestné chování, které bylo stavěno nade vše a jež bylo vyžadováno nejenom vedením, ale zvláště samotnými zaměstnanci mezi sebou. Vedení podniků a knížecí rodina pak za svými zaměstnanci pevně stála. Když byli například po roce 1938 zatčeni gestapem dva čeští zaměstnanci na hranicích s nacistickým Německem, sám kníže JUDr. Adolf Schwarzenberg, ačkoliv mu jako otevřenému antifašistovi hrozilo velké nebezpečí, odjel do Berlína, kde vyjednal jejich propuštění.\n\nTato specifika činila komunitu Schwarzenberáků nejenom exkluzivní, ale i uvědomělou vlastní specifičnosti a tedy i do jisté míry uzavřenou. Pro získání pozice bylo nutné prokázat nejen velké nadání, ale i osobní přímluvy a záruky. Ovšem pojmy \"„schwarzenberský“\", \"„Schwarzenberák“\" a \"„zaměstnaný na Knížecím“\" měly ve zbytku společnosti velký význam a Schwarzenberáci se těšili obecnému uznání a respektu. V dobách českého národní uvědomění na přelomu 19. a 20. století patřili mezi přední české národní buditele na Šumavě a v Pošumaví – Hynek Gross, Josef Kulich, avšak zároveň působili jako mediátoři mezi Čechy a Němci.\n\nPo vzniku republiky se Schwarzenberáci sdružovali především ve \"Svazu českých úředníků a zřízenců knížete ze Schwarzenberku\" se sídlem v Českých Budějovicích, který ve 30. letech vydával vlastní věštník (časopis) Tradice, jež navázal na tzv. Schwarzenberské ročenky. Věštník Tradice pravidelně obsahoval články o historii Schwarzenberáků, jižních Čech a schwarzenberských podniků. Obsahoval také biografie významných osobností spjatých s jižními Čechami a Šumavou, inzeráty nebo dokumentární články a dále informoval o dění v jižních Čechách a v Československu.\n\n\"Svazu českých úředníků a zřízenců knížete ze Schwarzenberku \"fungoval i jako odborářský svaz, který byl v aktivní součinnosti se schwarzenberskými podniky. V době válečného ohrožení pak vystoupil na obranu stánu. Po dohodě s JUDr. Adolfem Schwarzenbergem, který přispěl na dostavbu československého opevnění proti Německu částkou 1 000 000 Kčs v roce 1937, bylo rozhodnuto, že schwarzenberácký Svaz přispěje do Jubilejního fondu na obranu státu jednorázovou částkou 15 000 Kčs a po dobu jednoho pololetí roku 1938 bude přispívat 1 % ze svých příjmů.\n\nPo obsazení republiky nacisty roku 1939 uprchl tehdejší představitel schwarzenberské primogenitury, kníže a vévoda krumlovský JUDr. Adolf Schwarzenberg do exilu v Itálii a později do USA. Pro jeho aktivity proti nacismu byl v roce 1940 zabaven celý majetek primogenitury ve všech zemích kontrolovaných nacisty gestapem a jeho adoptivní syn JUDr. Jindřich Schwarzenberg byl zatčen a internován v koncentračním táboře Buchenwald. Na celý majetek schwarzenberské primogenitury byla uvalena nucená správa a začala tvrdá persekuce politicky nepohodlných Schwarzenberáků.\n\nPo roce 1945 však byla během trvání Třetí republiky, jejíž politický systém již významně kontrolovala komunistická moc, uvalena nová nucená správa, návrat rodiny JUDr. Adolfa Schwarzenberga do vlasti nebyl vládou umožněn a roku 1947 byl nakonec celý majetek primogenitury tzv. zákonem Lex Schwarzenberg proti-ústavně vyvlastněn.\n\nI když se mezi schwarzenberskými zaměstnanci vzedmul odpor proti vyvlastnění nebo organizovaným agitačním představením komunistických předáků, ke zvratu ve vývoji nedošlo ani přes protesty zaměstnanců a veřejná prohlášení o nesouhlasu zasílané vládě. Později byl znárodněn i Schwarzenberský penzijní fond, čímž zaměstnanci podniků o své penze bez náhrady přišli.\n\nBývalí schwarzenberští zaměstnanci se snažili ve svých podnicích uchovat duch minulosti i po roce 1947. Například se snažili do vedení volit komunisty ze svých kruhů, kteří přes své politické smýšlení do jisté míry respektovali místní tradici, avšak s rokem 1948, nástupem totalitní moci a formováním velkých státních podniků, byla jihočeská tradice na starých knížecích podnicích minulostí.\n\nMezi Schwarzenberáky se řadili všichni knížecí zaměstnanci, od lesníků, myslivců a rybníkářů, přes správce, archiváře a úředníky, po dělníky, dřevorubce nebo voraře. Schwarzenberácké povědomí je dodnes v jižních Čechách živé především v oblasti lesnictví, myslivosti a také i v jihočeském archivnictví, které od počátku 20. století patří mezi nejlepší na světě.\n\nDodnes žijící Schwarzenberáci se sdružují v různých spolcích, které si od roku 1989 opět připomínají místní historii a kulturu. Stěžejním spolkem je pak \"Historický spolek Schwarzenberg\", který také navázal na vydávání věštníku \"Tradice\" časopisem \"Obnovená tradice\" obsahujícím odborné články zaměřené na historii jižních Čech a Schwarzenberáků.\n\nOd Sametové revoluce s přístupem k v minulosti nepohodlným informacím a zvláště s módou návratu ke kořenům se k odkazu Schwarzenberáků hlásí i jejich potomci a lidé navazující na místní tradice před komunistickým převratem v roce 1948.\n\n\n\n\n"}
{"id": "1050123", "url": "https://cs.wikipedia.org/wiki?curid=1050123", "title": "Ačgvara", "text": "Ačgvara\n\nAčgvara, dříve též Ačigvara ( Аҽгәара, აჩიგვარა - Ačigvara) je vesnice v Abcházii v okresu Očamčyra ležící na pobřeží Černého moře, které ji omývá ze západní strany. Leží přibližně 13 km východně od okresního města Očamčyry. Obec sousedí na severozápadě s Elyrem a Pakvašem, na severu s Rekou, na severovýchodě s Bediou z okresu Tkvarčeli a na východě s Carčou a s Machurem, rovněž z okresu Tkvarčeli, na východě a jihovýchodě s Šašalatem a na jihovýchodě a jihu s Riapem a Primorskem z okresu Gali. Ačgvarou protéká řeka Okum a od okresu Gali obec dělí řeka Chob. Dále v obci pramení potok Apsha Idzych, jenž se vlévá do jezera Velký Bebesir. Od moře odděluje obec hustý a rozsáhlý les.\n\nJižním směrem se nachází další jezero: Malý Bebesir. Obcí vede silnice spojující Suchumi s Gruzií a nachází se zde železniční zastávka. Do roku 1994 náležela Ačgvara do okresu Gali.\n\nAčgvara je vesnické správní centrum s oficiálním názvem Vesnický okrsek Ačgvara \"(rusky Ачгуарская сельская администрация, abchazsky Аҽгәара ақыҭа ахадара)\", za času Sovětského svazu se okrsek jmenoval Ačigvarský selsovět \"(Ачигварский сельсовет)\". Součástí vesnického okrsku Ačgvara jsou následující části:\n\n\nNa území místní části Gudava je doložena existence starého římského příhraničního opevnění ze 2. století př. n. l., jež bylo součástí pontských limes. Tehdy se řeka Okum jmenovala dle římských zdrojů „Gudaqua“, \"(: Guttus - džbán; nebo Gutta - kapka; Aqua - voda)\" Zdejší osada ale byla původně starořecká kolonie Ziganis, kde později vzniklo první řecké biskupství v oblasti Severního Kavkazu. Než vzniklo, byla tato kolonie využívána římskými úřady k vyhnanství raných křesťanů z Řecka. Po vzniku království Lazika se tato kolonie Ziganis-Gudava stala její součástí, ale setrvával zde vliv Byzantské říše.\n\nV okolí Gudavy vznikly v průběhu dalších staletí současné obce. Až do konce 19. století byla Ačgvara součástí Gudavy a ostatní části současného vesnického okrsku patřily jiným okolním obcím, například k Ilori. Pozemky na levém břehu řeky Okum náležely tehdy gruzínské oblasti Samurzakan a na pravém břehu historickému abchazskému regionu Abžua. Zdejší obyvatelstvo se z velké části považovalo za Abchazy, ale na začátku 20. století, kdy vznikl Ačigvarský selsovět, již hovořilo převážně megrelsky. Později, když byl na začátku 30. let zřízen okres Gali, kam byl Ačigvarský selsovět začleněn, bylo obyvatelstvo již prakticky gruzifikované. K tomu dopomohlo, že se během sovětské éry do Ačigvary přistěhovalo nejen mnoho ruských obyvatel, ale během stalinistické éry sem bylo řízeně přesídleno i mnoho gruzínských a megrelských rolníků ze západní Gruzie. \n\nBěhem sovětské éry bylo území Ačigvarského selsovětu výrazně menší než území současného Ačgvarského vesnického okrsku. Obce Gudava (tehdy se jmenovala První Gudava / Pirveli Gudava) a Ochurej tvořily samostatné selsověty. Ochurej byl navíc přičleněn do okresu Očamčyra spolu s osadou Akvaraš, jež předtím byla součástí okresu Gali, a kde žila menšina abchazského obyvatelstva. Do Ochureje bylo během Stalinovy éry přesídleno velké množství Svanů, kteří byli vyhnáni z Karačajevska. V té době v Ačigvaře a okolí fungovaly čajové plantáže a čaj zde byl od 50. let i průmyslově zpracováván.\n\nBěhem války v Abcházii v letech 1992–1993 byla obec ovládána gruzínskými vládními jednotkami. 26. října 1992 se zde odehrála zuřivá bitva mezi Abchazy a Gruzíny, když se jednotka abchazských partyzánů \"Děd\" marně pokoušela na druhý pokus dobýt zpět nedaleké okresní město Očamčyra.\nNa konci této války naprostá většina obyvatel uprchla z Abcházie a obec se proměnila ve zdevastovanou pustinu. Ti, co zůstali, se ocitli pod vládou separatistické Abcházie. V roce 1994 se jen malá část uprchlíků, zhruba desetina, vrátila do Ačigvary a Gudavy. Ochurej zůstala po válce téměř kompletně zničena a opuštěna.\n\nSeparatistická abchazská vláda v roce 1994 nařídila přeřazení Ačigvarského selsovětu z okresu Gali do okresu Očamčyra a poabcházštění názvu obce na Ačgvara. Také došlo ke sloučení selsovětů Gudava a Ochurej s Ačgvarou. Celý ačgvarský okrsek dosud zůstává řídce osídlený v porovnání s předválečným stavem a žijí zde převážně Gruzínci. \n\nV roce 2009 došlo v obci k teroristickému útoku, když bylo dálkově aktivováno výbušné zařízení ukryté pod střechou zdejší prodejny, jež vážně zranilo majitele obchodu a lehce dva zákazníky. V roce 2018 byl v Ačgvaře odhalen pomník padlým ve válce.\n\nDle nejnovějšího sčítání lidu z roku 2011 je počet obyvatel vesnického okrsku 1032 a jejich složení je následovné:\n\nV roce 1989, před válkou v Abcházii žilo v Ačgvaře 1576 obyvatel a v celém Ačigvarském selsovětu 4874 obyvatel. \n\nV roce 1959 žilo v tomto selsovětu 4505 obyvatel.\n\n"}
{"id": "1050125", "url": "https://cs.wikipedia.org/wiki?curid=1050125", "title": "Důl Jiří", "text": "Důl Jiří\n\nDůl Jiří (\"Georgschacht\") byl černouhelný hlubinný důl v Moravské Ostravě, ve východní části ulice Cihelní, poblíž křižovatky s Mariánskohorskou ulicí. Těžba uhlí zde probíhala v létech 1898 až 1927. Pojmenován byl údajně na památku Georga (Jiřího) Plankeho, člena správní rady společnosti KFNB. V současné době je zachována památkově chráněná těžní budova (Cihelní 74).\n\nDůl založila společnost Výhradně privilegovaná Severní dráha Ferdinandova (SDF) v roce 1870. Pro nepříznivé hydrogeologické poměry a vysoké náklady bylo hloubení jámy zastaveno v roce 1875 a obnoveno v období 1895 až 1898. Důl měl dvě centrální jámy, těžní a výdušnou, které stály těsně u sebe. \n\nNa těžní jámě byl roku 1895 instalován parní těžní vrátkový stroj. V roce 1902 byl nový parní stroj o výkonu 200 HP poháněný stlačeným vzduchem a v roce 1926 byl v rámci modernizace dolů SDF instalován elektrický těžní stroj o výkonu 3 000 HP, který byl vyroben ve Vítkovicích, elektrická část byla od firmy Siemens Bratislava. \n\nNa větrní jámě v roce 1897 byl zabudován parní ventilátor Guibal a v roce 1914 elektrický ventilátor soustavy Diennendahl ze strojíren knížete Salmy v Blansku. \n\nV roce 1927 byl spojen v rámci centralizace s dolem František v jeden závod František. Spolu s dolem Jindřich sloužil jako pomocný důl pro potřeby větrání vyšších pater jižního dobývacího pole, mimořádnou jízdu a dopravování materiálu do dolu. Od roku 1949 probíhala postupná likvidace a předávání objektů různým uživatelům. \n\nZasypání obou jam proběhlo v roce 1952 odvalovým kamenem a uzavřením železobetonovým povalem. Byla provedena likvidace technického zařízení a těžních jam. Zbývající povrchové objekty byly předány podniku Báňské stavby.\n\nV roce 1998 byly zbourány zbývající budovy větrné jámy a křídla těžní budovy. Budova byla prohlášená kulturní památkou Ministerstvem kultury ČR 24. května 1995. Zachována je těžní budova s průčelím se štukovou výzdobou s florálními motivy, lampovna a hornické koupele.\n\nDobývání uhlí ze slojového pásma spodních hrušovských vrstev do hloubky 380 m, pilířováním se základkou (hlavně) nebo na zával (výjimečně), v 11 slojích o mocnosti 60 až 160 cm, úklon slojí 0° až 90°. \n\nPro ubytování havířů byla hornická kolonie Jiřská (Jirská kolonie) vzdálená asi 150 m od dolu Jiří.\n\n\n\n"}
{"id": "1050128", "url": "https://cs.wikipedia.org/wiki?curid=1050128", "title": "2015 v loďstvech", "text": "2015 v loďstvech\n\nTento článek obsahuje významné události v oblasti loďstev v roce 2015. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1050129", "url": "https://cs.wikipedia.org/wiki?curid=1050129", "title": "Kostel svatého Petra a Pavla (Podbořany)", "text": "Kostel svatého Petra a Pavla (Podbořany)\n\nDěkanský kostel svatého Petra a Pavla v Podbořanech je pozdně barokní sakrální stavbou nacházející se východně od centra města na malém návrší. Je chráněn jako kulturní památka České republiky.\n\nPůvodní gotický kostel zde stál již v 15. století. Tento původní kostel vyhořel v roce 1599 spolu s městem. Současný barokní kostel byl postaven v roce 1781.\n\nJde o jednolodní stavbu zakončená trojbokým presbytářem se sakristií na severní straně. V průčelí kostela, na jeho západní straně, je vyzdvižena hranolovitá věž, pod kterou vede hlavní vchod. Nároží lodi je zkoseno. Nároží věže jsou vyžlabena. Fasáda kostelní lodi je členěna pilastry, presbytáře a sakristie jsou členěny lizénovými rámci.\n\nPresbytář i sakristie jsou zaklenuty valenou klenbou. Triumfální oblouk je půlkruhový. Loď je sklenuta valeně s výsečemi na pásech, které vybíhají z polopilířů členěných pilastry. Ve vrcholu klenby je štukové zrcadlo. Kruchta je zděná s obloukově vypnutým středem. Je podpírána dvěma masívními toskánskými sloupy, avšak nepodklenuta. V podvěží se nachází valená klenba.\n\nZařízení interiéru kostela pochází z druhé poloviny 18. století. Je značně rustikální, bez klasicistních zásahů, s plochou rokajovou ornamentikou. Hlavní oltář má nástěnnou portálovou architekturu s obrazem pocházejícím ze 20. století a sochy dvou světců. Dva boční oltáře jsou tabulové, sochařské, a jsou zasvěceny sv. Janu Nepomuckému a sv. Janu Křtitelovi (při triumfálním oblouku v lodi). Na oltáři sv. Jana Nepomuckého se kolem niky se sochou nacházejí akantové řezby se stuhou. Dva boční oltáře v lodi kostela jsou portálové se sochami světců. Na oltáři Panny Marie se nachází obraz z 20. století a na oltáři Nejsvětějšího Srdce Páně novodobá socha. Řečniště kazatelny je vyzdobeno malovanými výplněmi. V presbytáři se nacházejí barokní sochy sv. Josefa a sv. Floriána, v lodi kostela sochy sv. Jana Nepomuckého a sv. Dominika, a dále Panny Marie pod křížem a krucifix. Barokní kamenná křtitelnice je původní.\n\nU kostela se nachází pozdně barokní fara z roku 1788. Je to jednoduchá obdélná jednopatrová stavba. Fasády fary jsou členěny lizénový rámci. Místnosti v přízemí mají valenou klenbu s výsečemi a se stýkajícími se výsečemi. U kostela stojí sloup Nejsvětější Trojice z období kolem roku 1700, který byl obnoven v roce 1868.\n\n\n\n"}
{"id": "1050130", "url": "https://cs.wikipedia.org/wiki?curid=1050130", "title": "Aristoxenos", "text": "Aristoxenos\n\nAristoxenos z Taranta, či z Tarentu (starořecky Ἀριστόξενος \"Aristóxenos\"; * kolem 360 př. n. l. zřejmě v Tarantu – asi 300 př. n. l., ?), byl řecký filosof a hudební teoretik. Je považován za zakladatele hudební vědy, a to především díky svému spisu \"Harmonikon stoicheion\" (Ἁρμονικῶν στοιχείων, \"Základy hudební teorie\"), jehož fragmenty se dochovaly, na rozdíl od jeho spisů filozofických.\n\nNarodil se jako syn Spintara, Sokratova žáka. Nejprve se učil u pythagorejce Xenofila z Chalkidiky a učitele hudby Lampra, a později v Aténách byl žákem Aristotelovým a příslušníkem peripatetické školy. Jeho spisy jsou nejstarší dochovaná antická pojednání o hudbě. \n\nPodle středověkého slovníku Suda se po Aristotelově smrti od svého učitele s hořkostí odvrátil, to když zjistil, že Aristoteles určil za svého nástupce v čele peripatetické školy Theofrasta. Jiný aristotelovský filozof, Aristoklés z Messeny, to však ve svých dějinách filozofie z 1. století nepotvrzuje. Suda Aristoxenovi rovněž přisuzuje sotva uvěřitelný počet 453 spisů.\n\nAristoxenos mimo jiné definoval na čistě hudebním základě následující výrazy: interval, tónový systém, tón, půltón, třetinotón, čtvrttón, …, diatonický, chromatický a enharmonický tónorod, trvání, rytmus. Tím do značné míry položil základy pozdější hudební terminologie vrcholné antiky a středověku. Většina z jeho terminologie se dochovala dodnes, byť částečně s pozměněným významem.\n\n"}
{"id": "1050133", "url": "https://cs.wikipedia.org/wiki?curid=1050133", "title": "Igor Šesťjorkin", "text": "Igor Šesťjorkin\n\nIgor Šesťjorkin (* 30. prosince 1995 Moskva) je ruský lední hokejista hrající na postu brankáře. Svou zemi reprezentoval na juniorských světových šampionátech, a sice v roce 2013 na mistrovství světa hráčů do 18 let, kde vybojoval čtvrté místo, a o dva roky později (2015) na juniorském mistrovství světa.\n\nOd sezóny 2012/2013 nastupuje v Mládežnické hokejové lize (MHL) za klub Spartaku Moskva. Objevil se též na soupisce tohoto mužstva pro zápasy Kontinentální hokejové ligy (KHL), ale do vlastního utkání nezasáhl. Následující sezónu (2013/2014) opět strávil ve Spartaku a odehrál za něj devět utkání v KHL a 42 zápasů (včetně playoff) v MHL, kterou Šesťjorkinovo mužstvo v této sezóně vyhrálo a získalo mistrovský titul. Před sezónou 2014/2015 změnil působiště a začal nastupovat v barvách SKA Petrohrad. Odehrál za něj jedno utkání v KHL, osm za SKA-Kareliya Petrohrad ve VHL a tři za SKA-1946 Petrohrad v MHL.\n\nV roce 2013 nastoupil Šesťjorkin na mistrovství světa osmnáctiletých coby brankář číslo jedna. Jeho tým bez porážky vyhrává skupinu, v níž byla mužstva České republiky, Lotyšska, Spojených států amerických a Finska. S výjimkou utkání s Lotyšskem nastoupil Šesťjorkin do všech utkání. V další fázi turnaje, ve čtvrtfinále, porazili Rusové německou reprezentaci v poměru 8:4, ale v následném semifinále prohráli se Spojenými státy americkými 3:4 po samostatných nájezdech a neuspěli ani v duelu o třetí místo, ve kterém podlehli Finům 1:2 a na turnaji tak obsadili čtvrté místo.\n\nRusové v úvodním zápase turnaje porazili Dánsko 3:2 po samostatných nájezdech, ale v brance stál místo Šestěrkina Ilja Sorokin. V dalším utkání, již se Šesťjorkinem v brance, porazilo mužstvo sborné Švýcarsko 7:0. Následující utkání se ale Šesťjorkin vrátil opět pouze na střídačku a jeho mužstvo podlehlo výběru Švédska v poměru 2:3. Soupeřem Ruska ve čtvrtém utkání byla česká reprezentace. Celé utkání opět v brance nastoupil Šesťjorkin, ale ruská sborná podlehla soupeři 1:4. Gólman ale pro další zápasy turnaje již v brance zůstal. Se Šesťjorkinem v zádech tak ruský výběr porazil ve čtvrtfinále Spojené státy americké 2:3 a v semifinále Švédy 1:4. I do finálového zápasu Rusové vstoupili se Šesťjorkinem v brance, nicméně ve třetí minutě utkání po druhém inkasovaném gólu přepustil své místo Sorokinovi. V zápase nakonec výběr Ruska podlehl Kanadě v poměru 4:5 a jeho hráči získali stříbrné medaile.\n"}
{"id": "1050136", "url": "https://cs.wikipedia.org/wiki?curid=1050136", "title": "Pyknón", "text": "Pyknón\n\nPyknón, řidčeji pykn (z řeckého πυκνός – hutný, zahuštěný, stísněný apod.; Latinsky \"spissus\") je v antické hudební teorii strukturální charakteristika tetrachordu, v němž součet dvou menších intervalů je menší, než třetí (zbylý) interval. \n\nPyknón je významné kriterium v systematice tónorodů. V souvislosti s ním se intervalové rody enharmonika a chromatika nazývaly \"pyknónovými\" („zmáčknutými“, „těsnými“), zatímco diatonika rodem \"apyknónovým\" („nezmáčknutým“). V enharmonice dva spodní intervaly společně tvoří limmu, vrchní interval pak diton. Jejich poměr je 81:64 proti 256:243, tedy zřejmý pyknón. Dva spodní intevaly chromatického tetrachordu (v jeho nejširším tvaru) společně tvoří celý tón 9:8, vrchní interval — třetinotón (v pozdější teminologii polyditon) 32:27; tedy zřejmý pyknón. Mezi apyknónové rody patřily takové, v nichž žádný z intervalů uvnitř tetrachordu nebyl větší, než ostatní současně znějící. Například v diatonickém tetrachordu (v jeho nejrozšířenější „pythagorejské“ formě) součet dvou spodních intervalů (limmy u celého tónu 9:8) tvoří polyditon 32:27, а vrchní interval celý tón 9:8; proto je diatonika apyknónový rod. \n"}
{"id": "1050139", "url": "https://cs.wikipedia.org/wiki?curid=1050139", "title": "Potential induced degradation", "text": "Potential induced degradation\n\nPotential induced degradation (PID) (někdy též označováno také jako „High-voltage stress“ = vysokonapěťový stres) označuje fyzikální jev, který způsobuje zdánlivě nevysvětlitelné snížení výkonu u fotovoltaických (FV) panelů. V zásadě se jedná o mezivrstvovou polarizaci vedoucí až k nevratné degradaci křemíku ve fotovoltaických panelech, která souvisí s rozdílem potenciálů vůči zemi. PID se u panelů začíná projevovat typicky po 2 až 4 letech provozu a může způsobit snížení výkonu solárního panelu v závislosti na typu a umístění panelu ve stringu až o 70 procent. Důsledkem pak může být snížení výkonu celé elektrárny o 5 - 15, v některých případech i více procent.\n\nPID je způsoben nevhodnou polarizaci nábojů fotovoltaického článku.\n\nK tomuto jevu dochází zejména na FV panelech, které jsou nejblíže u záporného pólu. Zde se potenciál (napětí vůči zemi) FV článků podle délky daného stringu a typu používaného střídače obvykle pohybuje mezi −250 V až −450 V. Rám FV panelů má ale naproti tomu potenciál 0 V, protože je uzemněný. Kvůli tomuto elektrickému napětí mezi FV články a rámem může dojít k vzniku svodových proudů. To za sebou zanechá náboj (polarizaci), který může nevýhodným způsobem pozměnit charakteristickou křivku FV článků. \n\nPID je doposud poměrně málo známým jevem i přesto, že byl poprvé zmíněn v roce 1970 a od té doby byl laboratorně zkoumán. Z toho důvodu stále řada provozovatelů solárních elektráren přičítá ztrátu výkonu panelů jiným - především mechanickým či klimatickým vlivům. První identifikace PID se objevily v roce 2006, ale týkaly se pouze krystalických vysoce výkonných panelů od výrobce SunPower. Rychlý růst FV elektráren způsobený dramatickým snížením cen modulů (a v některých případech i kvalitou modulů), přinesl do světa velké množství panelů různé kvality a zvýšení zájmu o studium problematiky PID. V roce 2010 společnost SOLON prezentovala problém PID, který zaznamenala u mnohých typů FV panelů a jeho negativní důsledky na výstupní výkon FV panelů. V dalších letech se i výrobci panelů začali problematice PID detailněji věnovat a zaměřovat na výrobu panelů PID rezistentních\n\nNegativním dopadům PID na fotovoltaickou elektrárnu lze předejít uzemněním jednoho z pólů generátoru v závislosti na typu panelu. Toto řešení má však výrazná omezení a změna neuzemněné soustavy na uzemněnou představuje také zvýšená bezpečnostní rizika. Je potřeba počítat s nutností periodických měření izolačních stavů. Některé elektrárny se jako uzemněné provozovat nemohou. \n\nJako nejefektivnější se v současné době jeví instalace speciálního zařízení mezi měnič a fotovoltaické panely. Principem řešení je změna polarity zapojených panelů, čímž dojde k rychlé regeneraci postižených panelů. Pokud je toto zařízení umístěno na elektrárnu trvale, je problém PID tímto opatřením řešen po celou dobu životnosti FV elektrárny.\n"}
{"id": "1050140", "url": "https://cs.wikipedia.org/wiki?curid=1050140", "title": "Ditlev Gothard Monrad", "text": "Ditlev Gothard Monrad\n\nDitlev Gothard Monrad (24. listopadu 1811 Kodaň – 28. března 1887 Nykøbing Falster) byl dánský politik a biskup lollandsko-falsterský. \n\nMonrad byl jedním ze zakladatelů ústavního Dánska v roce 1848 a zastával funkci ministra kultu. Na této pozici se objevil ještě dvakrát, v roce 1859 a poté v období let 1860-63. Poté se stal dánským premiérem (v té době nazývaným prezidentem rady – \"Konseilspræsident\") a zároveň zastával také úřad ministra zahraničních věcí a financí. Plnil tak roli vůdce během rané fáze druhé šlesvické války proti Německému spolku, vedeném Otto von Bismarckem, která později vedla k Vídeňské mírové smlouvě.\n\nPo válce emigroval Monrad na Nový Zéland. Rozeslal své syny do Nelsonu a dalších okresů Nového Zélandu, aby prozkoumali zem. Nakonec se usadil v Palmerston North na Severním ostrovu. Zakoupil si 428 akrů (1,95 km²) půdy na Karere Block. Se svoji rodinou se věnoval chovu krav a ovcí. Monrad pomohl společnosti New Zealand Company najít vhodné osadníky z řad Skandinavců a pomohl mnoha dánským imigrantům najít vhodnou půdu, převážně v oblasti Dannevirke.\n\nMonradova práce byla narušována maorskými výtržníky (\"Hauhau\" pod vedením náčelníka Titokowaru). Pohřbil proto svůj majetek a odešel se svoji rodinou do Wellingtonu a v roce 1869 pak zpět do Dánska. Jeho synové, Viggo a Johannes, se později vrátili do Karere, aby tam žili jako farmáři. \n\nV Palmerston North byla na jeho počest pojmenována střední škola \"Monrad Intermediate\".\n\nJeště před svým odjezdem z Nového Zélandu daroval místní vládě svou kolekci kreseb a leptů starých evropských mistrů, například Rembrandta, Rubense, Dürera nebo van Dycka. Ty jsou v současné době součástí sbírek novozélandského národního muzea (Museum of New Zealand Te Papa Tongarewa).\n\n"}
{"id": "1050141", "url": "https://cs.wikipedia.org/wiki?curid=1050141", "title": "Pramenské pastviny", "text": "Pramenské pastviny\n\nPramenské pastviny je Evropsky významná lokalita v okrese Cheb, vyhlášená v roce 2004. Lokalita je zahrnuta do soustavy Natura 2000. Důvodem ochrany je ochrana rožce kuřičkolistého, svízele sudetského a sleziníku nepravého.\n\nLokalita se nachází přibližně 1,2 km severně od obce Prameny, asi 4 km jihozápadně od obce Nová Ves v centrální části Chráněné krajinné oblasti Slavkovský les. Území lokality tvoří nápadný skalní výchoz obklopený pastvinami. Severně od lokality se ve vzdálenosti necelých 100 m nachází vodní kanál Dlouhá stoka (významná technická památka). Územím neprochází žádná turisticky značená trasa, přístup je možný od silnice Prameny – Čistá po pěšině podél Dlouhé stoky.\n\nÚzemí náleží do celku Slavkovský les, podcelku Hornoslavkovská vrchovina, okrsku Krásenská vrchovina. Geologický podklad tvoří serpentinit (hadec) tělesa Mnichovských hadců, největšího komplexu hadců v České republice.\nNa území se nachází rostlinná společenství hadcové skalní vegetace, vyskytuje se zde řada chráněných rostlinných druhů. Ve skalních štěrbinách roste hojně hadcová kapradina sleziník nepravý (Asplenium adulterinum), na skalních terasách rožec kuřičkolistý (Cerastium alsinifolium) a svízel sudetský (Galium sudeticum). Podle nových poznatků z podrobného mapování výskytu rožce kuřičkolistého v oblasti Mnichovských hadců jsou tyto rostliny často tvořeny kříženci s rožcem rolním (Cerastium arvense).. Z dalších chráněných druhů rostlin se vyskytuje zimostrázek alpský (Polygala chamaebuxus), hrachor horský (Lathyrus linifolius), prha arnika (Arnica montana), kociánek dvoudomý (Antennaria dioica).\n\nZe zoologického hlediska je lokalita zajímavá výskytem užovky hladké (Coronella austriaca).\n\n"}
{"id": "1050142", "url": "https://cs.wikipedia.org/wiki?curid=1050142", "title": "Alan Stern", "text": "Alan Stern\n\nS. Alan Stern (* 22. listopadu 1957, New Orleans, Louisiana) je americký astrofyzik a planetolog. Je vedoucí vědeckého týmu sondy New Horizons, jejímž cílem je výzkum trpasličí planety Pluto a dalších těles Kuiperova pásu.\n\nStern získal doktorát z planetologie a astrofyziky na CU Boulder. Následně pracoval pro NASA, ale i pro privátní sféru. Jeho výzkum se zaměřuje na tělesa Kuiperova pásu, Oortův oblak, komety, výzkum vnějších planet naší sluneční soustavy a Pluta. Zabývá se také studiem zemské mezosféry nebo Měsíční atmosféry. Podílel se na desítkách vesmírných misí a také na vývoji několika přístrojů pro tyto mise.\n\nV roce 2007 byl časopisem Time vybrán mezi 100 nejvlivnějších lidí na světě \n\n\n"}
{"id": "1050145", "url": "https://cs.wikipedia.org/wiki?curid=1050145", "title": "Teorie preferencí", "text": "Teorie preferencí\n\nTeorie preferencí je termín označující sociologickou a ekonomickou teorii vycházející z díla Garyho S. Beckera a Kevina M. Murphyho, která navazuje na teorii racionální volby a dále jí rozšiřuje uvedením konceptu lidského kapitálu. Stejně jako teorie, ze které vychází, i teorie preferencí si klade za účel analýzu užitkové funkce jedince a kroky, které podniká k její maximalizaci.\n\nTeorie preferencí tvrdí, že užitková funkce každého jednotlivce je funkcí \"množiny statků jím spotřebovaných\" a jeho \"lidského kapitálu\" oproti jednodušší teorii racionální volby, která užitek uvažuje pouze jako funkci spotřebovaných statků.\n\n\"Lidský kapitál\" je považován za veličinu popisující preference jedince. Dále se rozlišují jeho dílčí druhy: osobní kapitál a společenský kapitál. \"Osobní kapitál\" reprezentuje ve funkci užitku vliv kultury, zvyků a osobní zkušenosti jedince - významné jsou kupříkladu zkušenost se spotřebováváním stejného nebo souvisejícího statku v minulosti a kapitál představivosti, který reprezentuje schopnost nahlédnutí vztahu mezi změnou užitku statků v budoucni a změnami svých preferencí v současnosti, a reprezentuje tak schopnost jedince plánovat. \"Sociální kapitál\" pak určuje vliv preferencí ostatních osob v jedincově sociálním prostředí.\n\nStatek je zde navíc chápán v obecnější podobě. Vedle běžných statků měnících užitek se mezi ně řadí i vlivy ovlivňující osobní kapitál, resp. preference jako takové, jako například reklama. Díky tomu vzniká vzájemná vazba mezi spotřebou statků a změnami v osobním kapitálu.\n\nJedna z důležitých aplikací teorie se pokouší popsat závislost na určitém statku. Závislost je v řeči teorie takové chování, kdy spotřeba statku v minulosti zvyšuje jeho spotřebu v budoucnosti skrze působení na spotřebitelovy preference. Rozlišují se škodlivé a prospěšné závislosti v závislosti na tom, zda s rostoucí preferencí pro spotřebu statek celkový užitek jedince klesá nebo stoupá. Teorie nabízí vysvětlení, proč chování uživatelů při škodlivé závislosti lze v jistém ohledu považovat za racionální.\n\n"}
{"id": "1050146", "url": "https://cs.wikipedia.org/wiki?curid=1050146", "title": "Alexandr Chvylja", "text": "Alexandr Chvylja\n\nAlexandr Chvylja (rusky \"Александр Леопольдович Хвыля\", ukrajinsky \"Олександр Леопольдович Хвиля\", vlastním jménem \"Alexander Bressem\", 15. července 1905, Oleksandro-Šultine — 17. října 1976, Moskva) byl sovětský herec švédského původu.\n\nNarodil se v rodině švédských přistěhovalců ve vesnici Oleksandro-Šultine nedaleko Doněcka. V roce 1922 absolvoval hereckou školu a působil v divadle v Charkově, když ho Olexandr Dovženko obsadil do svých filmů \"Ivan\" a \"Ščors\". Od roku 1946 se věnoval pouze filmovému herectví. Proslul jako představitel Dědy Mráze ve filmu \"Mrazík\" (1964, režie Alexandr Rou) i na tradičních novoročních oslavách v Kremlu.\n\nV roce 1950 dostal Stalinovu cenu, v roce 1963 byl jmenován Národním umělcem RSFSR. Byl členem KSSS od roku 1955.\n\n\n"}
{"id": "1050150", "url": "https://cs.wikipedia.org/wiki?curid=1050150", "title": "Konverzační analýza", "text": "Konverzační analýza\n\nKonverzační analýza (neboli CA, z angl. \"conversation analysis\") je metoda sociologického výzkumu zkoumající mezilidské verbální i neverbální interakce. Zabývá se jak běžnou, tak profesní mluvou v mnoha oblastech (např. zdravotnictví, politika, právo, média, akademická půda, školství). Za autora této disciplíny je považován americký sociolog Harvey Sacks.\n\nKonverzační analýza vznikla v pozdních 60. a na počátku 70. let 20. století jako navazující směr na etnometodologii (vědní disciplína zabývající se sociálními interakcemi). Jako její spoluzakladatelé jsou uváděni kromě Harveyho Sackse také jeho spolupracovníci Emanuel Schegloff a Gail Jefferson. Přestože byla tato metoda původně určena k analýze běžných konverzací, používá se dnes i ke studiím odborných konverzací. Využívají ji vědy jako je sociologie, psychologie, antropologie, či lingvistika, velký vliv má především v interakční sociolingvistice, diskurzivní analýze a diskurzivní psychologii.\n\nSamotná metoda se skládá z několika dílčích kroků počínaje sběrem dat prostřednictvím nahrávání rozhovoru (samotné interakce). Následuje doslovná transkripce celé konverzace i různých doprovodných jevů do podoby textu a analýza specifických znaků vyskytujících se ve zkoumaném rozhovoru. Jednotlivé případy se díky své jedinečnosti studují zvlášť, tudíž se jedná o metodu fundamentálně kvalitativní. Následně jsou zkoumány jejich společné a často se vyskytující se prvky. Závěrem jsou na základě těchto zkoumaných faktů konstruovány modely, které vysvětlují výskyt nejrůznějších konverzačních jevů.\n\nKonverzační analýza se zabývá mimo jiné strukturou rozhovoru, a to jak z hlediska střídání mluvčích, tak z hlediska uspořádání jednotlivých akcí v rozhovoru (takzvaná analýza sekvenční struktury).\n\nReplika (turn) je v konverzační analýze celek, během kterého není mluvčí přerušen nebo vystřídán jiným mluvčím. Turn-taking se zaměřuje právě na přechod mezi jednotlivými replikami. Zkoumá, jakými způsoby si mluvčí berou slovo, jak poznají, že předchozí mluvčí skončil svoji repliku nebo jak jeden mluvčí předává slovo jinému. Klíčové je přitom takzvané „místo relevantní z hlediska přechodu” (z hlediska střídání mluvčích, transition relevance place). Způsob, jakým mluvčí toto místo určují, se zkoumá z několika hledisek – lišit se může větná kadence, síla hlasu, načasování, oční kontakt, délka pauzy, svou roli hrají také kulturní rozdíly a rozdíly mezi pohlavími.\nNejdůležitější jsou následující situace:\nNěkdy je také nezbytné, aby jeden mluvčí měl několik replik po sobě, přerušovaných jen krátkými replikami ostatních (například při vyprávění příběhu). Někdy se repliky mohou překrývat (mluvčí mluví zároveň, dochází k tzv. překryvu replik).\nAnalýza střídání replik se skládá ze dvou základních částí: konstrukční složky (turn constructional component) a alokační složky (turn allocational component). Zatímco konstrukční složka se zabývá stavbou dané repliky (stavba lexikální, syntaktická, větná), alokační složka popisuje, jakým způsobem se mluvčí v jednotlivých replikách střídají.\n\nZ hlediska sekvencí se konverzační analýza zaměřuje na to, jak jsou jednotlivé akce v rozhovoru uspořádány. Důležité jsou zejména:\nPárové sekvence jsou často důležité součásti rozhovoru. Co párové sekvence jsou, je nejjasněji vidět na příkladu: jedná se například o dvojice „otázka – odpověď“, „žádost – dovolení“, „žádost – zamítnutí“, nebo „kompliment – odpověď“. Jak je vidět, vždy se skládají z první a druhé části páru, tvořící dohromady typ páru (pair type).\nPresekvence je dvojice replik, která předchází hlavní akci, která svou povahou odpovídá typu presekvence. Například: „Víš, co je nového?“ – „Co?“ je presekvence předcházející nějakému oznámení, „Co děláš dneska večer?“ – „Nic.“ je presekvence, která předchází pozvání na schůzku.\nPreferenční organizace rozebírá, jak mluvčí volí mezi tzv. preferovanými a nepreferovanými akcemi. Preferovaná akce je například souhlas s názorem předchozího mluvčího. Preferované akce jsou typické tím, že je mluvčí vykonávají rychleji, příměji a také častěji než nepreferované, jako například nesouhlas nebo popření. Nepreferované akce jsou méně časté a mluvčí často pronášejí nesouhlasnou repliku váhavěji a pomaleji.\nOpravné sekvence slouží k napravování problémů v rozhovoru, jako přeřeknutí, přeslechnutí, špatné porozumění, faktické chyby atd. Třídí se podle toho, kdo opravu iniciuje (mluvčí sám nebo někdo jiný) a podle toho, kdo problém vyřeší (mluvčí sám nebo někdo jiný), přičemž preferované jsou opravy sebe sama.\n\nKonverzační analýza sdílí některé podobnosti s jinými výzkumy.\nNapříklad s výzkumem Noama Chomského, který se také zabývá řečí a její strukturou, ale v mnohem abstraktnějším měřítku – na rozdíl od konverzační analýzy se jeho výzkum nezabývá jednotlivými podrobnostmi řeči samotné, ale univerzálně platnými zákonitostmi, přičemž některé z nich považuje za vrozené.\nOproti teorii Johna Gumperze, která tvrdí, že pro analýzu rozhovoru jsou třeba konzultace s účastníky, konverzační analýza předpokládá, že je možné analyzovat mluvené interakce i za použití pouhé nahrávky.\n\nOd diskurzivní analýzy se konverzační analýza liší v zaměření i metodách. Konverzační analýza se zajímá o procesy probíhající v sociálních interakcích a nezabývá se psanými texty, nebo většími sociokulturními fenomény. Metody konverzační analýzy se zaměřují na určení, jaké postupy užívají účastníci sociálních interakcí při vytváření vlastních příspěvků a pochopení příspěvků jiných. Proto nemůže vyšetřovat vytváření těchto interakcí z perspektivy mimo uvažování účastníků.\n\nBěhem posledních let začala být konverzační analýza využívána výzkumníky v dalších oborech, jako je feminismus a feministická lingvistika, nebo jako východisko dalších výzkumných perspektiv, například členské kategorizační analýzy (Membership Categorization Analysis).\n"}
{"id": "1050152", "url": "https://cs.wikipedia.org/wiki?curid=1050152", "title": "Josef Jiříkovský", "text": "Josef Jiříkovský\n\nJosef Jiříkovský (4. února 1892, Praha – 10. listopadu 1950, Praha) byl český sochař a medailér.\n\nJosef Jiříkovský studoval sochařství na Uměleckoprůmyslové škole a v letech 1911 – 1914 na Akademii výtvarných umění v Praze u prof. Josefa Václava Myslbeka. Studia dokončil po válce v ateliéru Jana Štursy. Byl členem Devětsilu, Umělecké besedy a od roku 1924 SVU Mánes.\n\nV roce 1948 byl členem Akčního výboru Svazu čs. výtvarných umělců.\n\nNejvýznamnějším tvůrčím obdobím Josef Jiříkovského jsou dvacátá léta 20. stol, kdy byl ovlivněn civilismem. Je považován za spolutvůrce tzv. spirituálního realismu.\n\n\n\n\n\n"}
{"id": "1050153", "url": "https://cs.wikipedia.org/wiki?curid=1050153", "title": "Mamadou Bagayoko", "text": "Mamadou Bagayoko\n\nJméno a příjmení Mamadou Bagayoko má více nositelů:\n"}
{"id": "1050158", "url": "https://cs.wikipedia.org/wiki?curid=1050158", "title": "Terra Nova (loď)", "text": "Terra Nova (loď)\n\nTerra Nova byla šroubová paroplachetní velrybářská loď s barkovým oplachtěním, která sloužila polárním výpravám. Známou se stala nasazením v britské antarktické expedici mezi lety 1910–1913, během níž zahynul vedoucí výpravy Robert Falcon Scott.\n\n\"Terra Nova\" (z latiny; anglicky \"Newfoundland\", česky \"Nová Země\") byla postavena v roce 1884 společností Alexander Stephen and Sons v Dundee jako loď pro velrybaření a lov tuleňů. Konstrukčně byla vhodná na cesty do polárních oblastí.\n\nDeset let se účastnila každoročních honů na tuleně v Labradorském moři, což prověřilo její vlastnosti v náročných podmínkách a vhodnost pro polární expedice.\n\nV roce 1903 plula s další bývalou velrybářskou lodí SY \"Morning\" pomoci vyprostit plavidlo \"Discovery\" uvězněné v ledu McMurdo Sound, na němž se přepravovala první britská polární výprava Discovery.\n\nPo návratu z Antarktidy ji zakoupil americký milionář William Ziegler. Následně se plavila pod vedením norského kapitána Kjelda Kjeldsena. Ze Země Františka Josefa odvezla členy expedice Zieglera a Fialy do Norska. Během výpravy došlo ke ztrátě lodi \"America\", zničené svírajícím ledem při pokusu proniknout k severnímu pólu.\n\nV roce 1906 se \"Terra Nova\" vrátila do Newfoundlandu, kde plnila obchodní povinnosti tehdejších vlastníků z firmy Bowring Brothers.\n\nV roce 1909 odkoupil \"Terru Novu\" britský kapitán Robert Falcon Scott za 12 500 liber, jakožto hlavní expediční loď plánované polární výpravy Terra Nova. Pro pohyb v ledových sevření byla vyztužena na bocích a zádi dubovým dřevem.\n\nZ cardiffských doků vyplula 15. června 1910 pod velením kapitána Scotta, který její následný střet s ledem popsal slovy: „\"Nádherně překrásná ledová loď … když mohutnými otřesy narážela do ker, klestila si cestu skrz lámáním, skřípěním a točením, ve snaze vyhnout se dalším, vypadala jako živá věc svádějící mohutný boj.\"“\n\nAčkoli dvacet čtyři důstojníků a vědečtí pracovníci prováděli u břehů Viktoriiny země pozorování a experimenty v řadě oborů – biologii, geologii, glaciologii, meteorologii a geofyzice, hlavní událostí výpravy se stalo úmrtí Scotta a čtyř jeho souputníků. Scott, Henry Bowers, Edgar Evans, Lawrence Oates a Edward Wilson přezimovali na Evansově mysu Rossova ostrova. Poté se vydali na cestu k jižnímu pólu s cílem stanout na jižní točně jako první lidé v historii a porazit tak paralelní Amundsenovu expedici z lodě \"Fram\". Na startu měli k dispozici traktory a sibiřské poníky. Posledních 1 300 kilometrů trasy již putovali bez podpory. Pólu dosáhli 17. ledna 1912. Na místě však nalezli Amundsenův stan se zprávou datovanou 34 dní nazpět. Během návratu všech pět mužů zahynulo. Tři umrzlá těla byla nalezena o osm měsíců později v listopadu 1912.\n\nPo návratu z Antarktidy byla \"Terra Nova\" odkoupena v roce 1913 zpět předešlými majiteli, kteří ji využívali pro rybářský průmysl a lov tuleňů ve vodách Newfoundlandu. Roku 1918 ji najala společnost DOSCO pro přepravu uhlí z dolů v novoskotském North Sydney na ostrov Bell Island v provincii Newfoundland a Labrador. V únoru 1918 také pomáhala při neštěstí plavidla \"Florizel\".\n\nRoku 1942 si ji pronajala společnost Newfoundland Base Contractors pro odvezení zásob na stanici v Grónsku. Signál SOS vyslala 12. září 1943 ve 22.05 hodin, když voda zcela zatopila kotle a odčerpávací pumpy byly nefunkční. Kutry americké pobřežní stráže \"Atak\", \"Amarok\", \"Laurel\" a \"Manitou\", nacházející se v grónském perimetru, na tísňové volání zareagovaly. \"Atak\" dorazil k lodi 13. září. Všichni členové posádky byli zachráněni a plavidlo zapáleno. \"Amarok\" a \"Manitou\" se otočily nazpět a \"Laurel\" pokračoval na souřadnice \"Terry Novy\". Hořící loď byla potopena výstřelem v 16.25 hodin téhož dne na souřadnicích 60° 15' 15\" severní šířky a 45° 55' 45\" západní délky.\n\nGalionová figura z \"Terry Novy\" byla sejmuta v roce 1913 a odeslána do velšského národního muzea. Lodní zvon je vystaven ve Scottově polárním vědeckém institutu, součásti Cambridgeské univerzity. Artefakt ústavu věnovala lady Nicholsonová 20. října 1952 poté, co jej obdržela od synovce Ela Atkinsona, chirurga poslední Scottovy expedice. Kompasnice lodi je vystavena v apartmá přístavní cardiffské budovy Pierhead Building, nedaleko níž vyplula Scottova výprava.\n\nK nalezení vraku \"Terry Novy\" došlo v červenci 2012 plavidlem \"Falkor\", vlajkovou lodí Schmidtova oceánského institutu.\n\n"}
{"id": "1050160", "url": "https://cs.wikipedia.org/wiki?curid=1050160", "title": "Dvorní rada", "text": "Dvorní rada\n\nDvorní rada (německy \"Hofrat\") byl čestný titul udělovaný v Německu a Rakousku. V Rakousku-Uhersku jej panovník uděloval vyšším úředníkům vykonávajícím svou práci relativně samostatně, univerzitním profesorům a podobně. Automaticky náležel titul dvorního rady některým radům na ministerstvech, soudcům Nejvyššího soudního a kasačního dvora a prvnímu radovi na místodržitelství.\n\n\n"}
{"id": "1050167", "url": "https://cs.wikipedia.org/wiki?curid=1050167", "title": "František Pištěk", "text": "František Pištěk\n\nFrantišek de Paula Pištěk (6. dubna 1786, Prčice – 1. února 1846, Lvov) byl český římskokatolický duchovní, který se stal pomocným biskupem pražským, později tarnovským biskupem a nakonec lvovským arcibiskupem.\n\nPocházel z poměrně chudé poddanské rodiny Vojtěcha a Anny Pištěkových, kteří měli ještě další dva syny a několik dcer. Protože byl nadaný, soukromě jej vzdělával kaplan z blízkého Sedlce; ten Františka také naučil německy, což bylo nezbytné k dalšímu studiu. Když jej jednou panský šafář Jan Trachta při robotě zbil, nechal voly na poli a utekl domů a pak bez vědomí rodičů do Prahy. Tam se jej díky náhodě ujal jeden mlynář, pražský měšťan, který ho zaopatřil, aby mohl studovat. Později František Pištěk vstoupil do pražského kněžského semináře.\n\nPo kněžském svěcení, které přijal 21. srpna 1808 v Praze, působil nejprve jako kaplan ve Smolnici a od roku 1809 jako administrátor v Panenském Týnci, kde významně pozvedl hospodaření tamní farnosti. V roce 1817 se stal děkanem v Přešticích a na podzim 1823 kanovníkem svatovítské kapituly, ačkoliv o tento církevní úřad bylo více starších uchazečů. Od 26. července 1824 byl navíc děkanem staroboleslavské kapituly, ve Staré Boleslavi založil chudobinec.\n\nDne 14. září 1824 byl jmenován pomocným biskupem pražským a titulárním biskupem azotským, konsekrován byl krátce poté 14. listopadu. Napsal esej \"Pořádek života kněžského\", která byla později přeložena z latiny a vydána v češtině. Jako český vlastenec přispěl ke vzniku Časopisu pro katolické duchovenstvo, který začal vycházet v roce 1828. Od roku 1830 byl také generálním vikářem pražské arcidiecéze.\n\nPozději od svého bratra Vojtěcha, který se roku 1834 s celou rodinou vystěhoval do Haliče, koupil rodný dům i s polnostmi a na jeho místě nechal v letech 1843 až 1845 vystavět klášter pro Kongregaci Milosrdných sester sv. Karla Boromejského. Zpočátku v něm žily čtyři řeholnice v čele s představenou Terezií Marií Hypolitou Preinfalkovou, později jejich počet vrostl na osm. V roce 1850 v něm vznikl špitál pro celý Budějovický kraj, který se roku 1856 stal veřejnou nemocnicí.\n\nUž dne 25. října 1831 však byl jmenován tarnovským biskupem; do Tarnova odešel roku 1832. Naučit se polsky mu trvalo jeden rok. V červenci 1835 pak byl jmenován lvovským arcibiskupem a tajným radou. Své rodiště navštívil naposledy v září 1844. Ve Lvově, kde nechal postavit nový arcibiskupský palác a založil první chlapecký seminář v Rakouském císařství, také zemřel. Byl pohřben v kryptě lvovského kostela Panny Marie Hromničě ( Kościół Matki Boskiej Gromnicznej we Lwowie) (nebo lvovské katedrály Nanebevzetí Panny Marie).\n\n\n\n"}
{"id": "1050169", "url": "https://cs.wikipedia.org/wiki?curid=1050169", "title": "Slovenská národní a rolnická strana", "text": "Slovenská národní a rolnická strana\n\nSlovenská národní a rolnická strana, SNaRS (slovensky Slovenská národná a roľnícka strana) byla politická strana působící počátkem 20. let 20. století na Slovensku. Roku 1922 se sloučila do celostátní Republikánské strany zemědělského a malorolnického lidu.\n\nUž před rokem 1918 existoval v slovenském politickém prostředí svébytný agrární proud. Na rozdíl od českých zemí v něm ovšem převládali intelektuálové nikoliv početnější vrstva sedláků a statkářů. Agrární hnutí na Slovensku bylo součástí široké Slovenské národní strany.\n\nPo vzniku Československa se na Slovensku zrychlil proces formování politických stran. 13. dubna 1919 se konalo první celoslovenské shromáždění organizace Slovenská rolnická jednota. Předsedou se stal Pavel Blaho. V této fázi šlo ještě o formální součást celonárodní Slovenské národní strany, ale fakticky již o rodící se samostatnou platformu slovenského agrarismu. 14. září 1919 se potom konal ustavující sjezd Národní republikánské strany rolnické, jejímž předsedou zůstal Pavel Blaho. Někteří členové strany v té době zasedali v Revolučním národním shromáždění v Praze, kde ovšem slovenští poslanci tvořili jednotnou skupinu a fakticky se ještě nedělili podle stranické příslušnosti.\n\nPřed parlamentními volbami v roce 1920 utvořily 11. ledna 1920 Národní republikánská strana rolnická a Slovenská národní strana koalici, čímž vznikla Slovenská národní a rolnická strana.\n\nPo volbách utvořili poslanci zvolení za SNaRS společný klub s českými agrárníky. Slovenská národní a rolnická strana ovšem ve volbách na Slovensku výrazněji neuspěla. Porazili ji ľudáci a silné zisky dosáhli i sociální demokraté. Po volbách proto ve straně zaznívala kritika chabé agitace na venkově a slabé podpory mezi katolickým lidem (v SNaRS bylo jinak silné zastoupení slovenských evangelíků). 21. března 1921 zvolil výkonný výbor strany nové vedení a jejím předsedou se stal Jozef Branecký. Krátce poté došlo v SNaRS k rozkolu, když se od ní koncem března 1921 odtrhla Slovenská národní strana. Další rozkol nastal v únoru 1922, když se zájmová organizace Slovenská domovina, napojená na SNaRS, odtrhla a proměnila se na politickou stranu Slovenská domovina – strana malorolnického lidu. Za secesí stál patrně Milan Hodža, který si tak chtěl připravit politickou platformu.\n\nV této době do hry vstoupili představitelé agrární strany z českých zemí (tehdy oficiálně zvané Republikánská strana československého venkova), kteří vyvinuli tlak na sjednocení agrárních politických subjektů. Slovenská domovina – strana malorolnického lidu a Slovenská národní a rolnická strana se díky tomu v roce 1922 sloučily s českými agrárníky z Republikánské strany československého venkova, čímž vznikla celostátní Republikánská strana zemědělského a malorolnického lidu (RSZML). V červnu 1922 byli funkcionáři SNaRS začleněni do struktur RSZML a Branecký se stal členem výkonného výboru a předsednictva RSZML.\n\nPo roce 1922 pak původní členové SNaRS tvořili výraznou složku agrární strany. Během 20. let se mezi slovenskými předáky RSZML dostal do popředí Milan Hodža, který se ve 30. letech stal i předsedou vlády Československa a významně ovlivňoval politiku RSZML.\n"}
{"id": "1050171", "url": "https://cs.wikipedia.org/wiki?curid=1050171", "title": "Špičák (Děčínská vrchovina)", "text": "Špičák (Děčínská vrchovina)\n\nŠpičák (německy \"Spitzberg\") je vrchol v České republice ležící v pohoří Děčínská vrchovina.\n\nŠpičák je jedním ze tří vrcholů zalesněného hřbetu nacházejícího se mezi děčínskými městskými částmi Červený Vrch, Škrabky, Jalůvčí a Přípeř nazývaného jako celek Červený vrch. Kromě Špičáku, který se nachází na východním okraji nad čtvrtí Přípeř, se ve hřbetu nacházejí ještě vrcholy Hřeben (německy Kamm, 316 m n. m.) na severozápadě a Červený vrch (německy \"Rothberg\", 314 m n. m.) na jihu.\n\nPůvodní název Špičák upadl téměř v zapomnění, protože po vybudování dřevěné triangulační věže na jeho vrcholu jej lidé z okolí nazývali Triangl. Špičák je v podstatě hřbet kuesty (nesouměrného horského vrcholu nebo hřebenu), která se směrem k východu svažuje, přičemž se zároveň zvětšuje její náklon. To má ten efekt, že při pohledu z protějšího břehu Labe, například z Masarykova náměstí, kdy tento hřbet vidíme v ose, se nám jeví mezi ostatními vrcholy v okolí nezvykle špičatý. Odtud pochází jeho pojmenování. Při zmíněné triangulaci byl do katastrálních map jako název měřícího bodu a zároveň vrcholu chybně zanesen název Červený vrch.\n\nSkalnatý hřbet je tvořen pískovcem s bohatým výskytem železivce. V puklinách ale i na povrchu pískovcových bloků je možno nalézt krystaly barytu.\n\nVrchol je dobře přístupný pro pěší hřebenovou pěšinkou, která byla vybudována jako součást promenádních cest Lázní Svatého Josefa v Horním Žlebu. Cyklistům mohou činit problémy schody na této pěšině. Z vrcholu a jeho okolí jsou pěkné částečné výhledy na Jalůvčí, Papertský vrch, Přípeř, Horní Žleb a Stoličnou horu (Kvádrberk).\n"}
{"id": "1050172", "url": "https://cs.wikipedia.org/wiki?curid=1050172", "title": "Deutsche Verfassungspartei", "text": "Deutsche Verfassungspartei\n\nDeutsche Verfassungspartei (česky německá ústavní strana) byla politická strana, respektive široký, liberálně, centralisticky a proněmecky orientovaný politický proud působící od 60. do 90. let 19. století mezi německou populací Rakouska-Uherska, včetně českých zemí, v roce 1896 nahrazený již přesněji vymezenou Německou pokrokovou stranou.\n\nPolitický proud německého liberalismu vystupoval v rakousko-uherské politice pod různými názvy, Deutsche Verfassungspartei (německá Ústavní strana, někdy jen ústavní strana, ústavověrní, německy Verfassungstreue nebo též spíše pejorativně \"ústaváci\"), Deutschliberale Partei (liberální strana, též němečtí liberálové, později s podmnožinami staroliberálů a mladoliberálů, respektive staroněmců a mladoněmců), Deutsche Fortschrittspartei (Německá pokroková strana). V parlamentu se dočasně sdružoval pod jménem Vereinigte Linke (německá levice), Vereinigte deutsche Linke (Sjednocená německá levice), Klub der Linken (Klub levice). Jeho spojencem a volnou součástí byla Strana ústavověrného velkostatku (Verfassungstreue Grossgrundbesitzer).\n\nS obnovením parlamentarismu v roce 1861 (únorová ústava) se mezi německou populací Rakouského císařství zformoval na jaře 1861 silný politický proud podporující liberální reformy, volnou hospodářskou soutěž a občanské svobody, hlásící se k německému jazyku a kultuře. Navazoval na dědictví liberálního proudu z revolučního roku 1848. V státoprávních sporech 60. let se tento proud vyprofiloval jako obhájce liberálního ústavního systému a centralizovaného státu, odpůrce klerikalismu a federalistických a autonomistických aspirací neněmeckých etnik monarchie. Německá ústavní strana byla zastáncem prosincové ústavy z roku 1867, která zavedla četné liberální svobody a potvrdila dualistické řešení v podobě rakousko-uherského vyrovnání. Po roce 1867 ustoupil v programu německých liberálů do pozadí velkoněmecký prvek a místo toho se posilovala identifikace s ideou rakouského státu. Tyto rysy se objevily v programu přijatém na sjezdu v roce 1870. \n\nStrana podporovala i tzv. dubnovou ústavu, tedy soubor zákonů, kterými byla roku 1873 dokončena stabilizace ústavních poměrů v Předlitavsku zavedením přímé volby na Říšskou radu a tedy snížením role zemských sněmů. \n\nČeské národní hnutí považovalo Deutsche Verfassungspartei trvale za svého protivníka a odpůrce českých autonomistických a federalistických snah. Výjimkou byl pokus o dohodu z roku 1878, když Adolf Fischhof a šéfredaktor liberálního listu \"Neue Freie Presse\" Michael Etienne vedl jednání s českými politiky (František Ladislav Rieger), jejichž výsledkem bylo takzvané Emmersdorfské memorandum, které nastínilo možnost spolupráce německorakouských a českých liberálů a splnění některých českých autonomistických požadavků. Nebylo ale realizováno právě pro odpor některých vlivných politiků Ústavní strany s českými postuláty. Německá ústavní strana dlouhodobě odmítala antisemitismus, mezi jejími představiteli byla řada německožidovských intelektuálů a podnikatelů (například ministr Joseph Unger nebo pražský novinář a politik David Kuh). Velkou roli na šíření postojů německých liberálů v Předlitavsku měl tisk. Ve Vídni to byl deník \"Neue Freie Presse\" (založený roku 1864), v Praze \"Bohemia\".\n\nVrchol vlivu německé ústavní strany nastal od konce 60. let 19. století. Například ve vládě Karla von Auersperga (nazývána též \"Bürgerministerium\", neboli měšťácká/měšťanská vláda) zasedlo několik předních německých liberálů jako Ignaz von Plener. Významnou roli v ní hráli němečtí liberálové z českých zemí. Ministr Leopold Hasner von Artha tehdy prosadil významné školské zákony, které zaváděly sekulární vzdělávací systém. Karl Giskra byl vlivným ministrem vnitra, ministr spravedlnosti Eduard Herbst zavedl tzv. májové zákony. Po dočasné fázi snahy o federalistickou dohodu s českým národním hnutím (vláda Alfreda von Potockého a vláda Karla von Hohenwarta) se němečtí liberálové vrátili na delší dobu k moci v rámci vlády Adolfa von Auersperga v období let 1871–1879. Právě dlouho úřadující vláda Adolfa von Auersperga je považována za zenit liberální orientace předlitavské politiky.\n\nLiberální proud se od počátku 70. let rozděloval na staroliberální a mladoliberální odnož (používáno též označení staroněmci a mladoněmci). Ve volbách do Říšské rady roku 1873 získala Deutsche Verfassungspartei v širokém vymezení 218 z celkových 353 parlamentních mandátů. Z toho 88 křesel mělo staroněmecké křídlo vedené Eduardem Herbstem a 57 mladoliberální pokrokářská skupina. Dalšími mandáty disponovala Strana ústavověrného velkostatku a menší skupina demokratů z Vídně, tzv. demokratická frakce okolo vídeňské Demokratische Gesellschaft (například Johann Umlauft).\n\nV 70. letech ale zároveň docházelo k opadání vlivu a popularity německých liberálů. Důvodem byl jednak krach na vídeňské burze roku 1873 a s ním spojená diskreditace ekonomického laissez faire, jednak rozrůzňování politického spektra mezi rakouskými Němci. Na síle německých liberálů se totiž negativně projevila jejich relativně úzká sociální základna. V podmínkách kuriového volebního systému s omezeným volebním právem se k ní hlásili především bohaté a vzdělané vrstvy populace z měst, zatímco mezi středostavovskými, malopodnikatelskými a venkovskými vrstvami získávaly na popularitě konzervativní, klerikální a nacionální proudy. \n\nMladoliberálové se na sjezdu v roce 1873 pokusili o modifikaci programových postulátů větším akcentem na národní německou myšlenku, což ale staroliberálové odmítali. Staroliberální platforma se sice taky hlásila k dominanci německé kultury a jazyka, ale v národnostních otázkách nebyla nesmiřitelná. Na Říšské radě pak fungoval samostatný mladoliberální Pokrokový klub (Fortschrittsklub) a staroliberální Klub levice (Klub der Linken).\n\nNa konci 70. let se Ústavní strana ocitla v defenzivě. volby do Říšské rady roku 1879 potvrdily početní úpadek liberálů. Místo nich se v parlamentu utvořila konzervativně-autonomistická většina, kterou reprezentovala konzervativní německorakouská Strana práva, Český klub a Polský klub. Vyjádřením nového poměru sil byla vláda Eduarda Taaffeho (tzv. \"železný kruh pravice\"), která vládla v dlouhém období od roku 1879 až do roku 1893. Taaffeho volební reforma z roku 1882 rozšířila množinu voličů a posílila neliberální politické proudy, takže i volby do Říšské rady roku 1885 nepřinesly německým liberálům návrat k moci. Opoziční stanovisko vůči vládě vedlo mezi liberály k opětovné integraci. Od roku 1888 fungovala na Říšské radě společná liberální frakce Vereinigte deutsche Linke (Sjednocená německá levice). Volby do Říšské rady roku 1891 přinesly německým liberálům posílení a éra dominance Taaffeho vlády skončila. Během 90. let se pak liberálové stávali opět dočasnou i trvalou oporou vídeňských vlád.\n\nBěhem 90. let docházelo k dalšímu rozrůzňování politického spektra, k čemuž přispěla i Badeniho volební reforma. Volby do Říšské rady roku 1897 etablovaly na celostátní úrovni nové německé politické subjekty jako Deutsche Volkspartei a Křesťansko-sociální strana. Silné pozice měla již dříve vzniklá Německá katolická lidová strana a zejména v českých zemích uspělo tzv. Všeněmecké sjednocení. V této době zanikla Deutsche Verfassungspartei jako původní volně definovaný politický proud a jejím nástupcem se stala Německá pokroková strana založená roku 1896, již jako moderní politický subjekt vycházející z mladoliberálních myšlenek.\n\n\n"}
{"id": "1050175", "url": "https://cs.wikipedia.org/wiki?curid=1050175", "title": "Little Caprice", "text": "Little Caprice\n\nMarkéta Štroblová-Schlögl (* 26. října 1988 v Brně), známá též pod jevištními jmény Little Caprice nebo Markéta Schlögl, je česká pornoherečka a glamour modelka.\n\nŠtroblová vyrostla společně se svým mladším bratrem v Brně, Česká republika. V roce 2008 začala svou kariéru v erotickém průmyslu, když ji objevila společnost Teenharbour.\n\nLittle Caprice začínala v žánru softporn teen. Dosáhla relativně velké popularity, tak že si mohla založit svůj vlastní web (na kterém se nachází placený materiál pro dospělé).\n\nV roce 2010 opustila Teenharbour, kvůli nesouhlasu s prací.\n\nV roce 2011 ze začala věnovat modelingu a převzala plnou kontrolu nad svými webovými stránkami.\n\nFotila pro webové stránky MetArt Network, Twistys atp. Hardcore erotiku točila výhradně pro X-Art. V současnosti spolupracuje s Vixen Media.\n\nNedávno se svým manželem založila produkční společnost Little Caprice Media s.r.o.\n\nMá mladšího bratra.\n\nVdala se za rakouského pornoherce Marcella Brava (skutečné jméno Markus Schlögl, * 4 ledna 1978).\n\n"}
{"id": "1050179", "url": "https://cs.wikipedia.org/wiki?curid=1050179", "title": "Weinheim", "text": "Weinheim\n\nWeinheim je velké okresní město ve spolkové zemi Bádensko-Württembersko. Leží na severu spolkové země v zemském okrese Rhein-Neckar ve vládním obvodu Karlsruhe. Město se rozkládá na západním úpatí pohoří Odenwald a v bádenské části Hornorýnské nížiny. Leží na trase mezi Heidelbergem a Frankfurtem nad Mohanem ve vzdálenosti asi 15 km severovýchodně od Mannheimu. Město má kromě historického jádra také dvě dominanty – zříceninu hradu Windeck a spolkový dům (Korporationshaus) Wachenburg, díky kterým získalo přídomek „město dvou hradů“. V městském jádru a dalších deseti městských částech žije kolem 43 tisíc obyvatel.\nWeinheimský zámek, který býval majetkem falckých kurfiřtů, je v současné době sídlem městského úřadu.\n\n"}
{"id": "1050181", "url": "https://cs.wikipedia.org/wiki?curid=1050181", "title": "Abies densa", "text": "Abies densa\n\nAbies densa je druh jedle, jehličnatý strom z čeledi borovicovité. Je to vysokohorská dřevina, rostoucí v Asii.\n\nJedle \"Abies densa\" je stálezelený, jehličnatý strom, dorůstající výšky 60 m. Koruna je pyramidální, později seshora zploštělá. Borka je šupinovitá, šedá, s přibývajícím věkem stromu rozpukaná na hranaté pláty. Letorosty jsou šedožluté. Jehlice jsou 1,5-5 cm dlouhé a 1,5-2,5 mm široké, tmavě zelené. Samčí šištice jsou 2-4,5 cm dlouhé, žluté. Šišky jsou válcovité, 8-12 cm dlouhé a 4-5,5 cm široké, zpočátku purpurově modré, později tmavě purpurové. Semena jsou 8 mm dlouhá a 4 mm široká, s hnědým, 10 mm dlouhým křídlem.\n\nDomovinou stromu je Bhútán, Čína, Tibet, Nepál, Indie (státy Arunáčalpradéš, Ásám, Sikkim, Dárdžiling).\n\nVysokohorský strom, roste v nadmořských výškách 2450-4000 m, v kamenitých půdách – lithozolech. Klima vlhké, monzunové. Strom je mrazuvzdorný do minus 12 °C.\n\nDřevo stromu je používáno ve stavebnictví.\n\nRozšířený a hojný druh, není ohrožen.\n\n"}
{"id": "1050183", "url": "https://cs.wikipedia.org/wiki?curid=1050183", "title": "Brazilská fotbalová reprezentace do 20 let", "text": "Brazilská fotbalová reprezentace do 20 let\n\nBrazilská fotbalová reprezentace do 20 let reprezentuje Brazílie na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050190", "url": "https://cs.wikipedia.org/wiki?curid=1050190", "title": "Playboy – Antologie sci-fi povídek", "text": "Playboy – Antologie sci-fi povídek\n\nPlayboy – Antologie sci-fi povídek (: ) obsahuje 24 povídek uznávaných i méně známých autorů žánru science fiction, které na svých stránkách uveřejňoval od roku 1953 pánský časopis \"Playboy\". V antologii jsou zastoupeny klasické sci-fi povídky přes Novou vlnu science fiction až po kyberpunk.\n\nV roce 1963 inicioval časopis \"Playboy\" na svých stránkách diskusi s názvem \"1984 a dále\", kde se přední spisovatelé SF svěřovali se svými představami budoucnosti. Některé se vyplnily, jiné ne. Tato diskuse však přispěla k tomu, že spisovatel Arthur C. Clarke po dalších 15 let přispíval do časopisu svými články\no vědě a futurologii. Časopis \"Playboy\" se tak stal, podle slov svých literárních redaktorů, platformou pro autory, „kteří mají co říct a chtějí to říct jinak“.\n\n"}
{"id": "1050192", "url": "https://cs.wikipedia.org/wiki?curid=1050192", "title": "Kostel svatého Josefa (Praha)", "text": "Kostel svatého Josefa (Praha)\n\nV Praze jsou svatému Josefovi zasvěceny tyto kostely:\n"}
{"id": "1050195", "url": "https://cs.wikipedia.org/wiki?curid=1050195", "title": "Shenzhen Open 2015", "text": "Shenzhen Open 2015\n\nShenzhen Open 2015, oficiálně se jménem sponzora Shenzhen Gemdale Open 2015, byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem v areálu Shenzhen Longgang Tennis Centre. Konal se mezi 4.  až 10. lednem 2015 v čínském městě Šen-čen jako 3. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třetí tenistka světa Simona Halepová z Rumunska, která potvrdila roli favoritky a finálovou výhrou nad Bacsinszkou získala devátý kariérní titul. Obhájkyně titulu Číňanka Li Na ukončila v září 2014 profesionální kariéru. Deblovou soutěž opanovala ukrajinská sesterská dvojice Ljudmila a Nadija Kičenokovy.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\n"}
{"id": "1050196", "url": "https://cs.wikipedia.org/wiki?curid=1050196", "title": "Lars Olsen", "text": "Lars Olsen\n\nLars Christian Olsen (* 2. února 1961, Glostrup) je bývalý dánský fotbalista. Nastupoval většinou na postu středního obránce. V současnosti je trenérem reprezentace Faerských ostrovů.\n\nS dánskou reprezentací vyhrál mistrovství Evropy roku 1992, kde mužstvo vedl jako kapitán. Hrál též na evropském šampionátu 1988 a 1996. Celkem za národní mužstvo odehrál 84 zápasů, v nichž vstřelil 4 góly.\n\nS Brøndby IF se stal šestkrát mistrem Dánska (1985, 1987, 1988, 1990, 1991, 1995–96) a jednou získal dánský fotbalový pohár (1988/89). S Trabzonsporem vybojoval pohár turecký (1991/92).\n\nRoku 1988 byl vyhlášen dánským fotbalistou roku.\n"}
{"id": "1050220", "url": "https://cs.wikipedia.org/wiki?curid=1050220", "title": "Dumbrăveni", "text": "Dumbrăveni\n\nDumbrăveni je rumunské město v župě Sibiu. V roce 2011 zde žilo 7 388 obyvatel.\n\nAdministrativní součástí města jsou i vesnice Ernea a Șaroș.\n\n"}
{"id": "1050228", "url": "https://cs.wikipedia.org/wiki?curid=1050228", "title": "Argentinská fotbalová reprezentace do 20 let", "text": "Argentinská fotbalová reprezentace do 20 let\n\nArgentinská fotbalová reprezentace do 20 let reprezentuje Argentinu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050230", "url": "https://cs.wikipedia.org/wiki?curid=1050230", "title": "Cisnădie", "text": "Cisnădie\n\nCisnădie je rumunské město v župě Sibiu. V roce 2011 zde žilo 14 282 obyvatel.\n\nAdministrativní součástí města je vesnice Cisnădioara.\n\n"}
{"id": "1050240", "url": "https://cs.wikipedia.org/wiki?curid=1050240", "title": "Marius Lăcătuș", "text": "Marius Lăcătuș\n\nMarius Mihai Lăcătuș [marius mihaj lakatuš] (* 5. dubna 1964, Brašov, Rumunsko) je bývalý rumunský fotbalový útočník a reprezentant a pozdější fotbalový trenér. Mimo Rumunska hrál v Itálii a ve Španělsku. Za svou hráčskou kariéru nasbíral celou řadu titulů, mj. v PMEZ 1985/86 (se Steauou Bukurešť).\n\n\nReprezentoval Rumunsko. V A-mužstvu debutoval 22. 1. 1984 v přátelském zápase proti týmu Ekvádoru (výhra 3:1). Celkem odehrál v letech 1984–1998 za rumunský národní tým 84 zápasů a vstřelil 13 gólů.\n\nZúčastnil se MS 1990 v Itálii, MS 1998 ve Francii a EURA 1996 v Portugalsku.\n\n"}
{"id": "1050243", "url": "https://cs.wikipedia.org/wiki?curid=1050243", "title": "The Walking Dead: Season Two", "text": "The Walking Dead: Season Two\n\nThe Walking Dead: Season Two je pokračování známé adventurní videohry The Walking Dead (známou také pod názvem The Walking Dead: Season One), která byla založena na základě komiksu Roberta Kirkmana The Walking Dead společností Telltale games. Stejně jako u prvního dílu, který nám přinesl 5 základních epizod příběhu (Episode 1 - A new day, Episode 2 - Starved for help, Episode 3 - Long road ahead, Episode 4 - Around every corner, Episode 5 - No time left + bonusová epizoda 400 Days, která částečně vyplňuje mezeru mezi The Walking Dead: Season One a The Walking Dead: Season Two) se i zde nachází 5 epizod, kdy každá přinese svůj zvrat v ději a jisté rozuzlení. Stejně jako první díl se hra drží základích technik, tudíž ve hře máme dialogy, kdy se v časovém limitu snažíme rozhodnout pro nejlepší odpověď, která nám vyhovuje, či zásadních rozhodnutí typu \"\"mám pomoci Petovy nebo Nickovi?\"\". Zároveň hra nabízí funkci importovat rozhodnutí, které jsem učinili v prvním díle a tím nepatrně ovlivnit naše pokračování. Pro ty, kteří první díl nemají nebo uložené pozice už dávno vymazali příběh nabízí vygenerovaná rozhodnutí.\n\nPokračování hry navazuje na situaci, kdy se malá Clementine musela rozloučit se svým přítelem Leem (Lee byl náš hlavní hrdina, který na konci prvního umírá) a odchází s dvojcí postav Omidem a Christou. Tímto se stává, v našem pokračování už lehce více vyspělá, Clementine naší hlavní hrdinkou pro našich 5 epizod.Ve hře přibyde mnoho nových postav, mezi nejvíce důležité patří samotářka Jane, Bonnie, nebo Mike.\n\nV Season Two jde silně vidět ovlivnění Clementine aktuálním světem, ve kterém žije, jak na psychické stránce, tak na fyzické. Clementine je nyní víceméně připravena na to, se o sebe postarat sama, ovšem stále se výhradně drží Kennyho, který ji bere jako svou dceru.\n\nEpizoda začíná na opuštěné čerpací stanici kam se Clementine, Omid a těhotná Christa uchylují k odpočinku. Když náhle narazí na dalšího přeživšího, který se snaží Clementine oloupit, dochází k nehodě a Omid je zastřelen. Po jisté době, kdy jsou Christa a Clementine dojde opět k dalšímu přepadení a oddělení naší hlavní hrdinky od Christy. Po bojích s Walkerama (jeden z názvů, který se ve hře používá pro zombie) se Clementine dostává do skupiny nových lidí, kteří se schovávají ve staré dřevěné boudě.\nEpizoda vyšla 16. 12. 2013 a byla ohodnocena body 4/5 stránkou HREJ.CZ\n\nZatímco se Clementine začíná spřátelovat s novou skupinou zjistí časem, že po skupině pátrá skupina lidi s mužem jménem Carver v čele. Skupina je nucena opustit příbytek a pokračovat v cestě. Po třech dnech cesty skupina nalézá horskou chatu, kde Clementine naráží na starého známého z prvního dílu. Po útoku Carvrem a jeho lidmi na chatu je Clementine se svými novými přáteli zajmuta a převezena do Carvrova tábora.\nEpizoda vyšla 04. 03. 2014 a byla ohodnocena body 4/5 stránkou HREJ.CZ\n\nSkupina je uvězněna a snaží se dostat z Carvrova sevření. Musí rychle najít způsob jak se odtamtud dostat.\nEpizoda vyšla 14. 4. 2014 a byla ohodnocena body 2/5 stránkou HREJ.CZ\n\nPo útěku se skupina snaží schovat a seskupit v blízkém muzeu občanské války.\nEpizoda vyšla červenec 2014 a byla ohodnocena body 3/5 stránkou HREJ.CZ\n\nEpizoda vyšla 29. 8. 2014 a byla ohodnocena body 5/5 stránkou HREJ.CZ\n"}
{"id": "1050244", "url": "https://cs.wikipedia.org/wiki?curid=1050244", "title": "Šater plazivý", "text": "Šater plazivý\n\nŠater plazivý (\"Gypsophila repens\") je rostlina, vytrvalá bylina, z čeledi hvozdíkovité (\"Caryophyllaceae\"). Rostlina je původní v Evropě, na skalnatých místech a je často pěstovaná jako okrasná rostlina.\n\nPro druh \"Gypsophila repens\" je používáno také synonymum \"Gypsophila repens\" var. \"rosea\" hort.\n\nJe původní v horách střední a jižní Evropy, kde roste na suchých, vápencových svazích v pásmu od 1300 do 3000 m n. m. Latinský název \"Gypsophila\" znamená volně přeloženo \"milující křídu (vápenec)\". \n\nŠater plazivý je převisající nebo plazivá bylina, trvalka, roste asi do výšky 20 cm, a šířky 30-50 cm. Kvete od června do září, květy, které mohou být bílé, fialové nebo světle fialové, květenství je vidlan. Listy jsou šedozelené vstřícné, čárkovitě kopinaté.\n\nDruh je často pěstován ve skalkách nebo v suchých zídkách. Stejně jako šater latnatý (\"Gypsophila paniculata\") je rostlina také používána jako řezaná květina při aranžování květin.\n\nJe považována za atraktivní skalničku i pro začínající skalničkáře, což je dáno její přizpůsobivostí. Snese i sucho, pokud je již zakořenělá. Vyžaduje slunečné polohy, snese ale i polostín. Preferuje propustné hlinitopísčité půdy s obsahem vápníku, ale snese i mírně kyselou. Jsou pěstovány odlišně barevně kvetoucí kultivary.\n\nV zahradnické praxi se množí dělením v říjnu. V květnu až červnu lze množit řízky.\n\n\n"}
{"id": "1050246", "url": "https://cs.wikipedia.org/wiki?curid=1050246", "title": "Hugo Preuß", "text": "Hugo Preuß\n\nHugo Preuß (\"Hugo Preuss\"; 28. října 1860, Berlín, Německé císařství – 9. října 1925, Berlín, Výmarská republika) byl německý právník, profesor a levicově orientovaný politik židovského původu. Byl autorem návrhu demokratické ústavy, který předal ústavodárnému národnímu shromáždění. V srpnu 1919 vešla ústava v platnost jako Výmarská ústava. V roce 1919 působil jako říšský ministr vnitra ve vládě Philippa Scheidemanna.\n\nHugo Preuß se narodil 28. října 1860 v Berlíně. Jeho rodiči byli Levin Preuß a Minna Preußová, rozená Israelová. Otec byl židovského původu a podnikal v oblasti litografie. Již v roce 1862 však zemřel a Hugova matka se v roce 1863 provdala za Leopolda Preuße, bratra svého zemřelého manžela, jenž se živil jako obchodník s obilím. Hugo Preuß vyrůstal v západní části Berlína a roku 1878 začal studovat obor státní a veřejná správa na Humboldtově univerzitě v Berlíně a na Univerzitě v Heidelbergu. Jeho studium zahrnovalo také semináře z historie a filosofie. V květnu 1883 složil úspěšně státní zkoušku a v listopadu téhož roku získal v Göttingenu titul doktora práv. Do roku 1886 se živil jako právní referent, následně však začal působit jako akademický vyučující. V roce 1889 se úspěšně habilitoval, když obhájil práci \"Gemeinde, Staat, Reich als Gebietskörperschaften\" (Obec, stát, říše a její ústřední orgány). Poté začal působit jako přednášející na univerzitě v Berlíně. I přesto, že kvalita jeho práce byla kladně hodnocená akademickou obcí, jeho židovské náboženské vyznání a demokraticko-liberální názory mu neumožnily stát se osvědčeným profesorem na konzervativní berlínské univerzitě.\n\nRoku 1889 si Preuß vzal v Berlíně za manželku Else Liebermannovou, dceru Carla Liebermanna. Else byla příbuzná také s německým malířem Maxem Liebermannem a s historikem Felixem Liebermannem. Měli spolu čtyři syny, jeden však krátce po narození zemřel. Roku 1891 se narodil syn Ernst, syn Kurt se narodil roku 1893 a dalším potomkem byl syn Hans narozený v roce 1901.\n\nPreuß se stal v roce 1895 členem obecního parlamentu v berlínské městské čtvrti Charlottenburg. V roce 1906 byl jmenován řádným profesorem na nově založené Berlínské obchodní vysoké škole. Vyučoval zde až do roku 1918, kdy se stal rektorem. Jako profesor kladl důraz především na oblasti ústavního práva a obecní správy. V roce 1906 vydal svou první publikaci s názvem \"Die Entwicklung des deutschen Städtewesens\" (Vývoj německého městského života). V letech 1910 až 1918 působil jako čestný člen Progresivní lidové strany (FVP). V této funkci se spolupodílel na vytvoření zákona o Velkém Berlíně, podle něhož bylo k Berlínu připojeno několik obcí, které rozšířily jeho městskou správu i územní rozlohu. V roce 1912 se neúspěšně pokoušel stát členem Říšského sněmu. Nejznámější publikaci \"Das deutsche Volk und die Politik\" (Německý lid a politika) vydal roku 1915.\n\nKrátce po abdikaci císaře Viléma II. Pruského na počátku listopadové revoluce publikoval Preuß 14. listopadu 1918 článek, v němž vyzýval střední třídu obyvatel, aby přijala fakta a spolupracovala při vytváření republiky. Následujícího dne, 15. listopadu 1918, jmenoval Friedrich Ebert, hlava dočasné vlády a politik Sociálně demokratické strany Německa (SPD), Preuße státním sekretářem vnitra (ministrem vnitra). Tou dobou však dočasná správní vláda Německé říše, jež byla známá jako rada lidových zástupců, fungovala ve starém byrokratickém systému zavedeném v době existence Německého císařství. Ačkoliv tedy kabinet přijal řadu důležitých rozhodnutí, využíval stávajících struktur. Podle staré císařské ústavy tak ve vládě neexistovali ministři, ale státní sekretáři pracující pro říšského kancléře. Preuß byl sice tedy ministrem vnitra, avšak formálně pracoval jako státní sekretář vnitra. Rada lidových představitelů pověřila Preuße sepsáním ústavy pro nově vznikající republiku. V listopadu 1918 se stal také zakládajícím členem nové Německé demokratické strany (DDP).\n\n13. února 1919 se stal ministrem vnitra ve vládě Philippa Scheidemanna. Tato vláda byla prvním oficiálním kabinetem nově vzniklé Výmarské republiky pod vedením ministerského předsedy Philippa Scheidemnanna. Preuß se stal kritikem rozhodnutí Trojdohody, které zakazovalo Německu připojit ke svému území Německé Rakousko po pádu Rakouska-Uherska. 20. června 1919 vláda odstoupila na protest proti Versailleské mírové smlouvě. Odstoupivší vláda byla nahrazena novým kabinetem pod vedením Gustava Bauera, který jmenoval Preuße do funkce říšského komisaře pro ústavní otázky. 14. srpna 1919 vstoupila v platnost Výmarská ústava.\n\nKonečná verze Výmarské ústavy se mnoha různými způsoby lišila od původního návrhu. Některé Preußovy myšlenky nebyly realizovány, zejména pokud jde o oblast územní reorganizace říše. V této otázce došlo k nepřijetí některých jeho návrhů především ze strany vlád jednotlivých spolkových zemí. Do nové ústavy také nedokázal prosadit své velmi úzce vymezené postoje k základním právům, které chtěl kodifikovat ve třech samostatných článcích ústavy. Ústava se tak vymezila pouze na klasická základní práva. Také se chtěl zasadit o změnu druhé komory parlamentu, která měla být podle jeho názoru složená ze zástupců jednotlivých spolkových zemí. Tento návrh byl také zamítnut. Některé části Výmarské ústavy jsou při zpětném pohledu do historie považovány za značně problematické, zejména pokud jde o rozsáhlé pravomoce říšského prezidenta. Ústava dávala prezidentovi silnou pozici, která mu umožňovala kdykoliv bez omezení rozpustit Říšský sněm, a také mu dávala další rozsáhlé pravomoce podle článku 48. V těchto problematických pasážích však Preuß zřejmě neviděl rozpor v myšlence demokratického státu, spíše je vnímal jako preventivní opatření před možnou diktaturou parlamentní většiny. Jako nejdemokratičtější metodu řešení problémů mezi vládou a parlamentem viděl uspořádání nových voleb. Stal se skeptický v otázce schopnosti fungování politických stran v novém systému republiky. Podle něj nedisponovaly strany dostatečnou zkušeností s převzetím zodpovědnosti nebo s vytvořením kompromisu, jenž by vedl ke stabilní vládě. V říši existovalo mnoho politických stran a uskupení, která fungovala většinou nezávisle na stranách zastoupených většinově v Říšském sněmu.\n\nV letech 1919 a 1920 byl členem národního shromáždění ve Svobodném státě Prusku, následně do roku 1925 působil jako člen Pruského zemského sněmu. Publikoval řadu spisů zabývajících se ústavně-právními otázkami a vydal několik publikací, v nichž zastával převážně prorepublikové názory. Byl také aktivní v organizaci Reichsbanner Schwarz-Rot-Gold, která obhajovala parlamentní demokracii před extremismem a před krajně levicově i pravicově orientovanými ideologiemi. Preuß zemřel 9. října 1925 v Berlíně. Pohřben je na hřbitově \"Urnenfriedhof Gerchtsstraße\". Od roku 1952 má v Berlíně také čestný hrob.\n\nPreußův židovský původ byl jedním z hlavních důvodů, proč byla Výmarská republika označována jeho pravicovými kritiky jako \"Judenrepublik\" (Židovská republika).\n\n\n"}
{"id": "1050248", "url": "https://cs.wikipedia.org/wiki?curid=1050248", "title": "Diecéze séeská", "text": "Diecéze séeská\n\nDiecéze séeská (lat. \"Dioecesis Sagiensis\", franc. \"Diocèse de Séez\") je francouzská římskokatolická diecéze. Leží na území departementu Orne, jehož hranice přesně kopíruje. Sídlo biskupství i katedrála Notre-Dame de Sées se nachází v Sées. Diecéze séeská je součástí rouenské církevní provincie.\n\nOd 28. října 2010 je diecézním biskupem Jacques Habert.\n\nBiskupství bylo v Sées založeno v průběhu 3. století. V důsledku konkordátu z roku 1801 bylo 29. listopadu 1801 zrušeno biskupství v Lisieux, jehož území bylo včleněno do diecézí bayeuxské, évreuxské a séeské.\n\nNa začátku 21. století je diecéze séeská sufragánní diecézí rouenské arcidiecéze.\n\n"}
{"id": "1050250", "url": "https://cs.wikipedia.org/wiki?curid=1050250", "title": "Bedřich Kloužek", "text": "Bedřich Kloužek\n\nBedřich Kloužek (24. září 1920 Vlachovo Březí – 2. července 1995 Praha) byl český sochař a medailér.\n\nBedřich Kloužek studoval v letech 1935–1939 na Státní keramické škole a v letech 1945–1949 na Akademii výtvarných umění v Praze u profesora Otakara Španiela. Vystavoval od roku 1946, roku 1952 a v 80. letech také s tzv. 3. střediskem SVU Mánes. Byl členem Svazu českých výtvarných umělců.\n\nBedřich Kloužek se věnoval portrétní plastice (Národní divadlo, radnice v Liberci) a je také autorem reliéfů v architektuře (Chotěboř), soch ve veřejném prostoru a medailí.\n\n\n\n"}
{"id": "1050252", "url": "https://cs.wikipedia.org/wiki?curid=1050252", "title": "Benjámin Balázs", "text": "Benjámin Balázs\n\nBenjámin Balázs (* 26. dubna 1990, Kaposvár, Maďarsko) je maďarský fotbalový útočník a bývalý mládežnický reprezentant, který momentálně působí v klubu Újpest FC.\nMimo Maďarsko působil na klubové úrovni v Portugalsku a ČR.\n\nBenjámin Balázs začínal s profesionálním fotbalem v Maďarsku v klubu Kaposvári Rákóczi FC. V létě 2014 odešel do portugalského celku Vitória Guimarães, kde hrál za rezervní tým. V lednu 2015 přišel do severočeského klubu FK Teplice díky kontaktům trenéra Zdeňka Ščasného.\n\nBalázs nastupoval za maďarskou mládežnickou reprezentaci v kategorii do 21 let.\n\n\n"}
{"id": "1050256", "url": "https://cs.wikipedia.org/wiki?curid=1050256", "title": "Německá lidová strana (Rakousko)", "text": "Německá lidová strana (Rakousko)\n\nNěmecká lidová strana, též \"němečtí lidovci\" (německy Deutsche Volkspartei), byla nacionálně orientovaná politická strana, působící od 90. let 19. století mezi německou populací Rakouska-Uherska, včetně českých zemí.\n\nVznikla roku 1895 z dřívější Německé nacionální strany. Navazovala na německé národní hnutí a na takzvaný Linecký program z roku 1882 (programový manifest německo-nacionálního hnutí přijatý pod heslem „Ani liberální, ani klerikální, ale nacionální“). Měla blízko k protikatolickému hnutí Los von Rom. Snažila se oslovit národnostně radikálnější a sociálně reformní vrstvy německého obyvatelstva.\n\nNěmecká lidová strana se výrazně angažovala v bouřlivých německých demonstracích v roce 1897 proti tzv. Badeniho jazykovým nařízením. Silné pozice si získala v českých zemích. Mezi její hlavní postavy patřil v českých zemích Ernst Bareuther, Karl Schücker, Franz Kindermann nebo moravský Karl Chiari. Na konci 19. století do jejích řad patřil i vídeňský radikál Georg von Schönerer, který se ale po roce 1900 odtrhl a se svými stoupenci ustavil tzv. Všeněmecké sjednocení jako ještě militantněji nacionalistický subjekt. Dalšími výraznými představiteli strany byl Heinrich Prade (počátkem 20. století ministr předlitavské vlády), v Korutanech to byl Josef Wolfgang Dobernig, ve Štýrsku Julius Derschatta von Standhalt.\n\nPo vzniku Československa na dědictví Německé lidové strany navázala Německá nacionální strana.\n\nVe volbách do Říšské rady roku 1897 se stala s 39 poslanci pátým nejpočetnějším klubem na Říšské radě. Ve volbách do Říšské rady roku 1901 získala 48 mandátů a byla již třetím nejpočetnějším klubem. Po volbách do Říšské rady roku 1907 (konaných podle nového volebního systému) docílila 25 poslaneckých křesel z celkových více než 230 získaných německými stranami. Později se roztříštěné německé nacionální formace spojily a na Říšské radě utvořily Deutscher Nationalverband (\"Německý národní svaz\").\n\nTrvale silné pozice obsazovala na Českém zemském sněmu. zemské volby v Čechách roku 1895 jí přinesly 11 mandátů (dominantní německá pokroková strana jich měla 55). Zemské volby v Čechách roku 1901 pak znamenaly jistý ústup, když získala sice 14 mandátů, ale zaostala za pokrokovou stranou i za všeněmci. V zemských volbách v Čechách roku 1908 obdržela jen 8 křesel a předehnali ji i němečtí agrárníci.\n\n"}
{"id": "1050259", "url": "https://cs.wikipedia.org/wiki?curid=1050259", "title": "Černá kniha kapitalismu", "text": "Černá kniha kapitalismu\n\nČerná kniha kapitalismu (orig. \"Le Livre Noir du Capitalisme\") je kniha sepsaná kolektivem autorů o zlu, které kapitalismus napáchal ve světě, zejména rozpoutáním mnoha válečných konfliktů. Byla vydána v roce 1998 jako reakce na vydání knihy Černá kniha komunismu.\n\n"}
{"id": "1050264", "url": "https://cs.wikipedia.org/wiki?curid=1050264", "title": "Elizardo Sánchez", "text": "Elizardo Sánchez\n\nElizardo Sánchez Santa Cruz-Pacheco (* 29. června 1944, Santiago de Cuba, Kuba) je přední kubánský aktivista v oblasti lidských práv, bývalý politický vězeň, zakladatel a předseda nevládní organizace \"Kubánská komise pro lidská práva a národní usmíření\". Je bývalým profesorem filozofie na univerzitě v Havaně.\n\nV roce 1999 byl hostem pražské konference Forum 2000.\n\nSánchez byl zatčen v dubnu 1980, odsouzen byl pravděpodobně za „nepřátelskou propagandu“ k šesti letům vězení. Na svobodu byl propuštěn 29. prosince 1985. V září 1986 byl bez formálního obvinění zatčen znovu, propuštěn byl v květnu 1987. Znovu zatčen byl 6. srpna 1989, později byl odsouzen k dalším dvěma letům vězení. \n"}
{"id": "1050270", "url": "https://cs.wikipedia.org/wiki?curid=1050270", "title": "Karel Bubla (fotbalista)", "text": "Karel Bubla (fotbalista)\n\nKarel Bubla (* 3. září 1955) je bývalý československý fotbalista, obránce.\n\nV československé lize hrál za RH Cheb. Nastoupil v 11 utkáních. Ve druhé lize hrál za TJ Sklo Union Teplice a Spartak Ústí nad Labem.\n\n\n"}
{"id": "1050271", "url": "https://cs.wikipedia.org/wiki?curid=1050271", "title": "Aiguèze", "text": "Aiguèze\n\nAiguèze je francouzská obec v departementu Gard v regionu Languedoc-Roussillon. V roce 2012 zde žilo 216 obyvatel.\n\nMěstečko Aiguèze se nalézá na okraji prudkého skalního srázu vápencové skalní plošiny nad údolím řeky Ardeché nedaleko od jejího ústi do Rhony. Nad okrajem zdejší vápencové plošiny se nalézá úzká vertikální skalní zeď, která převyšuje tuto plošinu o cca 15 m a umožnila vybudování zdejšího středověkého hradu pocházejícího z přelomu 11. a 12. století, z kterého se do dnešní doby zachovaly zdi.\n\nChâteau d'Aiguèze - pozůstatky raně středověkého hradu z přelomu 11. a 12. století\n"}
{"id": "1050272", "url": "https://cs.wikipedia.org/wiki?curid=1050272", "title": "John Atcherley Dew", "text": "John Atcherley Dew\n\nJohn Atcherley kardinál Dew (* 5. května 1948, Waipawa) je novozélandský římskokatolický kněz a arcibiskup Wellingtonu.\n\nNarodil se 5. května 1948 ve Waipawě. Navštěvoval základní školu svatého Josefa ve Waipukurau, poté nastoupil do \"St. Joseph's College\" (dnes Chanel) v Mastertonu. Po střední škole vstoupil do kněžského semináře Svatého Jména v Christchurch, kde studoval filosofii. Teologická studia získal na \"Holy Cross College\" v Mosgielu.\n\nNa kněze byl vysvěcen 9. května 1976 arcibiskupem Reginaldem Johnem Delargeyem. Po vysvěcení působil v pastoraci ve farnosti svatého Josefa v Upper Huttu. Dále jako vedoucí arcidiecézního odboru pro mládež a v pastorační péči \"Cook Islands Maori Community\", \"Holy Cross College\" a roku 1991 odjel studovat spiritualitu na Institut svatého Anselma do Kentu.\n\nDne 1. dubna 1995 jej papež Jan Pavel II. jmenoval pomocným biskupem Wellingtonu a titulárním biskupem z Privaty. Biskupské svěcení přijal 31. května 1995 z rukou kardinála Thomase Stafforda Williamse a spolusvětiteli byli biskup Denis George Browne a biskup Peter James Cullinane.\n\nTuto funkci vykonával do 24. května 2004, kdy byl ustanoven arcibiskupem koadjutorem Wellingtonu. Dne 21. března 2005 po rezignaci kardinála Williamse nastoupil do funkce metropolitního arcibiskupa Wellingtonu. Pallium převzal 29. června 2005 z rukou papeže Benedikta XVI.\n\nDne 1. dubna 2005 se navíc stal biskupem ordinářem Nového Zélandu.\nDne 14. února 2015 jej papež František na konzistoři jmenoval kardinálem s titulem kardinál-kněz ze Sant'Ippolito.\n\n"}
{"id": "1050274", "url": "https://cs.wikipedia.org/wiki?curid=1050274", "title": "Svatojánské slavnosti Navalis", "text": "Svatojánské slavnosti Navalis\n\nSvatojánské slavnosti Navalis jsou slavnosti sv. Jana Nepomuckého, které se konají každoročně 15. května v Praze, v předvečer svátku světce. Výraz \"navalis\" je přejatý z latinského označení lodní hudby – \"Musica navalis in honorem Sancti Ioannis Nepomuceni\" (Lodní hudba k poctě sv. Jana Nepomuckého). \n\n5. května 1627 se v Praze konalo první hudební vystoupení na lodích u příležitosti přenesení ostatků sv. Norberta do Strahovského kláštera. V následujících desetiletích se vodní hudby konaly pouze při výjimečných událostech.\n\n1683 přibyla na Karlův most socha Jana Nepomuckého, který ještě v té době nebyl svatořečen.\n\n15. května 1715 v 16 hodin se konaly první Svatojánské vodní slavnosti u příležitosti zahájení beatifikačního procesu Jana Nepomuckého. Oslavy pořádal řeholní řád křižovníků s červeným srdcem. V Čechách měl již jen jeden řeholní dům, a to právě Na Františku, na Starém Městě pražském, v místech, kam na vltavský břeh dle starobylého podání dospěla mrtvola umučeného Jana Nepomuckého. Cyriaci tehdy tělo vylovili a uložili ve svém klášterním kostele sv. Kříže Většího. Tento klášter v 17. a 18. století velmi intenzivně rozvíjel kult sv. Jana Nepomuckého. Nejpozději do roku 1416, kdy odtud byly ostatky světce odneseny do pražské katedrály.\n\nPrvním dirigentem slavností, \"muziky na šífích\" byl P. Kristian Felber. Produkce začínala i končila střelbou z hmoždířů. Skoro každý rok se hrála nová hudební skladba. Několik jich zkomponoval Šimon Brixi, otec proslulého Františka Brixy. Karlův most byl vždy ozdoben tisíci svíček. Konala se velká procesí na most česká i německá. Od d roku 1715 vyplulo každý podvečer dne 15. května několik lodí plných hudebníků, zpěváků, kněží i hostů aby provozovali či byli účastni \"hudby na lodích\" (musico navalis). Slavností se od počátku účastnilo tisíce poutníků.\n\nV roce 1721 beatifikační proces byl ukončen prohlášením Jana za blahoslaveného, následujícího roku byl zahájen kanonizační proces a ten byl ukončen svatořečením. \n\nV roce 1729 proběhlo svatořečení svatého Jana. \n\nV roce 1743 se této slavnosti zúčastnila i císařovna Marie Terezie, několik dní po své korunovaci. \n\n15. května 1781 zorganizovali cyriaci své poslední svatojánské lodní hudby (\"musicae navales\"), nedlouho před zrušením svého kláštera Josefem II., k němuž došlo 4. srpna 1783.\n\nV roce 1785 spláchla povodeň malý kostelíček, postavený nedaleko mostu na pískovém nánosu nad hladinou Vltavy.\n\nLodní hudby proběhly prý ještě roce 1787 a pak pod vedením pražských ostrostřelců čtyřikrát, a to 12. července 1794, 26. července 1794, 28. května 1798 a 4. listopadu 1798. Za Josefa II. byly oslavy přerušeny, ale v první polovině 19. století opět obnoveny. Při stém výročí svatořečení v roce 1829 byly slavnosti opět velkolepé.\n\nOd roku 1840 se kolem sochy stavělo lešení na způsob kaple a kolem sochy hořelo několik set lampiček. Při soše býval přistaven i varhanní pozitiv. \n\n15. května 1868 byla slavnost spojena s položením základního kamene Národního divadla. \n\n15. května 1881 na Slovanském ostrově (Žofín) uspořádal slavnost spolek Hlahol. \n\nPo roce 1918 zanikly svatojánské oslavy u sochy sv. Jana Nepomuckého Na Františku. Socha se stala po převratu roku 1918 obětí vandalismu.\n\nSlavnosti na Karlově mostě se ale udržely. V meziválečných letech 20. století pořádala oslavy \"Jednota k pořádání národní slavnosti Svatého Jana Nepomuckého na Karlově mostě v Praze\".\n\n25. května 1957, u příležitosti festivalu Pražské jaro se vodní slavnost konala na parníku Děvín.\n\n15. května 2009 se konalo první novodobé obnovené NAVALIS u příležitosti 280. výročí svatořečení sv. Jana. Slavnosti obnovil Zdeněk Bergman se svojí firmou Pražské Benátky.\n\nSvatojánský spolek pořádá od roku 2014 Svatojánské slavnosti NAVALIS, ale věnuje se i osvětové a publikační činnosti. Svatojánské slavnosti NAVALIS jsou oslavou nejznámějšího českého světce, sv. Jana Nepomuckého, patrona všech lidí od vody. V předvečer svátku Svatého Jana Nepomuckého (na tzv. vigilii) se koná mše v katedrále, procesí a barokní vodní koncert na hladině Vltavy u Karlova mostu. \n\nSpolek navazuje na činnost svatojánských bratrstev, která v minulosti organizovala slavosti NAVALIS a jiné projevy úcty ke sv. Janu Nepomuckému.\n\nV červenci 2017 byla instalována nová socha sv. Jana Nepomuckého na ostrov Vis v Chorvatsku. Tuto sochu osobně požehnal kardinál Dominik Duka.\n\nSpolek vydal brožuru \"Základní pravdy křesťanské víry a morálky\", s církevním schválením kardinála Dominika Duky. \n\nPři příležitosti Svatojánských slavností NAVALIS spolek vydává CD se symfoniemi skladatele Kryštofa Marka ke cti tohoto světce.\n\nJubilejní 10. ročník obnovených slavností v roce 2018 byl výjimečný dovezením benátských triumfálních lodí bissone. Tyto lodě nikdy v dějinách neopustily Benátky.\n\n\n\n"}
{"id": "1050275", "url": "https://cs.wikipedia.org/wiki?curid=1050275", "title": "Portugalská fotbalová reprezentace do 20 let", "text": "Portugalská fotbalová reprezentace do 20 let\n\nPortugalská fotbalová reprezentace do 20 let reprezentuje Portugalsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050279", "url": "https://cs.wikipedia.org/wiki?curid=1050279", "title": "Jedle šensijská", "text": "Jedle šensijská\n\nJedle šensijská (\"Abies chensiensis\") je jehličnatý strom z čeledi borovicovité. Je to horská dřevina, rostoucí v Číně, Tibetu a Indii.\n\nJedle šensijská je stálezelený jehličnatý strom s kuželovitou korunou, dorůstající výšky až 50 m. Borka je zprvu hladká a tmavošedá, později podélně rozbrázděná. Pupeny jsou válcovité či vejčité 10 mm dlouhé a 6 mm široké, červenohnědé. Letorosty jsou žlutošedé, rýhované. Jehlice jsou 1,5-4,8 cm dlouhé a 2,5-3 mm široké, tmavozelené. Samčí šištice jsou 10 mm dlouhé. Šišky jsou válcovité, 7-10 cm dlouhé a 3-4 cm široké, zpočátku zelené, později hnědé. Semena jsou hnědá, 10 mm dlouhá a 5 mm široká s 20 mm hnědým křídlem.\n\nJedle šensijská existuje ve 3 poddruzích:\n\nDomovinou stromu je Čína (provincie Jün-nan, S’-čchuan, Chu-pej, Kan-su), Tibet a Indie (stát Arunáčalpradéš).\n\nStrom roste v horách v nadmořských výškách 2100-3500 m, na šedohnědých horských podzolech, hnědozemi a lithozolech. Půda je mírně kyselá až neutrální (pH 6,1-7,5). Požadavky na vodu střední. Strom má rád přímé oslunění. Klima vlhké a studené. Mrazuvzdorný do minus 23 stupňů celsia.\n\nZřídka využíván, někdy kvůli dřevu.\n\nStrom není ohrožen, v některých oblastech jeho populace klesá pro kácení.\n\n"}
{"id": "1050286", "url": "https://cs.wikipedia.org/wiki?curid=1050286", "title": "LGBT práva v Namibii", "text": "LGBT práva v Namibii\n\nNamibie neměla nikdy žádné zákony podporující gaye, lesby, bisexuály a transexuály (LGBT). Stejnopohlavní sexuální styk je zde trestán jako sodomie odnětím svobody. Přesto však Namibie patří mezi málo afrických zemí, které na LGBT lidi aplikují minimální tresty, a které zákony proti sodomii vesměs neuplatňují.\n\nV r. 2005 mluvčí ministerstava vnitra Teopolina Mushelenga usilovala o to, aby lesby a gayové ustoupili od boje za svojí svobodu, dále aby byli hnáni k odpovědnosti za pandemii HIV/AIDS a považováni za urážku africké kutltury. V r. 2001 prezident Sam Mujoma varoval před blížících se razií na gaye a lesby v Namibii, říkajíc že: \"police musí trestat, věznit a deportovat homosexuály a lesby z Namibie.\" Minister vnitra Jerry Ekandjo v r. 2000 apeloval na 700 nově jmenovaných policistů, aby vylučovali gaye a lesby v rámci ochrany Namibie.\n\nMr. Gay Namibia 2011 Wendelinus Hamutenya se v prosinci 2001 stal obětí homofobního násilí ve Windhoeku.\n\n"}
{"id": "1050287", "url": "https://cs.wikipedia.org/wiki?curid=1050287", "title": "Sambijský poloostrov", "text": "Sambijský poloostrov\n\nSambijský poloostrov, \"Sambie\" či \"Zamland\" (rusky \"Калининградский полуостров\" / \"Kaliningradský poloostrov\" nebo \"Земландский полуостров\") je poloostrov v Baltském moři, na území Kaliningradské oblasti dnešní Ruské federace.\n\nRozloha poloostrova je asi 900 kilometrů čtverečních, maximální výška je 89 m. V západní části poloostrova (v blízkosti sídla Jantarnyj) jsou největší světové zásoby jantaru, který je zde těžen v povrchových dolech.\n\n"}
{"id": "1050289", "url": "https://cs.wikipedia.org/wiki?curid=1050289", "title": "Xavier Dolan", "text": "Xavier Dolan\n\nXavier Dolan (* 20. březen 1989 Montreal) je kanadský režisér, scenárista a herec.\n\nDolan se narodil v Montréalu, v Kanadě. Jeho máma Geneviève Dolan je učitelka a otec Manuel Tadros je herec a zpěvák egyptského původu. Dolan byl dětský herec a objevil se ve filmech \"J'en suis!\", \"Le Marchand de sable\" a \"La Forteresse suspendue\".\n\nDolan dosáhl mezinárodního uznání už svým prvním filmem \"Zabil jsem svou matku\" (\"J'ai tué ma mère\"), který napsal, režíroval a hrál v něm hlavní roli. Jeho druhým filmem byl\" Imaginární lásky\" (\"Les Amours imaginaires\"), který natočil z vlastních financí. Jeho dalšími filmy byly \"Laurence Anyways\" a adaptace divadelní hry \"Tom na farmě (Tom à la ferme\"). Jeho další film byl Mami! (\"Mommy\") z roku 2014.\n\n\nDolan se identifikuje jako gay.\n\n"}
{"id": "1050294", "url": "https://cs.wikipedia.org/wiki?curid=1050294", "title": "Wilhelm Berliner", "text": "Wilhelm Berliner\n\nWilhelm Berliner (1. května 1881 Vídeň – 17. února 1936 Vídeň) byl generálním ředitelem pojišťovací společnosti Fénix, s níž byl spjat celý jeho život.\n\nOdbornou společností je vnímán jako kontroverzní postava pojišťovnictví meziválečného období. Z větší rakouské pojišťovny vybudoval dominantní mezinárodní pojišťovnu, která například na území Československa byla jedničkou v životním pojištění. V době svého života byl uznávaný finančním odborníkem, který svými vůdčími schopnostmi a sílícím postavením pojišťovny rozpoutal na československém trhu doposud nevídaný konkurenční boj v podobě implementování premiových slev, podobně jako v dalších zemích působnosti, zatímco po své smrti v roce 1936, kdy došlo k úpadku pojišťovny, za sebou vykázala finanční ztráty, byl nejen v okruhu pojišťovnictví vnímaný značně negativně. Mimo jiné v Jugoslávii, Německu, Maďarsku a Polsku z tohoto důvodu došlo ke změnám pojišťovacího zákonodárství. Pro tehdejší Československé hospodářství zapříčinil pád pojišťovny škodu o velikosti státního příspěvku na podporu nezaměstnanosti v letech 1932 až 1935.\n"}
{"id": "1050301", "url": "https://cs.wikipedia.org/wiki?curid=1050301", "title": "Ariadna na Naxu (Benda)", "text": "Ariadna na Naxu (Benda)\n\nAriadne auf Naxos (\"Ariadna na Naxu\") je jednoaktový melodram pro dva účinkující českého hudebního skladatele Jiřího Antonína Bendy na německé libreto Johanna Christiana Brandese podle kantáty Jindřicha Viléma z Gerstenberka. \n\nDílo vzniklo na objednávku Abela Seylera, jehož divadelní společnost přijedla do Gothy v roce 1774. Premiéra díla se konala 27. ledna 1775 na zámku Friedenstein, v Gotě. \n\nV českých zemích, konkrétně v době Protektorátu Čechy a Morava uvedlo v roce 1941 Bendovu \"Ariadnu na Naxu\" divadlo \"D 41\" E. F. Buriana. Druhou část představení tvořila opera Josefa Kohouta \"Zámečník\".\n"}
{"id": "1050309", "url": "https://cs.wikipedia.org/wiki?curid=1050309", "title": "Adobe Premiere Pro", "text": "Adobe Premiere Pro\n\nAdobe Premiere Pro je software pro střih videí. Je součástí Adobe Creative Cloud, který zahrnuje střih videa a grafický design. Je používán pro televizní vysílání, jako je BBC a \"CNN\". Používá se k úpravě celovečerních filmů, jako např.: \"Gone Girl\",\n\"Captain Abu Raed\", a \"Monsters.\"\nV České republice je používaný například ke střihu pořadů Re-play a Applikace\n\nAdobe Premiere Pro je přepracovaný nástupce Adobe Premiere, který byl zahájen v roce 2003. Adobe Premiere byl jeden z prvních počítačových NLES (non-linear editing system), vydaný v roce 1991 na platformu Mac.\n\nAdobe Premiere Pro je dnes standardní součástí výuky uměleckých škol v oboru střihová skladba.\n\nAdobe Premiere Pro podporuje editaci videi ve velmi vysokém rozlišení, a to až do 10,240 × 8,192 pixelů (32-bitová barevná škála, RGB i YUV). Podporuje audio sample-level editing (úroveň editace \"samplů\", \"vzorků\"), VST audio plug-in , a 5.1 prostorový zvuk. Adobe Premiere Pro's plug-in architektura umožňuje import a export širokého výběru formátů, mimo těch, které podporuje QuickTime nebo DirectShow, též podporuje širokou škálu kodeků pro MacOS i Windows. Při použití z řady Cineform's Neo pluginů, podporuje 3D editaci se schopností zobrazit 3D materiál za použití 2D monitoru.\n\n\n\n\nAdobe Premiere Elements je zaměřen na domácí uživatele, k dispozici na MacOS a Microsoft Windows. Premiere Pro je určen pro profesionální využití. Nabízí více sekvencí, kvalitnější renderování, úpravy kamer, pokročilé rozhraní pro audio mixer, a mnoho dalších...\n\n\n"}
{"id": "1050317", "url": "https://cs.wikipedia.org/wiki?curid=1050317", "title": "Ghanská fotbalová reprezentace do 20 let", "text": "Ghanská fotbalová reprezentace do 20 let\n\nGhanská fotbalová reprezentace do 20 let reprezentuje Ghanu na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050318", "url": "https://cs.wikipedia.org/wiki?curid=1050318", "title": "Ilori", "text": "Ilori\n\nIlori (abcházsky: Елыр) je vesnice v Abcházii v Okresu Očamčyra. Nachází se jihovýchodně od okresního města Očamčyra. Ve vesnici žije 134 obyvatel, z nichž 46 % Abcházci jsou a 35 % Gruzínci. V rámci Abcházie má status obecního centra. Vesnice byla ve středověku důležitým centrem v západní Gruzii, nachází se zde středověký kostel z 11. století a také jedno ze 7 posvátných míst abcházského původního náboženství.\nNa severu obec hraničí s obcemi Očamčyra, Pakuaš a Baslachu na jihovýchodě s obcí Ačguara a ze západu je omýván Černým mořem.\n\nVe vesnici žilo v roce 2011 1032 obyvatel, z nichž 46,3 % byli Abcházci, 35,1 % Gruzínci a 16,4 % Rusové. První dochované sčítání lidu zde proběhlo v roce 1886 a žilo zde 644 obyvatel z nichž 98,4% byli Samurzakánci a 1,6 % Gruzínci. V roce 1926 zde žilo 1871 obyvatel a 53,1 % byli Abcházci a 44,1 % Gruzínci . V roce 1959 už zde žilo 1 275 obyvatel ze kterých zde bylo nejvíc gruzínců a v roce 1989 2 099 obyvatel. Většina obyvatel odešla během války v letech 1992 - 1993.\nIlori se historicky dělí na tři části:\n"}
{"id": "1050319", "url": "https://cs.wikipedia.org/wiki?curid=1050319", "title": "Ruská ústavní krize 1993", "text": "Ruská ústavní krize 1993\n\nRuská ústavní krize 1993 byla politická krize v Ruské federaci mezi ruským prezidentem a ruským parlamentem, která byla vyřešena použitím síly. Ústavní krize vyvrcholila 21. září 1993, když prezident Boris Jelcin nařídil rozpuštění obou komor tehdejšího parlamentu, ačkoliv k tomu neměl ústavní oprávnění. K ospravedlní své akce využil výsledky referenda z dubna téhož roku, které podpořilo předčasné rozpuštění parlamentu. V reakci na to prohlásil parlament Jelcinovo rozhodnutí za neplatné, odvolal ho z funkce prezidenta a zastupujícím prezidentem Ruska jmenoval Alexandra Ruckého.\n\nZačátkem října se situace zhoršila. 3. října demonstranti prorazili policejní barikády v okolí parlamentu. Vůdci protestů následně demonstranty vyzvali aby přebrali kontrolu nad radnicí a budovou televize. Armáda, která původně deklarovala neutralitu, zaútočila na Jelcinův rozkaz 4. října ve čtyři hodiny ráno na budovu parlamentu a zatkla vůdce odporu.\n\nDesetidenní konflikt byl poznamenán nejkrvavějšími pouličními boji v Moskvě od roku 1917. Podle vládních odhadů bylo během bojů zabito 187 lidí a 437 zraněných, zatímco odhady nevládních organizací dosahují až 2 000 obětí.\n"}
{"id": "1050322", "url": "https://cs.wikipedia.org/wiki?curid=1050322", "title": "Michael Sattler", "text": "Michael Sattler\n\nMichael Sattler (1490 – 20. května 1527) byl mnich, který opustil římskokatolickou církev během protestantské reformace, aby se stal jedním z prvních vůdců novokřtěneckého hnutí. Byl zvláště vlivný pro jeho roli v rozvoji Schleitheimského vyznání.\n\nSattler se narodil pravděpodobně roku 1490 ve Staufenu. Stal se benediktinským mnichem v opatství sv. Petra, odkud odešel zřejmě roku 1525, když byl klášter dobyt vojsky z Černého lesa bojujícími v Německé selské válce. Později se oženil s bývalou bekyní jménem Margaretha. Není známo, kdy Sattler přijel do Curychu, pouze to, že byl odsud 18. listopadu 1525 vyhoštěn spolu s dalšími cizinci, což mělo původ v disputaci o křtu 6. až 8. listopadu. Někteří lidé se domnívají, že Sattler může být identifikován jako „bratr Michael v bílém plášti“, jak je uvedeno v dokumentu ze dne 25. března téhož roku, tudíž mohl být v Curychu ještě před Snyderovým odhadem opuštění opatství sv. Petra. Snyder věří, že Sattler přijel do Curychu asi proto, aby se zúčastnil disputace. Začal být spojován s novokřtěnci a možná byl v létě 1526 znovu pokřtěn. Podílel se na misijní činnosti kolem Horbu a Rottenburgu a zřejmě cestoval i do Štrasburku. Stal se jedním z nejvýznamnějších vůdců jihoněmeckých a švýcarských novokřtěnců. V únoru 1527 byl předsedou zasedání švýcarských bratrů ve Schleitheimu, kde bylo přijato \"Schleitheimské vyznání\".\n\nV květnu 1527 byl spolu s manželkou a několika dalšími novokřtěnci zatčen hrabětem Joachimem Zollernem, regentem arcivévody Ferdinanda. Byl souzen a jako kacíř odsouzen k trestu smrti, kat mu měl nejdříve vyříznout jazyk, poté ho žhavými železnými kleštěmi trhat na kusy a nakonec ho jako hlavního kacíře spálit na prach. Ostatní ze skupiny byli sťati a ženy, včetně manželky Margharety, utopeny.\n\n"}
{"id": "1050327", "url": "https://cs.wikipedia.org/wiki?curid=1050327", "title": "Mistrovství světa v ledním hokeji žen do 18 let 2014", "text": "Mistrovství světa v ledním hokeji žen do 18 let 2014\n\nMistrovství světa v ledním hokeji žen do 18 let 2014 bylo sedmým mistrovstvím světa v ledním hokeji žen do 18 let, jehož elitní kategorie (Top divize) se za účasti osmi týmů uskutečnila ve dnech 23. března 2014 – 30. března 2014 v Německu ve městě Budapešť. Titul obhajovaly hokejistky Kanady.\n\n8 účastníků turnaje bylo rozděleno do dvou základních skupin, kde se střetli systémem každý s každým. První týmy obou skupin postupovaly přímo do semifinále playoff. Celky na druhých a třetích místech postupovaly do čtvrtfinále. Poslední týmy obou skupin hrály sérii o udržení na dva vítězné zápasy.\n\n\" sestoupilo do divize 1.\"\n\nHráno od 29. března do 5. dubna 2014 v Polsku.\n\nHráno od 29. března do 5. dubna 2014 v Německu.\n\n"}
{"id": "1050328", "url": "https://cs.wikipedia.org/wiki?curid=1050328", "title": "Španělská fotbalová reprezentace do 20 let", "text": "Španělská fotbalová reprezentace do 20 let\n\nŠpanělská fotbalová reprezentace do 20 let reprezentuje Španělsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050335", "url": "https://cs.wikipedia.org/wiki?curid=1050335", "title": "3-Day Weekend", "text": "3-Day Weekend\n\n3-Day Weekend (tj. \"Třídenní / Prodloužený víkend\") je americký hraný film z roku 2008, který režíroval Rob Williams podle vlastního scénáře. Film popisuje osm mužů trávících prodloužený víkend na horské chatě.\n\nSimon a Jason tvoří dlouhodobý pár, i když jejich vztah je volný. Jejich dávný přítel Cooper a mnohem mladší Ace jsou spolu teprve rok. Tradičně stráví prodloužený víkend na Jasonově horské chatě. Každý z nich na víkend pozve nějakého svého známého. Simon svého nesmělého kolegu z práce Maca, Jason Andrewa, který je ale prostitut, Cooper svého učitele jógy Kevina a Ace svého kamaráda a bývalého milence ze školy Camerona. Kombinace starých přátel a nových známých během nadcházejícího víkendu vytváří neočekávané napětí i nové vztahy.\n"}
{"id": "1050336", "url": "https://cs.wikipedia.org/wiki?curid=1050336", "title": "Nina Hartley", "text": "Nina Hartley\n\nNina Hartley (narozená jako Marie Louise Hartman; 11. března 1959) je americká pornoherečka, režisérka a spisovatelka.\n\nMarie Louise Hartmanová se narodila v Berkeley v Kalifornii luteránskému otci a židovské matce (narozena 1926) z Alabamy. Vyrůstala v Sanfranciské zátoce. Je nejmladší ze čtyř dětí, má starší sestru a dva starší bratry. Absolvovala střední školu v Berkeley roku 1977, poté navštěvovala vysokou zdravotnickou školu San Francisco State University, kde absolvovala s vyznamenáním roku 1985. Poté byla registrovaná zdravotní sestra v kalifornské radě registrovaného ošetřovatelství, až do 30. dubna 2001 kdy jí vypršela licence.\n\nRoku 1982 v druhém ročníku zdravotnické školy začala pracovat jako striptérka v \"Mitchell Brothers O'Farrell Theatre. Do světa pornografických filmů vstoupila roku 1984 výkonem v debutovém filmu \"Educating Nina\".\n\nV rozhovoru řekla, že své jméno \"Nina\" si vybrala, protože to bylo snadné pro japonské turisty v době, kdy byla tanečnicí v San Francisku. Příjmení \"Hartley\" si vybrala, protože bylo blízko jejímu skutečnému příjmení a taky že chtěla jméno znějící jako jméno skutečné osoby. Dále uvedla, že když se dostala do obchodu pro dospělé, byla obdařena dvěma populárníma fetiš tématy: \"velké, dětské modré oči.\" A že se její kulatý zadek stal vlastní ochrannou známkou.\n\nV roce 2010 zavtipkovala: \"Teď pracuju s ženami, které jsou mladší než moje prsní implantáty.\"\n\nV roce 2014 Hartley stále zůstává aktivní v porno průmyslu a objevuje se v první řadě ve filmech s tematikou \"zralé\". Má také řadu instruktážních videí, které jsou uváděny na trh pod názvem \"\"Nina Hartley's Guide\"\" (příručka Niny Hartley) zahrnující témata od základního pohlavního styku a předehry až po anální sex a otroctví. V roce 2006 publikovala první knihu \"\"Nina Hartley's Guide to Total Sex\"\" (Totální průvodce sexu).\n\nDíky více než 650 prémiových filmů pro dospělé se stala jedním z nejdéle hrajících interpretů v porno průmyslu. Získala nejvíce ocenění AVN ze všech hvězd v historii a jako první hvězda byla zařazena díky části v Boogie Nighst do kategorie \"reálné herectví\".\n\nJejí nejslavnější citát: “Sex isn't something men do to you. It isn't something men get out of you. Sex is something you dive into with gusto and like it every bit as much as he does.”\n\nNina je ve svém soukromém životě otevřeně bisexuálně orientovaná. Popsala sebe jako ateistku, ale když byla dotázána v rozhovoru s \"The Young Turks\" na tuto otázku, opravila se na neopohanství s náznakem buddhismu.\n\nPodruhé se provdala za Ira Levine (alias Ernesta Greena), režiséra pornofilmů, zejména v kategorii BDSM. Někdy pracují společně stejně jako ve filmu \"The Ultimate Guide to Anal Sex for Women\" v režii s Tristanem Taorminem a Greenem. Nina nemá žádné děti.\n\nNina Hartley získávala řadu ocenění během celé kariéry. Seznam ocenění jejích filmů pro dospělé:\n\n\n\n"}
{"id": "1050341", "url": "https://cs.wikipedia.org/wiki?curid=1050341", "title": "Miloš Nový", "text": "Miloš Nový\n\nMiloš Nový (16. února 1879 Praha – 3. září 1932 Praha) byl český herec, režisér a divadelní ředitel.\n\nByl synem tajemníka a inspektora \"První české vzájemné pojišťovny\", publicisty, herce a režiséra pražského ochotnického spolku \"Pokrok\" Antonína Karla Nového a strýcem herce a zpěváka Oldřicha Nového. Nedokončil gymnaziální studia, za účast v hnutí Omladiny mu bylo zakázáno studovat na rakouských středních školách.\n\nV šestnácti letech začal hrát na ochotnických jevištích, vystupoval také v Divadle v Národním domě na Královských Vinohradech, herectví studoval soukromě u herce ND Josefa Šmahy. Následně prošel divadelními společnostmi Antonína Chlumského (herec, 1895), Jana Pištěka (herec, 1896; 1897–1898) a Vendelína Budila (herec, 1896–1897). V letech 1898–1900 byl herecky činný ve Švandově divadle na Smíchově a v Pištěkově aréně na Královských Vinohradech (1900–1902).\n\nJako herec a režisér umělecky dozrál pod vedením Vendelína Budila v Městském divadle v Plzni (1902–1914, od 1912 zde zastával také pozici šéfa činohry). Od roku 1914 se stal členem pražského Národního divadla (herec, režisér), kde působil do roku 1926, poté ještě v letech 1931–1932 (souběžně počátkem sezony 1921/1922 šéfrežisér Českého divadla Olomouc, od 1. 1. 1925 režisér SND Bratislava, počátkem sezony 1925/1926 ředitel pražského Divadélka Rokoko).\nV období 1926–1930 byl ředitelem, šéfem činohry, režisérem, scénickým výtvarníkem většiny svých inscenací a hercem ostravského Národního divadla moravsko-slezského. Poté se nakrátko vrátil do pražského Národního divadla, ale brzy byl nucen odejít do penze kvůli ztrátě paměti. Zemřel ve všeobecné nemocnici na mrtvici.\n\nPatřil k výrazným divadelním osobnostem své doby, v plzeňské éře herecky vynikl v rolích klasického repertoáru, později se uplatnil především jako uznávaný představitel salónního oboru v konverzačních komediích a mondénních společenských hrách, které také v Plzni a v Praze nejčastěji režíroval. Během svého čtyřletého ostravského působení však mj. inscenoval také Shakespearovy hry (např. Othello, 1926; Hamlet, 1930), v nichž ztvárnil titulní role, Rostandova Cyrana z Bergeracu (rovněž titulní role, 1929), Ibsenovy \"Opory společnosti\" (1928), československou premiéru \"Říjnového dne\" německého dramatika Georga Kaisera (1928) a dvě opery (Smetanova Dalibora a Dědův odkaz V. Nováka, 1927).\n\nAutorsky, režijně i herecky se podílel na tvorbě čtyř filmů, pro operetní soubor NDMS napsal libreto revue \"Od večera do rána\" (1927).\n\n\n\n\n\n"}
{"id": "1050348", "url": "https://cs.wikipedia.org/wiki?curid=1050348", "title": "LGBT práva v Mauritánii", "text": "LGBT práva v Mauritánii\n\nLesby, gayové, bisexuálové a transexuálové (LGBT) mají v Mauritánii konflikty se zákonem, jenž zbytek populace nemá. Mužská i ženská sexuální aktivita je v Mauritánii ilegální. Muslim, který provozuje mužský homosexuální styk, se zde trestá smrtí ukamenováním, zatímco muslimka provozující ženskou homosexuální aktivitu je trestána vězením.\n\nMauritánský právní řád vychází z principů islámského práva šaría.\n\nS odvoláním se na neoficiální anglický překlad § 308 Trestního zákona z r. 1983: \"Každý muslim, který se dopustí smilstva proti přírodě s jedincem téhož pohlaví, bude usmrcen veřejným ukamenováním.\" Francouzská verze § 308 Trestního zákoníku: \"Tout musulman majeur qui aura commis un acte impudique ou contre nature avec un individu de son sexe sera puni de peine de mort par lapidation publique.\" Mauritánie takový zákon stále má, nicméně poslední známý případ jeho aplikace je před r. 1990. Ambasáda Spojených států amerických vydala v prosinci 2009 zprávu, že si nejsou vědomi žádného případu aplikace anti-homosexuálních zákonů.\n\nMinisterstvo zahraničních věcí Spojených států amerických v r. 2011 na základě zprávy ohledně lidských práv shledalo, že: \"V Mauritánii během let nebyl léta zaznamenán případ trestního stíhání, ani žádného násilí, společenské diskriminace nebo systematického vládního pronásledování na základě sexuální orientace. Nejsou zde však vůbec žádné organizace usilující o rovná práva pro osoby jiné sexuální orientace nebo genderové identity, ačkoli neexistují žádné právní překážky bránící činnosti takových organizací.\"\n"}
{"id": "1050350", "url": "https://cs.wikipedia.org/wiki?curid=1050350", "title": "Jang Ťi", "text": "Jang Ťi\n\nJang Ťi (; 1334 – asi 1383) byl čínský básník, esejista a malíř žijící na přelomu jüanského a mingského období, jeden ze „čtyř velikánů ze Su-čou“.\n\nJang Ťi používal zdvořilostní jméno Meng-caj () a pseudonym Mej-an ().\n\nJang Ťi pocházel ze Su-čou (v moderní provincii Ťiang-su), předního kulturního centra tehdejší Číny. Vynikl jako malíř-krajinář i básník. Zapojil se do sučouských literárních kruhů, se svými vrstevníky, básníky a malíři Kao Čchim, Sü Penem a Čang Jüem je zahrnován mezi „čtyři velké literáty ze Su-čou“. Čtveřice ještě s dalšími sučouskými literáty tvořila umělecký kroužek zvaný „přátelé od severní hradby“, pod neformálním vedením Kao Čchiho.\n\nPo polovině 50. let 14. století přijal místo v jeho administrativě Čang Š’-čchenga, jednoho z vůdců povstání rudých turbanů.\nRoku 1367 byl Čang Š’-čcheng poražen Ču Jüan-čangem, který se příští rok jmenoval císařem nové říše Ming a sjednotil Čínu pod svou vládou. Řada sučouských vzdělanců těžce doplatila na nedůvěru Ču Jüan-čanga k bývalým stoupencům Čang Š’-čchenga, Jang Ťi byl mezi nimi, když zemřel následkem těžké práce, k níž byl odsouzen.\n"}
{"id": "1050351", "url": "https://cs.wikipedia.org/wiki?curid=1050351", "title": "Sü Pen", "text": "Sü Pen\n\nSü Pen (; 1335–1380) byl čínský básník, esejista a malíř žijící na přelomu jüanského a mingského období, jeden ze „čtyř velikánů ze Su-čou“.\n\nSü Pen používal zdvořilostní jméno Jou-wen () a pseudonym Pej-kuo-šeng ().\n\nRodina Sü Pena pocházela z Čchang-čou (v provincii Ťiang-su), žil zprvu v západočínské provincii S’-čchuan, později v Su-čou (v Ťiang-su), předním kulturním centru tehdejší Číny. \n\nVynikl jako malíř-krajinář i básník. Zapojil se do sučouských literárních kruhů, se svými vrstevníky, básníky a malíři Kao Čchim, Jang Ťim a Čang Jüem je zahrnován mezi „čtyři velké literáty ze Su-čou“. Čtveřice ještě s dalšími sučouskými literáty tvořila umělecký kroužek zvaný „přátelé od severní hradby“, pod neformálním vedením Kao Čchiho.\n\nV polovině 50. let 14. století v rámci bojů za povstání rudých turbanů (proti nadvládě mongolské říše Jüan) si Su-čou za své sídlo zvolil Čang Š’-čcheng, jeden z povstaleckých generálů; Sü Pen přijal místo v jeho administrativě.\nRoku 1367 byl Čang Š’-čcheng poražen Ču Jüan-čangem, který se příští rok jmenoval císařem nové říše Ming a sjednotil Čínu pod svou vládou. Sü Pen od roku 1374 působil v úřadech mingského režimu.\n\nZemřel roku 1380 z přirozených příčin, či v důsledku politické perzekuce.\n"}
{"id": "1050353", "url": "https://cs.wikipedia.org/wiki?curid=1050353", "title": "Čang Jü", "text": "Čang Jü\n\nČang Jü (; 1333–1385) byl čínský básník, esejista a malíř žijící na přelomu jüanského a mingského období, jeden ze „čtyř velikánů ze Su-čou“.\n\nČang Jü používal zdvořilostní jméno Laj-i () a pseudonym Ťing-ťü ().\n\nČang Jü pocházel ze Sün-jangu (v prefektuře Ťiou-ťiang v Ťiang-si), žil Su-čou (v provincii Ťiang-su), předním kulturním centru tehdejší Číny.\n\nVynikl jako básník, kaligraf i malíř. Zapojil se do sučouských literárních kruhů, se svými vrstevníky, velkým básníkem Kao Čchim, a malíři a básníky Jang Ťim a Sü Penem je zahrnován mezi „čtyři velké literáty ze Su-čou“. Čtveřice ještě s dalšími sučouskými literáty tvořila umělecký kroužek zvaný „přátelé od severní hradby“, pod neformálním vedením Kao Čchiho.\n\nV polovině 50. let 14. století v rámci bojů za povstání rudých turbanů (proti nadvládě mongolské říše Jüan) si Su-čou za své sídlo zvolil Čang Š’-čcheng, jeden z povstaleckých generálů. Čang Jü přijal místo v jeho administrativě. Po porážce Čang Š’-čchenga a dobytí Su-čou budoucím prvním císařem říše Ming, Ču Jüan-čangem (roku 1367), byli mnozí tamní vzdělanci vypovězení do vzdálených pohraničních krajů, Čang Jü byl však roku 1371 povolán do mingských služeb. Sice zachovával loajalitu novému režimu, ale Ču Jüan-čang nedůvěřoval bývalým Čang Š’-čchengovým poddaným. Nakonec pod tlakem podezřívání byl Čang Jü dotlačen k sebevraždě, utopil se při návratu z exilu. Z jeho malířského díla ze zachoval jediný obraz, horská krajina ve stylu Mi Fua.\n"}
{"id": "1050359", "url": "https://cs.wikipedia.org/wiki?curid=1050359", "title": "2014 ve sportu", "text": "2014 ve sportu\n\nToto je přehled sportovních událostí konaných v roce 2014.\n\nV Soči se mezi 6. až 23. únorem konaly Zimní olympijské hry 2014. Na ně pak navázaly Zimní paralympijské hry 2014.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1050360", "url": "https://cs.wikipedia.org/wiki?curid=1050360", "title": "Včelník", "text": "Včelník\n\nVčelník (\"Dracocephalum\") je rod kvetoucích rostlin z čeledi hluchavkovitých, kde je řazen do podčeledi \"Nepetoideae\".\n\nJe to rod euroasijského původu a je tvořen přibližně 45 druhy. Převážná většina se jich vyskytuje v Číně a asijském Rusku, podstatně méně jich roste v Evropě a po jednom se nachází v přírodě Severní Ameriky a severní Afriky.\n\nV České republice roste jako původní rostlina jediný druh - včelník rakouský (\"Dracocephalum austriacum\"), který náleží mezi kriticky ohrožené druhy květeny ČR. Některé další druhy jsou pěstovány jako zahradní byliny.\n\nRostliny tohoto rodu bývají jednoleté nebo vytrvalé. Jejich holé nebo jemně chlupaté lodyhy, které u báze někdy dřevnatí, bývají jednoduché nebo rozvětvené, přímé neb vystoupavé. Vstřícné řapíkaté nebo přisedlé listy bývají podlouhle vejčité, kopinaté, celokrajné nebo dlanitosečné či peřenosečné, jejich úkrojky 1 až 15 mm široké jsou po obvodě celistvé nebo zubaté.\n\nStopkaté dvoupyské květy vyrůstají v lichopřeslenech. Kalich s nestejnými pěti zubatými plátky je trubkovitý nebo zvonkovitý, obvykle nevýrazně dvoupyský. Horní pysk kalichu je trojzubý, střední z nich bývá nejdelší. Dvoupyská koruna s útlou trubkou na konci rozšířenou bývá modrá, fialová, růžová nebo vzácně bílá. Horní dvoulaločný pysk koruny je často vyklenutý, dolní trojlaločný mívá střední lalok největší. Tyčinky jsou čtyři, dvě horní zadní jsou delší, jejich prašníky jsou lysé. Svrchní semeník srostl ze dvou plodolistů a má čtyři oddíly, čnělka nese jednu dvoulaločnou bliznu. Květy jsou opylovány hmyzem. Plod je poltivý, obsahuje čtyři vejčité tvrdky které jsou nevýrazně trojboké, obvykle hladké a někdy po navlhčení slizovatí.\n\nRostliny včelníku obsahují ve květech hodně nektaru, jsou považovány za medonosné. Některé druhy, např. včelník moldavský, slouží v lidovém lékařství jako rostliny tlumící bolest a psychické potíže, z kvetoucích natí se vaří čaje. S jinými druhy se můžeme ojediněle setkat v zahradách, např. se včelníkem skalním, jehož husté nazelenalé rostliny s modrými květy nacházejí uplatnění mezi skupinami nízkých trvalek.\n\n \n"}
{"id": "1050371", "url": "https://cs.wikipedia.org/wiki?curid=1050371", "title": "Barevní", "text": "Barevní\n\nV Jižní Africe se pojmem Barevní (také Bruinmense, Kleurlinge nebo afrikánsky Bruine Afrikaners) označují lidi smíšeného etnického původu, kteří mají předky z Evropy, Asie, a různých khoisanských a bantuských kmenů Jižní Afriky V rámci Jihoafrické republiky zaujímají 8,9 % populace. Jejich celkový počet je zhruba 5 888 000.\n\n"}
{"id": "1050378", "url": "https://cs.wikipedia.org/wiki?curid=1050378", "title": "Metodologický individualismus", "text": "Metodologický individualismus\n\nMetodologický individualismus je ve společenských vědách metodologický princip, který chápe a vykládá povahu a působení sociálních skupin jen jako výslednice motivů a činů jejich jednotlivých členů. Tento princip vychází z předpokladu, že jelikož každou sociální skupinu tvoří jistý počet konkrétních jednotlivců, a jelikož jsou to právě pouze tito jednotlivci, kdo může účelně jednat, pro pochopení povahy a tendencí kolektivu stačí studovat a pochopit motivy těchto členů. Metodologický individualismus stojí v kontrastu s metodologickým holismem – přesvědčením, že nadřazený celek nestačí interpretovat jen jako souhrn jeho dílčích částí.\n\nTermín metodologický individualismus poprvé použil Josef Schumpeter roku 1909, v odkazu na metodologický předpoklad svého učitele Maxe Webera. Weber v první kapitole svého díla \"Hospodářství a společnost\" (\"Wirtschaft und Gesellschaft\") píše:\n\nI když může být například v právu užitečné uvažovat o kolektivitách (\"stát\", \"sdružení\") jako o jedincích, jejich \"jednání\" nemůžeme podle Webera porozumět jinak, než že pochopíme jednání jejich členů.\n\nSlovem „akce“ Weber míní výhradně vědomé a účelné lidské jednání. Z principu metodologického individualismu Weber vycházel v průběhu veškerého svého sociologického výzkumu, založeného na metodě „rozumějící sociologie“ (\"verstehende Soziologie\"). Ta si klade za cíl subjektivně pochopit motivy, situace a akce jednotlivců – bez nich podle Webera není možné plně rozumět výsledným tendencím člověka ani kolektivu.\n\nTato metoda silně zjednodušuje zkoumání společností a skupin, protože vynechává vztahy mezi jejich členy. Pokud se navíc zanedbají i rozdíly mezi jednotlivci, umožňuje také kvantitativní vyšetřování a vytváření statistik. Proto se ve společenských vědách velmi rozšířila a často se i mlčky používá jako téměř samozřejmá.\n\nMetodologický individualismus výrazně ovlivnil neoklasickou mikroekonomii, například skrze teorii racionální volby, která předpokládá, že každý člověk vždy hodnotí své možnosti a racionálně z nich vybírá ty zdánlivě nejlepší (koncept \"homo economicus\"). Na teorii racionální volby dále staví také ekvilibristická teorie nabídky a poptávky, která tvoří pevný základ veškeré moderní ekonomické teorie. Většina ekonomických proudů přitom ale není přesně metodologicky vyhraněná a pro různé účely používá odlišné metody. V kontrastu k základům mikroekonomie stojí makroekonomie, která pojímá realitu převážně holisticky.\n\nNaprosto klíčovou roli metodologický individualismus naopak hraje v metodologii Rakouské ekonomické školy, počínaje samotným zakladatelem Carlem Mengerem. Jako první z rakouské školy se k tomuto termínu přímo přihlásil Friedrich August von Hayek. Ludwig von Mises na této metodologii pak spolu s metodickým singularismem, metodickým individualismem a axiomaticko-deduktivní metodou vystavěl praxeologii, objektivní vědu o lidském jednání, která je dodnes hlavním předmětem zájmu této školy.\n\nDalší osobností často spojovanou s metodickým individualismem je Karl Raimund Popper. V jeho pojetí se však nejedná o prostředek k „pochopení“ ve weberovském slova smyslu. Ve své knize \"Bída historicismu\" nerozlišuje společenskovědní a přírodovědní metody,jelikož podle něj ve skutečnosti plní stejný účel (testování, hledání a vysvětlování vzájemných vztahů a následná predikce), a dokonce popírá že by podle něj weberovské „pochopení“ hrálo ve společenských vědách důležitou roli. Popper se soustředil na jednotlivce z toho důvodu, že jsou na rozdíl od abstraktních pojmů jako je „skupina“ reální.\n\nMetodologický spor mezi individualismem a holismem uvedl do vzájemného kontextu filosof a Popperův žák John W. N. Watkins, který rozlišoval společenskovědní hypotézy uvažující tendence kolektivu na „základní“, v souladu s metodologickým idividualismem vysvětlené skrze tendence jednotlivých aktérů, a „neúplné“, vyvozující z obecných tendencí skupiny bez návaznosti na motivy jejich členů. Watkins tvrdil, že ačkoliv „neúplné“ hypotézy často nejsou s to vysvětlit veškeré souvislosti, nemusí být nutně zbytečné, nebo snad nepravdivé.\n\n\n\n"}
{"id": "1050384", "url": "https://cs.wikipedia.org/wiki?curid=1050384", "title": "Bibliomining", "text": "Bibliomining\n\nBiblimining je proces /metoda dobývání/dolování znalostí nebo informací z databází v knihovnách. O tomto termínu se začíná hovořit v 90. letech 20. století. Avšak poprvé ho použil Scott Nicholson v roce 2003.\n\nJedna z jeho definic zní takto:\n„Bibliomining is the use of a combination of data mining, data warehousing, and bibliometrics for the purpose of analyzing library services“. Cože je volně přeloženo jako: „ Bibliomining je kombinace dolování dat, datové sklady a bibliometrie za účelem analýzy knihovnických služeb.“\n\nBibliomining se tedy týká oboru knihovnictví, pouze však knihovních služeb softwarových. Jedná se totiž o získávání/dolování dat z různých elektronických databází. A tento proces je následně využit k praktickým knihovnickým službám. Souvisí také s procesem/metodou zvanou „data mining“, která se zabývá dolováním dat z různých rozsáhlých databází, využívá je bankovnictví nebo ekonomie. Bibliomining většinou používají knihovny pro své účely. Pomocí něho se dá např. zjistit, jaké knihy si půjčují jednotlivé soc. skupiny a management knihovny se tak může lépe zaměřit na jednotlivé komunity. Jako jeden z příkladu Nicholson uvádí např. odlišnosti uživatelů, kteří využívají elektronická periodika.\nV každém softwaru knihovny se shromažďuje velké množství dat, které by nejspíš zůstalo skryto a zcela nevyužité. Týká se to návštěv čtenářů v knihovně, provedených výpůjček a také např. rezervací.\nDatové zdroje, ze kterých knihovna čerpá, jsou interní (data z vlastních databází) a externí (jsou to data, která lze získat, např. demografické rozložení obyvatel na základě jejich adres). Stejně jako je tomu u \"data miningu\" hledáme vzorky, které mají nějakou závislost a hodnotíme dále vztahy mezi nimi. Pokud se nějaké souvislosti naleznou, může nalezené znalosti knihovna využít ve svůj prospěch.\n\nPokud máme surová data, tabulky vytvořené z databází, můžeme je využít k vytvoření strategického plánu např. v oblasti financí. Slouží tedy v závěru jako metoda managementu. Po určitém výběru, čistění a analýze dat jsou zjištěny výsledky, které by měly být zcela \"překvapivé\". Ne všechna data se totiž dají využít perspektivně. Při data miningu je vhodné využívat několik metod a hledání jejich správných kombinací.\n\nS tímto termínem také souvisí strategické plánování knihovny a benchmarking.\n\nVýraz pochází z ekonomie. Jde o metodu neustálého zlepšování na základě srovnávání s konkurencí. \"Bench\" znamená laťka a \"marking\" přiblížit se. Díky této metodě si tedy můžeme osvojit poznatky od konkurenta a tím vylepšit vlastní projekty a procesy. V knihovnickém prostředí se benchmarking také provádí, např. v roce 2014 ho provedla Národní knihovna.\n\nPři uplatnění bibliominingu musí knihovníci pracovat většinou se svým IT technikem a také dbát na určitá pravidla, která se nesmějí porušit, a to především dbát na ochranu osobních údajů svých klientů.\n\n"}
{"id": "1050386", "url": "https://cs.wikipedia.org/wiki?curid=1050386", "title": "Diecéze lehavreská", "text": "Diecéze lehavreská\n\nDiecéze lehavreská (lat. \"Dioecesis Portus Gratiae\", franc. \"Diocèse du Havre\") je francouzská římskokatolická diecéze. Leží na území arrondissementu Le Havre, jehož hranice přesně kopíruje. Sídlo biskupství i katedrála Notre-Dame du Havre se nachází ve městě Le Havre. Diecéze je součástí rouenské církevní provincie.\n\nOd 24. června 2011 je diecézním biskupem Mons. Jean-Luc Brunin.\n\nDiecéze lehavreská byla založena 6. července 1974, vydělením z území rouenské arcidiecéze.\n\nNa počátku 21. století je diecéze Le Havre sufragánní diecézí rouenské arcidiecéze.\n\n\n"}
{"id": "1050388", "url": "https://cs.wikipedia.org/wiki?curid=1050388", "title": "Brisbane International 2015", "text": "Brisbane International 2015\n\nBrisbane International 2015 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Queensland Tennis Centre na otevřených dvorcích s tvrdým povrchem. Konal se na úvod sezóny mezi 4.  až 10. lednem 2015 v brisbanském Tennysonu jako sedmý ročník turnaje.\n\nMužská polovina se řadila do kategorie ATP World Tour 250 a její dotace činila 494 310 amerických dolarů. Ženská část s rozpočtem 1 milion dolarů byla součástí kategorie WTA Premier Tournaments. Turnaj představoval první událost Australian Open Series s vrcholem – úvodním grandslamem roku, Australian Open.\n\nNejvýše nasazenými tenisty v singlových soutěžích se stali světové dvojky Roger Federer ze Švýcarska a Maria Šarapovová z Ruska. Oba naplnili žebříčkové předpoklady favoritů. když dvouhry vyhráli. Federer finálovou výhrou zaznamenal jubilejní 1000. vítězný zápas v profesionálním tenisu a zařadil se tak po bok Jimmyho Connorse (1 253) a Ivana Lendla (1 071) jako třetí hráč, jenž tohoto výkonu dosáhl.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu:\n\n\n\n\n"}
{"id": "1050405", "url": "https://cs.wikipedia.org/wiki?curid=1050405", "title": "Imaginární lásky", "text": "Imaginární lásky\n\nImaginární lásky (\"Les amours imaginaires\") je kanadský hraný film z roku 2010, který napsal a režíroval Xavier Dolan. Snímek sleduje příběh dívky a chlapce zamilovaných do stejného muže. Film měl premiéru na Filmovém festivalu v Cannes roku 2010.\n\nFrancis a Marie jsou dlouholetí kamarádi. Jednoho dne se seznámí s mladíkem Nicolasem. Oba se do něho zamilují, avšak jeden před druhým se to snaží skrývat. Všichni tři tráví společně mnoho času. O víkendu si udělají výlet na venkov na chatu Nicolasovy tety. Zde dojde mezi Francisem a Marií k roztržce. Po návratu do Montréalu se navzájem přestanou stýkat. Po čase Francis najde odvahu říct Nicolasovi, že je do něj zamilovaný, ten ho však odmítne, protože není gay. Stejně tak odmítne i Marii, která rovněž Nicolasovi vyzná lásku. Francis s Marií se opět začnou přátelit. Nicolas odjíždí do Asie. Když se po roce vrací zpět, na večírku se už k němu Francis a Marie neznají. Potkají zde však muže, do kterého se oba zamilují.\n\n"}
{"id": "1050407", "url": "https://cs.wikipedia.org/wiki?curid=1050407", "title": "Kino morálního neklidu", "text": "Kino morálního neklidu\n\nKino morálního neklidu (polsky \"Kino moralnego niepokoju\") je umělecký proud polské kinematografie rozvíjející se v letech 1976 - 1981. Autorem názvu tohoto proudu je režisér Janusz Kijowski. Proud vznikl po vystoupení režisérů Andrzeje Wajdy a Krzysztofa Zanussiho na Filmovém fóru v Gdaňsku v roce 1975. Tvůrci vyčítali komunistické vládě, že omezuje tvůrčí svobodu, a tak zabraňuje diskusím o aktuálních společenských tématech. Manifest podpořilo několik umělců z Filmové školy v Lodži, které učil Andrzej Wajda. Název proudu byl oficiálně přijat na Mezinárodním semináři kritiky v Gdaňsku v září v roce 1979.\n\nHraný film \"Personel\" z roku 1976, který byl debutem Krzysztofa Kieślowskieho zaznamenal začátek Kina morálního neklidu, avšak jeho popularita vzrostla až po premiéře filmu Andrzeje Wajdy \"Člověk z mramoru\". Na spolutvorení proudu se kromě jiných podíleli i Agnieszka Holland a Feliks Falk.\nDěj filmů se odehrává v malých, venkovských sídlech. Charakteristické rysy pro instituce a prostředí, z nichž pocházejí hlavní hrdinové filmů, jsou korupce a nepotismus (\"Kontrakt\"). V první verzi scénáře je hlavní postavou mladý idealista - představitel inteligence, který se pokouší vzepřít místní oligarchii, ovšem v konfliktu s režimem prohrává (\"Aktorzy prowincjonalni\", \"Ochranné zbarvení\"). V druhé verzi scénáři systém demoralizuje hrdinu, který upřednostňuje konformismus nad morálními hodnotami a podřizuje se vládě (\"Wodzirej\", \"Amatér\", \"Indeks\"). Nezávisle od svého jednání je hrdina nešťastný a vyřazen z politického (\"Bez znieczulenia\"), ale i společenského života (\"Kobieta samotna\").\nTvorbu filmů „morálního neklidu“ charakterizuje relativní současnost děje od konce 60. let do konce vlády Edwarda Gierka. Proud zanikl v roce 1981 vyhlášením výjimečného stavu.\n\n"}
{"id": "1050411", "url": "https://cs.wikipedia.org/wiki?curid=1050411", "title": "Diecéze évreuxská", "text": "Diecéze évreuxská\n\nDiecéze évreuxská (lat. \"Dioecesis Ebroicensis\", franc. \"Diocèse d'Évreux\") je francouzská římskokatolická diecéze. Leží na území departementu Eure. Sídlo biskupství i Katedrála Notre-Dame se nachází v Évreux. Diecéze évreuxská je součástí rouenské církevní provincie.\n\nOd 28. ledna 2006 je diecézním biskupem Christian Nourrichard.\n\nBiskupství bylo v Évreux založeno v průběhu 3. století. Prvním biskupem se stal svatý Taurin z Évreux. V důsledku konkordátu z roku 1801 bylo 29. listopadu 1801 zrušeno biskupství v Lisieux, jehož území bylo včleněno do diecézí bayeuxské, séesské a évreuxské.\n\nNa začátku 21. století je diecéze évreuxská sufragánní diecézí rouenské arcidiecéze.\n\n\n\n"}
{"id": "1050414", "url": "https://cs.wikipedia.org/wiki?curid=1050414", "title": "Jiří Karas", "text": "Jiří Karas\n\nJméno a příjmení Jiří Karas má více nositelů:\n\n\n"}
{"id": "1050417", "url": "https://cs.wikipedia.org/wiki?curid=1050417", "title": "Rafael Arnáiz Barón", "text": "Rafael Arnáiz Barón\n\nRafael Arnáiz Barón (9. dubna 1911 Burgos, Španělsko – 26. dubna 1938 Klášter sv. Isidora, Dueñas, Palencia) byl španělský trapista, vzděláním architekt, dnes uctívaný v katolické církvi jako světec. Jeho liturgická památka se slaví 26. května, ve výroční den jeho úmrtí.\n\nNarodil se ve zbožné rodině španělských grandů v Burgosu. V Madridu vystudoval v letech 1930-1934 Vyšší školu architektury. Zároveň však hledal cestu, jak prohloubit svůj vztah k Bohu. Roku 1934 vstoupil do řádu cisterciáků přísné observance (trapistů) v \"San Isidro de Dueñas\" v Palencii (Kastílie). Kvůli diabetu celkem třikrát svůj klášterní život musel na čas přerušit. Za Španělské občanské války měl být odveden k vojsku, byl však shledán zdravotně nezpůsobilým. Mohl se vrátit do kláštera, krátce po návratu však vypuklo konečné stádium jeho nemoci. Dne 17. dubna 1938 složil do rukou svého opata věčné sliby. Od 22. dubna 1938 trpěl vysokými horečkami a nakonec 26. května v klášterní infirmerii zemřel. Pohřben byl na klášterním hřbitově, později bylo jeho tělo dvakrát přenášeno jinam. Od roku 1972 je pohřben v kapli klášterního kostela.\n\nJeho dopisy, poznámky a deníky svědčí o jeho prosté, mysticky hluboké a bezpodmínečné lásce k Bohu. Přestože mnišským životem žil jen krátce, lze říci, že ve svém životě naplnil cisterciácký ideál svatosti.\n\nRoku 1960 dal opat kláštera \"San Isidro de Dueñas\" podnět k zahájení beatifikačního procesu. Roku 1989 dal papež Jan Pavel II. (během Světových dnů mládeže v Santiagu de Compostela) Rafaela Arnaíze Barona katolické mládeži jako vzor následování Krista. Samotná beatifikace pak proběhla 27. září 1992. Následně roce 2009, dne 11. října, pak papež Benedikt XVI. bratra Rafaela v basilice sv. Petra ve Vatikánu kanonizoval.\n\n\n"}
{"id": "1050419", "url": "https://cs.wikipedia.org/wiki?curid=1050419", "title": "ASB Classic 2015", "text": "ASB Classic 2015\n\nASB Classic 2015 byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem v areálu ASB Tennis Centre. Konal se mezi 5.  až 10. lednem 2015 v největším novozélandském městě Aucklandu jako jubilejní 30. ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala osmá tenistka světa Caroline Wozniacká z Dánska. Singlovou soutěž vyhrála Američanka Venus Williamsová a deblovou část opanoval italský první pár světa Sara Erraniová a Roberta Vinciová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující páry obdržely divokou kartu do hlavní soutěže:\n\n"}
{"id": "1050420", "url": "https://cs.wikipedia.org/wiki?curid=1050420", "title": "Diecéze bayeuxská", "text": "Diecéze bayeuxská\n\nDiecéze bayeuxská (-lisieuxská) (lat. \"Dioecesis Baiocensis (-Lexoviensis)\", franc. \"Diocèse de Bayeux et Lisieux\") je francouzská římskokatolická diecéze. Leží na území departementu Calvados, jehož hranice přesně kopíruje. Sídlo biskupství a katedrála Notre-Dame se nachází ve městě Bayeux, konkatedrála Saint-Pierre ve městě Lisieux. Diecéze Bayeux je součástí rouenské církevní provincie.\n\nOd 12. března 2010 je diecézním biskupem Jean-Claude Boulanger.\n\nDiecéze bayeuxská byla založena v průběhu 2. století. V důsledku konkordátu z roku 1801 bylo 29. listopadu 1801 zrušeno biskupství v Lisieux, jehož území bylo včleněno do diecézí évreuxské, séeské a bayeuxské.\n\nPoté, co byla diecéze lisieuxská zrušena a část jejího území včleněno do diecéze bayeuxské, bylo papežským breve z roku 1854 biskupům z Bayeux dáno právo používat titul \"biskup z Bayeux-Lisieux\". Dne 12. června 1855 byla diecéze přejmenována na \"Bayeux-Lisieux\".\n\nNa začátku 21. století je diecéze bayeuxská sufragánní diecézí rouenské arcidiecéze.\n\n\n"}
{"id": "1050534", "url": "https://cs.wikipedia.org/wiki?curid=1050534", "title": "Johanne Luise Heiberg", "text": "Johanne Luise Heiberg\n\nJohanne Luise Heiberg(ová) (22. listopadu 1812 Kodaň, Dánské království – 21. prosince 1890 Kodaň, Dánské království) byla jedna z největších dánských hereček 19. století. Proslavila se díky účinkování v Královském divadle v Kodani, kde dosáhla velkého úspěchu.\n\nNarodila se do rodiny stánkaře a hostinského a jeho židovské manželky. Už v mládí se u ní začalo projevovat umělecké nadání. V roce 1820 vstoupila do baletní školy. Díky svým patronům povýšila na herečku a v roce 1827 úspěšně debutovala. \n\nV roce 1831 se vdala a slavného a o mnoho let let staršího kritika a dramatika Johana Ludviga Heiberga. Toto manželství jí ještě více navýšilo věhlas a byla od té doby známá jako \"paní Heiberg\". Heibergovi se stali kodaňským pojmem a jejich domov byl kulturním centrem. Sňatek s hlavním dramatikem však vzbudil také hodně žárlivosti a obvinění ze zvýhodňování.\n\nPaní Heiberg měla za sebou okolo 275 rolí. Zazářila například v Shakespearových dramatech či franouzských komediích. Účinkovala také ve hrách Holbergových či Oehlenschlägerových. Svoji kariéru herečky ukončila v roce 1864, ale ještě do roku 1874 působila jako režisérka.\n\nSøren Kierkegaard na její počest napsal své dílo \"Krisen og en Krise i en Skuespillerindes Liv\" (Obvyklá i případná krize v životě herečky). Sama Heiberg má na kontě také autobiografii \"Et Liv gjenoplevet i Erindringen\", která byla jedním z hlavních děl dánské zlaté éry.\n\nV roce 1997 byla její podobizna uvedena na 200 korunové bankovce. \n\nDrama \"Ze života žížal\" (orig. \"Från regnormarnas liv\") švédského spisovatele Pera Olova Enquista se fiktivně zabývá vztahem mezi paní Heiberg a Hansem Christianem Andersenem.\n\nV roce 2012 vyšla v Dánsku u příležitosti 200. výročí narození Johanne Luise Heiberg známka s její podobiznou.\n"}
{"id": "1050535", "url": "https://cs.wikipedia.org/wiki?curid=1050535", "title": "Qatar ExxonMobil Open 2015", "text": "Qatar ExxonMobil Open 2015\n\nQatar ExxonMobil Open 2015 byl tenisový turnaj mužů na profesionálním okruhu ATP World Tour, hraný v areálu Khalifa International Tennis and Squash Complex na otevřených dvorcích s tvrdým povrchem. Konal se na úvod sezóny mezi 5.  až 11. lednem 2015 v katarském hlavním městě Dauhá jako dvacátý třetí ročník turnaje.\n\nUdálost se řadila do kategorie ATP World Tour 250. Celkový rozpočet činil 1 221 320 dolarů. Nejvýše nasazeným hráčem ve dvouhře byla úřadující světová jednička Novak Djoković ze Srbska. Obhájce titulu a třetí hráč klasifikace Rafael Nadal, jenž se na okruh vrátil po přestávce způsobené apendektomií, vypadl v prvním kole s německým kvalifikantem Michaelem Berrerem. Singlovou soutěž vyhrál Španěl David Ferrer a čtyřhru ovládli Juan Mónaco s Rafaelem Nadalem.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující dvojice obdrželi divokou kartu do hlavní soutěže:\n\n\n"}
{"id": "1050551", "url": "https://cs.wikipedia.org/wiki?curid=1050551", "title": "Aircel Chennai Open 2015", "text": "Aircel Chennai Open 2015\n\nAircel Chennai Open 2015 byl tenisový turnaj mužů na profesionálním okruhu ATP World Tour, hraný v areálu SDAT Tennis Stadium na otevřených dvorcích s tvrdým povrchem. Konal se na úvod sezóny mezi 5. až 11. lednem 2015 v indickém městě Čennaí jako jubilejní dvacátý ročník turnaje.\n\nUdálost se řadila do kategorie ATP World Tour 250. Celkový rozpočet činil 458 400 dolarů. Nejvýše nasazeným hráčem ve dvouhře, a současně obhájcem titulu, se stal čtvrtý tenista světa Stan Wawrinka ze Švýcarska, který turnaj opět vyhrál. Deblovou soutěž opanoval tchajwansko-britský pár Lu Jan-sun a Jonathan Marray.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující dvojice obdrželi divokou kartu do hlavní soutěže:\n\n\n"}
{"id": "1050554", "url": "https://cs.wikipedia.org/wiki?curid=1050554", "title": "Abies pindrow", "text": "Abies pindrow\n\nAbies pindrow je jehličnatý strom z čeledi borovicovité, z rodu jedlí, původem z jižní a střední Asie.\n\n\nStálezelený, jehličnatý a pomalu rostoucí strom, dorůstající výšky 60 m. Koruna úzce kuželovitá. Borka u mladých stromů hladká a šedá, u starších tlustá, rozbrázděná, šedohnědá. Pupeny kulovité. Letorosty žlutošedé. Jehlice 3-6 cm dlouhé a 1,5-2 mm široké, lesklé, tmavozelené. Samčí šištice 10-20 mm dlouhé, červenozelené. Šišky válcovité, 10-18 cm dlouhé a 6-7 cm široké, zpočátku purpurové, později hnědé. Semena kolem 10 mm dlouhá s 20 mm křídlem, dozrávají říjen-listopad.\n\nAbies pindrow se vyskytuje ve dvou varietách:\n\nPůvodní domovinou stromu je: Afghánistán, Pákistán, Nepál, Indie (stát Himáčalpradéš, stát Uttarpradéš, svazový stát Džammú a Kašmír).\n\nVysokohorský strom vyskytující se v nadmořských výškách 2000-3700 m. Půdy, ve kterých strom roste, jsou lithozoly, optimální pH je kyselé či neutrální; potřebuje půdy s dostatkem vody. Klima studené a vlhké, monzunové, s dostatkem srážek, především ve formě sněhu. Mrazuvzdorný do minus 12 stupňů celsia. Strom upřednostňuje polostín, nesnáší znečištění ovzduší.\n\nJedle \"Abies pindrow\" je důležitým zdrojem dřeva v Himálajích, používá se ve stavebnictví a také na výrobu beden na čaj.\n\nStrom není ohrožen, stav jeho populace je stabilní.\n\n"}
{"id": "1050555", "url": "https://cs.wikipedia.org/wiki?curid=1050555", "title": "Denivka žlutá", "text": "Denivka žlutá\n\nDenivka žlutá (\"Hemerocallis lilioasphodelus\") je rostlina, vytrvalá bylina z čeledi asfodelovité (\"Asphodelaceae\"). Pochází z východní Asie, v současnosti však roste i v Evropě a Severní Americe.\n\nVytrvalá bylina dorůstající výšky 50-100 (obvykle 70-80) centimetrů. Tvoří krátké oddenky. Vláknité kořeny jsou poněkud ztlustlé.\n\nVětšina listů je nízko nad zemí a rozložena dvoustranně. Listy mají jednoduchou souběžnou žilnatinu..\nKvete od června do srpna. Květy jsou víceméně vzpřímené. Lysý stvol je rozvětven pouze v horní části květenství a mírně kratší nebo delší než listy. Ve složeném květenství jsou uspořádány dva až čtyři, zřídka pět květů, celkem bývá na rostlině osm až dvanáct květů. Občas se objevují listeny. Stopky květů jsou relativně krátké o délce 1 až 2 cm. \n\nOboupohlavné květy silně sladce voní po citrónech, vonné květy bývají otevřeny v odpoledních hodinách, zůstávají otevřené přes noc a odkvétají po jednom až třech dnech. Šest okvětních plátků je spojeno do 1,5 do 2,5 cm dlouhé válcové květní trubky. Všechny okvětní plátky mají žlutou barvu jasně citrónového odstínu. Poupata jsou v horní části květu purpurově zelená.\n\nStopka plodu je 2-4 mm dlouhá. Plod je podlouhle eliptická tobolka s lesklými černými semeny. Semena jsou kulatého tvaru nebo smáčknutá, o velikosti 3 až 5 mm. \n\nZákladní chromozómové číslo je 2n = 22; je diploid.\nDruh je rozšířen v mírných oblastech východní Asie, na Sibiři, ruském Dálném východě, v Japonsku, Koreji, Mongolsku a v čínských provinciích Kan-su, Hebei, Heilongjiang, Henan, Jiangsu, Jiangčchi, Jilin, Liaoning, Shaančchi, Shandong a Shančchi.\n\nŽlutá denivka se brzy rozšířila i do Evropy a volně se zde šíří, je považována za naturalizovaný neofyt. Později se rozšířila také v Severní Americe.\n\nV Evropě existuje několik malých oblastí kde se denivka žlutá šíří. V severovýchodní Itálii, v Maďarsku, v Rakousku, Německu, Dánsku, Švédsku, Estonsku, Belgii, Francii, Portugalsku, Španělsku, České republice, Rumunsku, Albánii, na Ukrajině, na Slovensku a ve Velké Británii.\nPrvní popis druhu jako \"Hemerocallis lilioasphodelus\" pochází od Linného, který ji zařadil v roce 1753 do Species plantarum, svazek 1, strana 324, jako \"Lilio Asphodel\".\n\nSynonyma pro \"Hemerocallis lilioasphodelus\" L. jsou: Hemerocallis flava (L.)L., \"Hemerocallis lilioasphodelus\" var. \"flava\" L.,\n\"Hemerocallis lilioasphodelus\" var. \"major\" hort., \"Hemerocallis lutea\" Gaertn. Ve 20. století byl v ČR druh znám především jako \"Hemerocallis flava\".\n\nNěkdy jsou rostliny používány jako okrasné rostliny v parcích a zahradách v mírných pásmech, ale kvetení trvá krátce, rostliny vypadají neuspořádaně a hodí se tedy jen do některých, spíše volných kompozic. Poměrně rychle tvoří husté porosty, které pokrývají zem. Uschlé listy tvoří dobrou zimní ochranu.\n\nPreferuje slunečné polohy, vlhké živné půdy. Množení je možné semeny, ale snadno se množí dělením oddenků.\n\nVařené malé baňaté části kořenů chutnají jako sladká kukuřice nebo černý kořen. Listy a mladé nadzemní části rostlin před tím, než jsou vláknité, se dají jíst syrové nebo vařené jako chřest nebo celer. Poupata se konzumují syrová nebo vařená. Chutnají jako zelené fazolky a obsahují 43 mg vitamínu C na 100 g, vitamín A a 3,1% bílkovin. Květy se konzumují syrové nebo vařené. Pokud jsou otrhány květiny těsně před tím než uschnou, mohou se používat jako koření. Uvařené a pak sušené květy jsou tradiční pokrm v Číně, a jsou používány k zahušťování polévek.\n\n \n"}
{"id": "1050560", "url": "https://cs.wikipedia.org/wiki?curid=1050560", "title": "Iulian Filipescu", "text": "Iulian Filipescu\n\nIulian Sebastian Filipescu (* 29. března 1974, Slatina, Rumunsko) je bývalý rumunský fotbalový obránce a reprezentant. Mimo Rumunsko hrál v Turecku, Švýcarsku, Německu a Španělsku. Za svou hráčskou kariéru nasbíral celou řadu titulů.\n\n\nReprezentoval Rumunsko. V A-týmu debutoval 27. března 1996 v přátelském zápase v Bělehradě proti domácímu týmu Jugoslávie (porážka 0:1). Celkem odehrál v letech 1996–2003 za rumunský národní tým 52 zápasů a vstřelil 1 gól.\n\nZúčastnil se MS 1998 ve Francii, EURA 1996 v Portugalsku a EURA 2000 v Belgii a Nizozemsku.\n\nGóly Iuliana Filipesca za A-mužstvo Rumunska\n"}
{"id": "1050561", "url": "https://cs.wikipedia.org/wiki?curid=1050561", "title": "Sovětská fotbalová reprezentace do 20 let", "text": "Sovětská fotbalová reprezentace do 20 let\n\nSovětská fotbalová reprezentace do 20 let reprezentovala SSSR na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050566", "url": "https://cs.wikipedia.org/wiki?curid=1050566", "title": "Německá fotbalová reprezentace do 20 let", "text": "Německá fotbalová reprezentace do 20 let\n\nNěmecká fotbalová reprezentace do 20 let reprezentuje Německo (a dříve NSR) na mezinárodních turnajích, jako je Mistrovství světa ve fotbale hráčů do 20 let.\n\n"}
{"id": "1050567", "url": "https://cs.wikipedia.org/wiki?curid=1050567", "title": "Ciriaco Sforza", "text": "Ciriaco Sforza\n\nCiriaco Sforza (* 2. březen 1970, Wohlen) je bývalý švýcarský fotbalista. Nastupoval povětšinou na postu záložníka. Od léta 2015 je trenérem v klubu FC Thun.\n\nZa švýcarskou reprezentaci hrál v letech 1991–2001 a odehrál 79 utkání, v nichž vstřelil 7 branek. Hrál na světovém šampionátu v USA roku 1994 a Euru 1996.\n\nNejvětších úspěchů však dosáhl na klubové úrovni. S Bayernem Mnichov vyhrál Ligu mistrů 2000/01, Pohár UEFA 1995/96 a Interkontinentální pohár 2001. S Interem Milán se navíc v sezóně 1996/97 probojoval do finále Poháru UEFA.\nJe dvojnásobným mistrem Německa, jeden titul získal s 1. FC Kaiserslautern (1997/98), druhý s Bayernem (2000/01). S Grasshopers Curych se stal mistrem Švýcarska (1990/91) a získal dva švýcarské poháry (1987/88, 1988/89).\n\nDočkal se i individuálních ocenění, roku 1993 byl vyhlášen švýcarským fotbalistou roku (v anketě švýcarského deníku \"Sport\").\n\n"}
{"id": "1050570", "url": "https://cs.wikipedia.org/wiki?curid=1050570", "title": "Václav Homola", "text": "Václav Homola\n\nVáclav Homola (* 28. března 1957) je bývalý československý fotbalista.\n\nV československé lize hrál za Spartu Praha. Nastoupil v 7 ligových utkáních. Ve druhé lize hrál za TJ BSS Brandýs nad Labem.\n\n\n"}
{"id": "1050579", "url": "https://cs.wikipedia.org/wiki?curid=1050579", "title": "Francouzská fotbalová reprezentace do 20 let", "text": "Francouzská fotbalová reprezentace do 20 let\n\nFrancouzská fotbalová reprezentace do 20 let reprezentuje Francii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050581", "url": "https://cs.wikipedia.org/wiki?curid=1050581", "title": "Střední průmyslová škola stavební Ostrava", "text": "Střední průmyslová škola stavební Ostrava\n\nStřední průmyslová škola stavební, Ostrava, příspěvková organizace, poskytuje vzdělání v maturitních oborech stavebnictví, geodézie a katastr nemovitostí a technické lyceum.\n\nV roce 1948 vznikly při Vyšší průmyslové škole v Ostravě-Vítkovicích první třídy se zaměřením na stavitelství pod vedením ing. Ericha Rosche. V následujících letech se stavitelské obory rozšiřovaly, až se v roce 1951 osamostatnily a pod vedením ing. Josefa Bartka vznikla v Ostravě-Přívoze Vyšší průmyslová škola stavební, jež se dokonce o rok později stala první stavební večerní školou v republice, čímž ztratila pouhý regionální význam. V roce svého založení měla začínající instituce 7 tříd, kde působilo 7 interních pedagogů a 13 externích odborníků různých stavebních profesí.\nRoku 1988 škola přesídlila do nové budovy v Ostravě-Zábřehu, kde se nachází dodnes. Nejvyššího počtu žáků dosáhla po roce 2000, kdy na škole studovalo kolem 700 žáků v 16 třídách denního studia stavebnictví, 4 třídách denního studia geodézie, 4 třídách denního studia technického lycea, v 1 třídě večerního studia propagačního výtvarnictví a 1 třídě dálkového studia stavebnictví.\n\n\n"}
{"id": "1050582", "url": "https://cs.wikipedia.org/wiki?curid=1050582", "title": "Missouri", "text": "Missouri\n\nNázev Missouri může odkazovat na:\n\n\n\n"}
{"id": "1050585", "url": "https://cs.wikipedia.org/wiki?curid=1050585", "title": "Völkerkarte von Europa", "text": "Völkerkarte von Europa\n\nVölkerkarte von Europa je mapa zabývající se národnostním složením v Evropě v první polovině devatenáctého století. Celé dílo je v německém jazyce a bylo vydáno v Berlíně roku 1821 vydavatelstvím Technisches Büreau a jeho autorem je F. A. von Etzel. Mapa se později dostala do soukromé knihovny obrozence Pavla Josefa Šafaříka, kterou roku 1863 zakoupil Český zemský výbor a deponoval ji v Národním muzeu. Při převedení mapových děl Národního muzea za komunizmu se Volkekarte von Europa a další sbírky dostaly do Mapové sbírky na Albertově. Zde ji můžete vidět až dodnes.\n\nPotomek irského šlechtického rodu. Jeho otec se dostal do Pruska jako obchodník s tabákem. V mládí se zabýval geografií a biologií. Získal doktorát věd ve Wittenbergu. Narukoval do armády a účastnil se Napoleonských válek. Později se angažoval v rozvoji telegrafu v Německu (Prusku). Režíroval výstavbu prvního optického telegrafu z Berlína do Koblenze. Dnes bývá označován jako „Pruský telegrafický ředitel“. V osobním životě byl svobodným zednářem. V roce 1821 založil v Koblenzi zednářskou loži.\n\nMapa byla vytvořena za účelem osvěty a přiblížení národnostního složení široké veřejnosti. Ačkoli autor neuvádí měřítko, víme že se jedná o mapu malého měřítka, protože je zde zobrazeno území Evropy. Jedná se o původní, statickou, tematickou mapu, jejíž hlavním tématem je národnostní složení v Evropě v první polovině devatenáctého století. Národnosti jsou děleny podle hlavních národnostních a jazykových skupin (románské, slovanské, germánské, turkické, balkánské, ugrofinské, keltské a další). \n\nMapa se nachází na jediném archu o rozměrech 49,3 x 64 cm. V levé části mapy můžeme najít legendu. Jednotlivé národnostní skupiny jsou rozlišeny barvami a dále jsou národnosti ještě podrobněji popsány. To autor vysvětluje v dolní části legendy. V závěru legendy autor doplňuje, že některé národnostní menšiny (Židé, Arméni a Romové) se objevují po celé Evropě, a proto jim nelze přiřadit domovinu. \n\nNázev mapy se nachází v levém horním rohu. Mimo jiné v levém horním rohu najdete jméno autora, rok a místo vydání a vydavatelství. Vše je vloženo v jednom oválu a psáno ozdobným písmem. \nMapa obsahuje názvy významných řek, měst, moří a zálivů. Žádný výškopis se v mapě nenachází. Hranice území jsou podle národnostního hlediska, nikoliv státního. Kromě Evropy je zde zaznamenán také Blízký východ a kavkazské národnosti.\n\nMapa se v Mapové sbírce zachovala viditelně nepoškozená, po okrajích opatřena dvěma razítky (Šafaříkovy knihovny a Národního muzea).\n\nDříve volněji chápaná národní identita se během 19. století \"přeměnila\" v ideologii nacionalismu. Tato ideologie vykládá smysl života společnosti i organizace jedinců v ní na základě příslušnosti k národu. Právě díky tomu byla v tomto období poptávka po národnostních mapách i u širší veřejnosti. \n\nPrusové, potažmo Němci, byli novým fenoménem národa obzvlášť fascinováni. Koncepce jednoho německého národa (pangermanismu) byla od první poloviny 19. století stěžejní a odvíjela se od něho celá politika Pruského státu a později (po sjednocení Německa v roce 1871) i celého Německého císařství. Nacionalismus proto ovlivňoval veškeré pruské elity a autor, ač syn přistěhovalce, nebyl výjimkou a mapa je toho dobrým důkazem.\n\nNejpodrobněji je vykresleno území dnešního Německa a Rakouska (autor chápe Rakušany jako Němce z důvodu již zmíněného vlivu pangermanismu na autora). A čím více na východ, tím je značení nepřesnější (na východě již nejsou zobrazena města, ale pouze vodstvo). České země bere jako součást německého vlivu, přiznává Čechům jen území se středem v Praze a s hraničními městy Českými Budějovicemi a Hradcem Králové. Na jižní Moravě je podle autora už slovenská národnost a na sever od Brna autor zmiňuje národnost hanáckou. Dále bychom dnes autorovi vytkli zařazení Rumunů (románské) a Bulharů (slovanské) mezi balkánské národy a nespojení ugrofinské skupiny. \n\nDalší zajímavostí mapy je, že nultý poledník prochází Islandem a ostrovem Ferro, nikoliv Greenwichem, jak je tomu dnes, protože ve starověku se Kanárské ostrovy pokládaly za západní konec obyvatelného světa, a tak řecký geograf Klaudios Ptolemaios uvažoval o tom, že by se od tamějšího poledníku měly počítat zeměpisné délky. Francouzský král Ludvík XII. roku 1634 stanovil jako nultý poledník ostrov Ferro, který užívaly ještě rakouské armádní mapy. Můžeme si též všimnout německých názvů moří jako Deutschemeer (Severní m.), Ostsee (Baltské m.) nebo území dnes považované za zálivy Aquitanisches meer (Biskajský záliv).\n\n\n\n"}
{"id": "1050588", "url": "https://cs.wikipedia.org/wiki?curid=1050588", "title": "Kaple Nanebevzetí Panny Marie (Červený Kostelec)", "text": "Kaple Nanebevzetí Panny Marie (Červený Kostelec)\n\nKaple Nanebevzetí Panny Marie je římskokatolická klasicistní kaple v Červeném Kostelci-Lipkách. Patří do farnosti Červený Kostelec. Vlastníkem kaple je město Červený Kostelec.\n\nBohoslužby se v kapli nekonají.\n\n"}
{"id": "1050589", "url": "https://cs.wikipedia.org/wiki?curid=1050589", "title": "Zásady poctivého obchodního styku", "text": "Zásady poctivého obchodního styku\n\nZásady poctivého obchodního styku jsou obdobné dobrým mravům, uplatňují se však jen ve vztazích mezi podnikateli. V českém právu byly až do roku 2014 výslovně vyjádřeny v kogentním ustanovení § 265 obchodního zákoníku, podle nějž právo, které je vykonáváno v rozporu s těmito zásadami, nepožívá právní ochrany. I poté je však na ně odkazováno v právní úpravě junktimačních kartelových dohod a adhezních smluv mezi podnikateli.\n\nU obchodníků existuje velmi široká smluvní volnost, navíc se u nich předpokládá obchodní zdatnost a vysoká míra profesionality. Nesou podnikatelské riziko a nemohou proto např. argumentovat, že určitou smlouvu uzavřeli v tísni a za nápadně nevýhodných podmínek. V určitých případech však mohou jako zákonnou výjimku z tohoto pravidla uplatnit zásadu poctivého obchodního styku, která jim umožní, aby protistrana, která ji porušila, nevyhrála případný soudní spor. Porušení těchto zásad tedy nezpůsobí neplatnost právního jednání, ale jen nevymahatelnost získaných práv, půjde o tzv. naturální obligace. V tomto ohledu i soudní praxe uznala, že určité jednání může být v rozporu se zásadami poctivého obchodního styku, ale nikoli takové intenzity, aby se zároveň příčilo dobrým mravům. Zásady poctivého obchodního styku nikdy nebyly, podobně jako obchodní zvyklosti, právem přesně definovány. Je nutno je zkoumat v každém případě zvlášť a s ohledem na okolnosti daného případu. Judikatura však již dospěla k závěru, že jednou z nich je včasné placení dluhů. Naopak jestliže věřitel vymáhá svou pohledávku, ačkoli dlužník má vůči věřiteli vlastní pohledávku převyšující tento dluh, o porušení zásad poctivého obchodního styku nejde.\n"}
{"id": "1050591", "url": "https://cs.wikipedia.org/wiki?curid=1050591", "title": "Okres Vásárosnamény", "text": "Okres Vásárosnamény\n\nOkres Vásárosnamény je součástí župy Szabolcs-Szatmár-Bereg v Maďarsku. Od roku 2013 je sídlem okresu město Vásárosnamény.\n\nOkres se rozkládá na východě Maďarska. Od jihu k severu jím protéká řeka Tisa, do níž se zleva vlévají řeka Szamos a říčka Kraszna. Nadmořská výška je zhruba 103 - 130 m. Na východě hraničí s Ukrajinou. Rozloha okresu je 617,94 km². \n\nOkresem prochází z vnitrozemí na Ukrajinskou hranici hlavní silnice č.41. Rovněž tak se ve stejném směru staví dálnice M3. Za zmínku také stojí železnice. \n\nOkres je tvořen 28 obcemi, z nichž dvě jsou města (Vásárosnamény a Nyírmada) a jedna obec je městysem. Údaje v tabulce jsou z roku 2015.\n\nV lednu 2013 v okresu žilo 36 689 obyvatel. Obyvatelé se zabývají především zemědělstvím (ovoce, brambory, kukuřice) a živočišnou výrobou. Za zmínku stojí velká nezaměstnanost.\n"}
{"id": "1050601", "url": "https://cs.wikipedia.org/wiki?curid=1050601", "title": "Buhuși", "text": "Buhuși\n\nBuhuși (rumunsky , ) je rumunské město v župě Bacău. Administrativní součástí města jsou i vesnice Marginea a Runcu. V Buhuși se nachází pět základních škol a jedna střední. V roce 2011 zde žilo 14 562 obyvatel.\n\nPrvní písemná zmínka pochází z 15. století, kdy je zmiňováno jako \"Bodești\". Tehdy byla obec majetkem významné bojarské rodiny Buhușů. V roce 1457 byl nedaleko obce vystavěn Štěpánem III. Velikým klášter Runc.\n\nJednu dobu se ve městě nacházela největší textilní továrna v jihovýchodní Evropě, po roce 1989 však došlo k výraznému omezení provozu a společnost tak nyní zaměstnává již jen méně než 200 zaměstnanců.\n\n"}
{"id": "1050602", "url": "https://cs.wikipedia.org/wiki?curid=1050602", "title": "Kostel svatého Martina (Rtyně)", "text": "Kostel svatého Martina (Rtyně)\n\nKostel svatého Martina ve Rtyni je barokní sakrální stavbou architektonicky dominující obci Rtyně nad Bílinou. Kostel je orientovaný k severu.\n\nPrvní zmínka o kostele pochází z roku 1381, který byl v roce 1383 doložen jako farní kostel. Ten byl v roce 1662 přestavěn. Současný objekt je barokní stavbou z let 1734–1737, kterou realizoval, podle projektu architekta Hieronyma Costy, zednický mistr teplického panství Clary-Aldringenů Christian Lagler. Stavba byla dokončena na podzim roku 1736. Generální oprava střechy, vnějších a vnitřních omítek proběhla mezi lety 1974 až 1981. V letech 2001–2007 byla instalována nová věžní báň.\n\nKostel je jednolodní, obdélný, s odsazeným pravoúhle zakončeným presbytářem. Po bocích presbytáře jsou sakristie a oratoř. Vnějšek kostela je členěn lizénovými rámy a segmentovými okny. Průčelí je s mělkým rizalitem, po jehož stranách jsou prázdné niky. Z rozeklaného trojúhelníkového štítu nad rizalitem vystupuje hranolová věž s nárožními lizénami a polokruhovými okny. Věž je zastřešená cibulově.\n\nPresbytář je sklenut plackou, zatímco loď kostela má valenou klenbu s lunetami. Kostel je vyzdoben freskami.\n\nMobiliář je barokní a rokokový. Do roku 1995 se zde nacházela pozdně gotická polychromovaná \"Madona s Jezulátkem\" z období kolem roku 1500. Nyní je deponována na biskupství v Litoměřicích. Kazatelna je rokoková a pochází od A. Eckerta z roku 1746. Rozměrné dvoumanuálové varhany s dvaceti rejstříky jsou od S. Mühlera z roku 1883.\n\nPrůčelní západní věž je bez zvonů, protože původní byly zrekvírovány v období I. světové války. V roce 1930 byly (z iniciativy tehdejšího bořislavského faráře Franze Sitteho) u Richarda Herolda z Chomutova pořízeny zvony nové, které však byly opět zabrány v roce 1942. Pouze v sanktusníku se nachází zvon z roku 1844 od Františka Golda. Ze zrekvírovaných je znám zvon z roku 1505 od Jana Konváře.\n\nKolem kostela býval původní hřbitov s kamennou ohradní zdí a s výklenkovými kaplemi v nárožích. Tyto kaple se štítovými nástavci se dochovaly se pouze tři. Čtvrtá, jihovýchodní kaple, zanikla při stavbě nové silnice v šedesátých letech 20. století.\n\n\n\n"}
{"id": "1050604", "url": "https://cs.wikipedia.org/wiki?curid=1050604", "title": "Henrik Rung", "text": "Henrik Rung\n\nHenrik Rung (30. března 1807 Kodaň, Dánské království – 21. prosince 1871 Kodaň, Dánské království) byl dánský hudební skladatel, dirigent a učitel hudby.\n\nRung se narodil v Kodani. V září 1816 se s rodinou přestěhoval do Næstvedu, kde se začal učit hře na kytaru a housle. V roce 1825 se vrátil do Kodaně a učil se zde hudební teorii pod vedením skladatele Ch.E.F. Weyse. O tři roky později (1828) studoval hru na kontrabas v Dánském královském orchestru (\"Det Kongelige Kapel\") a v roce 1834 se stal jeho oficiálním členem.\n\nV roce 1837 získal cestovní stipendium do Itálie, kde studoval italskou vokální hudbu, především renesanční hudbu. Když se o pár let později (1842) vrátil do Dánska, stal se sbormistrem u Královského dánského divadla (\"Det Kongelige Teater\") a velice žádaným učitelem zpěvu.\n\nV roce 1851 založil pěvecké sdružení Cæciliaforeningen, jehož předsedou byl až do své smrti v roce 1871. Za své zásluhy dostal v roce 1862 státní vyznámenání Řád Dannebrog v hodnosti Rytíře. O čtyři roky později (1866) se stal titulárním profesorem.\n\nPohřben je na hřbitově \"Holmens Kirkegård\".\n\nByl otcem hudebního skladatele Frederika Runga, vynálezce Georga Runga a operní pěvkyně Sophie Keller.\n\nRung byl velice plodným skladatelem. Psal opery, zpěvohry a hudbu pro několik set písní a romancí. Mezi jeho nejznámější počiny patří hudba k písni \"I Danmark er jeg født\" (\"V Dánsku jsem se narodil\") (slova napsal Hans Christian Andersen).\n"}
{"id": "1050607", "url": "https://cs.wikipedia.org/wiki?curid=1050607", "title": "Pavel Karas", "text": "Pavel Karas\n\nPavel Karas (* 7. května 1965 Praha) je český meteorolog a moderátor, od roku 1994 moderuje v České televizi pořad \"Předpověď počasí\".\n\nV letech 1980 až 1984 vystudoval SPŠD.\n\nV letech 1984 až 1993 pracoval v Českém hydrometeorologickém ústavu, konkrétně v observatoři v pražské Libuši. S předpovědí počasí v televizi začínal na programu OK3. V České televizi působí od ledna 1994 v Redakci zpravodajství ČT, resp. v redakci počasí. Moderuje pořad \"Předpověď počasí\". S kolegy Taťánou Míkovou a Alenou Zárybnickou vydal v roce 2007 knihu \"\"Skoro jasno\"\".\n\nV ČT působil také jako moderátor a dramaturg magazínu o počasí \"Turbulence\", který v letech 2011 až 2013 vysílala ČT24.\n\nPavel Karas je rozvedený a má jednoho syna.\n"}
{"id": "1050608", "url": "https://cs.wikipedia.org/wiki?curid=1050608", "title": "Moinești", "text": "Moinești\n\nMoinești je rumunské město v župě Bacău. Administrativní součástí města je i vesnice Găzărie. V roce 2011 zde žilo 21 787 obyvatel.\n\nPrvní písemná zmínka pochází z roku 1467. V roce 1832, kdy je zde poprvé doložen târg (pravidelný trh), žilo v Moinești v 188 domech 588 obyvatel. Roku 1921 se stalo městystem (\"comună urbană\") a získalo tak vlastní znak; městem je od roku 2002.\n\nOkolí Moinești je bohaté na přírodní zdroje, zejména ropu, zemní plyn, sůl a dřevo. Od 50. do 80. let 20. století tak obec zažila v souvislosti s velkým rozvojem těžby ropy ekonomický rozkvět. Po roce 1990 se však po celonárodní privatizaci průmyslu ekonomika obce propadla, což vedlo až k 20% nezaměstnanosti.\n\nV roce 1996 byl u vjezdu do obce otevřen pomník u příležitosti stoletého výročí narození místního rodáka Tristana Tzary, zakladatele dadaismu. Z oceli a betonu jej vytvořil sochař Ingo Glass.\n\n"}
{"id": "1050609", "url": "https://cs.wikipedia.org/wiki?curid=1050609", "title": "Bohouš (film)", "text": "Bohouš (film)\n\nBohouš je televizní film režiséra Petra Schulhoffa natočený v roce 1968 v Československé televizi Praha, ve filmových ateliérech Barrandov. V hlavních rolích Jiří Sovák a Vladimír Menšík. Role psa se zhostil bernardýn Baldur.\n\nOdpovědný vedoucí a hostinský horské chaty Na Vidrholci Alois Randa (Jiří Sovák) má bernardýna Bohouše, který je nenasytný a který mu kdysi zachránil život před umrznutím. Společně s Randou je zde zaměstnána servírka, pokojská a možná budoucí žena Miluše Metelková (Zdena Hadrbolcová), která ovšem Bohouše v lásce nemá. Metelková na chatu nastoupila na základě Randova seznamovacího inzerátu, ale byla záhy velmi rozčarována, zejména díky podmínkám na chatě a nesplnění slibu manželství. Metelková chatu i Randu opouští právě ve chvíli, kdy do horské chaty přichází pan Humhej (Vladimír Menšík), který se chce najíst. Mezi Randou a Humhejem dochází posléze k sázce, kdo toho více sní. Zda host Humhej anebo bernardýn Bohouš. Zpočátku sázka vypadá vyhraně ve prospěch Bohouše, ale nakonec pes prohrává, odmítá pozřít chléb. V konci se paní Metelková vrací s domněním, že se hoteliér Randa kvůli jejich rozchodu chtěl zabít. Humhej má na konci příběhu opět hlad.\n\n\n"}
{"id": "1050610", "url": "https://cs.wikipedia.org/wiki?curid=1050610", "title": "Josef Mayer", "text": "Josef Mayer\n\nJméno Josef Mayer má více osob:\n"}
{"id": "1050612", "url": "https://cs.wikipedia.org/wiki?curid=1050612", "title": "Modální notace", "text": "Modální notace\n\nModální notace je systém notace vícehlasé hudby, který se používal v západní Evropě v tzv. notredamské éře ve 12. století až do počátku 13. století. Modální notace se vyvinula z předchozí kvadrátní notace.\n\nV dějinách evropské hudby byla modální notace prvním systémem, který umožňoval určovat rytmus, tedy pevně definovat sled dlouhých a krátkých notových hodnot. Na rozdíl od jednohlasé hudby (např. gregoriánský chorál) je pevně stanovený rytmický sled předpokladem pro to, aby bylo možné vícehlasou hudbu srozumitelně písemně zaznamenat. \n\nNa rozdíl od moderního notopisu však ještě nebylo možné zaznamenat přesné jednotlivé hodnoty not. Modální notace se zakládala na šesti různých rytmických formách (\"modi\"), které se v průběhu jedné skladby stále opakovaly. Tato rytmika, spočívající v pravidelném opakování těchto modů, se nazývá modální rytmika. Pravidelné opakování rytmických jednotek umožňovalo zvláštní notopis, modální notaci.\n\nTěchto šest modů bylo zapsáno jako řada ligatur (not spojených trámečkem) a prostých not. Předloha pořadí ligatur a prostých not označoval modus, v němž se měla skladba zpívat.\n\nNa počátku 13. století se od modální notace oddělila mensurální notace, která umožňovala zobrazit i značně členitý rytmus.\n\nVe většině pramenů se uvádí šest rytmických modů, jak bylo poprvé vysvětleno v anonymním pojednání \"De mensurabili musica\" z doby kolem roku 1260. Toto dílo bylo dříve připisováno Janovi Garlandskému, ten je však považován nyní pouze za editora, jenž na konci 13. století text upravil pro Jeronýma Moravského, který jej měl v svých pojednáních). Každý z modů se skládal z krátkých vzorců dlouhých (\"longa\" = \"nota ternaria\") a krátkých (\"brevis\" = \"nota binaria\") odpovídajících metrickým stopám:\n\n\n"}
{"id": "1050613", "url": "https://cs.wikipedia.org/wiki?curid=1050613", "title": "Noir Film Festival", "text": "Noir Film Festival\n\nNoir Film Festival je festival noirových filmů, který se od roku 2013 koná v České republice. Je tohoto druhu jediným festivalem ve střední Evropě. Probíhá mimo velká města – první ročník se uskutečnil na hradě Kokořín, od druhého ročníku se konání přesunulo na hrad Křivoklát.\n\nK rozhodnutí situovat festival mimo prostředí velkého města inspirovali zakladatele a koordinátora organizačního týmu Víta Grigartzika sami noiroví hrdinové: byť je film noir primárně spojován s urbanistickou džunglí, i jeho protagonisté z ní utíkali na venkov a hledali útočiště v panenské přírodě.\n\nMyšlenka na vytvoření festivalu, který by se věnoval ryze filmu noir, vznikla v rámci projekcí v ERA Art klubu, kde běželo začátkem roku 2013 pásmo noirových filmů. Organizátor večerů Vít Grigartzik se rozhodl uspořádat festival, který by svou atmosférou odpovídal charakteru filmů, a zvolil proto kulisy hradu mimo velkoměsto. Oslovil dramaturgy Janu Bébarovou a Milana Haina, kteří stojí za jediným českým blogem, který se tomuto fenoménu věnuje (Film Noir Blog). V šibeničním čase několika měsíců stihli připravit ucelený koncept festivalu, jehož zahájení proběhlo 21. srpna 2013 na hradě Kokořín.\n\nCharakteristické animované znělky Noir Film Festivalu, odhalující tajemství ženských očí - logotypu festivalu, vytvářel do roku 2018 pro festival režisér Pavel Soukup. V roce 2019 znělku vytvořili Marie Urbánková a Matouš Vyhnánek.\n\nOsmý ročník se uskuteční 20.–23 srpna 2020. Festival mj. složí poctu herečce Claire Trevor, jež se proslavila mj. jako zákeřná femme fatale Dicka Powella coby Phila Marlowa ve slavné chandlerovské adaptaci \"Sbohem buď, lásko má\" (Murder, My Sweet, 1944) a coby partnerka psychopatického zabijáka v podání Lawrence Tierneyho ve \"Zrozen k zabíjení\" (Born to Kill, 1947). S Georgem Raftem si zahrála v noiru \"Johnny Angel\" (1945), Dennis O’Keefe jí byl osudovým mužem v \"Raw Deal\" (1948) a v neposlední řadě účinkovala po boku hvězdné dvojice Lauren Bacall & Humphrey Bogart v \"Key Largu\" (1948) v tragické roli gangsterské nevěsty, za níž získala svého jediného Oscara.\n\nSedmý ročník se konal 22.–28. srpna 2019. Programovými sekcemi byly Lupičský noir, Retrospektiva Fritze Langa, Cornell Woolrich, Proto-noir, Japonský noir, Československý noir a Pocta Veronice Lake. Uvedeno bylo 38 filmů, pokřtěna byla Blu-ray edice Hitchockovy Rebeccy a Janu Hřebejkovi byla předána výroční cena Noirové oko. Hosty festivalu byli režisér Theodor Kuhn, jenž uvedl svůj film \"Ostrým nožom\", z Austrálie přiletěl režisér Scott Lewis, jenž diskutoval s diváky o svém filmu \"Případ uneseného slavíka\" (The Case of the Shanghaied Songbird), a v neposlední řadě producent a režisér Václav Marhoul divákům přiblížil složitou produkční historii a natáčení svého \"Nabarveného ptáčete.\" Došlo i na doprovodný dvojkoncert Beaty Hlavenkové a Doroty Barové.\n\nJedna z programových částí prozkoumala inspirační vlivy filmu noir a pokusila se o rozkrytí jeho návaznost na vývoj v hrané i non-fikční kinematografii, literatuře, rozhlasu, fotografii nebo žurnalismu. V sekci nazvané proto-noir byly k vidění snímky, které podle dramaturgů festivalu Milana Haina a Jany Bébarové sehrály podstatnou úlohu při formování filmu noir: německé filmy \"Ulice\" (1923) a \"Modrý anděl\" (1930), pro nějž Josef von Sternberg objevil svou hereckou múzu Marlene Dietrich, dále jedna z nejznámějších klasických amerických gangsterek 30. let \"Zjizvená tvář\" (1932) a slavné francouzské drama z éry poetického realismu \"Den začíná\" (1939) s Jeanem Gabinem v hlavní roli.\n\nPodruhé za svou existenci se Noir Film Festival vydal za hranice Evropy. Po Mexiku (NFF 2017) nabídl výběr snímků vzniklých v Zemi vycházejícího slunce. Již v období 30. let klasikové japonské kinematografie jako Kendži Mizoguči nebo Jasudžiró Ozu natáčeli díla s kriminálními zápletkami nebo s motivem padlých žen, která se vyznačovala temnou vizuální stylizací. Teprve po druhé světové válce však lze mluvit o ustanovení specifické japonské noirové tradice, na níž se velkou měrou podepsali i tvůrci mladší generace, jako například neúnavný bořič konvencí Seidžun Suzuki. V programu NFF se objevily hned dva jeho filmy: \"Tokijský tulák\" (1966) a \"Cejch zabijáka\" (1967). Ty doplní japonský hitman noir \"Kolt místo klíče\" (1967) v režii Takašiho Nomury a pochmurné drama \"Já čekám\" (1957), které bylo režijním debutem Korejošiho Kurahary.\n\nCornell Woolrich (1903–1968) ve 40. a 50. letech 20. století platil za jednoho z nejprodávanějších autorů kriminálních příběhů. Dílo Woolriche, jenž většinu svého života prožil v New Yorku, kam situoval řadu svých děl, je protkáno atmosférou zoufalství a paranoie, jak ukáže čtveřice promítaných titulů. Při zahájení festivalu ve čtvrtek 22. 8. diváci zažili open-air projekci \"Přízračné dámy\" (1944), první z četných příspěvků režiséra Roberta Siodmaka noirovému cyklu a obecně první noir, jehož protagonistkou a hybatelkou děje byla žena. V sekci byla dále uvedena adaptace \"Černého anděla\" (1946) patřícího k Woolrichově vrcholné sérii tzv. černých románů, či pro přítomnost dětského protagonisty atypický noir \"Křik chlapce\" (1949). Nechybělo ani slavné Hitchcockovo \"Okno do dvora\" (1954) s hollywoodskými hvězdami Jamesem Stewartem a Grace Kelly ve zfilmované Woolrichově povídce „It Had to Be Murder“.\n\nPlejádu amerických filmů 40. a 50. let, které tvoří jádro klasického filmu noir, na Křivoklátě každoročně doplňují snímky místní provenience, které vznikaly buď paralelně v téže době či o pár let později a jež vykazují noirové tendence. Výběr tehdejší československé kinematografie zastupovaly čtyři tituly: \"Noční host\" (1961), \"Poľnočná omša\" (1962), \"Smrt si říká Engelchen\" (1963) a \"Dům ztracených duší\" (1967). Kromě toho, že všechny z nich byly natočeny v 60. letech, jsou adaptacemi literárních děl a můžeme je kategorizovat jako psychologická dramata, vykazují rovněž společný stěžejní motiv: znepokojivé události z období druhé světové války, které si postavy jednotlivých filmů nesou jako tíživé trauma minulosti tak, jak to u typických noirových charakterů obvykle bývá.\n\nJelikož motiv zločinu je stěžejním aspektem filmu noir, jednu z programových sekcí tvořily snímky tematizující loupež – její plánování, průběh a fatální důsledky. Ve výběru nechyběl ani jeden z klíčových titulů tzv. subžánru heist filmů, a to \"Zabíjení\" (The Killing, 1956), jež v rané fázi kariéry natočil Stanley Kubrick a které později inspirovalo Quentina Tarantina při realizaci jeho průlomového filmu \"Gauneři\" (Reservoir Dogs, 1992). Noir Film Festival každoročně zařazuje do programu výběrovou retrospektivu autorů, kteří se zásadním způsobem podíleli na utváření klasického filmu noir – v minulosti se jednalo o režiséry Billyho Wildera, Orsona Wellese, Otto Premingera, Alfreda Hitchcocka, Samuela Fullera či spisovatele Jamese Ellroye.\n\nSedmý ročník divákům nabídl filmové klenoty od Fritze Langa, který se během své dvacetileté americké kariéry profiloval jako mistr noirových snímků. Ve výběru se mj. objevila jeho filmová adaptace špionážního románu Grahama Greena \"Ministerstvo strachu\" (Ministry of Fear, 1944) a temná studie charakterů \"V osidlech noci\" (Clash by Night, 1952), s hvězdným obsazením Barbary Stanwyck, Roberta Ryana a Marilyn Monroe.\n\nNeměnnou součástí festivalu byly rovněž speciální pocty hereckým ikonám filmu noir: v roce 2019 jimi bylo populární noirové duo Veronica Lake – Alan Ladd, kteří se na začátku 40. let společně objevili hned v několika výrazných titulech.\n\n7. 11. se usktetčnila projekce Tarantinových \"Gaunerů\" (1992) na netradičním místě v trezoru bývalé Komerční banky v Paláci Kobližná, Hitchcockova \"Rebecca\" byla uvedena 27. 11. v brněnské Vile Löw-Beer. Návštěvníci pražského kina Lucerna zhlédli 29. 11. film Fritze Langa \"Šarlatová ulice\" (1945) a Tarantinovy \"Gaunery\" (1992). 30. 11. pak filmovou adaptaci jednoho z románů Cornela Woolriche \"Křik chlapce\" (1949) a první americký film Alfreda Hitchcocka \"Rebecca\" (1940).\n\nŠestý ročník se uskutečnil 23.–28. srpna 2018. V retrospektivní sekci festival představil tvorbu režiséra Samuela Fullera. Uvedl například \"Zátah na Jižní ulici\" nebo také pozdější \"Chodbu šoků\" a \"Nahý polibek\". Hostem přehlídky byla i režisérova dcera Samantha Fuller, která zde uvedla svůj dokument \"Plný život Samuela Fullera\".\n\nNoir Film Festival zaměřil pozornost také na fenomén vězeňského noiru. V tematické sekci se promítala například \"Hrubá síla\" francouzského režiséra Julese Dassina nebo \"Vzpoura v bloku 11\" režiséra Dona Siegela.\n\nSekce s názvem Psycho noir představí postavy duševně nevyrovnaných jedinců uchylujících se k brutálnímu násilí, které noirovému cyklu začaly dominovat v jeho pozdější fázi z konce 40. let. Půjde o filmy jako \"Polibek smrt\"i nebo \"Zrozen k zabíjení\".\n\nOblíbenému noirovému archetypu femme fatale se věnoval programový oddíl Nové osudové ženy, v němž došlo na debut sester Wachowských \"Past\" nebo také snímek \"Bílá orchidej\", který byl na festivalu uveden v české premiéře.\n\nOsudových žen se dotkne také seriálová část programu pořádaná ve spolupráci s televizí HBO. Diváci uvidí kompletní minisérii \"Mozaika\" režiséra Stevena Soderbergha a první dva díly minisérie HBO \"Ostré předměty\" s Amy Adams v hlavní roli.\n\nPodzimní Ozvěny NFF 2018 se konaly v Praze (16. a 17. 11.), Zlíně (26. 11.), Brně (29. 11.) a Olomouci (6. 12.)\n\nPátý ročník se uskutečnil 17.–20. srpna 2017. Program opět čítal na čtyři desítky projekcí situovaných v několika sálech hradu Křivoklát a na jeho nádvoří. Hlavní tematická sekce nesla název Vlaky ve filmu noir. Klíčovým bodem programu byly temné snímky, jejichž napětí vyvěrá ze stísněných prostor dopravního prostředku, v nichž jsou všichni zúčastnění de facto uvězněni. Tak jako násilnickým manželem utlačovaná Vicki, ztvárněná Glorií Grahamovou, která svádí dobráckého veterána Jeffa (Glenn Ford) ve filmu \"Human Desire\" (1954), který Fritz Lang v pozdní fázi své hollywoodské kariéry natočil podle románu Emila Zoly \"Člověk bestie\".\n\nVedle tísnivého prostředí vlaků bylo jedním ze specifických míst, které festival divákům představí, exotické Mexiko. Takzvanou zlatou éru mexické kinematografie 40. a 50. let reprezentovaly dva snímky tamního mistra melodramatu Roberta Gavaldóna \"Ta druhá\" (La Otra, 1946) s Dolores del Rio v hlavní dvojroli povahově odlišných sester a \"Klečící bohyně\" (La diosa arrodillada, 1947) s femme fatale ztělesněnou kráskou Mariou Felix. Třetí film v této sekci, který pod názvem \"Dobrodružka\" (Aventurera, 1950) natočil Alberto Gout, sází na půvab Ninón Sevilly v roli padlé dívky z velkoměsta, jíž osud donutí uchýlit se k prostituci.\n\nV sekci Noir na jih od El Pasa navíc festival uvedl výběr hollywoodských snímků téže doby situovaných do Mexika. Sem patří například \"Cesta bez návratu\" (Where Danger Lives, 1950) s hercem Robertem Mitchumem nebo dokumentárně stylizovaný \"Incident v pohraničí\" (Border Incident, 1949).\n\nK vidění byly také vybrané filmy Alfreda Hitchcocka, které se ocitají na pomezí noiru, nebo snímky s legendárním noirovým hercem Humphreym Bogartem. Snímky Jiřího Krejčíka, Karla Kachyni nebo Jiřího Weisse reprezentovaly linii československého noiru. Festival zařadil i tematicky spřízněné seriály HBO, noirovou krimiserii \"Jedna noc\" a český seriál \"Pustina\".\n\nV Olomouci se Ozvěny NFF 2017 uskutečnily 8. 11. v klubu Pastiche Filmz, v Praze pak 9.–10. 11. v kině Lucerna.\n\nČtvrtý ročník se konal ve dnech 18.–21. srpna 2016. Zaměřil se na německý noir, dalšími tematickými kategoriemi byly Freudovský noir, San Francisco noir a Noirový western, Československý TV noir. Retrospektiv se dočkali režisér Otto Preminger a spisovatel James Ellroy. Filmové pocty festival složil Olivii de Havilland a Kirku Douglasovi. V programu se navíc objevily tři filmy v rámci Speciálních projekcí HBO a další tři ve Zvláštním uvedení. Festival přinesl na čtyřicet projekcí, mezi lákadla patřily filmy \"Rozdvojená duše\" s Ingrid Bergman, \"Posedlá\" s Joan Crawford, Premingerův film \"Ve víru\", Siodmakova \"Noc, ve které přišel ďábel\" či \"Královna Alžběta\", němý francouzský film z roku 1912 doprovázený živou hudbou. Vzácným hostem NFF 2016 byl Eddie Muller, spisovatel, filmař a noirový historik, zakladatel Film Noir Foundation, který dorazil ze San Franciska, aby převzal výroční cenu Noirové oko a doprovodil seminářem sekci San Francisco noir. NFF 2916 nabídl i autorské čtení – Petra Soukupová a Jiří Walker Procházka přečetli své povídky z připravované sbírky \"Praha noir\".\n\n12. 10. se v pražském kině Dlabačov uskutečnily Ozvěny NFF 2016.\n\nTřetí ročník se konal ve dnech 20. až 23. srpna 2015. Promítalo se ve třech historických sálech, ve věži Huderka a na hradním nádvoří (tři večerní projekce). Program doplnily koncerty a divadelní představení \"Leni\" (Divadlo v Řeznické).\n\nV polovině 40. let se velké oblibě těšily snímky kombinující prvky divadelního melodramatu, gotického románu a filmového hororu. Velmi často – ale ne nutně – byly zasazeny do minulosti a odehrávaly se ve skličujícím prostředí viktoriánských domů nebo opuštěných venkovských sídel, v nichž mladá, nezkušená žena byla vydána na milost staršímu muži s tajemnou minulostí a/nebo sklony k násilí a maniakálnímu chování. Vzorem pro tento typ snímků se stal Hitchcockův hollywoodský režijní debut \"Mrtvá a živá\" (\"Rebecca\", 1940) natočený podle románu Daphne du Maurier v produkci Davida O. Selznicka. Do sekce gotického noiru byly zařazeny také tři pozdější filmy v čele se slavnými \"Plynovými lampami\" George Cukora. Uveden byl rovněž pohádkově laděný noirový horor \"Noc lovce\" v hlavní roli s Robertem Mitchumem.\n\nFilmy: \"Plynové lampy\" (USA, 1944), \"Jmenuji se Julia Ross\" (USA, 1945), \"Náměstí kocoviny\" (USA, 1945), \"Noc lovce\" (USA, 1955)\n\nFilm noir byl vždy atraktivní jak pro diváky, tak samotné filmaře, kteří se k jeho kinematografii a archetypálním konstantám již desítky let s oblibou vracejí a po svém je revidují. O popularitě tohoto fenoménu svědčí množství titulů, jež vznikly jako variace více či méně známých noirových snímků. Do programu byly zařazeny tři filmové dvojice, které reprezentují zmiňované tendence. Zatímco vybrané původní filmy noir klasické éry (\"Křížem krážem\", \"Velké hodiny\" a \"Noc a město\") zastupují období přelomu 40. a 50. let, kdy byl noirový cyklus ve své nejsilnější fázi, jejich „předělávky“ (\"Skryté zlo\", \"Bez východiska\" a \"Noc a město\") se datují do konce 80. až poloviny 90. let,kdy se velké oblibě těšily neo-noiry. Právě jejich srovnáním si diváci mohou udělat jasnou představu, jakým vývojem film noir a konvence s ním spjaté postupem času prošly.\n\nFilmy: \"Křížem krážem\" (USA, 1949), \"Skryté zlo\" (USA, 1995), \"Velké hodiny\" (USA, 1948), \"Bez východiska\" (USA, 1987), \"Noc a město\" (GBR, 1950), \"Noc a město\" (USA, 1992)\n\nSté výročí narození hollywoodského „zázračného dítěte“ Orsona Wellese (1915–1985) bylo připomenuto čtyřmi snímky, které jasně dokládají, jak klíčovou roli tento tvůrce ve vývoji noirového cyklu sehrál. Ačkoliv výběr dramaturgů začíná filmem \"Cizinec\" z roku 1946, nelze se nezmínit o snímku pět let starším, notoricky známém \"Občanu Kaneovi\" (Citizen Kane). Projekt, k němuž Welles dostal bianco šek od společnosti RKO, významně ovlivnil utvářející se noirový styl založený na ostrých konturách, expresionistickém svícení, klaustrofobické mizanscéně a nelineárně uspořádaném vyprávění. Spolu s \"Cizincem\" wellesovskou retrospektivu dále tvoří \"Dáma ze Šanghaje\" (1947), výsledek bouřlivé spolupráce Wellese a producenta Harryho Cohna, \"Dotek zla\" (1958), často označovaný za epitaf klasického filmu noir, a adaptace románu Franze Kafky \"Proces\" (1962).\n\nFilmy: \"Cizinec\" (USA, 1946), \"Dáma ze Šanghaje\" (USA, 1947), \"Dotek zla\" (USA, 1958), \"Proces\" (FRA/FRG/ITA, 1962)\n\nDruhý ročník akce, již pod názvem Noir Film Festival, se z Kokořína přestěhoval na královský hrad Křivoklát a nabídl během čtyř srpnových dní (21. – 24. 8. 2014) na čtyři desítky filmových projekcí, tedy téměř dvakrát více než ročník předchozí. V návaznosti na předchozí byly i tento rok rozděleny filmy do celků; mimo jiné tematická sekce boxerský noir či miniretrospektiva Billyho Wildera, jehož \"Pojistka smrti\" úspěšně zahajovala první ročník festivalu. Různé podoby noiru byly demonstrovány na sekcích věnovaných docu-noiru a animovanému noiru. Zahraniční přesahy reprezentoval britský a československý/český noir. Do programu byly zahrnuty i speciální projekce mediálního partnera HBO (seriál \"Temný případ\"). Nechyběly ani pocty hereckým legendám klasického Hollywoodu, tentokrát Barbaře Stanwyck a Glennu Fordovi.\n\nI tento rok bylo nutné vyřešit problém s umístěním plátna na hradním nádvoří. Hradní správa vyšla pořadatelům vstříc, a proto mohla složitá konstrukce zůstat po celý průběh festivalu na místě.\n\nKe zhlédnutí byla i výstava \"Hugo Haas v USA 40–62\", jež přibližuje osudy tohoto herce, režiséra, producenta a scenáristy v jeho americké emigraci ve 40. a 50. letech minulého století. Tímto dosud nepříliš probádaným obdobím jeho života se již několik let intenzivně zabývá jeden z dramaturgů festivalu Milan Hain, z jehož osobní sbírky většina vystavovaného materiálu pochází. Haasovi byla věnována i jedna speciální projekce - promítal se film \"Přiznání jedné dívky\" (\"One Girl's Confession\", 1953), který režíroval i si v něm sám zahrál.\n\nPoprvé se také udílela cena \"Noirové oko\" za aktuální pohled na film noir. Cenu vyrobila Radka Beránková a jejím prvním majitelem se stal režisér David Ondříček za film Ve stínu.\n\nPro tuto příležitost vznikla i limitovaná sada vín od firmy Vinné sklepy Valtice, a.s., a to Pinot noir a Pinot blanc.\n\nBoxerský svět je v noirovém cyklu vykreslen jako soutěživý trh, ve kterém vládnou peníze, panuje pokrytectví a lidské hodnoty jsou degradovány. Vybrané snímky všechny tyto aspekty reprezentují.\n\nFilmy: \"99 River Street\", \"Tělem a duší, Tím hůř, když padnou \"(poslední role Humphreyho Bogarta), \"Polibek vraha \"(režie Stanley Kubrick)\n\nV cyklu docu-noirů se ve větší míře uplatňují postupy typické pro dokumenty - natáčení v reálných exteriérech, práce s méně známými herci či dokonce neherci, zapojení nezaujatého vypravěče nebo využití estetiky zpravodajských deníků, z jejichž titulků čerpají inspiraci na námět. Častými tématy jsou politická korupce, organizovaný zločin, špionáž...\n\nFilmy: \"Panika v ulicích \"(zahájení), \"Volejte North Side 777\", \"Dům na 92. ulici\"\n\nSekce britského noiru dokazuje, že tento fenomén nebyl čistě americkou záležitostí, ale že nalezl pokračovatele i mimo Spojené státy. Dle historika Spencera Selbyho se právě ve Velké Británii natočilo po USA nejvíce noirových snímků - napočítal jich téměř 350.\n\nFilmy: \"Kvůli nim jsem uprchl, Brightonský špalek, Třetí muž\"\n\nTato sekce ukazuje zajímavé srovnání toho, jak odlišně vypadá animované ztvárnění živé herecké akce v jednotlivých filmech.\n\nFilmy: \"Alois Nebel\", \"Renesance, Sin City - město hříchu\"\n\nBilly Wilder je spjat spíše s komediemi, nicméně za svou kariéru natočil i čtyři filmy, které by se mezi noirové daly zařadit. Všechny pak v rámci žánru představují mistrovská a cenami ověnčená díla.\n\nFilmy: \"Ztracený víkend, Eso v rukávu, Sunset Blvd.\"\n\nSekce opět nabízí různorodé snímky, ve kterých lze spatřit noirové prvky.\n\nFilmy: \"Krakatit\", \"Ve stínu\"\", Po stopách krve\"\n\n\nPrvní ročník se pod názvem Noir Film Kokořín uskutečnil od 21. do 25. srpna 2013. Během pěti festivalových dnů se uskutečnilo na třech promítacích místech celkem 23 projekcí 19 filmů. Drtivou většinu tvořily americké snímky z období klasického noirového cyklu let 1941–1958 (rozdělených do tematických celků), přičemž tento výběr doplnila sekce českých „noirů“.\n\nZajištění projekcí na hradním nádvoří nebylo jen tak - musel se vyrobit speciální rám, na který se plátno napjalo. Vše bylo nutné smontovat v krátké proluce mezi uzavřením hradu pro veřejnost a zahájením projekce. Samotná konstrukce totiž nesměla kazit návštěvníkům dojem z hradu.\n\nDíla tzv. hard-boiled školy znamenala radikální rozkol s tradicí klasické detektivky, která byla založena na deduktivním procesu výjimečně nadaného vyšetřovatele sherlockovského typu. V hard-boiled románech lidé páchají zločiny nikoliv proto, aby měli detektivové co vyšetřovat, ale proto, že k tomu mají nějaký naléhavý důvod.\n\nPromítané filmy: inspirované detektivními romány Dashiella Hammetta (\"Maltézský sokol,Skleněný klíč)\", Jamese M. Caina (\"Pošťák vždy zvoní dvakrát) \"nebo Raymonda Chandlera (\"Hluboký spánek)\"\n\nFilm noir přinesl revoluci ve zobrazování ženských postav. V promítaných snímcích tak hraje klíčovou roli femme fatale - krásná žena hodna našeho soucitu nebo obdivu.\n\nFilmy: \"Mildred Pierce, Gilda, Laura\"\n\nMarilyn Monroe jakožto ikona amerických filmů 50. let byla primárně obsazována do rolí naivních krásek. Na festivalu byly však představeny tři filmy z její rané kariéry, které ji ukazují v poněkud jiném světle.\n\nFilmy: \"Asfaltová džungle\", \"Klepáním se neobtěžuj, Niagara\"\n\nAť už odkazovali čeští režiséři na film noir vědomě či ne, podařilo se jim do české kinematografie vnést několik prvků typický právě pro tento žánr: femme fatale. tísnivá atmosféra zmaru a paranoie (...a pátý jezdec je Strach). Zcela odlišný pohled pak přináší parodie Václava Marhoula \"Mazaný Filip\".\n\nFilmy: \"13. revír\", \"Mazaný Filip\", \"...a pátý jezdec je Strach\"\n\n"}
{"id": "1050622", "url": "https://cs.wikipedia.org/wiki?curid=1050622", "title": "Airbnb", "text": "Airbnb\n\nAirbnb je webová služba zprostředkující pronájem ubytování. K 7. lednu 2015 inzerovala přes milion nabídek z 34 tisíc měst a 190 zemí. Soukromá společnost provozující stránku, Airbnb Inc., byla založena v srpnu 2008 a sídlí v San Franciscu.\n\nUživatelé se musí před využitím služeb stránky zaregistrovat a vytvořit si osobní stránku s profilem. Každá nemovitost je spojena s hostitelem, jehož profil obsahuje doporučení od ostatních uživatelů, hodnocení od dřívějších hostů, hodnocení hostitelovy odezvy a systém osobních zpráv.\n\nDo července 2011 společnost získala 119,8 milionů dolarů z fondů rizikového kapitálu od Y Combinator, Greylock Partners, Sequoia Capital, Andreessen Horowitz, DST Systems, General Catalyst Partners a nezveřejněné částky od podnikatelských partnerů Jaweda Karima, Keitha Raboise, Kevina Hartze a Ashtona Kutchera a Guye Osearyho.\n\nV dubnu 2014 získala investici 450 milionů dolarů od TPG Capital, čím ji společnost ocenila na 10 miliard dolarů.\n\nV dubnu 2017 bylo na Airbnb 15 900 nabídek ubytování v České republice, z toho 11 500 v Praze. Za rok 2016 se pomocí této služby v České republice ubytovalo 710 000 lidí. V roce 2020 už bylo v Praze celkem nabídek ubytování z Airbnb.\n\nKrátce po přistěhování do San Francisca v říjnu 2007 nemohli spolubydlící a bývalí spolužáci Brian Chesky a Joe Gebbia zaplatit nájem za jejich podkrovní byt. Přišli tedy s nápadem umístit do jejich obývacího pokoje nafukovací matrace a provozovat na nich ubytování způsobem „bed and breakfast“. Prvním cílem bylo vydělat si pouze nějaké peníze na přilepšenou. V únoru 2008 se k nim přidal bývalý spolubydlící Nathan Blecharczyk jako technický ředitel a třetí spoluzakladatel nového podniku AirBed & Breakfast. Vytvořili webovou stránku, která nabízela krátký pronájem pro lidi, kteří si nemohli pronajmout hotel. V srpnu 2008 oficiálně tuto stránku i spustili. První zákazníci k nim dorazili během léta 2008.\n\nŘada evropských měst, např. Barcelona, Amsterdam, Paříž a Benátky posílila právní předpisy týkající se krátkodobých pronájmů, jako je Airbnb, s cílem řešit zvýšení životních nákladů místních obyvatel a dalších problémů spojených s touto službou. Americká města Washington, D.C., Los Angeles, Santa Monica, San Francisco, Charleston a New York mají také určitá právní omezení. Jersey City má nejvíce hostitelů ve státě, referendum z listopadu 2019 schválilo předpisy pro krátkodobé nájemné, které jsou považovány za nejpřísnější ve Spojených státech. Nová pravidla v Japonsku týkajících se Airbnb vešla v platnost v roce 2018, po jejich zavedení klesl počet Airbnb o téměř 80 %.\n\nOd února 2020 město Praha na ministerstvu pro místní rozvoj prosazuje čtyři opatření proti Airbnb: povinnost platforem informovat obce o ubytováních, možnost samosprávy nařízením regulovat služby na svém území (například pomocí omezení počtu dní ubytování v roce), získání souhlasu pro majitele pronajímaného bytu od vlastníků ostatních bytů a jejich společenství a plnění stejných norem z hlediska bezpečnosti jako hotely. \n\nV roce 2019 server vice.com upozornil na podvodné schéma některých hostitelů.<ref name=\"root.cz/clanky/postrehy-z-bezpecnosti-ok-google-open-the-garage-door\"></ref> Představuje problém především po uživatele, kteří jsou unavení po dlouhé cestě do města, ve kterém jsou poprvé. Podvod funguje způsobem, že po té, se uživatel dostaví na místo ubytování, hostitel se ozve s tím, že vznikl problém a že ubytování v daném domě není možné, a nabídne jiné ubytování. Pošle uživateli hezké obrázky náhradního ubytování, ale na místě uživatel zjistí, že náhradní ubytování je spíš bouda s nábytkem ze skládky. Pokud se uživateli ubytování nelíbí, měl by podle podmínek Airbnb ubytování okamžitě stornovat a nezůstávat ani jednu noc. Ovšem pokud je někdo v daném městě poprvé a do města dorazil pozdě večer po dlouhé cestě, nejspíše nové ubytování hledat nebude.\n\nProtože v systému Airbnb hodnotí nejenom uživatel hostitele, ale i hostitel uživatele, uživatelé, kteří se dožadovali svých práv dostali od podvodných hostitelů negativní recenzi.\n\nSlužba Airbnb byla kritizovaná za údajné zvýšení cen okolního bydlení. Od globalizace společnosti schválilo mnoho vlád různými předpisy omezujícími činnost krátkodobých společností poskytujících pronájem nemovitostí, jako je Airbnb. V San Franciscu vedl tento problém k protestům v listopadu 2015. Pronajímatelé byli obviněni z nezákonného vystěhování nájemníků, aby převedli nemovitosti na seznamy Airbnb. Studie University of Massachusetts v Bostonu Katedra ekonomie zjistila, že s každými 12 zápisy Airbnb se poptávka nájemného zvýšila o 0,4%.\n\nNa Airbnb si stěžují obyvatelé, kteří žijí v blízkosti pronajímaných nemovitostí. V Praze si místní obyvatelé stěžují zejména na hluk, nepořádek a neustálé střídání nájemníků. Stížnosti v Česku na službu v roce 2017 vzrostly zhruba o 30 %. Problémem bývá zejména vyšší četnost lidí v bytech, oproti číslu nahlášenému předem a dochází k ničení obydlí lidí, kteří v budově žijí trvale. Turisté obývající byt jen na několik dní neberou příliš ohled na sousedy. Podle starosty Prahy 1 jsou problémy v soužití rezidentů a krátkodobých obyvatel největší právě v této městské části, podle něj Airbnb a podobné platformy přispívají k postupnému vylidňování centra města.\n\nSdružení nájemníků ČR vyzvalo v roce 2017 vedení Prahy a dalších velkých měst v Česku, aby se začala zabývat problémy Airbnb. Služba prý porušuje stavební zákon, státu unikají daně, z trhu mizí tisíce bytů k bydlení pro běžné nájemníky a zhoršuje soužití v domech. Sdružení Stop Airbnb v únoru 2020 zorganizovalo protest proti platformám pro krátkodobé ubytování.\n\n\n"}
{"id": "1050625", "url": "https://cs.wikipedia.org/wiki?curid=1050625", "title": "Útok na redakci časopisu Charlie Hebdo", "text": "Útok na redakci časopisu Charlie Hebdo\n\nK útoku na redakci satirického časopisu Charlie Hebdo došlo 7. ledna 2015 v Paříži. Vyžádal si 12 mrtvých a 10 zraněných. Ve městě byl vyhlášen nejvyšší bezpečnostní stupeň. Zaútočili bratři Kouachiovi, za pomocí automatických zbraní a granátometu. Do budovy vtrhli okolo 11. hodiny a začali střílet (údajně padlo okolo 50 ran). Jednalo se v té době o nejkrvavější incident v Paříži od masakru v roce 1961, než jej svým rozsahem překonaly teroristické útoky v listopadu téhož roku.\n\nOd 60. let 20. století narůstá v evropských zemích, jako je Francie a Německo, velikost muslimské populace. V době útoku již počet muslimů žijících ve Francii přesáhl 5 milionů. Napětí mezi etnickými Francouzi a přistěhovalci často vnímanými jako odpadlíky se následkem útoku vyostřilo.\n\n\"Charlie Hebdo\" (výslovnost [ʃaʁli ɛbdo]; francouzsky \"Týdeník Karlík\") je magazín publikující komiksy, reportáže, fejetony a vtipy. Je silně protináboženský a levicově orientovaný . Terčem jeho vtipů bývá krajní pravice, katolictví, islám, judaismus, politika, kultura. Začal vycházet v roce 1969. V roce 1981 byl zrušen a v roce 1992 opět obnoven.\n\nČlánky a kresby časopisu byly už v minulosti značně kontroverzní. Jedno z vydání v roce 2011 např. neslo titul \"Šaría Hebdo\" s karikaturou proroka Mohameda, což mělo za následek mimo jiné hacknutí jejich webové stránky a vypálení tehdejšího sídla redakce neznámými pachateli. V následujícím roce vydal několik dalších karikatur proroka včetně jeho nahých kreseb. Ty přišly jako reakce na sérii útoků na americké ambasády na Středním východě. Po výhrůžkách, které přišly od různých radikálních islamistů, byla francouzská vláda nucena evakuovat své ambasády ve dvaceti muslimských zemích a sídlo magazínu hlídali policisté. Jeden policista sloužil jako osobní strážce šéfredaktora Stéphane Charbonniera, který byl od roku 2013 na černé listině al-Kajdy. Vstup do budovy, kde se redakce nacházela, byl chráněn zakódovanými bezpečnostními dveřmi.\n\nSedmého ledna 2015, kolem 11:20 dopoledne, byla pracovnice časopisu Corinne Rey při návratu do redakce napadena dvěma ozbrojenými muži a donucena zadat bezpečnostní kód. Tak vnikli útočníci do budovy a začali střílet v redakci časopisu, kde zabili 12 lidí a 10 jich zranili. Mezi mrtvými jsou také dva policisté, z nichž jeden, strážník Ahmed Merabet, byl muslimského vyznání. Útočníci byli vyzbrojeni útočnými puškami jugoslávské výroby Zastava M70 a samopaly vz. 61 Škorpion (původ nejasný, vyráběny byly v Československu i Jugoslávii), pistolemi Tokarev, brokovnicí a granátometem. Během palby křičeli hesla typu \"Pomstili jsme proroka Mohameda\" či \"Allahu Akbar (Alláh je veliký).\"\n\nStřelci utekli v připraveném autě, které řídil další muž, směrem na Porte de Pantin. Tam odcizili druhé auto a pokračovali v útěku směrem na sever Francie. Po útočnících pátraly francouzské ozbrojené složky.\n\nZavražděno bylo 12 lidí. Devět novinářů, údržbář a policista, bodyguard Charba, přímo v redakci a jeden policista před budovou. Mezi oběťmi jsou karikaturisté Cabu, Charb, Tignous, Georges Wolinski, Philippe Honoré nebo ekonom Bernard Maris.\nDen po útoku zabil Amedy Coulibaly, známý bratrů Kouachiových, vyzbrojený automatickou puškou, v Montrouge na jižním předměstí Paříže neozbrojenou policistku a dalšího člověka vážně zranil. Policie později prohlásila, že útočník patřil ke stejné skupině jako bratři Kouachiovi, konkrétně jde o jemenskou pobočku al-Kajdy.\n\nDne 8. ledna provedl Coulibaly útok na košer hypermarket ve Vincennes (20. pařížský obvod). Při němž zabil čtyři lidi a další držel jako rukojmí. Útočník ozbrojený samopaly AKS-74U a Škorpion vzor 61 stejně jako pistolemi Tokarev hrozil zabitím rukojmí v případě policejního útoku na bratry Kouachiovy obleženými v tiskárně na předměstí Paříže s nimiž byl v kontaktu.\n\nPolicie vtrhla do samoobsluhy a osvobodila 15 rukojmí. Při akci byl zabit útočník a několik lidí včetně policistů bylo zraněno. Pracovník obchodu Lassana Bathily narozený v Mali ukryl během krize šest rukojmí v chladicí komoře. Sám pak uprchl výtahem na zboží s cílem kontaktovat policii. Čtyři rukojmí pak zemřeli při pokusu přemoci útočníka.\n\nRukojmí následně zažalovali francouzskou televizní stanici BFM TV za to, že během živého vysílání prozradili jejich úkryt, čímž potenciálně mohli poskytnout taktickou výhodu útočníkovi.\n\nJako útočníci byli identifikováni dva bratři, oba francouzští občané: Said Kouachi (* 7. září 1980) a Chérif Kouachi (* 29. listopadu 1982). Ten byl již dříve odsouzen jako terorista a odpykal si trest ve francouzském vězení za organizaci náboru muslimů do cvičných táborů al-Kajdy. Údajný třetí útočník, osmnáctiletý Hamid Mourad neznámého občanství, se po zveřejnění jeho identifikace a fotografie v médiích sám přihlásil na policii s tím, že má alibi.\n\nPátrání po obou bratrech, potom co přepadli benzínku severně od Paříže, pokračovalo. Speciální jednotka GIGN (\"Groupes d'Intervention de la Gendarmerie Nationale\") prohledávala vesnici Corcy, ležící severně od Paříže. V pátek ráno byli obklíčeni a následně oba zastřeleni v tiskárně v Dammartin-en-Goële severně od Paříže.\n\nSaïd Kouachi byl pohřben za přítomnosti policistů do neoznačeného hrobu v Remeši a Jeho bratr Chérif v muslimské sekci hřbitova v pařížském předměstí Gennevilliers.\n\nFrancouzský policejní komisař Helric Fredou, který vyšetřoval okolnosti útoku, ve večerních hodinách 9. ledna 2015 spáchal sebevraždu ve své kanceláři.\n\nÚtok byl odsouzen řadou politiků, např. francouzským prezidentem Françoisem Hollandem, předsedou Evropské komise Jeanem-Claudem Junckerem, německou kancléřkou Angelou Merkelovou, britským premiérem Davidem Cameronem, ruským prezidentem Vladimirem Putinem, generálním tajemníkem NATO Jensem Stoltenbergem nebo českým prezidentem Milošem Zemanem. Liga arabských států odsoudila útok jako teroristický čin.\n\nSpojené státy oznámily, že jsou odhodlány pomoci Francii s dopadením těch, kdo jsou za útok odpovědní.\n\nV mnoha evropských městech se konaly pietní akce k uctění památky obětí útoku. V některých městech též zavlály francouzské vlajky.\nLe Figaro uveřejnilo zprávu, že v základní škole v Seine-Saint-Denis až 80 % žáků odmítlo účast na uctění obětí minutou ticha nařízenou v celé zemi. Muslimští žáci slovně hrozili učitelům, že je \"pošlou na zem kalašnikovem\", tvrdili, že \"to muselo přijít\" anebo přímo oslavovali teroristy. V jiné francouzské škole zase vyhrožovali, že \"zabijeme ještě více lidí než v Charlie Hebdo\".\n\n"}
{"id": "1050635", "url": "https://cs.wikipedia.org/wiki?curid=1050635", "title": "Neželezné kovy", "text": "Neželezné kovy\n\nNeželezné kovy jsou všechny kovy mimo železo, například hliník, měď, olovo, nikl, cín, zinek a další. Neželezné kovy jsou obvykle dražší než železo, ale využívají se pro své příznivé vlastnosti, jako je nižší hustota (hliník), vyšší elektrická vodivost (měď, hliník) nebo například odolnost vůči korozi.\n\nKromě využití v čistém stavu jsou z neželezných kovů vyráběny různé slitiny jako např. dural, mosaz, bronz, zvonovina, měkké pájky, liteřina aj.\n\nPoužívají se ve velké míře také jako legující prvky při výrobě speciálních ocelí - korozivzdorné, žáruvzdorné, nástrojové.\n\nZ celosvětové produkce a spotřeby kovových materiálů tvoří neželezné kovy a jejich slitiny (kromě legur železa) jen zhruba 5% podíl; 95% podíl tvoří slitiny železa.\n\nNejběžnějším kritériem pro rozdělení neželezných kovů je teplota tání, s přihlédnutím k dalším fyzikálním a chemickým vlastnostem (hustota, chemická stálost). V technické praxi nejužívanější neželezné kovy jsou rozděleny takto:\n\n"}
{"id": "1050643", "url": "https://cs.wikipedia.org/wiki?curid=1050643", "title": "Jedle japonská", "text": "Jedle japonská\n\nJedle japonská (\"Abies firma\") je jehličnatý, značně odolný, strom z čeledi borovicovité, z rodu jedlí.\n\n\nStálezelený, jehličnatý strom dorůstající 50 m. Koruna široce pyramidální, časem seshora zploštělá. Borka zpočátku šedá a hladká, později rozbrázděná a tmavší. Pupeny vejčité, 10 mm dlouhé a 5 mm široké, šedohnědé. Letorosty rýhované, žlutozelené. Jehlice 1,5–3,5 cm dlouhé a 2–4 mm široké, pichlavé, seshora tmavozelené, vespod šedožluté. Samčí šištice 25–30 mm dlouhé, válcovité, žlutavé. Šišky vejčitě podlouhlé až kuželovité, 8–15 cm dlouhé a 3–5 cm široké, zpočátku zelené, později žlutohnědé. Semena 6–8 mm dlouhá, světlehnědá, s 10–15 mm dlouhým, hnědým křídlem. Strom kvete duben–květen, semena dozrávají říjen–listopad.\n\nDomovinou stromu je Japonsko (ostrov Honšú, ostrov Kjúšú, souostroví Rjúkjú, ostrov Šikoku). V Evropě a v USA často pěstován jako okrasný strom.\n\nHorský strom, roste na kopcích a horách v nadmořských výškách 50–1900 m. Klima vlhké. Není náročný na světlo (roste i ve stínu) ani typ půdy, upřednostňuje půdy těžké, jílovité a vlhké, optimální pH půdy je kyselé až neutrální, ve své domovině roste v různých horských půdách sopečného původu či půdách aluviálních a půdách mesických (vlhké půdy, zadržující v sobě vodu). Je mrazuvzdorný do −23 °C. Jedle japonská nesnáší znečištění ovzduší, zato je velmi odolná vůči nepřátelům a nákazám – například vůči fytoftorové kořenové hnilobě. Strom roste většinou dohromady se stromy jiných druhů (například buk \"Fagus crenata\", habr \"Carpinus laxifolia\", jedle nikkoská (\"Abies homolepis\"), borovice drobnokvětá (\"Pinus parviflora\"), smrk ajanský (\"Picea jezoensis\" poddruh \"hondoensis\") a jiné), se kterými tvoří smíšené lesy, jen málokdy tvoří samostatné lesy.\n\nStrom je v Japonsku využíván pro své lehké, měkké a snadno opracovatelné dřevo ve stavebnictví, vyrábí se z něj krabice a rakve, ale především dřevovina.\n\nStrom není považován za ohrožený, stav jeho populace je ovšem klesající.\n\n"}
{"id": "1050646", "url": "https://cs.wikipedia.org/wiki?curid=1050646", "title": "Pietro Alessandro Guglielmi", "text": "Pietro Alessandro Guglielmi\n\nPietro Alessandro Guglielmi (9. prosince 1728, Massa – 19. listopadu 1804 Řím) byl italský hudební skladatel, dirigent a sbormistr.\n\nZáklady hudebního vzdělání získal od svého otce Jacopa Guglielmiho (1690–1740), který byl kapelníkem katedrály v Masse a který ho naučil hře na fagot a violu. Později byl žákem svého bratra Domenica (1713–1790), opata a posléze varhaníka a sbormistra katedrály v Masse, u kterého se zejména zdokonalil ve hře na varhany. Díky podpoře Alderana Cyby, vévody z Massy, a později jeho vdovy, Ricciardie Gonzagy, začal v roce 1746 studovat pod vedením Francesca Durante na \"Conservatorio di Santa Maria di Loreto\" v Neapoli, kterou dokončil v roce 1750 a dál na škole působil jako učitel.\n\nKonzervatoř opustil pravděpodobně v roce 1754 a rozhodl se věnovat se kariéře operního skladatele. Jeho první opera byla komedie v neapolském dialektu, \"Lo solachianello 'mbroglione\", která byla uvedena na scéně Teatro dei Fiorentini v Neapoli v zimě 1757.\n\nDo roku 1763, kdy zkomponoval pro \"Teatro Argentina\" v Římě svou první operu seria \"Tito Manlio\", žil převážně v Neapoli a Římě a napsal řadu komických oper a intermezz pro divadla obou měst. V následujících letech působil v severní Itálii, a to zejména v Benátkách. Představení byla vesměs úspěšná a jeho sláva se rozšířila i za hranice Itálie, takže byl v roce 1762 pozván do Drážďan, aby zde řídil své opery.\n\nNa podzim roku 1767 odešel do Londýna na přání Felice Alessandriho, aby se s ním podělil o místo skladatele a hudebního ředitele Královského divadla Haymarket. Zde ještě téhož roku uvedl pasticcio \"Tigrane\" a v následujícím roce zde měla premiéru jeho opera seria \"Ifigenia in Aulide\" a dramatická opera \"I viaggiatori ridicoli tornati in Italia\".\n\nV roce 1772 opustil Londýn, město, kde získal své největší úspěchy, a vrátil se do Itálie. Čtyři roky komponoval opery pro divadla v Benátkách, Římě, Turíně a Miláně. Na podzim roku 1776 se vrátil do Neapole, kde zůstal až do roku 1793 a každoročně zde uvedl na scénu až pět oper. V této době se stal oblíbeným i v Rusku, kde byla jeho díla uváděna v letech 1778 až 1800.\n\nNicméně v Itálii již jeho popularita v soutěži s mladou skladatelskou generací upadala a tak v roce 1793 přijal místo sbormistra slavného sboru \"Cappella Giulia\" bazilice sv. Petra v Římě, kde také roku 1804 zemřel. Až do posledních dnů svého života komponoval chrámovou hudbu všeho druhu.\n\nZ jeho osmi synů se hudbě věnovali dva: Pietro Carlo Guglielmi (1763-1827) byl úspěšným imitátorem stylu svého otce a Giacomo Guglielmi se stal oblíbeným zpěvákem.\n\nGuglielmi byl mimořádně plodný autor: napsal více než sto oper, devět oratorií, Requiem, Miserere, moteta, symfonie, komorní skladby, sonáty, skladby pro cembalo a klavír.\n\n\n\n\n\n"}
{"id": "1050648", "url": "https://cs.wikipedia.org/wiki?curid=1050648", "title": "William Mitchell (sochař)", "text": "William Mitchell (sochař)\n\nWilliam Mitchell (1925, Maida Vale, Londýn – 2020) byl anglický sochař, umělec a designér. Je znám především jako autor typických betonových soch a uměleckých artefaktů, kterých je možné se dotýkat. Po dlouhých letech opomíjení v jeho vlasti, zapsala organizace English Heritage na seznam památek národního dědictví ke konci roku 2014 deset jeho děl. \n\nNarodil se v roce 1925 v londýnské čtvrti Maida Vale. V mládí byl vážně nemocen a dlouhý čas trávil v nemocnicích a rehabilitačních zařízeních, čímž zanedbal značnou část vzdělání.\n\nV roce 1938 se stal učněm v londýnské dekoratérské firmě, kde se naučil nejen základům výroby, ale probudil se v něm i zájem o historii a tradici řemesel. Po tříletém působení u Královského námořnictva (Royal Navy) byl vybídnut, aby maloval scény a panoramatické výhledy pro Navy, Army and Air Force Institutes (NAAFI) a podílel se na rekonstrukci a výzdobě jejich klubů a jídelen po celém světě. Potom pracoval jako pojišťovací agent pro pojišťovnu Pearl Insurance Company, aby si z výdělku mohl zaplatit formální umělecké vzdělání, nejprve na Southern College of Art v Portsmouthu a pak na Royal College of Art v Londýně, kde studoval práci se dřevem, kovy a plasty. Získal prestižní ocenění, které mu zajistilo roční postgraduální studium na British School v Římě. \n\nPo návratu z Itálie, kde pracoval v kanceláři společnosti Pininfarina a u architektů Gio Pontiho a Pier Luigi Nerviho se stal asistentem oddělení pro navrhování a výrobu dekorativních děl London County Council Architects Department. To mu umožnilo pracovat s předními staviteli, architekty a inženýry.\n\nV roce 1960 založil vlastní společnost se 40 kvalifikovanými řemeslníky a umělci. Svými realizacemi s „rozpoznatelným stylem“ se stal známým po celé Británii i na mezinárodní úrovni. Jeho práce se objevují na budovách škol, obytných domů, nákupních center, církevních staveb i na veřejných stavbách (podchody, mosty) a stavbách občanské vybavenosti (zahrady, parky).\n\nMitchellův zájem o experimentování vyústil v širokou škálu projektů, které se lišily jak provedením, tak stylem a které zahrnovaly použití recyklovaných materiálů, např. dřeva a starého nábytku nebo skla k vytvoření mozaiky v betonovém základu, čímž tento stavební materiál povýšil na materiál dekorativní. K tomu účelu vyvinul speciální bednící formy a začal používat provzdušněný vláknobeton, tzv. Faircrete, vyvinutý Johnem Laingem. Časem si vytvořil, pro svá díla charakteristický, umělecký výraz, nazývaný též „aztécký styl“. \n\nV roce 1980 ho práce zavedla do Kataru, kde projektoval a budoval pro královskou rodinu katarskou zoologickou zahradu a také rozsáhlé nábřežní promenády v Dauhá. Dále pracoval pro BART (Bay Area Rapid Transit) v San Franciscu v USA, kde byl zodpovědný za projektování a konstruování dekorativních obložení a sochařských instalací na mnoha stanicích v rámci celého systému. V roce 1980 také navštívil Havaj, kde v Honolulu vytvořil podle vzoru okolí Civic Square.\n\nVelká část pracovních aktivit Williama Mitchela je spojena s vyhlášeným londýnským obchodním domem Harrods, kde působil nejprve jako poradce Mohameda Al-Fayeda v oblasti designu a poté jako umělecký ředitel. Stal se členem několika společností (Design Advisory Board, Hammersmith College of Art, Trent Polytechnic, Formwork Advisory Committee, Concrete Society) a pořádal pravidelné přednášky ve své domovině i v zahraniční, zejména v USA.\n\n\n\n\n\n"}
{"id": "1050661", "url": "https://cs.wikipedia.org/wiki?curid=1050661", "title": "Leopold Andrian", "text": "Leopold Andrian\n\nLeopold Andrian, celým jménem \"baron Leopold Ferdinand Andrian - Werburg\" (9. května 1875 Berlín – 19. listopadu 1951 Fribourg), byl rakouský spisovatel a diplomat. Andrian patřil do okruhu básníků kolem Stefana George a Hugo von Hofmannsthala.\n\nLeopold Andrian pocházel ze šlechtického rodu Andrian-Werburg. Jeho otec byl antropolog a geolog baron Ferdinand Andrian-Werburg a matka Caecilie Meyerbeer byla dcerou skladatele Giacomo Meyerbeera. Měl sestru Gabrielu. V roce 1936 adoptoval Huga Belcrediho (* 13. května 1923 Líšeň).\n\nV letech 1885 - 1887 chodil na jezuitské gymnázium v Kalksburgu, dnes součást Vídně. Od roku 1890 navštěvoval \"Schottengymnasium\" ve Vídni a maturoval zde v roce 1894. V letech 1895 - 1899 studoval práva na univerzitě ve Vídni. Po ukončení studia začal pracovat na ministerstvu zahraničních věcí. Po složení diplomatických zkoušek byl odeslán na velvyslanectví do Athén. V roce 1902 byl vyslán do Rio de Janeira, v roce 1905 krátce do Buenos Aires a pak na velvyslanectví do Petrohradu. V letech 1907 - 1908 byl legačním sekretářem v Bukurešti, následně v Athénách, Bukurešti a ve Vídni. V roce 1911 převzal vedení generálního konzulátu ve Varšavě. \n\nV roce 1918 byl asi 4 měsíce intendantem vídeňského Burgtheater. V roce 1919 se stáhl do ústraní a publikoval v časopisech. Po anšlusu Rakouska emigroval přes Nice, Španělsko a Portugalsko do Brazílie. V roce 1945 se vrátil zpět do Evropy.\n\n\n"}
{"id": "1050663", "url": "https://cs.wikipedia.org/wiki?curid=1050663", "title": "Ceny české filmové kritiky 2014", "text": "Ceny české filmové kritiky 2014\n\nCeny české filmové kritiky 2014 je pátý ročník Cen české filmové kritiky. Výsledky byly vyhlášeny 24. ledna 2015 v paláci Archa. Večer moderoval Václav Moravec a v přímém přenosu vysílala Česká televize na programu ČT2.\n\nMezi nominacemi se objevilo celkem 14 filmů. Nejvíce nominací (6) získal film Petra Václava \"Cesta ven\", následovaný snímky \"Pojedeme k moři\" (5) a \"Fair Play\" (4). Tvůrci vítězné \"Cesty ven\" si nakonec odnesli kromě hlavní ceny za nejlepší film ještě tři další ceny – za režii i scénář a pro nejlepší herečku. Z ostatních snímků žádný nezískal více než jedno ocenění.\n\n\n\n\nDíky rovnému počtu hlasů byli oceněni dva z nominovaných.\n\n\nDíky rovnosti počtu hlasů bylo v této kategorii nominováno pět herců.\n\n\n\n"}
{"id": "1050664", "url": "https://cs.wikipedia.org/wiki?curid=1050664", "title": "Dasijská notace", "text": "Dasijská notace\n\nDasijská či dazejská notace je druh hudební notace z devátého století, která se objevuje ve dvou anonymních hudebních pojednáních \"Musica enchiriadis\" a \"Scolica enchiriadis\". Skladby obsažené v těchto dvou spisech, psané v dasijské notaci, jsou historicky nejstaršími známými příklady psané polyfonní hudby.\n\nMuzikolog Willi Apel považuje tento typ notace za „středověkou imitaci staré řecké notace“. Ve spisech samotných je na ně odkazováno jako na \"dasia\". Výraz pochází z řeckého \"daseia\", což je výraz pro \"prudký přídech\" na začátku slova v mluvené prosódii.\n\nDasijská notace využívá notové osnovy s různým počtem linek, od čtyř až do osmnácti, a systém čtyř tvarů různým způsobem zahnutých k obsažení celé škály osmnácti tónových výšek použitých v rukopisech. Tato řada osmnácti tónů je založena na systému čtyř opakujících se hexachordů, tvořících následující stupnici: <nowiki> G A Bb c | d e f g | a b c' d' | e' f#' g' a' | b' c#\".</nowiki> Tato stupnice neodpovídá žádné známé hudební praxi. Je-li použita při tvorbě polyfonní hudby, jak se uvádí ve spisech, vzniká při tom množství psaných tritónů, které byly podle tehdejších teoretiků v hudbě nežádoucí, a proto se zřejmě jedná o nedopatření ze strany autora.\n\nNotační znaménka se pak zapisovala zcela vlevo vedle osnovy (podobně jako dnešní umístění klíče), a některé ilustrace jsou mezi jednotlivými značkami doplněny o písmena \"T\" a \"S\", tak aby byl zřejmý půltón. Slabiky mluvených slov pak byly vpisovány do linek osnovy (viz příklad nahoře). Změnila-li se výška tónu, slabiky slova se přesunuly do jiného řádku osnovy níže nebo výše. Tohoto způsobu se používalo pro notaci dvou-, tří- či čtyřhlasého organa.\n\nKromě obou rukopisů \"Enchiriadis\" je tato notace použita také v pojednání \"Commemoratio brevis de tonis et psalmis modulandis\". Nicméně i přes poměrně značné rozšíření spisů \"Enchiriadis\", nenašla tato notace v praktických pramenech širšího uplatnění. Hudební rukopisy z devátého a desátého století zaznamenávají téměř výhradně monofonní hudbu, a dokonce i dochované zdroje polyfonní hudby, jako winchesterském tropáři, jsou psané v neumové notaci bez určení výšky tónů. To trvalo patrně až do vzniku a rozvoje rozšířeného systému osnov, zavedených Guidem z Arezza († 1050) v 11. století.\n\nPhilipp Spitta byl prvním moderním hudebním vědcem, jenž ve svém článku z roku 1889 dokázal správně interpretovat tuto notaci.\n"}
{"id": "1050671", "url": "https://cs.wikipedia.org/wiki?curid=1050671", "title": "Jugoslávská fotbalová reprezentace do 20 let", "text": "Jugoslávská fotbalová reprezentace do 20 let\n\nJugoslávská fotbalová reprezentace do 20 let reprezentovala Jugoslávii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050674", "url": "https://cs.wikipedia.org/wiki?curid=1050674", "title": "Adaptec", "text": "Adaptec\n\nAdaptec, Inc. je společnost se sídlem v Milpitasu v Kaliforni. Zabývá se výrobou zařízení s rozhraním SCSI, USB, FireWire, iSCSI, Fibre Channel a video. Dříve se zabývala produkcí CD a DVD vypalovacího softwaru pod značkou Easy CD Creator a Toast.\n\nSpolečnost založil v roce 1981 Larry Boucher. Společnost se nejprve zaměřila na zařízení, která používají SCSI rozhraní. Dne 8. června 2010 se společnost Adaptec, Inc sloučila, se společností PMC-Sierra, Inc. Po sloučení nese společnost název „Adaptec by PMC“, která v poslední době představila několik významných novinek pro sítě SAN.\n"}
{"id": "1050680", "url": "https://cs.wikipedia.org/wiki?curid=1050680", "title": "Seznam apoštolských exarchátů", "text": "Seznam apoštolských exarchátů\n\nToto je seznam apoštolských exarchátů katolické církve. Kurzívou je označen ritus.\n\n\n\n\n\n\n"}
{"id": "1050681", "url": "https://cs.wikipedia.org/wiki?curid=1050681", "title": "Nigerijská fotbalová reprezentace do 20 let", "text": "Nigerijská fotbalová reprezentace do 20 let\n\nNigerijská fotbalová reprezentace do 20 let reprezentuje Nigérii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050683", "url": "https://cs.wikipedia.org/wiki?curid=1050683", "title": "Šárka (Vrchlický)", "text": "Šárka (Vrchlický)\n\nŠárka je epická báseň Jaroslava Vrchlického obsažená v 1. cyklu \"Mythů\". Ve čtyřech zpěvech je zde zpracována pověst o dívčí válce. Podnětem ke zpracování námětu prý byla pro Vrchlického přátelská soutěž s Juliem Zeyerem, existují však doklady o tom, že o této látce uvažoval již dříve.\n\nŠárka s pomocí bojovnic z Vlastina voje přichystá pomstu Ctiradovi, který se jí předtím pokoušel zmocnit v lese. Dívky Ctirada zajmou ve spánku a odnesou si ho na Děvín. Později je Ctirad zabit – vpleten v kolo. Umírá také Šárka.\n\n\nŠárka se v lese setkává se Ctiradem. Ctirad Šárku přemůže a přiváže ji ke stromu. Vzpomene si totiž na nedávnou Šárčinu urážku a na její odmítnutí:\n\n„Jen zavírej své oči, znáš mne dobře!\nJen vzpomeň si, jak na kněžně jsem žádal\nkdys ruku tvou na zlatém Vyšehradě\na kněžna svolila; ty odmítla jsi,\npak vytáčejíc ženskou lstí svou zlobu\njsi řekla: ,chci mít silného jen muže,\ntak silného, jak Bivoj, ba i více.\nKdo přemůže mne před kněžninou tváří,\nať učiní mne ženou, otrokyní!‘ (…)“\n\nPřichází však Bivoj a vyčítá Ctiradovi, že dokázal svou sílu na bezbranné dívce. Vyzývá ho k boji, ve kterém zvítězí. Ctiradovi daruje život, Šárku osvobodí.\n\nŠárka se opět prochází lesem a přichází na místo, kde se jí Ctirad pokoušel zmocnit. Právě tam se chce Ctiradovi pomstít. V tom jí pomohou dívky z Vlastina voje. Nechá se přivázat ke stromu a v letním žáru očekává příjezd Ctirada a jeho družiny. Když Ctirad přijede, Šárka mu řekne, že ji v lese napadl voj Vlasty a přivázal ke stromu. Prosí ho, aby ji vysvobodil. Ctirad se ujišťuje, že mu Šárka odpustila to, jak se na ní provinil a osvobodí ji. Vypije dívkami připravenou medovinu a usíná s hlavou na dívčině klíně. Šárka cítí však kromě touhy po pomstě také lásku ke Ctiradovi, proto na okamžik zaváhá, avšak nakonec zatroubí na roh, což je smluveným signálem pro ostatní dívky, které zbijí spící Ctiradovy druhy a samotného Ctirada si odvedou na hrad.\n\n„Les náhle ožil. Kolem dívek davy \nna spící padly druhy Ctiradovy\na zbily je; on ještě v spaní svázán a odveden ve jásotu a hluku.\n\nZas ticho v lese. Bez pohnutí tráva\ni snět i lupen; jen pod starým dubem \nse choulí Šárka v zedranou svou řízu,\na zářné slunce ani nevidělo,\njak rve si vlasy a jak hořce pláče.“\n\nO činu Šárky se brzy dozví celý Děvín a je všemi obdivován. Vládkyně Vlasta pociťuje k Šárce žárlivou nenávist. Při slavnosti si dívky nechají zavolat Ctirada. První k němu přistoupí Vlasta, připomíná mu, že kdysi odmítal její lásku, a proto se mu nyní mstí. Uhodí ho a do obličeje mu chrstne pohár vína. To poté učiní také ostatní dívky. Přichází Šárka a vyjadřuje nesouhlas s jednáním ostatních žen:\n\n„Pryč, z cesty, stranou, Ctirad je mým vězněm.\nJá první právo mám se mstíti na něm.\nÓ, hanba, hanba! Kde hřmí vlny boje,\ntam s mužem měřte malichernou sílu – \nvšak spoutaný když stal se vaším plenem,\ntu mějte úctu, když vám soucit chybí.\nJá první měla právo v tvář jej bíti\nneb v obličej mu chrlit plný pohár,\nneb šat drát s něho jak vlčice lačná;\ni slušelo se mne zavolat první,\nbych svoji křivdu první mohla mstíti.\nÓ Vlasto, špatná je v tvém voji kázeň!“\n\nŠárka vysvětluje, proč se Ctiradovi pomstila a říká Vlastě, že chtěla pro něj přísný trest, nikoli pohanění. Vlasta tedy rozhodne, že dalšího dne bude Ctirad na valech Děvína vpleten do kola.\nV noci se Šárka s Vlastou potkává blízko místa, kde je vězněn Ctirad. Šárka Vlastu prosí, aby Ctiradovi darovala život. Nabízí za to svůj odchod z hradu, ba dokonce svůj život. Vlasta je neústupná, Ctirada však rovněž miluje a stráví s ním ve vězení noc. Šárka se rozhodne zradit ženy a prozradit jejich úkryt Přemyslovu vojsku, s nímž měl nastat dalšího dne rozhodný boj.\n\nČtvrtý zpěv se odehrává ve sluji Bivoje a Kaši. Bivoj se vyjadřuje skepticky k pohanskému náboženství, které dosud Kaša vyznává:\n\n„Rci, Kašo, sama, zjevili se tobě?\nNač mléko s medem podáváš jim v oběť?\nKde jsou, by mocným promluvili hlasem?\nJen přeludy si bludný člověk smyslil,\njen jedno jest, ta veliká a hrozná\nkol příroda, ten vesmír beze hrází.“\n\nVenku burácí bouře a ve sluji se objevuje Šárka, rozcuchaná, s rozedraným šatem a zkrvavenou nohou. Vyznává se Bivojovi a Kaše ze své lásky ke Ctiradovi, z toho, že vyzradila Přemyslovu vojsku vchod na Děvín a slabé stráže hradu. Ráno se pak dostala k mrtvému Ctiradovi:\n\n„Tu v mdlobách klesla jsem pod děsné kolo,\nsloup šibenice objímala v slzách\na s hlasným pláčem svíjela se v prachu, \nco zatím z hlavy jeho na kůl vbité,\njež trčela nad rozlámaným tělem \nkrev v hustých kapkách padala, tak zvolna,\ntak odměřeně na mou šíj, mé čelo.\nI cítila jsem plamen lásky v duši,\njak žíhal mne, v mých očích tryskly slzy\na vzdechy v ňadrech – jen ty kapky krve\ntak zdlouhavě, jak déšť, jenž zjara padá,\nmně pokrývaly ruce, vlasy, spánky.“\n\nDěvín byl dobyt Přemyslovým vojskem a Vlasta i další ženy umírají. Ve sluji umírá také Šárka, ráno ji Bivoj spálí na hranici. V závěru básně tak dochází ke zklidnění vášnivého děje – Bivoj zůstává u hranice sedět až do západu slunce.\n\n„A skácela se; hostinný klín Kaši\nji zachytil. Však darmo; duše prchla\njí hrdlem táhlým z opuštěných ňader.\nDéšť šuměl v listí, noc se vlekla v stínech\njak v hadrech stařena, jež nocleh hledá.\nNa klíně nesla Kaša mrtvou Šárku\njak děcko dlouhým během unavené;\npřed slují seděl Bivoj, ani nezved\nzrak sklopený, tak očekával jitro.\n\nA když se sneslo k porosené trávě,\nvzal mrtvou Šárku na mohutná bedra,\nnes lesem ji a na nejvyšší skále,\njež černé hroty pozvedala v azur,\nji spálil na hranici. Klidným okem\nkouř této žertvy stíhal na obzoru,\ntam zůstal sedět, až zapadlo slunce.“\n\"„Vzrušená smyslová plnost a obrazotvorně rozvitá básnická řeč umožňují Jaroslavu Vrchlickému rekonstruovat pověst v pohnuté drama\".“ Velký prostor je věnován popisu Šárčina citového rozporu i citům dalších postav, klíčové momenty děje se odehrávají na ploše několika málo veršů. Báseň je psána nerýmovaným jedenáctislabičným veršem. \n\n"}
{"id": "1050686", "url": "https://cs.wikipedia.org/wiki?curid=1050686", "title": "Michal Žák", "text": "Michal Žák\n\nMgr. Michal Žák, Ph.D. (* 12. července 1978 Třebíč) je český meteorolog, moderátor a vysokoškolský pedagog, od roku 2005 moderuje v České televizi pořad \"Předpověď počasí\".\n\nVystudoval Gymnázium Třebíč a následně obor meteorologie a klimatologie na Matematicko-fyzikální fakultě Univerzity Karlovy v Praze (postupně získal tituly Mgr. a Ph.D.).\n\nV České televizi působí od května 2005 v Redakci zpravodajství ČT, resp. v redakci počasí. Moderuje pořad \"Předpověď počasí\". V ČT působil i jako moderátor magazínu o počasí \"Turbulence\", který v letech 2011 až 2013 vysílala ČT24.\n\nSpolupracuje s Českým hydrometeorologickým ústavem v Praze a přednáší na Matematicko-fyzikální fakultě UK v Praze.\n\nMichal Žák je svobodný a bezdětný.\n"}
{"id": "1050687", "url": "https://cs.wikipedia.org/wiki?curid=1050687", "title": "Trest smrti v Texasu", "text": "Trest smrti v Texasu\n\nTexas je americký stát s nejvyšším počtem popravených osob. Od roku 1819 do roku 2015 bylo popraveno 1273 odsouzených.\n\nDo roku 1924 se používalo oběšení, zastřelení v době občanské války a v letech 1924–1964 se popravovalo na elektrickém křesle. Smrtící injekce je dnes jediný používaný způsob a používá se od roku 1982.\n\n\nTrest smrti nemůže být udělen osobám mladším 18 let a mentálně retardovaným.\n\nPo odsouzení je rozsudek ještě přezkoumán nejvyšším texaským soudem a to trvá nejméně 3 roky, takže je velmi nepravděpodobné, že by byl odsouzenec popraven dříve než za 3 roky od odsouzení. Poté má odsouzený také právo na odvolání nazývané Habeas corpus, ale při každém dalším odvolání musí být předloženy nové důkazy a důvody. Lhůta na vyřízení odvolání je 180 dní. Poté, když už nezbude nic, na co by se dalo odvolat a nelze předložit nové důvody (důkazy) proč trest zmírnit, je určeno datum popravy. Poprava může být provedena nejdříve 91 dní od dne, kdy je datum popravy určeno. Pokud je poprava z nějakého důvodu odložena, tak odsouzenec nesmí být popraven dříve než za 31 dní ode dne, kdy bylo určeno nové datum popravy. Odsouzení často na celách smrti (death row) tráví mnoho let hlavně proto, že se opakovaně odvolávají. Průměrná doba strávená v cele smrti je 10 let a 9 měsíců. Nejkratší dobu, 252 dnů, čekal na cele smrti Joe Gonzales, naopak nejdéle, 31 let tam čekal David Lee Powell.\n\nVšichni muži odsouzeni k trestu smrti jsou ve věznici Allan B. Polunsky Unit a ženy v Mountain View Unit. Tam jsou převezeni po odsouzení k trestu smrti a tráví tam celou dobu i během procesu odvolání až do popravy nebo zmírnění trestu. Režim na cele smrti je velmi přísný a odsouzení jsou samostatně na svých celách 22–23 hodin denně. V Allan B. Polunsky Unit, kde je drtivá většina odsouzených, jsou mizerné životní podmínky a denní program nerespektuje normální lidský biorytmus. O Mountaun View Unit toho není moc známo.\n\nOdsouzení jsou v den popravy odpoledne přivezeni malou bílou dodávkou do věznice Huntsville Unit, kde je popravčí místnost, z Allan B. Polunsky Unit vyjíždějí navíc tři doprovodná vozidla. Cesta tam z Allan B. Polunsky Unit trvá přibližně hodinu (přibližně 80 km), z Mountain View Unit přibližně 2 a tři čtvrtě hodiny (přibližně 270 km). Při cestě se používá několik různých tras aby se snížilo riziko přepadení dodávky.\n\nPři příjezdu do Huntsville Unit jsou odsouzení prohledání, jestli u sebe nemají zakázané předměty.\n\nPotom jsou zavřeni do jedné z několika malých cel, které jsou hned u popravčí místnosti. V cele je jen postel, záchod a malý stolek. Na té straně cely, která směřuje do chodby jsou mříže. V této cele stráví několik hodin do doby, než budou odvedeni do popravčí místnosti. Asi 2 hodiny před popravou dostanou poslední večeři, kterou si ale od roku 2011 nemůžou vybrat podle svého přání, ale dostanou to co se v ten dává v celé věznici. Alkohol a cigarety jsou zakázány. V této cele mohou být odsouzení do doby popravy v kontaktu s knězem, kněz je však mimo celu.\n\nPřibližně půl hodiny před popravou (17:30) je odsouzený odveden do popravčí místnosti a tam připoután k lehátku. Potom jsou mu zapíchnuty 2 kanyly (infuze), do každé ruky (vždy do žíly) jedna, pro případ že by jedna z nich nefungovala. Do infuzí se pak vpustí neškodný fyziologický roztok. Po tom co je toto všechno provedeno, zůstává odsouzený ležet do doby popravy, což je asi čtvrt hodiny až přijdou svědci (příbuzní nebo přátelé oběti nebo přeživší oběti samotného odsouzeného, maximálně 5 příbuzných nebo přátel odsouzeného a maximálně 6 příbuzných nebo přátel oběti odsouzeného, nebo samotné přeživší oběti, v případě jen jedné oběti maximálně 5). Pokud není na poslední chvíli poprava přerušena, což se občas stává, tak poprava začíná v 18:00. V Texasu se používá třísložková verze, nejdřív je do žil odsouzeného vstříknutý thiopental sodný, který ho uspí do hlubokého spánku během několika desítek sekund, potom pankuronium-bromid, které zastaví dýchání a nakonec chlorid draselný, který způsobí zástavu srdce. Celá poprava trvá v průměru 7 minut.\n\nTechnické problémy mohou nastat, pokud nelze najít vhodnou žílu k vpichu kanyly. Potom se poprava může protáhnout kvůli hledání žíly, nebo hledání jiného řešení, jako třeba naříznutí kůže a hledání použitelné žíly pod ní. Pokud se smrtící látka aplikuje do svaloviny, tak bývá poprava často zdlouhavá, odsouzený je často při vědomí a velmi trpí, dusí se a cítí bolesti na hrudi.\n\n"}
{"id": "1050721", "url": "https://cs.wikipedia.org/wiki?curid=1050721", "title": "Diecéze lwenská", "text": "Diecéze lwenská\n\nDiecéze Lwena je římskokatolická diecéze, nacházející se v Angole.\n\nDiecéze zahrnuje angolskou provincii Moxico.\n\nBiskupským sídlem je město Luena, kde se také nachází hlavní chrám diecéze, Katedrála Naší Paní Nanebevzaté.\n\nRozděluje se do 13 farností. K roku 2004 58 900 věřících, 2 diecézní kněží, 7 řeholních kněží, 7 řeholníků a 18 řeholnic.\n\nDne 1. července 1963 byla bulou \"Venerabilis Frater\" papeže Pavla VI. zřízena diecéze Luso, části území diecéze Silva Porto. Původně byla sufragánnou arcidiecéze Luanda.\n\nDne 3. března 1977 vstoupila do církevní provincie arcidiecéze Huambo.\n\nDne 16. května 1979 získala své dnešní jméno.\n\nDne 12. dubna 2011 vstoupila do církevní provincie arcidiecéze Saurimo.\n\n\n"}
{"id": "1050745", "url": "https://cs.wikipedia.org/wiki?curid=1050745", "title": "Poporodní bonding", "text": "Poporodní bonding\n\nBonding (z ang. připoutání, propojení, attachment) je proces utváření vazby mezi dítětem a rodiči v průběhu raných dětských let. V českém jazyce je tento termín používán pro vysvětlení procesu vytváření prvotní, bezprostředně vazby mezi matkou a novorozeným dítětem. Již v prenatálním období vzniká mezi matkou a dítětem vztah, díky kterému se buduje emoční vazba. Dítě pracuje s matčiným tělem, přičemž vzájemná spolupráce je podmínkou pro hladký průběh prvního vývoje novorozeného potomka. Při samotném porodu tento vztah dochází do vrcholného bodu, kdy první fyzický kontakt znamená pro matku i dítě přechod do nových fází vzájemného vztahu.\n\n-biologické procesy bondingu - lepení  rané vazby a vznik pevné citové vazby podporují překonání existenciální krize matky a podporují imunologickou a fyziologickou adaptaci dítěte na vnější svět\n\n-jakékoliv vstupující separační faktory narušují kontinuum procesu vývoje – narušují bonding – lepení rané vazby  i attachment – citovou vazbu\n\n-separace podporuje prožití traumatu, podporuje reakce znovuprožívání (traumatu), vyhýbání (rodičovské roli), přecitlivělost, narušuje vztahové vazby a pevné vazby v rodinách, vztahová vazba v průběhu těhotenství je posilována  vědomím  o nové bytosti – prenatálním dítěti  - podpora užívání pojmosloví prenatální dítě  eliminuje kolektivní traumatizaci separací a posiluje láskyplné vazby.\n\nLáskyplné pevné vazby podporují prožívání:\n\nAmerický psycholog Harry Harlow provedl mezi lety 1957 a 1963 řadu psychologických experimentů s makaky rhesus, jež měly vysvětlovat podstatu mateřské lásky. Prokázaly, že mládě k matce připoutává něco víc než jen potřeba výživy.\n\nPokusné opice měly na výběr mezi plyšovým náhradním objektem a kovovým náhradním objektem, jehož prostřednictvím jim byla podávána výživa. Ke krmícímu objektu se chodily pouze najíst, celý čas trávily schoulené u plyšového objektu.\n\nMláďata, která však vyrůstala zcela bez náhradních objektů, pátrala ve svém okolí o dost méně a jejich vývoj byl ještě výrazněji narušen než u mláďat vychovaných umělou — plyšovou matkou. Bylo přesvědčivě prokázáno, že si mláďata vytvořila pevnější pouto k měkkým matkám nehledě na to, zda zároveň byly zdrojem potravy.\n\nZdroj potravy je tedy vnímán jako objekt k nasycení, plyšový objekt jako měkký objekt umožňující přitulení.\n\nOpice vychovávané plyšovou matkou však měly v dospělosti výrazné potíže s reprodukcí, nebyly mnohdy schopny počít mláďata, a pokud se jim to podařilo, chovaly se k nim agresivně, a často je rozsápaly a sežraly.\n\nZ toho lze usuzovat, že neměly zkušenost s živým, vazbu opětujícím objektem a pouhý zdroj možnosti přichýlení nebyl emočním a korigujícím zdravým a živým mateřským objektem.\n\nHarlow však málokde uvádí, že pro léčbu takto poškozených jedinců posléze využíval jejich neseparovaných, zdravých sourozenců. V kontaktu s nimi se poškozené opice vychované umělými objekty částečně zdárně socializovaly a byly schopné přiměřenějšího chování.\n\nZ pokusů tedy vyplývá, že ideálně tvoří vztahovou vazbu živá mateřská figura, korigující a socializující chování, které dále vede k reprodukci a přiměřené péči o mláďata.\n\nObjekt, který zajišťuje pouze krmení, je upřednostňován nejméně. Spojení krmícího, láskyplného — hebkého a zároveň korigujícího — mateřského objektu, — je nutné nejen pro opičí mláďata.\n\nVztahová vazba v průběhu těhotenství je posilována  vědomím  o nové bytosti – prenatálním dítěti  - podpora užívání pojmosloví prenatální dítě  eliminuje kolektivní traumatizaci separací a posiluje láskyplné vazby.\n\nMyšlenka rané poporodní vazby byla poprvé vnesena do pole zájmu v 70. letech 20. století americkými pediatry Dr. Johnem Kennellem a Dr. Marshallem H. Klausem. První výzkum na toto téma proběhl v roce 1970 a v průběhu následujících let až po současnost byly objevovány nové souvislosti a duplikováním potvrzovány výsledky z časných let teorie bondingu. Kennell a Klaus se podíleli na vytvoření jejího základu a vyvinuli teorii, podle níž kontakt mezi matkou a dítětem bezprostředně po porodu vede k jejich vřelejšímu a kvalitnějšímu vztahu, častějšímu slovnímu kontaktu, úsměvu, šetrnějšímu zacházení ze strany matky atp.\n\nV České republice patří k dosud jediným odborníkům podporujícím ranou vazbu (bonding) klinická psycholožka Mgr. Michaela Mrowetz a pediatrička MUDr. Marcela Peremská. Mnozí odborníci, ve snaze polidštit porodnice mylně pokládají bonding za metodu, kterou provozují zdravotníci na matce a dítěti. Toto svědčí jen o tom, že nepochopili základ, bonding je proces mezi dítětem a matkou a další lidé, včetně otců, porodních asistentek, dul, lékařů, sester, mohou bonding podporovat, anebo poškozovat - což se vzhledem k nepochopení stále děje.\n\n“Deprese vychází z neuspokojení základní potřeby lásky a harmonie ve vztazích. Jde o žízeň, touhu po tom, čemu se člověku jako dítěti nedostalo v potřebné míře. Příčiny deprese vidím také v rozkladu vícegeneračních rodin, rozvodovosti, zaměstnanosti žen, technizaci a zdánlivé racionalitě společnosti. Deprese je patologická reakce na ztrátu, jejíž zdravou podobou je vztek a smutek. Separace, odloučení matky od dítěte, vede k probuzení panického systému - od křiku až k paralýze... dítěte, která je přirozeným obranným projevem, jako když zvíře na sebe nechce upozornit šelmu; strnutí mu zachová život. Následkem je ovšem vyčerpání a ztráta serotoninu vedoucí k depresi a odumírání neuronů. Je třeba podporovat a posilovat kontaktní vazbu mezi dítětem a matkou. Tzv. vyřvávání dětí vede k vyčerpávající rezignaci, v konečném důsledku k depresi. Kontakt vede k vzájemnému přijetí, bazální důvěře a objektní stálosti.“ MUDr.Jan Poněšický - psychiatr, psycholog a psychoanalytik – konference Léčba v psychiatrii, Ostrava 2013\n\nBonding je proces navazování a lepení vazby dítěte k matce. Máme opravdu velké množství důkazů o tom, že v období prenatálním i postnatálním jsou rodiče pro dítě tím  hlavním zdrojem ovlivnění, čím menší dítě, tím větším vztahově vazebním objektem je matka, co se tedy děje, když je matka v průběhu prenatálního života dítěte, u jeho zrození či po něm separovaná od dítěte,  jaký má separace dopad na pevnou vztahovou vazbu je zřejmé.\n\nPostup podpory zdravotníků při navazování vazby popsala pediatrička Peremská a klinická psycholožka Mrowetz velmi detailně zde: http://www.pediatriepropraxi.cz/artkey/ped-201303-0017_Podpora_raneho_kontaktu_jako_nepodkrocitelna_norma_8211_chimera_ci_realita_budoucnosti.php\n\nCo ohrožuje podporu bondingu?\n\nOslabení jedinci velmi snadno v prostředí separace (porodnice,nemocnice) opustí své prenatální, narozené či jakkoliv velké dítě.\n\nPeremská a Mrowetz v odborném časopise Pediatrie pro praxi detailně popsaly možnost podpory rané vazby:\n\ntzv. 10 kroků k podpoře rané vazby: http://www.pediatriepropraxi.cz/artkey/ped-201303-0017_Podpora_raneho_kontaktu_jako_nepodkrocitelna_norma_8211_chimera_ci_realita_budoucnosti.php\n\nV posledních letech se v mnoha českých porodnicích začal uplatňovat systém rooming-in, čili společný pokoj pro matku a dítě, ale je stále zvykem dítě od matky oddělit, ať už kvůli vyšetřování či delšímu zahřívání a dalším postupům. Mgr. Michaela Mrowetz (klinická psycholožka, psychoterapeutka, soudní znalkyně www.klinickapsycholozka.cz, www.cykluspodpory.cz) prováděla výzkum na 1340 porodech v ČR a zjistila, že i po bezproblémových porodech je stále zvykem dítě od matky oddělit. Z jejího výzkumu vyplývá, že pouhá třetina matek je ve dvou hodinách po porodu v bezprostředním kontaktu s dítětem, méně než třetina v přerušovaném kontaktu – dítě odebíráno na ošetření, vážení, mytí, atd., a více než třetina nemá v prvních dvou hodinách žádný kontakt se svým dítětem. Bonding je naprosto možný i po porodu císařským řezem, přesto je u nás oddělena po takovém porodu matka a dítě ve více než dvou třetinách případů. U porodů v zahraničí jsou tyto statistiky zcela odlišné – Češky rodící v zahraničí mají nepřerušovaný kontakt s dítětem ve dvou hodinách po porodu ve více než dvou třetinách případů.\n\nJedny z prvních výzkumů týkajících se bondingu publikovali kolegové Marshall H. Klaus a John H. Kennell. Koncept bondingu a vztahu matky k dítěti byl do té doby zkoumán převážně u zvířat. Klaus s Kennellem však předpokládali, že u člověka, stejně jako u všech ostatních živočišných druhů, existuje sensitivní perioda, ve které jsou matka s dítětem “naprogramováni” k tomu, aby byli ve vzájemném kontaktu. Prostřednictvím srovnávání svých participantek zjistili, že matky, které se dostaly do tělesného kontaktu se svými dětmi v této periodě, si vytvořily s dítětem silnější a bližší vztah než ty, které tuto zkušenost neměly. Své poznatky pak tito vědci popsali roku 1976 v knize Maternal-Infant Bonding.\n\nV roce 1987 se začala Ann-Marie Wistrom se svými spolupracovníky věnovat pozorování chování a fyziologických reakcí novorozenců, kteří byli ihned po porodu přiloženi na nahou matčinu pokožku. Zjistili, že novorozenci byli už během první hodiny po porodu schopni vyvinout pohyby potřebné při kojení (hledání matčina prsu, uchopování dvorce, sání mléka) a sami se nakrmit. Po vhodné senzorické stimulaci (kontakt s matčinou kůží) byla u novorozeněte vyvolána fyziologická reakce (aktivace center lokomoce), která byla spouštěčem chování dítěte. Vědci pak pokračovali pozorováním rozdílů v chování matek, kterým bylo dítě bezprostředně po porodu přiloženo na hruď, a těch, kterým toto umožněno nebylo. Výsledky ukázaly, že v případě okamžitého bondingu byly tyto matky oproti ostatním několik dní po porodu klidnější, trávily více času se svým dítětem a zažívaly menší stres v průběhu kojení.\n\nDůležitost bondingu potvrdily také studie, které upozorňovaly na možnost, že poporodní deprese u matky může mít za následek ohrožení či zeslabení této vazby k dítěti. Ve své studii z roku 2005 Taylor popisuje výsledky svého zkoumání vztahu mezi bondingem a poporodní depresí. Zjistil, že ve srovnání s nedepresivními ženami měly ženy, které trpěly poporodní depresí, problém s rozvíjením mateřských citů k dítěti a s navazováním vztahu k němu. Když poprvé držely své dítě v náručí, chovaly se k němu lhostejně a vypovídaly, že necítí provázanost se svým dítětem. Mimo poporodní depresi může být bonding narušen také v případě, že byl porod dítěte komplikovaný (např. císařský řez) či pro matku vyčerpávající, a neměla dostatečný prostor pro seznámení se svým dítětem.\n\nPediatři často zdůrazňují, že pokud dítě není ihned po porodu ošetřeno, oblečeno a uloženo do vyhřívaného inkubátoru, může se podchladit. Výzkum Bystrove (2009) z nemocnice v St. Petersburgu ukázal, že naopak děti, které nebyly ve stálém kontaktu se svojí matkou, měly nižší teplotu než děti, které s ní ve stálém kontaktu byly. V její randomizované studii bylo zapojeno 176 dětí a matek, které rozdělila do 3 skupin. První skupina byla „skin-to-skin group“.\n\nDalší, kdo se zabýval výzkumem poporodní adaptace novorozenců, byl Christensson (1995), který zkoumal aktivitu dětí po porodu. Děti, které byly po porodu položeny na matčino břicho a takto setrvaly prvních 90 minut po porodu, plakaly mnohem méně než děti, které byly zabaleny do zavinovačky a dány do postýlky.\n\nJiný zajímavý výzkum sledující vztah matky a dítěte po porodu vedl Buranasin. V thajské nemocnici sledoval celkem 2 tisíce dětí, které se narodily mezi lety 1987–1990. V roce 1988 byl v nemocnici, kde výzkum probíhal, zaveden systém roomingin. Buranasin zkoumal dopady tohoto systému na kojení. Po zavedení rooming-in stoupl počet plně kojených dětí z 85 % na 99 %. Zároveň Buranasin zjistil, že v roce 1987 bylo matkou opuštěno 3,6 dětí na 1000 porodů. V roce 1990 už to bylo jen 0,1 dítě na 1000 porodů (5).\n\nPodobný výzkum také uveřejnila Lvoff, která zkoumala dopady sytému rooming-in na děti v ruské nemocnici. V roce 1992 byla nemocnice zařazena do iniciativy „Baby-Friendly Hospital“. Lvoff sledovala množství opuštěných dětí od roku 1987 do roku 1998, tedy šest let před a šest let potom, co byl systém v nemocnici zaveden. V prvních šesti letech zkoumání byla míra opuštěných dětí 5,03 na 1000 porodů. V dalších šesti letech tato míra klesla na 2,78 dětí na 1000 porodů (8).\n\nÚdaje o opuštěných dětech jsou zajímavé i z hlediska výzkumů, který prováděl Hales a Ringler v 70. letech minulého století (in 1). Uvádí, že pokud byl ženám umožněn raný kontakt s dítětem, významně jim to pomohlo v nastartování mateřského chování a v synchronizaci s dítětem v prvních měsících života. Ženy byly k dětem více emocionální (ve smyslu častějšího líbání, usmívání a mazlení) a u výzkumů sledujících dlouhodobé vlivy byly děti ve 2 až 5 letech vyspělejší v lingvistických či jazykových projevech.\n\n<nowiki>http://zdravi.e15.cz/clanek/sestra/podpora-vztahu-matky-a-novorozence-po-porodu-458797</nowiki>\n\nNěkteré studie zjistily, že poporodní bonding, resp. skin-to-skin care (SSC), může u předčasně porozených dětí zvyšovat riziko patologicky nízké srdeční frekvence a nízké koncentrace kyslíku (Bornhorst a kol., 2004), tento efekt však nebyl zjištěn v případě včasně narozených dětí. Někteří autoři však zdůrazňují potřebu zvýšeného pozorování dětí do doby, než se adaptují na vnější svět, přičemž strikně pojatý skin-to-skin contact tyto možnosti monitoringu snižuje. Nakamura a Sano (2008), popisují dva případy, ve kterých měl SSC životně ohrožující dopad na zdraví novorozence z důvodu jeho nedostatečného monitoringu. Podobně Thach (2014) vyjadřuje určitou kritiku \"baby friendly\" přístupu v porodnicích, ve kterých je zdůrazňován prodloužený skin-to-skin contact a sdílení postele (co-sleeping). Autor zmiňuje 15 případů úmrtí novorozenců, kdy matka při kojení usnula. Je tedy třeba vnímat nejen benefity, ale také rizika těchto přístupů.\n\nNejpoužívanějšími nástroji k měření kvality bondingu a diagnostikování poruch v oblasti emočních vazeb matky k dítěti se staly sebehodnotící dotazníky. Nejnovějšími a nejhojněji používanými jsou v současnosti MPAS, MIBS a PBQ.\n\nDotazník MPAS pochází z roku 1998, kdy jej vytvořili Condon a Corkindale. Jedná se o přepracovanou verzi Maternal Antenatal Attachment Scale (MAAS), která byla vydána v roce 1993. Otázky v dotazníku se zaměřují na tři faktory tvořící jádro bondingu: touha po blízkosti a interakci s dítětem, pocit sebedůvěry a spokojenosti v souvislosti s mateřstvím a nedostatek negativních pocitů k dítěti. Dotazník obsahuje 19 tvrzení, jejichž pravdivost hodnotí matky na dvou, tří, nebo čtyřbodové škále. Nízké celkové skóre MPAS indikuje problematickou vazbu s dítětem.\n\nŠkálu MIBS vyvinul v roce 2005 A. Taylor. Jedná se o sebehodnotící škálu složenou z 8 adjektiv (milující, radostný, ochranitelský, neutrální, nelibý, zklamaný, rozčilený, agresivní). Každá položka popisuje emoci, kterou matka může pociťovat ke svému dítěti. Respondentky pak každou položku hodnotí na 4-bodové Likertově škále z hlediska intenzity pociťované emoce od “velmi silně” po “vůbec”. Čím vyšší skóre v testu vyjde, tím problematičtější bonding je.\n\nDotazník PBQ vznikl sloučením dotazníků, které vypracovaly University of Birmingham a Open University School of Education, v roce 2001 je publikoval Brockington se svými spolupracovníky. Cílem dotazníku je posoudit charakteristiky, které matky přisuzují svým dětem. Skládá se z 25 tvrzení hodnocených na pětibodové škále (od “vždy” po “nikdy”), která jsou rozdělena do čtyř podškál indikujících slabý bonding, odmítnutí a vztek, úzkost a riziko ublížení dítěti. Vysoké výsledné skóre ukazuje na problematický vztah matky k dítěti.\n\n"}
{"id": "1050746", "url": "https://cs.wikipedia.org/wiki?curid=1050746", "title": "Shenzhen Open 2015 – ženská dvouhra", "text": "Shenzhen Open 2015 – ženská dvouhra\n\nDo soutěže ženské dvouhry na tenisovém turnaji Shenzhen Open 2015 nastoupilo třicet dva hráček. Obhájkyní titulu měla být čínská tenistka Li Na, která však 19. září 2014 ukončila profesionální kariéru.\n\nSoutěž dvouhry ovládla nejvýše nasazená rumunská tenistka Simona Halepová, která ve finále porazila švýcarskou turnajovou osmičku Timeu Bacsinszkou ve dvou setech 6–2 a 6–2. Na okruhu WTA Tour si tak připsala devátý titul kariéry a premiérový v probíhající sezóně.\n\nČtyři nejvýše nasazené hráčky měly volný los do druhého kola.\n\n"}
{"id": "1050753", "url": "https://cs.wikipedia.org/wiki?curid=1050753", "title": "Pappardelle", "text": "Pappardelle\n\nPappardelle (z italského \"pappare\" – „polykat“) je druh italských těstovin v podobě cca 2–3 cm širokých nudlí. Sušené v surové podobě jsou prodávané stočené do klubíček. Jejich obdobou jsou toskánské Fettuccine. K dostání jsou jak s rovným tak s vroubkovaným okrajem. V Itálii jsou velmi populární, takže se např. v provincii Emilia-Romagna pořádají festivaly věnované pouze těmto těstovinám. \n\n"}
{"id": "1050755", "url": "https://cs.wikipedia.org/wiki?curid=1050755", "title": "Diecéze coutanceská", "text": "Diecéze coutanceská\n\nDiecéze Coutances (-Avranches) (lat. \"Dioecesis Constantiensis (-Abrincensis)\", franc. \"Diocèse de Coutances et Avranches\") je francouzská římskokatolická diecéze. Leží na území departementu Manche, jehož hranice přesně kopíruje. Sídlo biskupství i katedrála Notre-Dame de Coutances se nachází v Coutances. Diecéze Coutances je součástí rouenské církevní provincie.\n\nOd 5. září 2013 je diecézním biskupem Laurent Le Boulc'h.\n\nBiskupství bylo v Coutances založeno v průběhu 5. století. V důsledku konkordátu z roku 1801 byla 29. listopadu 1801 zrušena diecéze Avranches a její území bylo včleněno do diecéze Coutances. Dne 12. července 1854 byl název diecéze změněn na \"Coutances et Avranches\".\n\nNa začátku 21. století je diecéze Sées sufragánní diecézí rouenské arcidiecéze.\n\n\n"}
{"id": "1050759", "url": "https://cs.wikipedia.org/wiki?curid=1050759", "title": "Brisbane International 2015 – ženská dvouhra", "text": "Brisbane International 2015 – ženská dvouhra\n\nDo soutěže ženské dvouhry na tenisovém turnaji Brisbane International 2015 nastoupilo třicet hráček. Dvojnásobná obhájkyně titulu a úřadující světová jednička Serena Williamsová zvolila místo účasti v Brisbane start na Hopmanově poháru.\n\nDo finále se probojovaly dvě nejvýše nasazené hráčky. Soutěž ovládla turnajová jednička Maria Šarapovová, která v něm porazila Srbku Anu Ivanovićovou po třísetovém průběhu. Na okruhu WTA Tour si tak připsala třicátý čtvrtý titul kariéry, když vyhrála páté finále v řadě.\n\nDvě nejvýše nasazené hráčky měly volný los do druhého kola.\n\n"}
{"id": "1050763", "url": "https://cs.wikipedia.org/wiki?curid=1050763", "title": "Çağla Büyükakçay", "text": "Çağla Büyükakçay\n\nÇağla Büyükakçay (* 28. září 1989 Adana) je turecká profesionální tenistka. Ve své dosavadní kariéře vyhrála na okruhu WTA Tour jeden turnaj, když v dubnu 2016 ovládla domácí podnik Istanbul Cup. Stala se tak první tureckou vítězkou dvouhry na túře WTA Tour. V rámci okruhu ITF získala do července 2019 devět titulů ve dvouhře a patnáct ve čtyřhře.\n\nNa žebříčku WTA byla ve dvouhře nejvýše klasifikována v září 2016 na 60. místě a ve čtyřhře pak v únoru téhož roku na 111. místě. Trénuje ji Can Uner.\n\nNa Středomořských hrách 2013 v jihotureckém Mersinu vyhrála dvě zlaté medaile v ženské dvouhře a čtyřhře. O dva roky dříve si z italské Pescary na hrách 2011 odvezla stříbrný kov z ženského deblu.\n\nV tureckém fedcupovém týmu debutovala v roce 2004 utkáním 2. skupiny zóny Evropy a Afriky proti Rumunsku, kde s Ozgenovou nestačily ve čtyřhře na sesterský pár Niculescuových. Turkyně odešly poraženy 0:3 na zápasy. Do dubna 2016 v soutěži nastoupila ke čtyřiceti mezistátním utkáním s bilancí 22–12 ve dvouhře a 11–12 ve čtyřhře.\n\nDomovským oddílem je istanbulský sportovní klub Enkaspor.\n\nS tenisem začala v devíti letech. První zápas na okruhu ITF odehrála během istanbulského turnaje s dotací 10 tisíc dolarů v květnu 2004, kde prohrála v úvodním kole kvalifikace. Debut ve Fed Cupu zaznamenala v roce 2004 a první výhry dosáhla v utkání ročníku 2005, když proti Maltě s Pemrou Özgenovou ve čtyřhře porazily pár Stephanie Paceová a Stephanie Sullivanová. Na okruhu WTA si premiérové utkání zahrála na İstanbul Cupu 2005, v němž byla nad její síly Ruska Jelena Vesninová.\n\nSinglový titul na okruhu ITF poprvé vybojovala v červnu 2007 na istanbulské události s dotací 10 tisíc dolarů, když ve finále přehrála Němku Riu Dörnemannovou. V nejvyšší kategorii okruhu, astanském turnaji s dotací 100 tisíc dolarů, se probojovala do finále v červenci 2014. Z něj však odešla poražena od ruské hráčky Vitalije Ďjačenkové po třísetovém průběhu.\n\nNa nejvyšší grandslamové úrovni neodehrála k počátku roku 2015 ani jeden zápas v hlavní soutěži. Na Australian Open 2013 a French Open 2014 ji k tomu vždy scházel jediný zápas, když vypadla v posledním kole tříkolové kvalifikace.\n\nDebutovou finálovou účast na okruhu WTA Tour zaznamenala v červenci 2014 na antukovém BRD Bucharest Open, hraném v Bukurešti. Po boku Italky Karin Knappové podlehly v závěrečném duelu čtyřhry rumunské dvojici Elena Bogdanová a Alexandra Cadanțuová.\n\nPrvní titul WTA vybojovala na dubnovém Istanbul Cupu 2016, když ve finále zdolala černohorskou turnajovou pětku Danku Kovinićovou po třísetovém průběhu. Stala se tak vůbec první Turkyní, která si na tomto ženském okruhu zahrála semifinále i finále dvouhry a získala turnajový vavřín. Premiérově se také posunula do elitní světové stovky, když v žebříčkovém vydání z 24. dubna 2016 vystoupala ze 118. na 82. příčku.\n\n"}
{"id": "1050764", "url": "https://cs.wikipedia.org/wiki?curid=1050764", "title": "Karel Kotrba (sochař)", "text": "Karel Kotrba (sochař)\n\nKarel Kotrba (17. ledna 1893 Praha-Holešovice – 11. srpna 1938 Slapy) byl český sochař. Byl účastníkem první světové války. Později byl členem několika uměleckých skupin.\n\nVyučil se v letech 1912–1913 jako štukatér a docházel na večerní kurzy modelování na Uměleckoprůmyslové škole. Za první světové války byl zajat. Domů se vrátil v roce 1919 jako francouzský legionář. V letech 1919–1923 studoval na Akademii výtvarných umění v Praze v medailérské škole prof. Otakara Španiela. V letech 1927–1928 byl na studijní cestě v Paříži.\n\nNa počátku 20. let spolu s Pravoslavem Kotíkem a spolužáky Karlem Holanem a Miloslavem Holým vstoupil do Umělecké Besedy. Po pěti letech strávených v Umělecké Besedě se ocitli ve střetu s konzervativnějším křídlem spolku, který se vystupňoval na přelomu let 1924–25. Po té přešli do SVU Mánes, kde naopak působili jako tradicionalisté a po konfliktu byli roku 1930 vyloučeni. \n\nV letech 1925–27 pod svými jmény uspořádali tři výstavy. Název Sociální skupina Ho-Ho-Ko-Ko vznikl až dodatečně, podle sborníku, který připravoval estetik Bohumil Markalous (nerealizován).\n\nKarel Kotrba vystavoval v zahraničí v československých expozicích na Bienále v Benátkách (1930, 1936), ve Vídni (1934), Bruselu (1935) a Stockholmu (1936).\n\nZemřel ve Slapech 11. srpna 1938 ve věku 45 let. Jeho díla z pozůstalosti byla uložena v depozitáři Středočeské galerie a roku 2008 převedena darovací smlouvou do majetku GASK.\n\nDo jeho tvorby se promítaly zkušenosti z války i život na předměstí v pražských Holešovicích. Citlivost k sociálním otázkám se u něj projevuje ve zvolených námětech i ve stylu sochařského díla, které je zařazováno do proudu sociálního umění 20. let. \n\nPamátník národního osvobození v Plzni, kde byl spoluautorem sousoší, měl pohnuté osudy. Byl slavnostně odhalen 28. října 1928 k 10. výročí založení Československa, za války 25. června 1940 byl odstraněn ale zachován, 28. října 1945 znovuodhalen, 1. června 1953 odstraněn a následně zničen komunistickým režimem. 28. října 1991 byla odhalena socha Masaryka a 1. června 1999 celá replika sousoší.\n\n\n\n\n\n\n\n"}
{"id": "1050770", "url": "https://cs.wikipedia.org/wiki?curid=1050770", "title": "Malignant Tumour", "text": "Malignant Tumour\n\nMalignant Tumour (v překladu \"zhoubný nádor\") známá taky jako Ostravská mlátička je česká metal/crust´n rollová hudební skupina založená v roce 1991, která již odehrála více než 1000 koncertů na třech kontinentech. Kapela je držitelem Anděla za album roku v kategorii Hard&Heavy a ceny v hudební anketě Břitva za album roku, koncertní kapelu roku a videoklip roku. Dokumentární film The Way of Metallist (2016) mapující 25 let historie kapely, byl zařazen do české filmové ceny Český lev.\n\nSkupina Malignant Tumour byla založena v Ostravě na konci roku 1991, tehdy patnáctiletým Martinem \"Bilosem\" Bílkem a čtrnáctiletým Romanem Restlem.\n\nV raném stádiu kapela fungovala jako noisecore uskupení, kde si každý na něco zahrál, hlavně pro legraci a potřebu udělat pořádný hluk.\n\nDo kapely se na post bubeníka dostává Libor Šmakal. Trojice ovlivněná skupinou Carcass začala hrát grindcore s lékařsky-patologickou lyrikou. V této sestavě natočili svá první dema \"Cadaveric Incubator of Endo-Parasites\" (1993), \"Symphonies for Pathologist\" (1994) a \"Analyse of Pathological Conceptiions\" (1995). Za tři roky Libora Šmakala nahradil Michal \"Cichoň\" Cichý a Romana Restela za nedlouho potom nahradil Otto \"Oťas\" Beran. Kapele vyšly první split EP, a to \"Malignus Morbus\" split s Decomposed (1995), \"Forensic Clinicism - the Sanguine Article\" split s Immured (1996), \"Sick Sinus Syndrome\" split s Mastic Scum (1996), \"Swarming of Virulency\" split s Ingrowing (1996) a \"Hungry Urinary URN\" split s NCC/C.S.S.O./CUM (1996). Vychází i první split CD nosič \"Eat the Flesh... and Vomica\" se Squash Bowels (1997). Po té kapelu opustil Michal \"Cichoň\" Cichý, aby se mohl věnovat naplno své skupině Cerebral Turbulency a za nedlouho také kapelu opustil Otto \"Oťas\" Beran, který se zase chtěl naplno věnovat své skupině Needful Things.\n\nNovým bubeníkem se stal Marek \"Švejk\" Pavlík. Basové kytary se ujal Bilos a jako kytarista byl přijat Richard Chrobok. Zároveň dochází ke změně z lékařsky-patologické lyriky na sociálně kritické texty. V textech kapela zkoušela poukazovat na nerovnoprávnost, homofobii, rasismus a světový systém, který zotročuje lidi všude na světě. Na kapelu měla v té době velký vliv Belgická skupina Agathocles, což je možno na nahrávkách poznat. Skupina společně natočila demo \"Killing for Profit\" (1997), split EP \"Rock Stars - Money Wars\" s Death Infection (1997). Následovaly další split EP \"Murder fot you to eat\" s Vomito (1998) další split CD \"Is this the Earth's Last Century?\" s Alienation Mental (1998) a první full EP \"Equality!?\" (1998). Na konci roku 1998 odchází Marek \"Švejk\" Pavlík. Na místo bubeníka se na krátký časový úsek vrátil Michal \"Cichoň\" Cichý a skupina natočila 4 way split CD s Agathocles/Abortion/Din-Addict (1998). Michal \"Cichoň\" Cichý byl nahrazen Michalem \"Kameněm\" Kaminským. Na jaře 2000 odešel Richard Chrobok. Novým kytaristou se nakrátko stal Marek Marunič. V této sestavě skupina natočila split EP \"...And Man Made the End\" s Agathocles (2000) a split EP \"Get to Attack\" s Unholy Grave (2000). Po neshodách Marek Marunič odešel. Martin Bílek se vrátil zpět k hraní na kytaru. Jako basák do kapely vstoupil Petr \"Dino\" Šarina, který ovšem pobyl pouze několik koncertů a jedno evropské tour. Kapela v té době stagnovala.\n\nBilos se přestěhoval do Nizozemska, kde si našel členy k pokračování kapely, a to bratry Johana Smita jako bubeníka a Jelleho Smita jako basáka. V této sestavě vychází split EP \"Oegstgeest Grindcore\" s Intumescence (2002), split CD \"In Oil We Trust\" dvojitý split s Critical Madnes/Szargyerek/Anubis (2003) a hlavně první full CD \"Dawn of the New Age\" (2003), prezentující ryzí crustcore, které rovněž vychází i na LP. Po řadě úspěšných koncertech se Bilos v polovině roku 2003 vrátil do České republiky.\n\nV létě 2003 se basovým kytaristou stal Robert „Šimek“ Šimek, který do té doby působil v Cerebral Turbulency. Jako bubeník byl přijat Martin „Marsel“ Ondejka. S novou sestavou se tvorba Malignant Tumour postupně vyvíjela a přešla ze syrového crustcore na špinavý crust´n roll, který byl patrný z jejich prvního společného split EP \"Hammer and Anvil\" s Lycanthrophy (2004). V létě 2004 Martin “Marsel“ Ondejka po společném turné záhadně zmizel. Post bubeníka obsadil David Ševčík, známý do té doby jako bubeník skupin Dysentry a Večírek. Jejich Crust´n roll se promítnul na druhém řadovém CD \"Burninhell\" (2005), které rovněž vyšlo i na LP. Album bylo v anketě Břitva ohodnoceno jako třetí nejlepší deska roku 2005. Na albu se sóly podílel i kytarista Martin „Korál“ Vyorálek, který do té doby působil v kapelách Erebus a GG Pump. V létě 2006 se Korál stal oficiálním členem skupiny a společně nahráli materiál \"R´n´R Engine\" (2006), který vyšel jako split s kapelou Gurkha, a to jak na CD, tak LP. Tento split byl kritikou opět vnímán kladně a opět se v anketě Břitva umístil jako třetí v kategorii „minialbum roku (minialba/split-alba)“. V létě 2008 kapela vydává album \"In Full Swing\". Vychází opět jako CD a LP. Hudba kapely je okolím čím dál více přirovnávána k legendárním Motörhead, což sama kapela tak necítí, avšak je tímto připodobňováním polichocena. \"In Full Swing\" je kritikou přijat výrazně nadprůměrně. Album bylo nominováno na Cenu Anděl v kategorii Hard&Heavy, kde skončilo těsně za vítěznou kapelou První hoře. V anketě Břitva album získalo pomyslné zlato. O dva roky později kapela nahrála v Německém Stage one studiu další album, které vyšlo v létě 2010 pod názvem \"Earthshaker\" a opět ve formátu CD a LP. Album bylo poprvé nahráno s pomocí profesionálního producenta Andyho Classena. Album opět sklidilo velice kladný ohlas kritiků. Kapela za album získala v katergorii Hard&Heavy Anděla. V anketě Břitva se deska umístila na druhém místě. V prosinci 2012 kapelu opouští bicmen David Ševčík a na jeho post se usazuje Petr \"Bohdič\" Bohda, který do té doby působil v kapelách El Ray, GG Pump, Erebus, Citron, Pouze Znouze, Nagauč. V roce 2013 skupina v nové sestavě nahrála opět za pomocí Andyho Classena album \"Overdose&Overdrive\", které vyšlo ještě před jarním turné s americkou skupinou Possessed. Martin Van Drunen (zpěvák Pestilence, Asphyx, Hail of Bullets) označil desku jako nejlepší metalové album roku 2013. V roce 2014 vyšel split EP \"Nación de Metaleros\" s Mexickými Acidez. Na desce \"The Metallist\", která vyšla 25.10.2016, skupina pracovala více než rok a hudební kritici označili album za nejpovedenější počin v historii kapely, domácí desku roku, která působí majestátně a všechno válcuje. V listopadu 2016 skupina vydává svůj první hraný polodokumentární film The Way of Metallist, který mapuje 25 let historie kapely poměrně netradičním způsobem. Film byl zařazen do české filmové ceny Český lev.\n\nCeny Anděl\nCeny Břitva\nČeský lev\n\n\n\n\n\n\n"}
{"id": "1050773", "url": "https://cs.wikipedia.org/wiki?curid=1050773", "title": "Michael Rafael Pavel", "text": "Michael Rafael Pavel\n\nRafael Michael Pavel (15. srpna 1842 Sedlo – 14. února 1900 Vyšší Brod), byl český římskokatolický duchovní, vyšebrodský cisterciák, knihovník a historik. V závěru života byl převorem vyšebrodského kláštera.\n\nNarodil se jako \"Michael Pavel\" v jihočeských Komařicích 15. srpna roku 1842. Vystudoval českobudějovické gymnázium a ve svých dvaceti letech zahájil roční noviciát v cisterciáckém opatství ve Vyšším Brodě, kde přijal řeholní jméno \"Rafael\". Po dokonání noviciátu byl poslán na studia teologie do Innsbrucku. V roce 1866 pak složil věčné sliby a byl vysvěcen na kněze. Následující roky prožil ve farní duchovní správě. Postupně byl kaplanem v Rožmberku nad Vltavou, Boršově a Přídolí.\n\nV pozdějších letech se vrátil do Vyššího Brodu, kde v klášteře zastával funkci novicmistra. Staral se zároveň o klášterní knihovnu a věnoval se studiu dějin. Roku 1890 jej opat Wackarž jmenoval podpřevorem a o devět let později převorem. V těchto funkcích pomáhal stárnoucímu opatovi s řízením kláštera. Úřad převora však Pavel vykonával pouze rok. Zemřel ve Vyšším Brodě 14. února 1900. Ve stejné době již opatu Wackaržovi ubývalo sil, a řízení kláštera vpodstatě převzal Bruno Pammer, o pouhý rok později Wackaržův nástupce ve funkci opata.\n\nRafael Michael Pavel psal historiografické spisy o vyšebrodském klášteře a působení cisterciáků v jižních Čechách. Texty psal v němčině a vycházely ponejvíce v Rakousku Jde například o práce:\n\n\n\n"}
{"id": "1050774", "url": "https://cs.wikipedia.org/wiki?curid=1050774", "title": "Rafael ze Sant’Elia a Pianisi", "text": "Rafael ze Sant’Elia a Pianisi\n\nRafael ze Sant'Elia a Pianisi, O.F.M.Cap. (14. prosince 1816, Sant'Elia a Pianisi – 6. ledna 1901, Sant'Elia a Pianisi) byl italský řeholník Řádu menších bratří kapucínů.\n\nNarodil se 14. prosince 1816 v Sant'Elia a Pianisi jako Domenico Petruccelli, syn Salvatora Petruccelliho a Brigidy Mastrovity. Byl pokřtěn otcem Michelangelem Spinellim. Dne 10. listopadu 1834 vstoupil do noviciátu kapucínů v Morcone a získal jméno Rafael. Přesně o rok později složil své věčné sliby. V letech 1836 až 1840 studoval životopisy v konventech v Agnone, Serracapriole, Bovinu a Larinu. Dne 29. března 1840 byl v Larinu vysvěcen na kněze. Roku 1852 se vrátil do Morcone a stal se vice-mistrem noviců. Roku 1857 odešel do Campobasso kde sloužil v kostele Madonna della Libera. Byl velmi oddaný Bohu a pokorný. Za svůj život měl několik vydění Panny Marie.\n\nRoku 1865 odešel zpět do svého kláštera. Roku 1866 byl převeden do Morcone kde byl duchovním otcem noviců. Dne 18. září 1900 odešel zpět do svého rodného města. Od poloviny prosince už nebyl schopen slavit mši z důvodu vysokého roku. Zemřel 6. ledna 1901 na svátek Zjevení Páně.\n\nDne 26. dubna 1936 byly jeho ostatky přeneseny do kostela konventu, kde jsou zachovány a uctívány.\n\nRoku 1949 začal kanonizační proces v arcidiecézi Benevento, který byl na diecézní úrovni ve spěchu uzavřen roku 1951. Oficiální uzavření procesu na diecézní úrovni proběhlo dne 17. června 2006. Dne 6. dubna 2019 uznal papež František jeho hrdinské ctnosti a tím mu náleží titul Ctihodný\n\n\n"}
{"id": "1050775", "url": "https://cs.wikipedia.org/wiki?curid=1050775", "title": "Allan B. Polunsky Unit", "text": "Allan B. Polunsky Unit\n\nAllan B. Polunsky Unit (TL, dříve Terell Unit) je věznice s celkovou kapacitou 2900 osob v texaském West Livingstonu.\n\nJsou zde umístěni muži všech nápravných skupin. Jedná se o jedinou věznici v Texasu, kde jsou vězněni i nejtěžší zločinci odsouzení k trestu smrti.\n\nVěznice byla pojmenována po předsedovi Texas Board of Criminal Justice, Allanu B. Polunskym.\n\nAreál věznice má 23 betonových budov s šedou fasádou pro všechny kategorie vězňů podle jejich nebezpečnosti, včetně sekce Supermax. Ve věznici je vlastní kuchyně a lékařská klinika. Celý pozemek věznice má přibližně 1,9 km². Nejznámější sekcí věznice je Death Row („cela smrti“, kde jsou muži odsouzení k trestu smrti. Okolo celé věznice je soustava dvou vysokých plotů. Na jejich povrchu a mezi nimi je žiletkový drát.\n\nVěznice leží v západní části města Livingston a okolo nejsou žádné další stavby. Směrem 1–2 km na západ leží velké jezero Livingston.\n\nVěznice byla otevřena v listopadu 1993. V té době se neplánovalo umístění Death Row, protože ta byla v Huntsville v Ellis Unit.\n\nPoté, co se „podařilo“ jednomu vězni z věznice Ellis utéct (pak se ovšem utopil v potoce), bylo rozhodnuto, že vězni čekající na smrt budou přemístěni do bezpečnější věznice Allan B. Polunsky. Převozy vězňů z Ellis Unit začaly v březnu 1999.\n\n20. července 2001 bylo vězení přejmenováno z původní názvu \"Terell Unit\", protože Charle Terell, podle kterého byla věznice původně pojmenována, nechtěl, aby bylo jeho jméno spojováno s Death Row.\n\nV únoru 2000 dva z věznů Death Row Polchai Wilkerson a Howard Guiry vzali jako rukojmí jednu z dozorkyň. Polchai Wilkerson byl popraven 14. března 2000 a Howard Guiry zatím datum popravy určené nemá.\n\n9. května 2000 vězeň Juan Salvez Soria zaútočil na kaplana Williama Paula Westbrooka. Podařilo se mu chytit jej za paži, kterou vtáhl přes otvor, jímž se vězňům podává jídlo aniž by se musely otevírat dveře. Potom jeho ruku přivázal prostěradlem k „záchodoumyvadlu“ (záchod a umyvadlo v jednom). Pak mu začal žiletkou řezat ruku až ji téměř odřízl. Byl včas zastaven obvyklým způsobem – slzným plynem.\n\nV roce 2010 se pět vězňů odsouzených na doživotí pokusilo o útěk.\n\nNa Death Row je známým způsobem protestu proti tamním životním podmínkám a trestu smrti lehnout si nebo sednout na zem a odmítat vstát. Vězni se občas domlouvají na protestech, kdy například začnou vyplavovat vodou svoje cely nebo v nich zakládají požáry.\n\nCelá tato sekce (Death Row) jsou tři spojené dvoupatrové budovy. Vprostřed každé budovy jsou 4 zdí oddělené vycházkové dvory a každý z nich je ještě rozpůlen dvojitou mříží s pletivem, takže je možno se procházet zhruba po 10 m². Na vybetonovaném dvoře mají vězni mříže i vysoko nad hlavou.\n\nKaždá cela má 5,6 m² a je určena jen pro jednoho vězně. Cely mají přibližně obdélníkovitý tvar. Cela je 3,25 metru dlouhá a 2 metry široká. Cely mají posuvné dveře, ve kterých jsou dvě na výšku orientovaná úzká okénka, s plexisklem a pletivem, uprostřed dveří je uzavíratelný otvor, kterým se podává jídlo, pošta. Otvorem se nasazují i pouta pokaždé, když vězeň vychází z cely. Veškeré vybavení cel je kovové. Podél stěny naproti dveřím je kovová postel, pod kterou je úložný prostor (police) a vysoko nad postelí velmi úzké, asi pěticentimetrové okno. Okno je velmi vysoko a tak není jednoduché se k němu dostat a podívat se ven. Jedna z delších zdí je holá a na druhé jsou upevněny dva malé stolky. Vedle dveří je „záchodoumyvadlo“ a nad ním svisle orientovaná lampa zabudovaná ve zdi. Podlaha je betonová a zdi oplechované.\n\nV hale jsou cely rozmístěné podél zdi ve dvou řadách nad sebou a pak je v této hale i velká klec (do výšky dvou metrů je mezi mřížemi i pletivo). Hala funguje jako společenská místnost, kde vězni mohou být v době, kdy mají povoleno být mimo cely a kde se mohou setkávat s ostatními z dané sekce.\n\nOkolo budov je travnatá plocha, na kterou vězni nesmí (pokud se nepokusí o útěk). Od ostatních sekcí věznice jsou budovy odděleny plotem s žiletkovým drátem. Od okolního světa odděluje vězně soustava dvou plotů, které nesou spirály žiletkového drátu. Žiletkový drát je i mezi oběma ploty.\n\nVězni nemají povoleno pracovat a nemají žádný zajímavý denní program. Na celách stráví 22 až 23 hodin denně. Denní režim údajně nerespektuje lidský biorytmus\n\n\nPokud nastane nějaký konflikt, je řešen s pomocí těžkooděnců, běžné je používání dráždivých plynů, způsobujích pálení očí, dušení nebo pálení kůže.\n\nVězni mají nárok na návštěvy každý týden, posílání dopisů a nákup a vlastnění vybraných věcí (větrák, psací stroj, kalkulačka, rádio, budík, rychlovarná konvice, svítilna, knihy, časopisy, nadstandardní jídlo, hygienické potřeby, potřeby na psaní dopisů, a několik dalších věcí z vězeňského obchodu). Mají povoleno mít dokumenty týkající se jejich procesu a případného odvolání. Mimo celu mohou vyjít jen na 1 až 2 hodiny denně, buď do velké klece uvnitř haly nebo do venkovního dvora, vždy jsou fyzicky odděleni od ostatních mříží s pletivem. Podle chování jsou vězni rozděleni do tří skupin. První, nejméně problémová skupina, smí vycházet mimo celu pětkrát za týden na 1–2 hodiny a další dva dny zůstává po celý den na cele. Tato skupina má nárok na všechny předchozí vyjmenované věci. Vězni druhé skupiny mohou kupovat jen dopisní a hygienické potřeby, mají poloviční počet návštěv, tedy dvě do měsíce. Třetí skupina má maximální čas pobytu mimo celu 1 hodinu denně a z cely jsou vězni vypouštěni jen čtyřikrát do týdne, mohou mít jen jednu návštěvu měsíčně. Návštěvy mohou trvat 2 hodiny. V případě, že návštěva přijede ze vzdálenosti větší než 400 km, je možné dobu prodloužit na čtyři hodiny ve dvou po sobě jdoucích dnech. Za každé zdravotnické ošetření musí vězni také zaplatit 100 dolarů ze svého kapesného, které jim obvykle posílají příbuzní a přátelé. Pracovat mají totiž vězni zakázáno a tak si peníze nemohou opatřit jiným způsobem. Někteří proto nemají žádné osobní věci.\n\nDeath Row je často kritizována kvůli špatným životním podmínkám. Vězni nemohou mít televizi, jsou 22–23 hodin denně zavření na cele bez kontaktu s kýmkoliv dalším. Pokud nemají peníze, nebo jim je nepošlou příbuzní, nemohou si nic koupit ani objednat (časopisy, jídlo, rádio, rychlovarná konvice, papír na dopisy). Zadarmo nedostanou vyjma jídla a čistého prádla nic. Nepříjemný je také stálý hluk a nerespektování normálního denního režimu člověka. Cely jsou špatně větratelné a vyskytuje se v nich plíseň. Pokud jsou trestáni za různé přestupky, tak mohou být i trvale zavřeni na celách po celý týden nebo i déle. Podmínky jsou natolik špatné, že často z nich zešílí i původně duševně zdravý člověk a zdravotní péče je údajně zanedbávána. Někteří z vězňů se kvůli tomuto pokouší o sebevraždu nebo se přestanou odvolávat a těší se na svoji popravu.\n\n\n\n"}
{"id": "1050776", "url": "https://cs.wikipedia.org/wiki?curid=1050776", "title": "Res extra commercium", "text": "Res extra commercium\n\nRes extra commercium je historickým právním pojmem pocházejícím z římského práva. Označoval kategorii věcí, latinsky res, s nimiž nemohly soukromé osoby nakládat v rámci právních vztahů, které uzavíraly. Nešlo s nimi tedy obchodovat, nemohly být ani objektem vlastnických práv a nacházely se ve zvláštním právním režimu. Jejich opakem byla kategorie věcí res in commercio.\n\nRes extra commercium se dělily do dalších podkategorií: \"res divini iuris\" (věci božského práva) a \"res humani iuris\" (věci lidského práva).\n\n"}
{"id": "1050784", "url": "https://cs.wikipedia.org/wiki?curid=1050784", "title": "Kostel Panny Marie (Halle)", "text": "Kostel Panny Marie (Halle)\n\nKostel Panny Marie (něm. \"Marktkirche Unser Lieben Frauen\", též \"Marienkirche\") v německém městě Halle ve spolkové zemi Sasko-Anhaltsko byl vystavěn v letech 1529 až 1554. Je jednou z nejvýznamnějších staveb pozdní gotiky ve středním Německu a jeho čtyři věže spolu se samostatně stojící Červenou věží jsou symbolem Halle – „města pěti věží“.\n\nAby mohl mohutný chrám vzniknout, byly s výjimkou věží zbořeny dva sousedící kostely staré několik století. Ustoupit mu musel jednak kostel sv. Gertrudy z 11. století, jednak o století mladší kostel Panny Marie. Dvojice jejich věží pak propojila jediná hlavní loď.\n\nV letech 1545 a 1546 v novém chrámu třikrát kázal Martin Luther. Byl zde pokřtěn hudební skladatel Georg Friedrich Händel, zde také odehrál své první hodiny hry na varhany. V letech 1746–1764 zde byl varhaníkem syn J. S. Bacha Wilhelm Friedemann.\n\nO vznik velkolepé církevní stavby zasvěcené výhradně Panně Marii usiloval ve svém residenčním městě Halle kardinál Albrecht Braniborský. Jak on, tak římští katolíci v městské radě tak chtěli zamezit rostoucímu vlivu reformace. V roce 1529 proto bylo po rozsáhlé diskusi rozhodnuto o zboření dvou sousedících farních kostelů. Zůstaly z nich stát jen čtyři věže, které byly propojeny lodí nového chrámu. Zrušeny byly i dva hřbitovy, přiléhající k původním kostelům.\n\nReformační hnutí však přes tyto snahy sílilo a kardinál Albrecht roku 1540 město nadobro opustil, přičemž zde po sobě zanechal obrovské dluhy. Ačkoli byl nový kostel zamýšlen jako opora katolíků proti zastáncům reformace, nakonec právě v tomto ještě rozestavěném chrámu v roce 1541 kazatel Justus Jonas občanům Halle oficiálně představil reformaci. Následujícího roku zde byl Jonas ustanoven ke kněžské službě, o další dva roky později se stal biskupem. V dalších letech zde třikrát kázal i Martin Luther.\n\nV závěru druhé světové války, 31. března 1945, byl kostel výrazně poškozen při náletu. Znovu byl poničen při dělostřeleckém útoku 16. dubna téhož roku. Restaurován byl v období od ledna 1946 do začátku roku 1948. V roce 1967 v kostele prasklo potrubí dálkového topení, což vedlo k velkému poškození vybavení i interiéru. Opravy začaly následujícího roku a trvaly až do roku 1983. Šlo přitom o jeden z největších projektů v oblasti restaurace památek v bývalé NDR. Památkáři v jeho rámci usilovali o co největší přiblížení vzhledu kostela jeho podobě ze 16. století.\n\n"}
{"id": "1050793", "url": "https://cs.wikipedia.org/wiki?curid=1050793", "title": "Ad-Aware", "text": "Ad-Aware\n\nAd-Aware je antispywarový a antivirový program, vyvinutý společností Lavasoft, který detekuje a odstraňuje malware, spyware a adware na počítači uživatele. Podle společnosti Lavasoft, je Ad-Aware schopný detekovat spyware, počítačové viry, dialery, trojské koně, boty, rootkity, data minery, agresivní reklamu, parazity, zloděje prohlížečů a sledovací nástroje.\n\nAd-Aware byl původně vyvinut v roce 1999, aby v internetovém prohlížeči Internet Explorer upozorňoval na stránky sledující aktivitu uživatele. Na spoustě stránek tak uživatel mohl vidět malý pixelovatý čtvereček, varující uživatele, že obsah stránky zaznamenávána jeho IP adresu a další již méně důležité informace. Po čase Ad-Aware umožnil blokování onoho obsahu nebo celé stránky. Nyní již Ad-Aware neupozorňuje na tyto hrozby a místo toho se zaměřuje na likvidaci spywaru, adwaru, virů a dalšího malwaru.\n\nV roce 2008 Lavasoft poprvé přibalil do edicí Pro a Plus antivirový skener, fungující na jádře Aviry, přičemž tato dohoda trvala pouze pár let. Od desáté verze programu Ad-Aware bylo používáno jádro antiviru Bitdefender.\n\nAktuálně nabízí Lavasoft Ad-Aware 11 ve 4 základních verzích:\n\n\nNejnovější verze programu Ad-Aware byly kompletně přepsány, takže se svými předchůdci mají společné pouze základní funkce.\n\nLavasoft taktéž nabízí hromadné licence, určené pro podniky, jež fungují v jedné síti. Ty mají centrální serverové rozhraní, které umožňuje instalaci Ad-Aware Pro Security na strojích v dané síti.\n\nKaždá verze obsahuje antispyware, antivirus, antirootkit a má integrovanou ochranu proti hrozbám v reálném čase. Podle Lavasoftu umožňuje Ad-Aware uživateli bránit se škodlivému spywaru, virům a malwaru. Také chrání uživatele před malwarem, který by mohl převzít kontrolu nad počítačem, což by mohlo způsobit enormní zobrazování vyskakujících pop-up reklam, zpomalenou reakci počítače nebo krádež osobních údajů. Výrobce dále tvrdí, že Ad-Aware detekuje nebezpečný obsah na počítači uživatele, vyhodnotí úroveň hrozby a dotáže se uživatele, zdali si přeje nevyžádaný obsah zablokovat nebo smazat. Ad-Aware Total Security nabízí funkce navíc, které ostatní 3 verze nemají. Mezi ně patří osobní firewall, správa systému, online zálohování, obnovení dat, antispam a rodičovský zámek.\n\nPokud uživatel při instalaci neodškrtne příslušné políčko, tak se spolu s antivirem nainstaluje i internetový prohlížeč Google Chrome.\n\nKe dni 8. 1. 2015 byl Ad-Aware Free, ze serveru cnet.com stažen 388 305 771 krát s průměrným hodnocením 4/5. To je několikanásobně méně, než u jeho konkurence, avšak ta si drží lepší uživatelská hodnocení. I přes místy slabší hodnocení se Ad-Aware drží mezi nejstahovanějšími programy. Na českém trhu je situace obdobná, nicméně před Ad-Awarem se nachází s malým náskokem antispyware Spybot–Search&Destroy.\n\nPlaceným verzím silně konkurují alternativy jiných firem, které mají více funkcí, jsou levnější nebo dokonce zdarma. Mezi ně patří například Microsft Security Essentials.\n\n"}
{"id": "1050794", "url": "https://cs.wikipedia.org/wiki?curid=1050794", "title": "Subito", "text": "Subito\n\nSUBITO je služba německých, švýcarských a rakouských knihoven, která je založena na dodávání dokumentů jednotlivcům i knihovnám po celém světě. Patří mezi nejvýznamnější a největší systémy tohoto typu, obsahuje záznamy několika miliónů dokumentů. V České republice je využívána v rámci mezinárodních meziknihovních výpůjčních služeb.\n\nProjekt SUBITO vznikl koncem roku 1994 v Německu jako služba vybraných vědeckých knihoven. Samotný elektronický systém byl spuštěn ve zkušebním provozu koncem roku 1997 a plně funkční byl od roku 1998. Kvůli několika soudním sporům a následným legislativním změnám bylo SUBITO nuceno uzavřít dohody s jednotlivými vydavatelstvími o odvádění poplatků za poskytnuté kopie a implementovat technologii DRM na ochranu dodaných dokumentů proti zneužití. Součástí SUBITA se stala i služba ChinaDirect, která umožňuje dodávání kopií článků ze tří velkých čínských knihoven. \n\nSUBITO je systém pro objednávání a dodávání kopií článků, statí a výpůjček knih. Garantuje vyřízení objednávek do 72 hodin, ale články bývají dodány běžně do 24 hodin. Součástí SUBITA je rozsáhlá bibliografická databáze s podrobnými záznamy dokumentů. Články mohou být dodány elektronicky, faxem nebo poštou. Většina dodaných elektronických kopií je chráněna technologií DRM – dokument je možné 10x otevřít, 2x vytisknout a je dostupný po dobu jednoho měsíce. Za příplatek je poskytováno i expresní vyřízení požadavků.\n\nPoužití SUBITA vyžaduje registraci. Uživatelé jsou rozděleni do tří základních skupin a ty pak ještě do kategorií:\n\nDiferenciace uživatelů je nutná kvůli rozdílným cenám a podmínkám poskytování služeb. \n\nVýše poplatků za dodání dokumentu je závislá na několika faktorech – kategorii uživatele, druhu dokumentu, rychlosti dodání, různě vysokých licenčních poplatcích (podle vydavatele), způsobu dodání dokumentu a sídla uživatele. Konečná cena je vždy spočtena před objednáním. Souhrnný účet je dodáván v měsíčních intervalech, úhrada je možná bankovním převodem, šekem, kreditní kartou či v hotovosti.\n\n\n"}
{"id": "1050801", "url": "https://cs.wikipedia.org/wiki?curid=1050801", "title": "Ohňový patent", "text": "Ohňový patent\n\nOhňový patent Marie Terezie byl vydán 21. srpna 1751. Stanovil například základní protipožární zásady při výstavbě domů, povinnost vybavit vesnice zvoničkami a službu nočních vartýřů a základní zásady pro hašení požárů.\n\nV době kolonizace bývaly stavby převážně dřevěné, kryté doškem nebo šindelem, koncentrované na malém prostranství. Většinou neměly komíny, kouř volně unikal stropním otvorem. Později byly stavěny dřevěné komíny, zevnitř vymazané hlínou. Patřilo k povinnostem rychtářů a starších obce pravidelně prohlížet komíny a ohniště a nařizovat případné opravy nebo vydat zákaz v nich topit.\n\nU koho vznikl oheň, pod trestem smrti byl povinen ihned křikem upozornit své okolí. Při vzniku ohně měli všichni povinnost přispěchat se vší čeledí k ohni, přičemž každý měl vzít z domu háky, žebříky a vědra. Za žhářství byl trest smrti.\n\nPatent stanovil, že pazderny a chlebové pece mají být po straně chalupy. Do roka po vydání patentu měla mít každá chalupa zděný komín, do budoucna měla být všechna stavení zděná, s mazanicí na střevíc tlustou. \n\nNařízení zapovědělo střílení a vypouštění rachejtlí o svatbách, zapovědělo svatojanský oheň a zapovědělo používání posvět (loje ke svícení) mimo světnice. \n\nVrchnost měla podle patentu dbát, aby se budovalo více studní a také dolin na dešťovou vodu. Obyvatelé měli před svá stavení zasázet vrby nebo lípy. \n\nPatent nařídil službu nočních vartýřů a jejich povinnost v případě požáru bít zvonem na poplach. Toto nařízení je považováno za počátek plošného umisťování zvonů a zvoniček na vesnicích. Větší obce k tomuto účelu využívaly kostelní zvony. Ohňový patent nestanovil, jak má zvonička vypadat, proto nebylo zvláštností, že některé chudší obce měly zvon zavěšen pouze v korunách stromu a nebyl ani chráněn stříškou. \n\nPři hašení požáru patent například stanovil povinnost rozbourat dřevěná stavení v blízkosti požáru. \n\nRoku 1775 bylo obnoveno nařízení o zděných komínech. \n\n24. ledna 1787 vydal Josef II. nový patent, „řád k hašení ohně\", který zpřísňoval a upřesňoval požadavky prvního patentu, a to ve zvláštním znění pro města a v jiné úpravě pro vesnice. Pro vesnice bylo předepsáno, že nová stavení mají být vzdálena od sebe alespoň sáh daleko a že stodoly se musejí stavět od domů, za zahradami, a kde jsou již uvnitř vsi, má se k nim vysaditi listnaté stromoví, zvláště ořech a lípa, a to alespoň na čtyřech rozích. Pazderny a kovárny měly být stavěny za dědinou, dřevěné komíny a kouřenice byly zakázány. Stavět celodřevěné domy bylo zakázáno pod pokutou, stavba až pod střechu musela být z kamení nebo vepřovic. V každé dědině měly být zřízeny koňské brody a kalužiny z nachytané dešťové vody. V každém domě i v obci (u kostela) mělo být hasicí náčiní v domě (žebřík, hák, konve, plechová lucerna), obec měla mít ruční stříkačku. Bylo zakázáno podkuřování dobytka a bylo zakázáno sušit len na kamnech. Úředník vrchnosti, rychtář obce a kominík měli třikrát ročně prohlédnout komíny, kamna a ohniště ve všech domech. \n\n15. února 1816 byl vyhlášen dvorský dekret, který obnovil zákaz stavět domy ze dřeva. Dekret z 30. března 1816 uvádí, že zákaz stavět ze dřeva se vztahuje také na vedlejší hospodářské stavení a na ploty.\n\nOpakované vydávání ohňových patentů svědčí o tom, že nebyly ve všem respektovány nebo že byly obcházeny.\n\n"}
{"id": "1050803", "url": "https://cs.wikipedia.org/wiki?curid=1050803", "title": "Spolehlivost (počítačové sítě)", "text": "Spolehlivost (počítačové sítě)\n\nSpolehlivý protokol v počítačových sítích poskytuje určité vlastnosti týkající se spolehlivosti doručení dat určenému příjemci nebo příjemcům. Za nespolehlivé se naopak považují protokoly, které neinformují odesilatele dat, zda byla úspěšně doručena. Termín „spolehlivý“ ( ) je synonymem pro „zaručený“ ( ), které používá Mezinárodní telekomunikační unie (ITU) a ATM Forum v kontextu ATM koordinační funkce specifické pro jednotlivé služby ( ), například pro transparentní zaručené doručení u AAL5.\n\nSpolehlivé protokoly mají zpravidla větší režii než nespolehlivé protokoly a následkem toho fungují pomaleji a jsou hůře škálovatelné. To nemusí být problém pro unicast protokoly, ale může se stát problémem pro protokoly zajišťující spolehlivý multicast.\n\nHlavní transportní protokol v síti Internet - TCP - je spolehlivý unicast protokol. Protokol UDP se často používá v počítačových hrách nebo v jiný situacích, kdy je důležitá rychlost, a ztráta malého množství dat není tak důležitá kvůli dočasné povaze dat, je nespolehlivý protokol.\n\nSpolehlivé unicast protokoly jsou obvykle spojované. Například TCP je spojovaný protokol, jehož identifikátor virtuálního okruhu je tvořen zdrojovou a cílovou IP adresou a zdrojovým a cílovým číslem portu. V praxi se používají i nespolehlivé spojované protokoly. Patří mezi ně ATM a Frame Relay. Existují i spolehlivé nespojované protokoly (například AX.25, když přenáší data v I-rámcích), ale tato kombinace se objevuje zřídka: spolehlivé nespojované protokoly nejsou v komerčních ani akademických sítích obvyklé.\n\nKdyž síť ARPANET přišla s revolučním myšlenkou přepojováním paketů, poskytovala proceduru pro spolehlivé doručení paketů na libovolný uzel připojený přes rozhraní 1822. Hostitelský počítač jednoduše uspořádal data do správného formátu paketu, vložil adresu cílového hostitelského počítače a poslal zprávu přes rozhraní na Interface Message Processor, ke kterému byl připojen. Při doručení zprávy na cílový server bylo odesilateli vráceno potvrzení. Jestliže síť nemohla zprávu doručit, vrátila odesilateli chybovou zprávu.\n\nMezitím vývojáři sítí CYCLADES a ALOHAnet ukázali, že lze vytvořit efektivní počítačovou síť, která neposkytuje spolehlivý přenos paketů. Tuto zkušenost později využili návrháři sítě Ethernet.\n\nJestliže síť nezaručuje doručení paketů, pak se o zajištění spolehlivost musí postarat koncový uzel tím, že detekuje ztracené pakety a opakuje jejich vysílání. Protože zkušenosti z provozu sítě ARPANET ukázaly, že síť nemůže spolehlivě odhalit všechny chyby při doručování paketů, byla odpovědnost za detekci chyb přenesena ve všech případech na odesílající uzel. To vedlo k vývoji principu konec-konec, který je jedním ze stěžejních principů používaných při návrhu sítě Internet.\n\nSlužba je spolehlivá, jestliže oznamuje odesilateli, že doručení selhalo, zatímco „nespolehlivá“ služba tuto informaci neposkytuje. Například IP poskytuje nespolehlivou službu. TCP a IP dohromady poskytují spolehlivou službu, zatímco UDP a IP poskytují nespolehlivou službu. Všechny tyto protokoly používají pakety, i když UDP pakety se obvykle nazývaný datagramy.\n\nV kontextu distribuovaných protokolů udávají vlastnosti spolehlivosti záruky, které protokol poskytuje při doručování zpráv určenému příjemci nebo příjemcům.\n\nPříkladem vlastnosti spolehlivosti pro unicast protokol je \"aspoň jednou\", tj. je zaručeno, že příjemci bude doručena alespoň jedna kopie zprávy.\n\nVlastnosti spolehlivosti pro multicast protokoly se mohou týkat buď jednotlivých příjemců (slabé vlastnosti spolehlivosti) nebo se mohou týkat doručení nebo pořadí doručení různým příjemcům (silné vlastnosti spolehlivosti).\n\nV kontextu multicast protokolů vyjadřují silné vlastnosti spolehlivosti záruku, kterou protokol poskytuje s ohledem na doručení zpráv různým na příjemci.\n\nPříkladem silné vlastnosti spolehlivosti je \"získání poslední kopie\", což znamená, že dokud je dostupná alespoň jedna kopie zprávy u libovolného z příjemců, všichni ostatní příjemci, kteří neselžou nakonec také získají svoji kopii. Silné vlastnosti spolehlivosti, jako je tato, typicky vyžadují, aby zprávy byly opětovně vysílány nebo předávány mezi příjemci.\n\nPříkladem vlastnosti spolehlivosti silnější než \"získání poslední kopie\" je atomicita. Vlastnost vyžaduje pokud alespoň jedna kopie zprávy byla doručena příjemci, všichni ostatní příjemci nakonec získají kopii zprávy. Jinými slovy každá zpráva je vždy doručena buď všem nebo žádnému z příjemců.\n\nJednou z nejsložitějších silných vlastností spolehlivosti je virtuální synchronie.\n\nSilné vlastnosti spolehlivosti poskytují skupinové komunikační systémy (GCS) jako například IS-IS, Appia framework, Spread, JGroups nebo QuickSilver Scalable Multicast. QuickSilver Properties Framework je flexibilní platforma, která poskytuje silné vlastnosti spolehlivosti, aby byla vyjádřený čistě deklarativním způsobem, pomocí jednoduchého jazyka založeného na pravidlech a automaticky převedeného na hierarchický protokol.\n\n"}
{"id": "1050804", "url": "https://cs.wikipedia.org/wiki?curid=1050804", "title": "Mincecore", "text": "Mincecore\n\nMincecore je hudební žánr stojící na základech grindcore se sociálně-politickými texty. Termín mincecore poprvé použila belgická hudební skupina Agathocles.\n\nJedná se o syrovou a minimalistickou formu grindcore. Texty písní pojednávají o sociálních a politických problémech. Jedna píseň zpravidla obsahuje pouze jeden, nebo dva akordy. V ČR se za mincecore považovali Malignant Tumour, a to v období 1997–2001.\n\n"}
{"id": "1050805", "url": "https://cs.wikipedia.org/wiki?curid=1050805", "title": "Jedle Kawakamiova", "text": "Jedle Kawakamiova\n\nJedle Kawakamiova (\"Abies kawakamii\") je jehličnatý strom z čeledi borovicovité, z rodu jedle. Je to vysokohorská dřevina, vyskytující se pouze na ostrově Tchaj-wan.\n\n\"Abies mariesii\" var. \"kawakamii\".\n\nJedle Kawakamiova je stálezelený, jehličnatý strom dorůstající výšky 16-35 m. Koruna je kuželovitá. Borka je šedobílá, hladká, později šedohnědá a šupinovitá. Pupeny jsou vejčité, hnědé. Letorosty jsou hluboce rýhované, žlutošedé. Jehlice jsou 1-2,8 cm dlouhé a 1,5-2 mm široké, seshora tmavozelené, vespod bělavé. Samčí šištice jsou 15 mm dlouhé, válcovité. Šišky jsou podlouhlé či válcovité, 6-7,5 cm dlouhé a 3,5-4 cm široké, ve zralosti purpurové. Semena jsou 7-9 mm dlouhá, s 9 mm dlouhým křídlem.\n\nJedle Kawakamiova je endemit ostrova Tchaj-wan. Strom je zřídka pěstován v arboretech v Evropě a v Severní Americe.\n\nVysokohorský strom, roste v nadmořských výškách 2400-3800 m, v kyselých a kamenitých, šedohnědých horských podzolech a také v horské žlutozemi. Klima mírné, velmi vlhké.\n\nV minulosti byl strom využíván pro dřevo, které se vyváželo z Tchaj-wanu do Japonska, kde se využívalo v tesařství. Dnes se již takto využívá málo.\n\nPopulace stromu je stabilní, strom je označován jako téměř ohrožený, především pro lesní požáry (mající různé příčiny mimo jiné nadměrný turismus) a současně pomalou regeneraci populace stromu po těchto požárech.\n\n"}
{"id": "1050806", "url": "https://cs.wikipedia.org/wiki?curid=1050806", "title": "Jaroslav Černil", "text": "Jaroslav Černil\n\nJaroslav Černil (* 23. září 1951) je bývalý slovenský fotbalista, obránce. Po skončení aktivní kariéry působí jako fotbalový funkcionář.\n\nV československé lize hrál za Slovan Bratislava. Nastoupil v 59 ligových utkáních a dal 2 góly. Ve druhé nejvyšší soutěži hrál za DAC Dunajská Streda.\n\n\n"}
{"id": "1050809", "url": "https://cs.wikipedia.org/wiki?curid=1050809", "title": "Comănești", "text": "Comănești\n\nComănești () je rumunské město v župě Bacău na řece Trotuș. V roce 2011 zde žilo 19 568 obyvatel.\n\nAdministrativní součástí města jsou i vesnice Podei a Vermești.\n\nRegion Comănești je osídlen od neolitu. Obec je poprvé písemně zmiňována v roce 1409 jako majetek moldavského knížete Alexandra I. Její název pochází od Kumánů.\n\nOd 17. do poloviny 20. století hrál v obci významnou roli šlechtický rod Ghica, z nějž pocházelo několik moldavských a valašských knížat a kterému patřil místní zámek.\n\nBlízkost důležitého karpatského přechodu \"Pasul Ghimeș\" (1155 m) zajišťovala obci strategický význam. V 19. a 20. století byla důležitým oborem těžba uhlí, poslední uhelný důl byl uzavřen v roce 2005. Od té doby jsou hospodářsky nejdůležitější lesnictví a dřevozpracující průmysl.\n\nStatus města získalo Comănești v roce 1952.\n\n\n"}
{"id": "1050817", "url": "https://cs.wikipedia.org/wiki?curid=1050817", "title": "Bernard Herrmann", "text": "Bernard Herrmann\n\nBernard Herrmann, rodným jménem Max Herman (29. června 1911, New York – 24. prosince 1975, Hollywood) byl americký hudební skladatel židovského původu, který proslul především jako autor filmové a rozhlasové hudby.\n\nRoku 1941 získal Oscara za hudbu k filmu \"The Devil and Daniel Webster\". Známější je ale jeho hudba k Hitchcockovým filmům \"Psycho\" (1960), \"Vertigo\" (1958), \"Muž, který věděl příliš mnoho\" (1956), \"Na sever severozápadní linkou\" (1959), k Wellesově \"Občanu Kaneovi\" (1941) či k \"451 stupňům Fahrenheita\" (1966) režiséra François Truffauta. Spolupracoval též na zvuku Hitchcockova hororu \"Ptáci\" (1963), který ovšem klasický hudební podkres neobsahuje, Herrmann a Hitchcock se dohodli na pouhém elektronickém zpracování ptačích skřeků. Herrmann byl průkopníkem elektronické hudby ve filmu, již roku 1951 použil theremin ve sci-fi snímku \"Den, kdy se zastavila Země\" (nominace na Zlatý globus). Hudba k \"Psychu\" a \"Vertigu\" byla roku 2005 Americkým filmovým institutem zařazena mezi 25 nejlepších filmových hudebních doprovodů v historii (\"Psycho\" na 4. místě, \"Vertigo\" na dvanáctém). Na Oscara byla nominována hudba k \"Občanu Kaneovi\" (1941), k \"Anna and the King of Siam\" (1946), k \"Obsession\" (1976) a k \"Taxikáři\" (1976). Hudba k \"Taxikáři\" (režie Martin Scorsese) získala i cenu BAFTA a byla nominována na Grammy. Jeho hudbu k filmu \"Twisted Nerve\" z roku 1968 použil Quentin Tarantino jako hlavní a otvírací hudební motiv filmu \"Kill Bill\".\n\n"}
{"id": "1050820", "url": "https://cs.wikipedia.org/wiki?curid=1050820", "title": "Uruguayská fotbalová reprezentace do 20 let", "text": "Uruguayská fotbalová reprezentace do 20 let\n\nUruguayská fotbalová reprezentace do 20 let reprezentuje Uruguay na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050821", "url": "https://cs.wikipedia.org/wiki?curid=1050821", "title": "Huși", "text": "Huși\n\nHuși je rumunské město v župě Vaslui. Leží na východě Rumunska poblíž hranic s Moldavskem. Žije zde obyvatel.\n\n"}
{"id": "1050829", "url": "https://cs.wikipedia.org/wiki?curid=1050829", "title": "Rodion Cămătaru", "text": "Rodion Cămătaru\n\nRodion Gorun Cămătaru (* 22. června 1958, Strehaia, Rumunsko) je bývalý rumunský fotbalový útočník a reprezentant. Mimo Rumunska hrál v Belgii a Nizozemsku. Za svou hráčskou kariéru nasbíral několik titulů.\n\n\nV roce 1987 vyhrál kontroverzně evropskou Zlatou kopačku, prestižní cenu pro nejlepšího kanonýra Evropy. Cămătaru dosáhl 20 z celkových 44 gólů v posledních 6 zápasech sezóny. Vyšlo najevo, že vítězství bylo zmanipulované, a po 20 letech se druhý v pořadí, Rakušan Toni Polster, dočkal Zlaté kopačky také.\n\nRodion Cămătaru reprezentoval Rumunsko. V A-týmu debutoval 13. prosince 1978 v přátelském zápase v Aténách proti domácímu týmu Řecka. (prohra 1:2). Celkem odehrál v letech 1978–1990 za rumunský národní tým 75 zápasů a vstřelil 22 gólů.\n\nZúčastnil se EURA 1984 ve Francii a MS 1990 v Itálii. Na světovém šampionátu 1990 byl pouze náhradníkem, nezasáhl do žádného zápasu.\n\n"}
{"id": "1050837", "url": "https://cs.wikipedia.org/wiki?curid=1050837", "title": "Hesián", "text": "Hesián\n\nHesián je hrubá jutová tkanina v plátnové vazbě často také nazývaná burlap.\n\nTkanina na způsob hesiánu se vyráběla v Indii a Pákistánu už stovky let. Název však pochází pravděpodobně z doby americké občanské války, kdy na straně Konfederovaných bojovali žoldáci z německého Hesenska v uniformách zhotovených z této jutové tkaniny. V roce 1830 se začalo ve Skotsku s výrobou jutové příze na upravených strojích původně používaných ke spřádání lnu a v roce 1855 v také Kalkutě. Po několikaleté zkušenosti s tkaním hrubé pytloviny se v Indii a ve Skotsku začalo také s výrobou hesiánu průmyslovým způsobem.\n\nNa začátku 21. století se hesián podílel asi 11 % na celkovém váhovém množství jutových textilií a průměrná cena dosáhla cca 0,94 €/kg.\n\nPříze na hesián se vyrábí z bílé juty. Konce stonků se po rozvláknění ulamují (až 60 % z celkové váhy), před zpracováním v přádelně se do vlákniny přidává 6-10 % emulze. Po rozvolnění a mísení následují 2 pasáže mykacích a 3 pasáže protahovacích strojů. Přást se vyrábí na křídlovce s hřebenovým průtahovým ústrojím (průtah cca 8x), dopřádací křídové stroje pracují s otáčkami vřeten 2800-3000/min. \n\nJemnost příze se tradičně vyjadřuje v tzv. \"grist\" \n1 grist = 1 angl. libra / 14400 yds\n\nPříze pro hesián se vyrábějí v jemnostech:\n\nosnova 7,5-9,5 grist (300-370 tex)\n\nútek 9,5-11,5 grist (230-300 tex)\n\nPočet zákrutů pro oba druhy se udává se 140-160 / m.\nse vyrábějí v plátnové vazbě s hmotností do 500 g/m, ve standardní šířce 102 cm (40\"), menší množství v šířce 127 cm (50\") a jako pásy (stříhané na max. 15 cm ze standardní šířky).\n\nČlunkové stavy běží rychlostí do 150 metrů (prohozu útku) za minutu.\n\nÚprava: barvení, postřihování, kalandrování, paření, mandlování \n\nHesián je lehčí než pytlovina (\"sacking\"), pevný, tuhý, odolný proti hnilobě, velmi snadno barvitelný \n\nPoužití: obaly, pytle, sáčky, kabelky, tapety, krejčovské vložky, tapety, koberečky aj.\n"}
{"id": "1050838", "url": "https://cs.wikipedia.org/wiki?curid=1050838", "title": "Václav Kostiha", "text": "Václav Kostiha\n\nVáclav Kostiha (26. července 1900, Nechvalín – 1. července 1942, Brno) byl římskokatolický kněz. Za svou pomoc, kterou v květnu 1942 poskytl na faře ve Ždánicích na Hodonínsku veliteli paradesantní skupiny Zinc Oldřichu Pechalovi a jeho příbuznému Cyrilu Žižlavskému, byl popraven nacisty. Téhož dne byl popraven i kaplan František Voneš, který se na ukrývání mužů pronásledovaných gestapem podílel.\n\nVáclav Kostiha měl sedm sourozenců. Pocházel z rolnické rodiny. Chtěl být učitelem, ale respektoval přání rodičů a ve 25 letech byl vysvěcen na kněze. Působil postupně v Oslavanech, dále v Drnholci, Tišnově, Hovoranech a v Prušánkách na Hodonínsku, kde se poprvé setkal s farní hospodyní Hedvikou Hanzelkovou (1. listopadu 1913, Bernartice nad Odrou – 2. června 1993, Ostrava). Dne 19. března 1939 se mu ze vztahu s ní narodil syn; byl vychováván v rodině Kostihova bratra Stanislava. Na ždánické faře vykonával duchovní službu od 1. července 1940. Ve Ždánicích byl také starostou místní orelské jednoty.\n\nZřejmě již koncem dubna 1942 přivedl štábní kapitán Josef Müller, člen odbojové organizace na Kyjovsku, na ždánickou faru Pechala a jeho společníka Cyrila Žižlavského (21. února 1908, Vřesovice – 5. března 1943, Mouchnice). \"\"Oba byli statné postavy, ale byli ve velmi ubohém stavu. (…) Pechal byl velice nachlazený a měl omrzlé nohy. Žižlavský měl postřelenou ruku,\"\" uvedla později Hedvika Hanzelková. Žižlavský navíc trpěl žaludečními vředy. Jak páter Kostiha, tak kaplan Voneš věděli o pravé totožnosti obou mužů.\nMüller potom pronásledované i několikrát týdně navštěvoval; nedbal přitom ale na opatrnost, např. hlasitě zvonil. O jejich úkrytu se dozvěděli další lidé, především však gestapo – díky svému konfidentovi Viktoru Ryšánkovi, kterého Müller považoval za důvěryhodného odbojáře. Oba muži získali nové falešné doklady a Pechal se chtěl přemístit do Brna. \"\"Při odchodu z farského dvora ptal jsem se faráře, co jsem mu dlužen. On nic nežádal,\"\" uvedl Pechal při výslechu vedeného gestapem. Za pomoc v nouzi za sebe i Žižlavského nechal faráři předat 2000 korun, které odevzdal Müllerovi. Hned 1. června, kdy se měl s pomocí odbojářů dostat do Brna, padl Pechal do rukou gestapa.\n\nŽižlavský měl podle původních plánů odjet s Pechalem, zůstal však na faře, snad až do 15. června (tedy v době druhého stanného práva po atentátu na Heydricha). Chtěl tak předejít tomu, aby byli zatčeni oba. Další skrýš si našel v Nechvalíně, rodišti faráře Kostihy. Gestapu unikal ještě devět měsíců; když jej v březnu 1943 dopadlo v obci Mouchnice, spáchal sebevraždu zastřelením.\n\nGestapo dorazilo na ždánickou faru 21. června 1942. Zatklo Václava Kostihu, jeho pomocníka Františka Voneše (16. září 1913, Střítež – 1. července 1942, Brno) a farní pomocnici Josefu Kubatíkovou (6. března 1891, Lovčice – listopad 1943, Auschwitz) a odvezlo je do Kounicových kolejí v Brně. Hedvice Hanzelkové se v nastalém zmatku podařilo uprchnout a zachránit si tak život. Po krátkém skrývání ve Ždánicích přešla počátkem července v noci k rodině přátel do blízkých Lovčic, kde v různých úkrytech za fyzického i psychického strádání pobývala až do konce války.\n\nPátera Kostihu pokládalo gestapo za vysoce nebezpečného člověka. Německé hlášení uvádí: \"„Farář Kostiha působil navenek dojmem zbožného a zcela apolitického člověka, čímž se snažil skrývat nepřátelské postoje vůči německé Říši a současnému politickému uspořádání v protektorátu. Jak velkou nenávistí proti Říši byl tento farář posedlý, dosvědčuje už jen ta samotná okolnost, že bez váhání a v rozporu s povinnostmi kněze chránil vraha a velezrádce před dopadením úřady.“\" Dne 1. července 1942 odsoudil stanný soud v Brně pátera Kostihu i kaplana Voneše k trestu smrti, rozsudek byl vykonán téhož dne na nádvoří Kounicových kolejí.\n"}
{"id": "1050839", "url": "https://cs.wikipedia.org/wiki?curid=1050839", "title": "Topić", "text": "Topić\n\nTopić je chorvatské a srbské příjmení, které se může vztahovat k následujícím osobnostem:\n\n\n\n\n"}
{"id": "1050841", "url": "https://cs.wikipedia.org/wiki?curid=1050841", "title": "Kolokace", "text": "Kolokace\n\nKolokace (od lat. , \"spolu-umístit\"), též slovní spojení je spojení více slov, která spolu souvisejí gramaticky i sémanticky a vytvářejí víceslovné pojmenování. Tvoří tak podobně jako slovo lexikální jednotku. Kolokabilita je schopnost souvýskytu lexikálních jednotek v sémanticky platných čili smysluplných celcích prostřednictvím kolokačního paradigmatu (vzoru) a je přímo měřitelná výskytem slovního spojení v jazykovém korpusu. Slova umožňující pouze jediný souvýskyt se nazývají monokolokabilní (např. „tratoliště“ lze použít pouze ve spojení se slovem „krev“, „tratoliště krve“). Kolokace je obtížné sémanticky definovat a třídit, protože jsou hraničním jevem mezi lexikální a gramatickou rovinou. Rozlišujeme kolokace ustálené (sousloví) a neustálené.\n\nZákladní dělení kolokací je na kolokace neustálené (textové) a ustálené (systémové).\nVýrazy číslo 3–5 jsou ustálené čili reprodukovatelné na základě pouhé jejich předchozí znalosti, bez nutnosti je pokaždé nově vytvořit. Jsou tak samostatnou lexikální jednotkou.\n\nZvláštním druhem kolokace je pleonasmus: v sousloví se spolu nevhodně vyskytují synonymní či téměř synonymní výrazy, např. „hlavní protagonista“, „závěrečné finále“, „servisní služba“, „LED dioda“, „modravý blankyt“, „Se Sovětským svazem na věčné časy a nikdy jinak!“ apod.\n\nJako specifický druh kolokace lze chápat také koligace. Koligace namísto lexikálně-sémantických vztahů mezi jednotkami zohledňuje vztahy mezi lexikální jednotkou a gramatickou kategorií nebo textovou strukturou (\"pořád bere\", nikoliv \"pořád vezme\"; \"tři metry\", nikoliv \"tři metr\" apod.).\n\nMezi slova, která umožňují souvýskyt jen v jednom kolokačním paradigmatu, patří například:\n\n\n\n"}
{"id": "1050844", "url": "https://cs.wikipedia.org/wiki?curid=1050844", "title": "Muslimská výkonná rada Belgie", "text": "Muslimská výkonná rada Belgie\n\nMuslimská výkonná rada Belgie (nizozemsky \"De Belgische Moslim Executief\", francouzsky \"L'Exécutif des musulmans de Belgique\", německy \"Exekutive der Muslime Belgiens\") je ústřední výkonná rada belgických muslimů, působící jako prostředník mezi těmito muslimy a federální belgickou vládou v rámci belgických zákonů, uznávajících islám jako belgickým státem podporované náboženství. Vznikla v roce 1996. Současným předsedou je Noureddine Smaili.\n\n"}
{"id": "1050845", "url": "https://cs.wikipedia.org/wiki?curid=1050845", "title": "Ústřední rada muslimů v Německu", "text": "Ústřední rada muslimů v Německu\n\nÚstřední rada muslimů v Německu (německy \"Zentralrat der Muslime in Deutschland e. V.\") je jednou z nejvýznamnějších zastřešujících muslimských organizací v Německu. Byla založena v roce 1994 a sídlí v Kolíně nad Rýnem. Sdružuje především německé muslimy jiného, než tureckého původu, v celkem 21 členských organizacích. Předsedou rady je Aiman Mazyek. Generální tajemnicí rady je Nurhan Soykan.\n\n"}
{"id": "1050846", "url": "https://cs.wikipedia.org/wiki?curid=1050846", "title": "Stanislav Procházka (zpěvák)", "text": "Stanislav Procházka (zpěvák)\n\nStanislav Procházka (7. srpna 1919 Most – 16. dubna 2016 Praha), vystupující jako Standa Procházka, byl český zpěvák, který se věnoval zejména dechové hudbě.\n\nPocházel z hornické rodiny, měl dva starší bratry (Josef a František) a dvě starší sestry (Marie a Josefa). Vyrůstal v Mostě. Po smrti matky a poté, co se otec znovu oženil, se odstěhoval v necelých šestnácti letech do Kolína, kde se začal učit číšníkem. Brzy ale odjel za hudbou a zpěvem do Prahy. V restauraci na Wilsonově nádraží pokračoval v učení na číšníka, přitom chodil na hodiny zpěvu k Hilbertu Vávrovi, který byl barytonem v Národním divadle. Tříletou učební dobu skončil v restauraci 2. třídy na Wilsoňáku. Brzy u něj vyhrála hudba. Jeho vzorem byl zpěvák Jára Pospíšil. Účastnil se soutěží amatérských zpěváků a začal účinkovat s tanečními orchestry v Praze. Profesionálním zpěvákem se stal 16. února 1939, kdy podepsal smlouvu ve vinárně Kotva za denní honorář 40 korun a večeři. Byl pak sólistou v několika kabaretech (mj. U Šenfloků) a kaváren a u celé řady orchestrů. Po angažmá v Lucerna Baru u orchestru Ferdinanda Petra, kde se mj. seznámil s R. A. Dvorským, získal v roce 1941 od dirigenta Jaroslava Maliny i prestižní místo v kavárně Vltava. Poté hrál až do konce druhé světové války v lidových operetách v divadle Járy Kohouta.\n\nPo válce získal možnost vystupovat v rozhlase s orchestrem F. A. Tichého, čímž se jeho popularita rozšířila do celého Československa. V rozhlase ho dále proslavilo účinkování v pořadech s Orchestrem Karla Vlacha, v televizi v \"Televarieté\" nebo \"Kavárničce dříve narozených\".\n\nÚčinkoval v zájezdovém souboru Jaroslava Mangla, kde byl svědkem prvního poválečného vystoupení Vlasty Buriana, které proběhlo v karlovarském varieté \"Orfeum\". V tomto souboru spolu dost dlouho vystupovali. Poté spolupracoval s konferenciérem Vlastou Ziegnerem. Jezdil také v zájezdovém souboru se \"smutným mužem\" Jaroslavem Válkem.\n\nJeho vlastním projektem po roce 1967 byl dívčí orchestr Slávinky.\n\nPublikum si z jeho písniček oblíbilo např. \"Ale ne, ale ne…\", \"Nikdy se nevrátí\", \"Andulička\", \"Bílé konvalinky\", \"Hej, panímámo\", \"Skřivánek zpíval\" nebo \"Tam na stráni\". Je též autorem několika písní, složil kupř. hymnu fotbalové Slavie Praha, které byl odnepaměti fanouškem a v jejímž dorostu jako mladý absolvoval několik tréninků.\n\nVystupoval do vysokého věku, ještě ve svých 90 letech vydal nové CD \"Nedělej nám starosti, stáří\".\n\nByl ženatý s manželkou Věrou, jejich syn Stanislav Procházka ml. byl zpěvák populární hudby.\n\nByl velkým fotbalovým fanouškem, pro Slavii Praha nazpíval hymnu \"Naše věčná Slavia\", u které byl spoluautorem textu i hudby. Osobně se znal se slávistickými legendami Františkem Pláničkou nebo Josefem Bicanem.\n\nV roce 1997 ho nadace Život umělce vyznamenala cenou Senior Prix.\n\nV roce 1979 vystoupil v menší roli ve filmu \"Hodinářova svatební cesta korálovým mořem\" v režii Tomáše Svobody, \"Chléb a písně\" (TV film – 1971), \"Kavárna na hlavní třídě\" (1953), \"Madla zpívá Evropě\" (1940). Česká televize s ním v roce 2004 natočila střihový pořad \"Úsměvy Standy Procházky\".\n\n"}
{"id": "1050850", "url": "https://cs.wikipedia.org/wiki?curid=1050850", "title": "Alister McGrath", "text": "Alister McGrath\n\nAlister Edgar McGrath (* 23. ledna 1953 Belfast) je britský anglikánský teolog, biofyzik a apologeta; dřívější profesor Oxfordské univerzity. Bývá řazen k nejvýznamnějším myslitelům současného evangelikalismu.\n\nJe znám zejména jako autor knihy \"The Dawkins Delusion?\", jež je odpovědi na spis \"The God Delusion\" (česky \"Boží blud\") Richarda Dawkinse.\n\nDo češtiny byly přeloženy jeho knihy \"Blackwellova encyklopedie moderního křesťanského myšlení\" (2001), \"Dějiny křesťanství - úvod\" (2014). Do slovenštiny byla přeložena jeho kniha \"Dawkinsov boh. Gény, mémy a zmysel života\".\n"}
{"id": "1050852", "url": "https://cs.wikipedia.org/wiki?curid=1050852", "title": "Dorin Mateuț", "text": "Dorin Mateuț\n\nDorin Mateuț (* 5. srpna 1965, Bogata-Curtuiuș, Rumunsko) je bývalý rumunský fotbalový útočník a reprezentant a pozdější fotbalový trenér. Mimo Rumunska hrál ve Španělsku a Itálii. Účastník MS 1990 v Itálii.\n\nZa svou hráčskou kariéru vyhrál s Dinamem Bukurešť double v sezóně 1989/90 (čili ligový titul a prvenství v rumunském poháru). V roce 1988 zvítězil v anketě Fotbalista roku Rumunska. V roce 1989 vyhrál evropskou Zlatou kopačku, prestižní cenu pro nejlepšího kanonýra Evropy. Mateuț dosáhl 43 ligových branek v dresu Dinama Bukurešť.\n\n\nDorin Mateuț reprezentoval Rumunsko. V A-týmu debutoval 7. 2. 1984 v přátelském zápase proti týmu Alžírska. (remíza 1:1). Celkem odehrál v letech 1984–1991 za rumunský národní tým 56 zápasů a vstřelil 10 gólů.\n\nZúčastnil se MS 1990 v Itálii. Na světovém šampionátu odehrál pouze jediný zápas proti Argentině (remíza 1:1).\n\nPůsobil jako asistent trenéra v Dinamu Bukurešť.\n\n"}
{"id": "1050854", "url": "https://cs.wikipedia.org/wiki?curid=1050854", "title": "Tshogdu", "text": "Tshogdu\n\nTshogdu (dzongkä: ཚོགས་འདུ་; Wylie: \"tshogs-'du\"; „Bhútánské velké národní shromáždění“) byl do 31. července 2007 jednokomorový parlament Bhútánu. Měl celkem 150 členů. Přestože je dzongkä národním jazykem Bhútánu, jednacími jazyky používanými v Tshogdu byly dzongkä a nepálština. Jeho nástupcem je dvoukomorový Parlament Bhútánu.\n\nV roce 1952 byla zahájena nová etapa bhútánské historie, bylo vytvořeno mnoho nových institucí a na trůn nastoupil nový bhútánský král Džigme Dordže Wangčhug. Král Džigme Dordže Wangčhug otevřel celou zemi okolnímu světu. Jedním z jeho vizionářských cílů bylo v roce 1953 založení Tshogdu (Národního shromáždění Bhútánu). Vznik této instituce byl velmi problematický, lidé nebyli připraveni na zavedení poradních orgánů krále.\n\nJeho hlavním úkolem bylo:\n\n\nČinnost Národního shromáždění Bhútánu byla regulována Procedurálními směrnicemi Národního shromáždění. Řízení a procedurální správa shromáždění byly velmi unikátní. Veškeré dění bylo provázeno zvykovými a tradičními postupy. Byl zde zachováván zvláštní bonton královského dvora. \n"}
{"id": "1050855", "url": "https://cs.wikipedia.org/wiki?curid=1050855", "title": "Galizona", "text": "Galizona\n\nGalizona (z francouzského \"calichon\"), někdy též \"mandor\"/\"mandora\", je strunný hudební nástroj patřící do rodiny loutnových nástrojů, Má 6 sborů nebo strun obvykle delších menzur. \n\nGalizona vznikla zřejmě na konci 17. století ve středoevropském prostoru, zahrnujícím severní Itálii, Německo a habsburské země zejména Čechy a Moravu. Nejstarší zmínky o tomto nástroji i jeho repertoáru pocházejí právě z české kotliny a z Moravy, a proto se jeho možný původ předpokládá mj. právě zde. Koncepčně nástroj vychází z tradiční pětisborové chitarry italiany a jeho mnohofremný název odkazuje k typicky třístrunnému italskému basovému loutnovému nástroji s dlouhou menzurou - colascionu. Dlouhá menzura, dosahující až 970 mm je právě typickým znakem galizony. \n\nGalizona je díky své dlouhé menzuře laděna v basové poloze, například ADGcea a proto je nástroj vhodný pro hru basso continuo, nicméně má i svůj sólový repertoár a byla také oblíbeným orchestrálním nástrojem (Telemann). Tomáš Baltazar Janovka uvádí, že galizona byla ostruněna jak sborově, tak jednoduše. V této variantě je galizona nefalšovanou loutnovou \"basicí\". Dlouhá menzura a vyšší tah strun působí i při standardním rozměru korpusu poměrně nečekaný výkon i témbr, blížící se theorbě. S theorbou soutěžila i v tónovém rozsahu, skladnosti a zejména v možnosti chromatické hry v basu. To vše bylo důvodem její enormní popularity. \n\nJe doloženo poměrně časté užití galizony společně s harfou, o čemž svědčí záznamy z premonstrátského kláštera Hradisko u Olomouce. Z roku 1693 je zde zapsána zpráva o hudbě na housle, harfu, gambu, galizonu a violon a během oběda se pak hrálo na dvoje housle, harfu, galizonu, gambu a violon. \" \n\nPoznamenejme, že pro pořízení nahrávky české hudby z konce 17. století byly oba tyto typicky české nástroje použity vůbec poprvé!\n"}
{"id": "1050858", "url": "https://cs.wikipedia.org/wiki?curid=1050858", "title": "Diecéze arraská", "text": "Diecéze arraská\n\nDiecéze arraská (-boulognsko-saint-omerská) (lat. \"Dioecesis Atrebatensis (-Bononienus-Audomarensis)\", franc. \"Diocèse d'Arras (Boulogne et Saint-Omer)\") je francouzská římskokatolická diecéze. Leží na území departementu Pas-de-Calais, jehož hranice přesně kopíruje. Sídlo biskupství i katedrála Notre-Dame-et-Saint-Vaast d'Arras se nachází v Arrasu. Diecéze arraská je součástí církevní provincie Lille.\n\nOd 12. srpna 1998 je diecézním biskupem Jean-Paul Jaeger.\n\nDiecéze arraská byla založena roku 499. V důsledku konkordátu z roku 1801 byly 29. listopadu 1801 zrušeny diecéze boulognská (-Sur-Mer) a saint-omerská a jejich území bylo včleněno do diecéze arraské. Dne 23. listopadu 1853 byl změněn název diecéze na \"d'Arras (-Boulogne-Saint-Omer)\".\n\nOd 30. března 2008 je diecéze arraská sufragánní diecézí lillské arcidiecéze; dříve byla sufragánem cambraiské arcidiecéze.\n\n"}
{"id": "1050866", "url": "https://cs.wikipedia.org/wiki?curid=1050866", "title": "Územně-správní členění", "text": "Územně-správní členění\n\nÚzemně-správní členění (také \"územněsprávní, územně správní\"), též územně-správní dělení, administrativní/správní dělení/členění je způsob, jakým státní správa geograficky rozděluje státní území na menší celky (tzv. \"územně-správní jednotky\"), na nichž je vykonávána místní státní správa nebo samospráva. Tyto celky jsou pak definovány dvěma veličinami – svým územím a svým postavením ve správním systému.\n\nNe každé územní dělení je současně správním – existují dělení založená na jiných kritériích, např. nářečí, spádovost, příslušnost k pobočce firmy apod. Problematice rozčleňování území obecně se věnuje regionalizace.\n"}
{"id": "1050867", "url": "https://cs.wikipedia.org/wiki?curid=1050867", "title": "Vladimír Gerič", "text": "Vladimír Gerič\n\nVladimír Gerič (* 29. března 1957) je bývalý slovenský fotbalista.\n\nV československé lize hrál za Spartak Trnava. Nastoupil ve 45 ligových utkáních a dal 5 gólů. Ve druhé nejvyšší soutěži hrál za Slovenský hodváb Senica, nastoupil ve 130 utkáních a dal 13 gólů.\n\n\n"}
{"id": "1050868", "url": "https://cs.wikipedia.org/wiki?curid=1050868", "title": "Ludvík II. Monacký", "text": "Ludvík II. Monacký\n\nLudvík II., celým jménem Louis Honoré Charles Antoine Grimaldi (12. července 1870, Baden-Baden — 9. května 1949, Monako) byl monacký kníže v letech 1922 až 1949.\n\nJeho otcem byl monacký panovník Albert I. Monacký a matkou skotská šlechtična Mary Victoria Douglas-Hamiltonová (prababička českého knížete Karla Schwarzenberga). Ludvíkovi rodiče však žili odděleně a roku 1880 byl jejich sňatek anulován.\n\nChlapec vyrůstal v Německu s matkou a jejím druhým manželem Taszilem Festeticsem de Tolna. V jedenácti letech si jeho otec vyžádal jeho návrat do Monaka. Ludvík absolvoval École spéciale militaire de Saint-Cyr a odjel s Cizineckou legií do Alžírska. Zde se zamiloval do rozvedené kabaretní zpěvačky Marie Juliette Louvetové a v roce 1898 se jim narodila nemanželská dcera Charlotte (kníže Albert I. nedal synovi souhlas k nerovnorodému sňatku). V roce 1911 byl vydán zákon, kterým se Charlotte navzdory nelegitimnímu původu stala dědičkou trůnu, aby se tak zamezilo nárokům Ludvíkova bratrance, hraběte Wilhelma Uracha.\n\nLudvík bojoval v řadách francouzské armády v první světové válce, kde získal hodnost brigádního generála a titul velkodůstojníka Řádu čestné legie. Po smrti svého otce v roce 1922 se stal hlavou státu. Za jeho panování bylo zřízeno Napoleonovo muzeum, založen fotbalový klub AS Monaco FC, v roce 1929 se jela první automobilová Grand Prix Monaka a v roce 1939 knížectví uspořádalo Univerziádu. Byl pro ni vybudován stadion, nesoucí Ludvíkovo jméno.\n\nKníže Ludvík se snažil neutrální politikou ušetřit Monako hrůz druhé světové války, což vedlo ke sporům s následníkem trůnu Rainierem, který vstoupil do Forces françaises libres, nezabránil však okupaci státečku italskými a německými jednotkami v letech 1943–1944. Po osvobození musel čelit požadavkům nové vlády, v níž měli silné zastoupení komunisté, na zrušení monarchie. V roce 1946 se oženil s herečkou Ghislaine Dommangetovou.\n\nKníže Ludvík zemřel roku 1949 v knížecím paláci v Monaku a je pohřben v nedaleké katedrále Notre-Dame-Immaculée. Na knížecí trůn po něm dosedl jeho vnuk Rainier III., syn Charlotte a hraběte Pierre de Polignac.\n"}
{"id": "1050872", "url": "https://cs.wikipedia.org/wiki?curid=1050872", "title": "Apoštolská administratura Kavkazu", "text": "Apoštolská administratura Kavkazu\n\nApoštolská administratura Kavkaz je apoštolská administratura římskokatolické církve nacházející se v Gruzii.\n\nAdministratura rozšiřuje svoji jurisdikci nad všemi katolíky římského ritu, ve státech Gruzie a Arménie.\n\nSídlem je hlavní město Gruzie Tbilisi, kde se také nachází hlavní chrám administratury Katedrála Nanebevzetí Panny Marie.\n\nRozděluje se do 10 farností. K roku 2010 měla 50 000 věřících, 12 diecézních kněží, 10 řeholních kněží, 12 řeholníků a 30 řeholnic.\n\nByla založena 30. prosince 1993 dekretem \"Quo aptius\" Kongregace pro biskupy s území převzaté z diecéze Tiraspol. Původně zahrnovala území Gruzie, Arménie a Ázerbájdžánu.\n\nDne 11. října 2000 byl z části jejího území Ázerbájdžánu vytvořena Misie sui iuris Baku.\n\nRoku 2013 se do Gruzie vrátili Kapucíni kteří byli roku 1845 odtud vyhnáni.\n\n\n"}
{"id": "1050889", "url": "https://cs.wikipedia.org/wiki?curid=1050889", "title": "Argentinský ordinariát pro věřící východních ritů", "text": "Argentinský ordinariát pro věřící východních ritů\n\nArgentinský ordinariát pro věřící východního ritu je ordinariát katolické církve nacházející se v Argentině.\n\nOrdinariát má svou jurisdikci nad všemi věřícími východního ritu v Argentině, kteří nemají vlastního ordináře. V současné době se zde nachází misie Ruské řeckokatolické církve a Rumunské řeckokatolické církve.\n\nRozděluje se do 1 farnosti. K roku 2007 měl 2 000 věřících a 1 diecézního kněze.\n\nByl založen 19. února 1959.\n\nPostupně se vyloučili některé její části z důvodu vytvoření eparchií.\n\n\n"}
{"id": "1050894", "url": "https://cs.wikipedia.org/wiki?curid=1050894", "title": "Světový pohár v biatlonu 2014/2015 – Ruhpolding", "text": "Světový pohár v biatlonu 2014/2015 – Ruhpolding\n\n5. podnik Světového poháru v biatlonu v sezóně 2014/15 se konal od 14. do 18. ledna 2015 v německém Ruhpoldingu. Na programu podniku byly stejně jako v předcházejícím podniku v Oberhofu mužské a ženské štafety, závody ve sprintech a s hromadným startem.\n\nV Rupholdingu pokračovala ve výborných výsledcích česká ženská štafeta. Po úvodní střelbě se dostala na první místo a to až do konce závodu neopustila. Eva Puskarčíková na prvním úseku jako jediná trefila všechny terče napoprvé a po rychlém běhu předávala Soukalové s náskokem 25 sekund. Ta sice musela několikrát dobíjet, ale náskok české štafety navýšila na více než minutu. Jitka Landová na třetím úseku odvrátila hrozbu trestného kola, když se jí nedařilo zasunout náhradní náboje do komory; navíc přidala velmi dobrý běh. Veronika Vítková na posledním úseku také běžela rychle a po týdnu tak česká štafeta opět zvítězila, tentokrát s největším náskokem za posledních 10 let.\n\nVe sprintu žen běžela Veronika Vítková opět nejrychleji ze všech, ale s třemi chybami na střelnici to nestačilo na lepší než osmé místo. Nejlepšího výsledku v kariéře však dosáhla Jitka Landová, které se bezchybnou střelbou dostala na 10. místo. Poprvé se také všechny čtyři české závodnice umístily do 20. místa. Závod nečekaně ovládla Norka Fanny Hornová, která vůbec poprvé zvítězila v závodě světového poháru.\n\nSvoji aktuální formu potvrdila Veronika Vítková v posledním závodu s hromadným startem. Nedařilo se jí sice ve střelbě a v polovině závodu byla až ve třetí desítce startujících. Výborným během se však propracovávala dopředu a v cílové rovině uhájila o 0,4 sekundy třetí místo před Ukrajinkou Valj Semerenkovou. V závodu poprvé v historii startovaly tři české reprezentantky, když se do něj probojovala i Jitka Landová. \nJeště těsnější byl dojezd stejného závodu mužů. Zvítězil Němec Simon Schempp, který sice dojížděl až za Francouzem Fillonem Mailletem, ale na cílové čáře dokázal lépe předsunout svoji lyži, což rozhodlo (podle pravidel se posuzuje přední část boty). Za oběma těmito závodníky, ale ve stejném čase, dojel i český reprezentant Michal Šlesingr, který neminul ani jeden terč, dobře běžel a závod zvládl i takticky. Měl také velmi dobře namazané lyže, za což později pochválil český servisní tým. Podesáté se tak postavil na stupně vítězů ve světovém poháru.\n\nProgram podle oficiálních stránek.\n\n"}
{"id": "1050895", "url": "https://cs.wikipedia.org/wiki?curid=1050895", "title": "Worldloppet", "text": "Worldloppet\n\nWorldloppet Ski Federation je federace sdružující nejvýznamnější dálkové lyžařské závody, jejíž cílem je propagace běžeckého lyžování. Federace byla založena v roce 1978 v městě Uppsala, Švédsko. \n\nZávod zařazený do Worldloppet série může být právě jeden nejvýznamnější podnik z každého státu. V současnosti celá série závodů obsahuje 20 podniků z Evropy, Asie, Ameriky a Oceánie.\n\n"}
{"id": "1050896", "url": "https://cs.wikipedia.org/wiki?curid=1050896", "title": "Islámský terorismus", "text": "Islámský terorismus\n\nIslámský terorismus či islamistický terorismus je označení pro teroristické činy páchané skupinami či jednotlivci označovanými za islamisty, kteří své politické jednání motivují a obhajují islámskou vírou založenou na textech koránu a hadísů.\n\nK hlavním ideologickým proudům islamistického terorismu patří džihádistický salafismus, ze kterého vycházejí organizace Al-Káida, blízkovýchodní Islámský stát nebo africká Boko Haram. Tato ideologie vznikla původně pro podporu mezinárodní muslimské pomoci ve válce proti Sovětskému svazu v Afghánistánu. V tomto konfliktu má kořeny i fundamentalistické hnutí Tálibán. Další organizace sahající k terorismu, Hamás a Hizballáh, mají původ v izraelsko-palestinském konfliktu. Mnoho zemí a mezinárodních organizací uvádí tyto skupiny nebo jejich ozbrojená křídla na seznamu teroristických organizací.\n\nNejvíce obětí přinesly útoky 11. září 2001 v USA, které na ně reagovaly vyhlášením války proti terorismu. I v dalších státech a v mezinárodní politice se obrana proti islamistickému terorismu stala jednou z nejvíce diskutovaných otázek bezpečnosti.\n\nPodle některých zdrojů jde o politický program uchopení moci a náboženství je pouhou zástěrkou. Některé zdroje jako příčiny terorismu poukazují na neutěšenou politickou situaci a dlouhodobé pocity ponížení a frustrace ve společnosti.\n\nTeroristické útoky islamistů nebo teroristické útoky osob pod vlivem islámu je označení pro úkony a incidenty, které tyto osoby vedou zcela úmyslně k zastrašení protivníka nebo pozorovatele, tak, aby došlo k změně názorů protivníka nebo pozorovatele. Tyto úkony jsou prováděny a zveřejňovány tak, aby co nejlépe naplnily tento úkol.\n\nObvyklým konáním, které takto označováno, je mučení a vraždění, vraždy, hromadné vraždy, znásilňování a hromadné znásilňování, únosy s požadavky výkupného, únosy a následné popravy, únosy a zotročování. Tyto úkony jsou osobami pod vlivem islámu v 21. století, kdy dochází k silné radikalizaci věřících, prováděny na ozbrojených, neozbrojených i bezmocných osobách, na ženách, mužích i dětech nebo humanitárních pracovnících, bez ohledu na věk. Některé opakované teroristické útoky mají charakter genocidy jedné skupiny obyvatel vůči jiné, či ostatním skupinám, národnostně nebo teologickými názory se odlišujícím.\n\nZa teroristický čin není považován běžný únos, vraždění nebo znásilnění nevěřích muslimem, nebo skupinou muslimů bez politického podtextu, a korán takové konání údajně ani nezakazuje.\n\nTeroristické útoky islamistů nebo osob pod vlivem islámu jsou v 21. století incidenty, které se v tomto období šíří v celosvětovém měřítku, kdy spousta nekompromisních islámských skupin obhajují stínání a zotročování ve jménu náboženství a chalífátu proti jiným muslimským uskupením a nemuslimům (tzv. \"nevěřících\").\n\nPostoje a hodnocení obyvatel, nemuslimů i muslimů k teroristickým činům se pohybuje v širokém rozmezí názorů. Mezi muslimy není žádná autorita oprávněná vyjádřit hodnocení, neměnné a závazné pro muslimy.\n\n\nPodle průzkumu Jacobsona a Decarda z roku 2015 citovaného v analýze Evropských hodnot z května 2016 považovalo 35 % muslimů ve Velké Británii, Francii a Německu za ospravedlnitelné použití násilí na ochranu své náboženské víry (po jednotlivých zemích to bylo v roce 2012 47,3 % muslimů ve Velké Británii, 29,8 % v Německu a 18,5 % ve Francii.), zatímco u lidí s vysokou mírou náboženského fundamentalismu to bylo až 72 %. Podle průzkumu YouGov z roku 2011 přitom i 7 % nemuslimských Britů souhlasilo s tvrzením, že islamistický terorismus může být ospravedlnitelný, a 54 % považovalo za ospravedlnitelný terorismus v obraně proti cizí okupaci. Podle Pewova průzkumu z roku 2006 považovalo sebevražedné útoky a jiné formy násilí proti civilistům za účelem obrany islámu za neospravedlnitelné až 83 % muslimů v Německu, 70 % ve Velké Británii, 69 % ve Španělsku a 64 % ve Francii.\n\nReakcí na radikalizaci muslimských obyvatel v Evropě a nárůst počtu muslimských obyvatel byl přirozený vzrůst podpory radikální pravicové a ultrapravicové politiky v Evropě mezi obyvatelstvem. Tento nárůst podpory odráží obavy obyvatel z násilí a vzrůstá s teroristickými útoky ve Francii.\n\nMuslimové v některých civilizovaných zemích vyjadřují politování nad teroristickými útoky souvěrců, nesouhlasí s nimi a poukazují na fakt, že většina muslimů teroristické útoky nepáchá a muslimové jsou stejnou součástí společnosti jako kterékoliv jiné osoby. Vyjádření odsouzení obecně vždy vede k lepšímu náhledu jiných obyvatel země na muslimy jako skupinu než pokud takový odsudek vražd neozbrojených a bezmocných osob nebyl zveřejněn a tedy převládá obecně přesvědčení že činy souvěrců chápou a schvalují.\n\n\n"}
{"id": "1050897", "url": "https://cs.wikipedia.org/wiki?curid=1050897", "title": "Pravidlo svatého Pachomia", "text": "Pravidlo svatého Pachomia\n\nPravidlo svatého Pachomia je modlitební pravidlo pro Ježíšovu modlitbu, které dostal svatý Pachomios Veliký od anděla.\n\nNa začátku tohoto pravidla je obvyklý začátek, následuje 50. žalm a Nicejsko-konstantinopolské vyznání. Potom následuje sto opakování Ježíšovy modlitby. Na konci je modlitba \"Důstojné je...\" a \"propuštění\". Toto představuje jednu modlitbu.\n\nAnděl přikázal Pachomiovi vykonat 12 takových modliteb přes den a 12 v noci.\n\n"}
{"id": "1050899", "url": "https://cs.wikipedia.org/wiki?curid=1050899", "title": "Modlitební pravidlo", "text": "Modlitební pravidlo\n\nModlitební pravidlo určuje množství, čas a způsob modlitby, kterou má vykonat mnich. Obvykle by se mělo určit s duchovním otcem. Modlitební pravidlo by mělo být takové, aby ho osoba, která se ho modlí, dokázala vykonat. Existují různá modlitební pravidla, která zanechali různí světci. Modlitební pravidlo obvykle obsahuje poklony, Ježíšovu modlitbu, zpěv žalmů, čtení akafistů, kánonů, případně čtení evangelií a Skutků apoštolů apod. Důležitým je jeho pevné zachovávání. \n\nJelikož je to určitý řád modliteb, tak k modlitebním pravidlům lze zařadit např. ranní a večerní modlitby.\n\n"}
{"id": "1050900", "url": "https://cs.wikipedia.org/wiki?curid=1050900", "title": "Typikon", "text": "Typikon\n\nTypikon je kniha, která obsahuje bohoslužební předpisy v církvích byzantského ritu. V monastýrech je typikon i sbírkou pravidel života dané komunity.\n\nMezi známé typikony patří např. studitský, jeruzalemský apod.\n\n"}
{"id": "1050903", "url": "https://cs.wikipedia.org/wiki?curid=1050903", "title": "Lužická kuchyně", "text": "Lužická kuchyně\n\nOsobitá lužicko-srbská kuchyně je stejně specifická jako kultura jídla. Od kuchyně německých obyvatel žijících v Lužici se příliš neodlišuje. Dá se tvrdit, že souhrn zvláštností ve smyslu zvyků a tradic, nehledě na regionální odlišnosti, je dán především přírodními podmínkami. V prvé řadě je to především vesnický selský charakter, daný vlastními vypěstovanými plodinami, dobře a rychle zpracovatelnými. Polní plodiny, jako obilí, proso, pohanka, řepa, běžné druhy zeleniny a od druhé poloviny 18. století také brambory, tvoří nemnoho variant potravinového základu. Maso a tuk chovaných zvířat (hovězí, vepřové, skopové, kozí, drůbeží), stejně tak další zvířecí produkty jako vejce, mléko, tvaroh a sýr dodávají důležité výživné látky a ovládají jídelní rozvrh a jsou využívány podle současné hospodářské situace. Při různých slavnostních příležitostech jako svatba či křest jsou podávána jídla ve větší nabídce tradičních druhů a také nápoje. Patří sem kupříkladu černá polévka (prdelačka).\n\nV souvislosti s převládající rostlinnou produkcí potravinových surovin s doplněním zvířecích produktů jako je sádlo, špek nebo máslo, se jeví srbská kuchyně s domácím zelím a kořením jako zdravá a nejvyváženější. Přitom s fantazií a kreativitou vývoje kuchyňské kultury se potkáváme i ze skromnějších prostředků a jmenovitě podle regionálních přísad s rozsáhlou nabídkou jídel. Setkáváme se tak v Blatech (Spreewald) se sladkovodními rybami, křenem a často s kvašenými okurkami, v rovinách vedle prosa, s ovesnými vločkami, také s lesními houbami, borůvkami, příležitostně s divočinou. V Horní Lužici je specialitou svatební polévka s vaječným svítkem, jako hlavní jídlo vařené hovězí maso s křenovou omáčkou, srbské brambory (srbské neple) – speciální druh bramborového salátu se zelenou fazolkou, omelety s borůvkami, jahodami. Ke slavnostním dnům jako je posvícení jsou nabízeny koláče „tykané“ – obložené ovocem, nebo „mazance“ s tvarohem, mákem a jinými přísadami. V týdnu je to lisovaný olej s tvarohem a bramborami na loupačku, což je oblíbené. Na zimu se potraviny konzervují uskladněním ve sklepě (ovoce, zelenina, řepa, brambory), sušením (ovoce, houby), kyselým skladováním, vařením (ovoce, zelenina, maso, klobásy). Ze zabíjaček podle uváděných receptur se zhotovují vuřty jako polotovary nebo nasolené se ukládají do dřevěných sudů.\n\nS postupující globalizací, industrializací přípravy pokrmů přicházejí do obchodů dosud sotva známé produkty jako rýže nebo mořské ryby, exotické koření, šafrán, kmín, muškát nebo přísady jako rozinky, mandle, citrony, všeobecně pak nové recepty. V kuchyních měšťanů se prosazují vlivy mezinárodních receptur, ale i starobylá jídla, která byla dříve na jídelníčku chudých lidí. Jde o určitý druh renesance, v privátních rozpočtech a v gastronomii tento trend navazuje na regionální tradice. Tak se daří bezové nebo pivní polévce, kaši se zelím a vařeným sýrem, kukuřičným jídlům a tvarohu vytvářet nový vzhled.\n\nSpecialitou kuchyně v Lužici je hořčice. V Budyšíně je dokonce prodejna s muzeem, kde je turisty hořčice vyhledávaným artiklem a skutečnou pochoutkou. V minulosti se připravovaly plince, druh omelet. Tykance – velké koláče s nejrůznějšími přísadami dostávali čeledíni a služky ku konci roku jako určitý druh výslužky. Lužická kuchyně nemá výraznější speciality, křenová omáčka je běžná třeba v Čechách, na Moravském Slovácku k uzenému masu, ale i k huse nebo kuřeti. Typické jídlo lužické kuchyně může být mauke – bramborová kaše se zelím a maštěná olejem, maso spíše uzené nebo klobása. Lužicko-srbské speciality jsou servírovány např. v budyšínské restauraci Wjelbik nedaleko radnice v Budyšíně.\n\n"}
{"id": "1050904", "url": "https://cs.wikipedia.org/wiki?curid=1050904", "title": "Charlie Hebdo", "text": "Charlie Hebdo\n\nCharlie Hebdo (\"Týdeník Charlie\") je francouzský satirický časopis publikující kreslené vtipy a seriály, fejetony a zprávy ze světa politiky a kultury. Je silně protinábožensky a levicově orientovaný. Terčem jeho vtipů bývá krajní pravice, katolicismus, islamismus, judaismus, ale také postava „průměrného Francouze“.\n\n\"Charlie\" v názvu týdeníku odkazuje na Charlieho Browna, hlavní postavu amerického komiksu Peanuts, v době vzniku týdeníku to byla rovněž narážka na bývalého francouzského prezidenta Charlese de Gaullea. \"Hebdo \"vzniklo zkrácením (apokopa) podstatného jména „hebdomadaire” (\"týdeník\").\n\nČasopis začal vycházet v roce 1970. V roce 1981 zanikl a v roce 1992 byl opět obnoven.\n\nČlánky byly v minulosti značně kontroverzní. Za sloupek zdůvodňující konverzi k judaismu Sarkozyho mladšího tím, že chce zbohatnout svatbou s bohatou židovkou, byl propuštěn redaktor Siné (2008). Ten byl předtím vyzván k omluvě, kterou odmítl. Nakonec za neoprávněné propuštění z týdeníku vysoudil 90 000 euro.\n\nJedno z vydání v roce 2011 např. neslo titul \"Šaría Hebdo\" s karikaturou proroka Mohameda, což mělo za následek mimo jiné hacknutí jejich webové stránky. V následujícím roce vydal několik dalších karikatur proroka, včetně jeho nahých kreseb. Ty přišly jako reakce na sérii útoků na americké ambasády na Středním východě. Po výhrůžkách, které přišly od různých radikálních islamistů, byla francouzská vláda nucena evakuovat své ambasády ve dvaceti muslimských zemích a sídlo magazínu hlídali policisté.\n\n7. ledna 2015 se redakce časopisu stala terčem teroristického útoku, při němž byl zavražděn šéfredaktor i se svou přidělenou policejní ochranou a řada klíčových redaktorů. Celkem zahynulo dvanáct lidí.\n\nPo havárii letu Kogalymavia 9268, při které zahynulo 224 obětí a která může být teroristickým útokem, \"Charlie Hebdo\" publikoval karikatury, které jsou vnímány jako výsměch obětem tragédie. Na jedné z karikatur jsou kusy letadla padající na bojovníka Islámského státu s textem: „Ruské letectvo zesiluje bombardování“. Mluvčí Vladimira Putina nazval karikaturu svatokrádeží a poslanci Státní dumy chtěli zákaz časopisu jako extrémistické literatury a žádali omluvu Francie.\n\nV roce 2006 dánské noviny \"Jyllands-Posten\" zveřejnily karikatury proroka Mohameda. Následovaly výhrůžky z muslimské komunity. Mnoho evropských periodik karikatury nezveřejnilo v obavách z násilné odvety. Redakce Charlie Hebdo karikatury zveřejnila. Následně byla žalována muslimskými organizacemi za urážku náboženství. Soudní spor chápaný jako spor o svobodu slova redakce vyhrála. O soudním sporu byl natočen dokumentární film \"C'est dur d'être aimé par des cons\" (česky \"Je těžké být milován blbci\"). Film byl promítán na festivalu \"Jeden svět\" v roce 2009 v kině Lucerna v Praze. Po promítání následovala beseda s režisérem snímku Danielem Lecontem a redaktorem Philippem Valem.\n\n"}
{"id": "1050909", "url": "https://cs.wikipedia.org/wiki?curid=1050909", "title": "Georges Wolinski", "text": "Georges Wolinski\n\nGeorges Wolinski (28. června 1934 Tunis – 7. ledna 2015 Paříž) byl francouzský karikaturista. Narodil se v roce 1934 do židovské rodiny v Tunisu. V roce 1945 se s matkou přestěhoval do Francie; jeho otec byl dva roky po jeho narození zabit. Usadil se v Paříži, kde krátce studoval architekturu. V roce 1958 začal kreslit pro magazín \"Rustica\" a později do několika dalších, jako například \"Paris Match\" a \"Charlie Hebdo\". Byl zastřelen v lednu 2015, ve věku osmdesáti let, při útoku na redakci časopisu \"Charlie Hebdo\".\n\n"}
{"id": "1050919", "url": "https://cs.wikipedia.org/wiki?curid=1050919", "title": "Joan Peters", "text": "Joan Peters\n\nJoan Peters (29. dubna 1938 – 6. ledna 2015) byla americká spisovatelka. Pocházela z židovské rodiny a nejprve pracovala jako novinářka. V sedmdesátých letech na sérii dokumentárních filmů pro společnost CBS; tématem dokumentů byl Izraelsko-palestinský konflikt. V roce 1984 vydala knihu \"From Time Immemorial\" věnující se izraelsko-palestinskému konfliktu. Zemřela v lednu roku 2015 ve věku 78 let.\n"}
{"id": "1050923", "url": "https://cs.wikipedia.org/wiki?curid=1050923", "title": "Jan Ignác František Vojta", "text": "Jan Ignác František Vojta\n\nJan Ignác František Vojta de Nigro Sylva, též \"Woita\" (* před 1660, † před rokem 1725) byl český lékař, houslista a hudební skladatel období baroka.\n\nJan Ignác František Vojta, současník H. I. F. Bibera, navštěvoval jezuitský seminář svatého Václava na Starém Městě pražském. Na pražské univerzitě studoval nejprve filosofii a 26. června 1684 získal titul doktora medicíny. Vojta byl domácí lékař benediktinského kláštera sv. Mikuláše v Praze. \n\nVe své době byl jedním z nejoblíbenějších houslistů a hudebních skladatelů ve městě. K dnešnímu dni je prokázána existence jeho 27 skladeb, z nichž bylo dosud objeveno pouze sedm. Nacházejí se v knihovnách v Brně, Praze, Vídni a v pařížském Codex Rost. Vojtovy sonáty jsou nejstarším příkladem houslových sonát od českého skladatele.\n\nMnohé z jeho sonát pro housle využívá techniku skordatury, v době Vojtova života velmi oblíbené praxe, která umožňovala změnu výrazu, či nálady skladby. U triové sonáty přiložené suitě, „Parthia amabilis“ (1680) od „D. Woity“, poznamenává Franz Rost: „\"Dass zweyte Violin muss der lieblichkheit halber auff einer Brazzen gespielt werden\"“ (Druhé housle mají být kvůli líbeznosti hrány na paži).\n\n\nČeský barokní orchestr „La Gambetta“ v roce 2006 poprvé nahrál souborné CD všech dostupných instrumentálních a vokálních Vojtových skladeb.\n\n"}
{"id": "1050925", "url": "https://cs.wikipedia.org/wiki?curid=1050925", "title": "Chrám Athény Niké", "text": "Chrám Athény Niké\n\nChrám Athény Niké je malý starověký chrám na aténské Akropoli se čtyřmi jónskými sloupy po obou stranách (\"amfiprostylos\").\n\nStojí na místě jihozápadní bašty mykénských hradeb, z nichž část se zachovala nedaleko Propylejí. Místo mělo od pradávna strategický význam a sloužilo jako pozorovatelna a ochrana města před případným útokem, zejména od moře. Na tomto místě, zvaném také hrad (\"pyrgos\"), byla uctívána bohyně Níké. Existují poznatky o obětním oltáři, zasvěceném bohyním Níké a Hekate. Časem se Níké, uctívaná na Akropoli, stala v podobě přívlastku jména bohyně Atény bohyní celých Atén. Xoanom, dřevěná plastika bohyně, znázorňující ji s granátovým jablkem v jedné a přilbou v druhé ruce, byla nazvána \"Niké Apteros\".\n\nStavba dnešního chrámu, stojícího na místě Peršany zničené svatyně (to bylo roku 480 př. n. l.) probíhala v letech 432 až 421 př. n. l. Na jeho návrhu se podílel, stejně jako na návrhu Partenónu, Kallikratés. Tento chrám byl postaven jako čtyřsloupový jónský amfiprostylos s délkou 8,27 m a šířkou 5,44 m, přičemž výška sloupů byla 4,66 m. Mezi jeho hlavní charakteristiky patří i to, že nemá vstupní síň.\n\nReliéfní vlys na východní straně představoval olympské bohy. Čestné místo mezi Diem a Poseidónem zaujímá Athéna, obklopená Afroditou, Erotem a bohyněmi Démétér a Persefonou. Na ostatních třech stranách vlysu jsou vyobrazeny boje Řeků s Peršany, Amazonek a Gigantů, ale i boje mezi řeckými kmeny navzájem. Reliéfy ze severní a západní strany se nacházejí v Britském muzeu v Londýně, přičemž na chrámu jsou umístěny jejich kopie. Roku 1687 Turci chrám zničili a materiál použili na stavbu opevnění. Naštěstí hlavní stavební články byly nalezeny a chrám byl z nich roku 1835 rekonstruován. Kvůli statickým problémům musela být stavba roku 1940 opět rozebrána a postavena znovu.\n\nKoncem 5. století př. n. l. byla na třech vnějších stranách bastionu (severní, západní a jižní) postavena 1 m vysoká mramorová balustráda, vyzdobena ve spodní části velkolepými reliéfy. Pravděpodobně jsou dílem sochaře Kallimacha, Feidiova žáka. Ty se dnes nacházejí v Akropolském muzeu.\n\n\n\n"}
{"id": "1050928", "url": "https://cs.wikipedia.org/wiki?curid=1050928", "title": "The Endless Summer Tour", "text": "The Endless Summer Tour\n\nThe Endless Summer Tour bylo třetí koncertní turné americké zpěvačky Lany Del Rey. Turné se uskutečnilo v Severní Americe, a předskokany jí dělali Courtney Love a Grimes. Turné bylo oznámeno 1. prosince 2014 a lístky šly do prodeje o pět dní později. Turné zahrnovalo i vystoupení na dvou festivalech a to 24. května 2015 na Sasquatch! Music Festival v Quincy a 7. června 2015 na Governors Ball Music Festival v New Yorku.\n\nDel Ray vystupovala na turné i s pár nevydanými písněmi „Serial Killer“, „Us Against the World“ a „You Can Be the Boss“, které ale nebyly představovány na každém vystoupení. V seznamu písní se objevily i přezpívané písně například „Why Don't You Do Right?“, kterou v originále zpívá [Peggy Lee]] a „Chelsea Hotel No. 2“, původně zpívanou Leonardem Cohenem, kterou přezpívala již v roce 2013 a natočila k ní i videoklip. Na pár koncertech zazpívala místo „Brooklyn Baby“ píseň „Ride“. Na koncertě v Atlantě zazpívala „Old Money“, ve West Palm Beach „Florida Kilos“ a část písně „Honeymoon“ v akustické verzi.\n\n"}
{"id": "1050932", "url": "https://cs.wikipedia.org/wiki?curid=1050932", "title": "Open Water Diver", "text": "Open Water Diver\n\nOpen Water Diver neboli také známo pod zkratkou OWD je vstupní kurz, který je nutný pro skutečné přístrojové potápění. Označení Open water diver (OWD) je označení, které především využívá asociace PADI (Professional Association of Diving Instructors), která se zabývá výukou potápění skoro po celém světě.\n\nPodmínky, které jsou nutné pro kurz Open Water Diver jsou\n\n\n\n\nKurz Open Water Diver se skládá ze tří částí výcviku\n\nV této části kurzu dostanete/zakoupíte materiál, z kterého se budete teorii učit. Každá potápěčská škola má své rutiny, podle kterých postupuje. Některé školy preferují jednu rozsáhlou hodinu teorie, kdy se Vám vše vysvětlí a následně během kurzu s vámi budou probírat detaily. Jiné školy naopak preferují speciální hodiny čistě jen na teorii. Stejně jako chodíte na potápění v bázénu, budete docházet na hodiny teorie.\n\nBěhem teoretické části se naučíte základní informace pro bezpečné potápění. Tato teorie se nejčastěji rozděluje do 5 částí. Seznámíte se zde například jak s vybavením, které budete používat, tak i základy fyziologie těla nebo na jakém fyzikálním principu potápění ve vodě funguje.\n\nJak už bylo zmíněno výše, tato část probíhá buď po absolvování základů teorie nebo současně s teoretickou částí. V této části si už nasadíte kompletní vybavení (neopren, závaží, láhev se vzduchem, žaket, automatiku, masku, ploutve) a po instrukcích se konečně zanoříte pod vodu. Budete se zde učit například jak se udržet ve stejné hloubce, či třeba jak si sundat část výstroje a znovu zpátky nasadit.\n\nJakmile zvládnete první dvě části začínáte s ponory na volné vodě. V tuto chvíli Váš instruktor došel k závěru, že jste schopni absolvovat volný ponor a společně se skupinou jedete (nejčastěji v ČR) na lom. Po absolvování 4 ponorů na volné vodě (instruktor má vždy hlavní slovo a může prohlásit, že potřebujete ještě nějaký ten ponor navíc) máte hotovo. Jakmile poté složíte písemnou zkoušku stáváte se oficiálně majitelem licence Open Water Diver.\n\nJakmile vlastníte certifikaci OWD jste oprávněn potápět se na volné vodě do hloubky 18 metrů, společně s alespoň stejně kvalifikovaným potápěčem (tzv. buddy - v překladu se dá chápat jako \"parťák\") po celém světě.\n\nZároveň jste oprávněn využívat služeb obchodů s potápěčským vybavením, jako je například půjčení výbavy, či doplnění láhve a zároveň máte možnost pokračovat v rozšiřování svých znalostí dalším stupněm kurzu, který si vyberete.\n"}
{"id": "1050937", "url": "https://cs.wikipedia.org/wiki?curid=1050937", "title": "Oxon", "text": "Oxon\n\nOxon je derivát organické sloučeniny obsahující atom síry navázaný dvojnou vazbou na atom fosforu, odvozený nahrazením tohoto atomu síry atomem kyslíku (též vázaným dvojnou vazbou na fosfor).\n\nOxony jsou vysoce toxické látky.\n\nVzniká v hepatocytech působením cytochromu P450 z organofosfátů obsahujících síru vázanou dvojnou vazbou s fosforem. Síra je cytochromem P450 vyměněna za kyslík. Například z diazinonu vzniká toxický diazoxon nebo z parathionu parathioxon.\n"}
{"id": "1050940", "url": "https://cs.wikipedia.org/wiki?curid=1050940", "title": "Skordatura", "text": "Skordatura\n\nSkordatura, \"scordatura\" – dosl. \"odstrunění\", je technika hry spočívající v určitém konkrétním přeladění strun, za účelem. Provádí se u strunných nástrojů, nejčastěji u houslí.\n\nTato praxe byla velmi oblíbená v době baroka, neboť umožňovala změnu výrazu či nálady skladby. Dalším důvodem bylo umožnění či usnadnění hry i v nejvzdálenějších tóninách (s nejvíce bé či křížky), je však možné se s touto technikou setkat v hudbě v průběhu všech období až po hudbu moderních skladatelů.\n\nJedním z nejznámějších příkladů této techniky jsou Růžencové sonáty Heinricha Bibera, ovšem v některých případech se se skordaturou můžeme setkat v sólových skladbách pro jeden nástroj či celý orchestr.\n"}
{"id": "1050941", "url": "https://cs.wikipedia.org/wiki?curid=1050941", "title": "Temple Run", "text": "Temple Run\n\nTemple Run je počítačová hra od společnosti Imangi Studios vytvořená roku 2011 původně vydaná pro systém iOS. Později však byla portována i na Android a Windows Phone 8 systémy. 17. ledna 2013 bylo vydáno pokračování původní hry na iOS, 24. ledna pak pro Android a Windows Phone 8.\nZatímco hráč běží se svou vybranou postavou, pomocí pohybu doprava, doleva, nahoru a dolů se snaží vyhýbat překážkám, sbírat mince a různé bonusy. Pomocí naklonění zařízení vpravo či vlevo pak určuje po jaké straně hráč poběží. Existují tři typy \"mincí\": zlatá, červená a modrá. Zlatá má hodnotu jednoho, červená dvou a modrá tří kreditů. Tyto kredity pak hráč může využít pro vylepšení odměn ve hře. Mezi ně patří rychlejší načítání uběhnuté vzdálenosti, více mincí ve hře, více bonusů atd.. Pokud se hráč nevyhne překážce, spadne do propasti nebo se nechá sníst zrůdou, může se pomocí \"diamantů\" opět vrátit do hry. Tyto diamanty se dají buďto koupit za reálné peníze nebo získat po nasbírání určitých bonusů.\n\nOd prvního vydání v roce 2011 se výrazně zvýšil nárůst její popularity až do té míry, že se Imangi Studios stal více populární než Zynga.\nV návaznosti na tento úspěch ostatní vývojáři vytvořili hry v podobném stylu, jako je například chrám Guns , Temple Jump a Pyramid Run. V prosinci 2011 byla hra zahrnuta do top 50 nejvíce stahovaných aplikací na iTunes Store a nakonec se stala číslo jedna ve volně stažitelných aplikacích. Původně hra stála 99 centů, ale před prosincem roku 2011 se Imangi Studio rozhodlo zařadit ji mezi zdarma stažitelné.\n"}
{"id": "1050949", "url": "https://cs.wikipedia.org/wiki?curid=1050949", "title": "Maki tlustoocasý", "text": "Maki tlustoocasý\n\nMaki tlustoocasý (\"Cheirogaleus medius\") je poloopice obývající lesní porosty západního Madagaskaru až do jižních oblastí ostrova. Délka hlavy a těla je 20 až 23 cm a délka ocasu je 20 až 27 cm, hmotnost činí 120 až 270 g. Rozmnožování začíná koncem listopadu, samici se rodí nejčastěji dvě mláďata. Březost trvá asi dva měsíce. Během suchého období makiové hibernují, přičemž využívají tuk uložený v ocasech.\n\n"}
{"id": "1050953", "url": "https://cs.wikipedia.org/wiki?curid=1050953", "title": "Wilkesova země", "text": "Wilkesova země\n\nWilkesova země (\"Wilkes Land\") je území ve východní části Antarktidy na pobřeží Indického oceánu. Hraničí na západě se Zemí královny Maud a na východě s Adélinou zemí. Jmenuje se podle amerického polárníka Charlese Wilkese, který ji objevil v lednu 1840, ale ledová bariéra mu neumožnila přistát. Austrálie vyhlásila roku 1933 nárok na toto území jako na součást Australského antarktického území, ale Antarktický smluvní systém v roce 1961 zavázal všechny signatářské státy, aby své požadavky neuplatňovaly.\n\nPobřeží Wilkesovy země je dlouhé 2400 km. Dělí se na následující části (bráno od západu):\n\nPůvodně bylo za Wilkesovu zemi pokládáno jen pobřeží, ale časem se název rozšířil na celou výseč sahající až k Jižnímu pólu. V tomto smyslu má Wilkesova země rozlohu asi 2 600 000 km².\n\nAž na několik pobřežních oáz je celá Wilkesova země pokryta ledem; na jejím území dosahuje ledový krunýř největší tloušťky v celé Antarktidě: 4744 metru. Podnebí Wilkesovy země je mimořádně drsné, na pobřeží dosahuje katabatický vítr rychlosti přes 300 km/h. V hornatém vnitrozemí klesají teploty v zimě až pod −80 °C.\n\nJedinými obydlenými místy na Wilkesově zemi jsou polární stanice: australská Casey na pobřeží zálivu Vincennes Bay, ruský Vostok a francouzsko-italská Concordia ve vnitrozemí.\n\nV roce 1962 byl objeven pod ledovým příkrovem Wilkesovy země mascon o průměru asi 480 km. V roce 2006 vystoupili Ralph von Frese a Laramie Potts z Ohio State University s tvrzením, že jde o obrovský impaktní kráter, způsobený nárazem asteroidu v době před 250 miliony let. Tato katastrofa měla závažné důsledky pro život na zemi, známé jako permské vymírání.\n\nPodle studie publikované časopisem Nature se může na Wilkesově zemi vzhledem k jejímu povlovnému sklonu k moři v důsledku globálního oteplování sesunout do moře tolik ledu, že by to zvedlo hladinu světového oceánu až o čtyři metry.\n\n"}
{"id": "1050956", "url": "https://cs.wikipedia.org/wiki?curid=1050956", "title": "Dagmar Klímová", "text": "Dagmar Klímová\n\nDagmar Klímová, rozená \"Rychnová\" (2. února 1926 Praha — 2. března 2012 Kutná Hora), byla česká slovesná folkloristka.\nDagmar Klímová se narodila 2. února 1926 do rodiny hudebníka. Celý život prožila v Praze, její rodové kořeny však zasahovaly na Pelhřimovsko, kde také později uskutečnila terénní sběry k tematice lidové písně i lokálních pověstí. Jak později vzpomínala, možná již v genech přirozeně získala cit pro lidovou kulturu; dědeček byl každému vynikajícím společníkem a vypravěčem a prababička vládla nad uměním lidového léčitelství.\n\nNa počátku 60. let se vdala za Josefa Klímu, asyriologa a odborníka na klínopisné právo Přední Asie. Také díky manželovu zainteresování později přispívala komparatistickými studiemi klínopisných pramenů pro folkloristiku a rovněž orientalistiku. S manželem i za studijními či pracovními povinnostmi často a ráda cestovala do zahraničí, poznala mnoho evropských zemí.\nBěhem nepokojných let 1938–1945 studovala na reálném gymnáziu ve Sládkově ulici a na Strossmayerově náměstí v Praze. Velkou inspirací pro pozdější výběr zaměření dalšího studia jí byly především hodiny českého jazyka, vedené tehdejším ředitelem gymnázia Václavem Starým, který ji dokázal nadchnout pro systematické odkrývání a výklad odkazu Karla Jaromíra Erbena.\n\nV závěru gymnaziálních studií, tedy v roce 1944, byla Dagmar Klímová totálně nasazena jako pomocná dělnice ve Vejnarově parní prádelně v pražských Vysočanech. Tehdy, jestliže okolnosti dovolily, docházela do knihovny Uměleckoprůmyslového muzea a četbou různorodých titulů, obzvláště pak v německém a francouzském jazyce, se připravovala pro vysokoškolské studium.\n\nNejprve si v roce 1945 na filozofické fakultě Univerzity Karlovy zvolila obory český jazyk a dějepis, roku 1950 ovšem již dokončila studium etnografie a slovanské filologie. Zde studovala mj. u profesora Karla Chotka, který rovněž ovlivnil její další odborné směřování. Pod jeho vedením se totiž účastnila terénních výzkumů slovesného folkloru sousedských vypravěčských besed v horňáckých obcích Nová Lhota a Javorník nad Veličkou, kam se také v pozdějších letech osobně i ve své práci příležitostně navracela.\n\nTitul doktor filozofie získala v roce 1950, kandidátkou historických věd se stala roku 1961.\n\nPo studiu působila od roku 1950 jako vědecká síla ve Státním ústavu pro lidovou píseň, posléze mezi lety 1954–1983 v Ústavu pro etnografii a folkloristiku Československé akademie věd. V roce 1991 získala pozvání k vedení folkloristického semináře na Mnichovské univerzitě, o rok později přednášela na Univerzitě J. E. Purkyně v Ústí nad Labem. Po mnoho let činorodě přispívala jako členka k aktivitám České národopisné společnosti a International Society for Folk Narrative Research. Mimo to se během celé kariéry podílela na popularizaci své disciplíny a rozšiřování zorného pole veřejnosti, a sice přednáškami, články v tisku nebo také tematickými programy v rádiu. Odborné statě publikovala česky i cizojazyčně v oborových či multidisciplinárních časopisech, sbornících a rovněž samostatně v monografiích. Kompletní bibliografie Dagmar Klímové byla připravena redakcí Národopisné revue a vyšla jako samostatná příručka tiskem v roce 2007.\n\nVýzkumný zájem Dagmar Klímové byl zasvěcen folklorním žánrům, především pohádce, pověsti historické, pověrečné i současné, také písni či drobným formám, jako je rčení nebo anekdota, a to i v mezinárodním kontextu. Zaměřila se taktéž na dělnický folklor, pracovala dále na studiích na pomezí literární vědy a lingvistiky, např. analyzovala několik děl fantasy literatury.\n\nPři terénním sběru a podrobném studiu folklorních žánrů ji jako jednoho z prvních badatelů nezajímala pouze textová složka, ale obzvláště přirozené prostředí, kde se folklor stával živoucím, vypravěči a jejich repertoár, posluchači a jejich reakce na vypravěče i vyprávěné, atmosféra a životnost vypravěčských příležitostí.\n\nDodnes aktuální a zajímavý je její metodologický přístup k látce, totiž snaha o systematičnost a uvedení námětu do souvislostí; k některým svým studiím dokonce připojila návrh koncepce katalogizace.\n\n\n"}
{"id": "1050961", "url": "https://cs.wikipedia.org/wiki?curid=1050961", "title": "Japonská fotbalová reprezentace do 20 let", "text": "Japonská fotbalová reprezentace do 20 let\n\nJaponská fotbalová reprezentace do 20 let reprezentuje Japonsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050968", "url": "https://cs.wikipedia.org/wiki?curid=1050968", "title": "Black Beauty", "text": "Black Beauty\n\n„Black Beauty“ je píseň americké zpěvačky a skladatelky Lany Del Rey, jež vyšla jako bonus na Deluxe verzi alba \"Ultraviolence\". Byla vydána pouze pro Německo dne 21. listopadu 2014, jako třetí oficiální singl z jejího třetího studiového alba. Napsána byla samotnou Lanou a Rickem Nowelsem. Píseň spatřila světlo světa již 18. června 2013, když demo verze unikla na internet. V písni Lana zpívá o muži, který nedokáže ocenit krásu života a utápí se pouze ve smutku. Bradley Stern v recenzi pro MuuMuse přirovnal tuto píseň k jejímu singlu „Ride“ a označil ji za jednu z nejlepších, jakou kdy natočila.\n"}
{"id": "1050969", "url": "https://cs.wikipedia.org/wiki?curid=1050969", "title": "Louis Spohr", "text": "Louis Spohr\n\nLouis Spohr, rodným jménem Ludwig Spohr (5. dubna 1784, Braunschweig – 22. října 1859, Kassel) byl německý hudební skladatel, houslista a dirigent.\n\nNapsal deset symfonií (nejznámější \"Die Weihe der Töne\", Posvěcení tónů), deset oper (mj. \"Faust\", \"Zemira a Azor\", \"Jessonda\", \"Horský duch\"), 18 houslových koncertů, čtyři oratoria a řadu komorních skladeb. Jeho dílo stálo dlouho na pomezí klasicismu a romantismu, na konci jeho života se však stalo stylově obtížně definovatelné.\n\nJeho nejznámější opera \"Faust\" měla roku 1816 premiéru v Praze. Poprvé uvedla do vážné opery faustovskou legendu a jako první využila tzv. leitmotivu. Roku 1817 se Spohr stal řídícím opery ve Frankfurtu nad Mohanem, roku 1821 dvorním dirigentem v Kasselu. Pro svůj politický radikalismus však ztratil přízeň mocných a byl roku 1857 penzionován. Krátce na to si zlomil levou ruku a ztratil též možnost koncertovat.\n\nSpohr byl vynikající učitel hudby a vynalezl houslový podbradek. Vychoval asi 200 houslových žáků, k nejznámějším patří Henry Blagrove a Henry Holmes. Byl blízkým spolupracovníkem Ludwiga van Beethovena a byl svobodným zednářem.\n\nRoku 1954 v Kasselu vznikla \"Spohr-Gesellschaft\" propagující jeho dílo.\n\n"}
{"id": "1050971", "url": "https://cs.wikipedia.org/wiki?curid=1050971", "title": "Schriesheim", "text": "Schriesheim\n\nSchriesheim je vinařské město s asi 15 000 obyvateli ve spolkové zemi Bádensko-Württembersko. Leží na severu spolkové země v zemském okrese Rhein-Neckar ve vládním obvodu Karlsruhe. Město se rozkládá na západním úpatí pohoří Odenwald a v bádenské části Hornorýnské nížiny. Leží nedaleko Heidelbergu v oblasti, která je klimaticky nejteplejší v celém Německu. Charakteristickými rysy města jsou potok zvaný Kanzelsbach a nad městem se tyčící zbytky hradu Strahlenburg z 13. století obklopené vinicemi.\n\n\n"}
{"id": "1050973", "url": "https://cs.wikipedia.org/wiki?curid=1050973", "title": "Iberka vždyzelená", "text": "Iberka vždyzelená\n\nIberka vždyzelená (\"Iberis sempervirens\") je suchomilná rostlina, vytrvalá stálezelená bylina z čeledi brukvovité (\"Brassicaceae\"), tvořící porosty s vystoupavými hroznovitými květenstvími s bílými květy. Iberka vždyzelená se v ČR pěstuje jako okrasná rostlina, ale pochází z oblasti jižní Evropy, severní Afriky a jihozápadní Asie.\n\nVytrvalá stálezelená bylina. Vytváří zapojené porosty 25–30 cm vysoké, lodyhy jsou vystoupavé, listy střídavé, přisedlé, úzce kopisťovité, až 6 mm dlouhé a 3–5 mm široké, celokrajné. Kvete v dubnu až květnu, někdy opakuje kvetení na podzim. Květy jsou bílé, čtyřčetné. Plody dozrávají v oválné, široce křídlaté šešulky, jenž bývají 6–7 mm dlouhé.\n\nPěstuje jako trvalka nebo skalnička v záhonech nebo skalkách, hodí se také na suché zídky, střešní zahrady či do spár, samostatně i v kombinaci s dalšími skalničkami. Vyžaduje slunné stanoviště nebo polostín a propustné půdy. Jsou vyšlechtěny zahradní kultivary.\n\nDřepčík zelný, padlí, plíseň šedá, plži, háďátka.\n\n"}
{"id": "1050976", "url": "https://cs.wikipedia.org/wiki?curid=1050976", "title": "Mexická fotbalová reprezentace do 20 let", "text": "Mexická fotbalová reprezentace do 20 let\n\nMexická fotbalová reprezentace do 20 let reprezentuje Mexiko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1050980", "url": "https://cs.wikipedia.org/wiki?curid=1050980", "title": "Obnovitelné zdroje energie ve Skotsku", "text": "Obnovitelné zdroje energie ve Skotsku\n\nVýroba energie z obnovitelných zdrojů ve Skotsku je tématem, které se na počátku 21. století staví do popředí jak v technické, tak hospodářské i politické oblasti. Přírodní zdroje pro tuto energii jsou zde mimořádně příhodné a to jak v evropském, tak celosvětovém kontextu. Mezi nejvýznamnější možné zdroje patří vítr, vlnobití a příliv. \n\nNa konci druhého čtvrtletí v roce 2014 bylo ve Skotsku nainstalováno 7 083 megawatt, což činí 10,5% nárůst (resp. 671 MW) od konce druhého čtvrtletí roku 2013. Výroba elektřiny z obnovitelných zdrojů ve Skotsku byla 16 974 GW hodin v roce 2013, tedy o 16,4 % více než v roce 2012. V roce 2012 pocházelo 40,3% elektřiny ve Skotsku z obnovitelných zdrojů energie. Produkce energie z obnovitelných zdrojů ve Skotsku činí přibližně 32 % z celkové výroby této energie ve Spojeném království (došlo ke snížení z 36% v roce 2012). V roce 2012 vyváželo Skotsko přes 26% své produkce. \n\nSpolu s pokroky v technologiích a v hospodářství je možné využití většího množství obnovitelných zdrojů. Obavy z ropného vrcholu a klimatických změn přivedly tuto agendu k pozornosti politiků a ti rovněž podporují využití rozličných biopaliv. Ačkoli financování mnohých projektů zůstává buď rizikové nebo závisí na obchodních pobídkách, je pravděpodobné, že je zde významná dlouhodobá změna podporující toto podnikání. \n\nNavíc k plánovanému navýšení výrobní kapacity a místních systémů, které využívají obnovitelné zdroje, se zkoumají i jiné cesty jak snížit emise uhlíku. Ačkoli je zde silná podpora od veřejného, soukromého i místního sektoru, jsou vyjadřovány obavy o dopad těchto technologií na životní prostředí. Objevuje se zde také naléhavá politická debata o vztahu mezi vlastnictvím a kontrolou těchto rozsáhlých zdrojů pro výrobu obnovitelné energie.\n"}
{"id": "1050983", "url": "https://cs.wikipedia.org/wiki?curid=1050983", "title": "Oman mečolistý", "text": "Oman mečolistý\n\nOman mečolistý (\"Inula ensifolia\") je vytrvalá bylina z čeledi hvězdnicovitých, dorůstající do výšky 10–30 cm. Kvete v červnu až srpnu, vytváří dekorativní kvetoucí trsy se žlutými květy. Listy na přímých lodyhách jsou čárkovitě kopinaté, špičaté, celokrajné, na okrajích brvité. Plodem je nažka.\nV ČR se oman mečolistý nachází roztroušeně v teplých oblastech jižní Moravy. Areál přirozeného výskytu sahá od jižní a střední Evropy na východ až po střední Rusko. Vyskytuje se na slunných, suchých loukách, na pastvinách a stráních od nížin po pahorkatiny. Vyhledává vápenné podklady.\n\nV naší květeně patří k ohroženým druhům (kategorie C3).\n\nPěstuje jako trvalka nebo skalnička v záhonech nebo skalkách, hodí se na suché zídky, střešní zahrady či do spár, samostatně i v kombinaci s dalšími skalničkami. Květy lze použít k řezu. Vyžaduje slunné stanoviště nebo polostín a propustné půdy. Množení semeny, dělením trsů v březnu, řízkováním.\n\n"}
{"id": "1050991", "url": "https://cs.wikipedia.org/wiki?curid=1050991", "title": "Černý vlk", "text": "Černý vlk\n\nČerný vlk (1942, zásadně přepracováno 1965) je dobrodružný román od českého spisovatele Karla Fabiána. Zatímco první vydání z roku 1942, které vyšlo v edici Rozruch, bylo čistě dobrodružným příběhem, v zásadně přepracovaném vydání z roku 1965 byla dějová linie změněna na dobovou špionážní agitku.\n\nV lese na šumavské hranici se psovodu na obchůzce ztratí služební fena Líza. Když na německé straně ucítila divokého psa, překousala řemen a utekla za ním. Vzápětí pohraničníci zastřelí neznámou ozbrojenou ženu, která narušila hraniční pásmo. Vyšetřovatelé dojdou k závěru, že mrtvá žena ve skutečnosti nechtěla přejít hranici, protože pásmo je v těchto místech příliš široké, aby se dalo za jednu noc přejít. S největší pravděpodobností tedy mířila někam na samotu, kde žijí někteří dřevorubci. Nikdo zatím neví, že zastřelená žena je Němka Inge, která mířila k samotářskému dřevorubci Fraňkovi, se kterým se seznámila, když oba pracovali v cirkusu. Věděla, že jí Franěk miluje, a proto ho nyní snadno přesvědčila, aby jí pomáhal v její špionážní činnosti. Ve Fraňkově chalupě jsou totiž schovány seznamy gestapáků a jejich spolupracovníků, které chtěla propašovat do Německa.\n\nLíza se mezitím vrátí a po čase se jí narodí štěňata, jejichž otcem je pes, za kterým utekla. Ten neustále za Lízou a štěňaty chodí, až se ho ujme právě Franěk, který má z cirkusu zkušenosti s krocením šelem. Snaží se psa, který dostal jméno Černý vlk, násilím zlomit. Franěk nenávidí pohraničníky za to, že Inge zastřelili. Rozhodne se proto, že nalíčí pasti, kde se mohou zmrzačit buď oni nebo jejich psi. V pasti však zahyne jedno Lízino štěně. Černý vlk podle pachové stopy pozná, že za jeho smrt může Franěk. Zuřivě jej napadne a pokousá, takže Fraňkovi nakonec nezbude nic jiného, než před ním prchat. Pes jej zažene ke kasárnám pohraniční roty, vrhá se na dveře, za kterými Franěk zmizel, a když se tam objeví Líza, vrhají se na dveře oba. Franěk se pod tíhou důkazů přizná.\n\n\n"}
{"id": "1050992", "url": "https://cs.wikipedia.org/wiki?curid=1050992", "title": "Archives et Musée de la littérature", "text": "Archives et Musée de la littérature\n\nArchives et Musée de la littérature (AML, tj. \"Archiv a muzeum literatury\") je kulturní instituce v Bruselu, v Belgii, zřízená Francouzským společenstvím Belgie, která se věnuje belgickému frankofonnímu divadlu a belgické frankofonní literatuře. Současným ředitelem AML je Marc Quaghebeur. Tato instituce zpřístupňuje rozsáhlý archiv o belgických spisovatelích a umělcích různých forem (divadlo, poezie, eseje, pohádky, beletrie atd.) a to na různých médiích (papír, fotografie, nahrávky, mikrofilmy). Tyto zdroje doplňují archivní fondy belgických nakladatelů a umělecká díla z oblasti výtvarných umění.\n\nAML je také důležitým mezinárodním literárním dokumentačním centrem v tom smyslu, že se zabývá i zahraniční literaturou a shromažďuje fondy týkající se například Střední Afriky (Burundi, Kongo, Rwanda) nebo bývalého Československa, nebo provozuje rozsáhlou knihovnu zaměřenou na odborné časopisy s tematikou písemnictví.\n\nKromě toho je AML výzkumným centrem literárního, divadelního a vydavatelského dědictví frankofonní Belgie, které pořádá konference a semináře, účastní se mezinárodních setkání organizuje výstavy a prezentuje svoje práce tiskem v vydavatelství nebo jako audiovizuální tvorbu.\n\nSbírky archivu a dokumentační fondy jsou přístupné v knihovně AML, která se nachází v Bruselu a jsou rovněž přístupné v jejím muzeu, které ve svých prostorách rovněž pořádá umělecké a literární krátkodobé výstavy.\n\nArchiv a Muzeum literatury založil v roce 1958 Joseph Hans, člen Belgické královské akademie francouzského jazyka a literatury spolu s Hermanem Liebaersem, zakladatelem nové Belgické královské knihovny.\n\nPrvní poslání AML spočívalo v inventuře a katalogizaci archivních fondů francouzsky píšících belgických spisovatelů, fondů pocházejících z institucí Josepha Hansa a Hermana Liebaersa a dále v jejich zpřístupnění veřejnosti. Nejdříve se rozpracovávaly objemné osobní fondy belgických spisovatelů jako jsou Émile Verhaeren, Max Elskamp, André Baillon, Henry Van de Velde, Marie Gevers a Albert Mockel .\n\nV roce 1968 bylo k AML připojeno \"Musée de la parole\" (Muzeum mluvy) založené Paulem Hellynem s významnou sbírkou fotografií a nahrávek, čímž vzniklo jádro audiovizuálního oddělení, které dnes spočívá ve zvukovém archivu, fototéce a videotéce. V roce 1979 bylo k AML připojeno rovněž \"Centre international d'études poétiques\" (Mezinárodní centrum poetických studií) založené Fernandem Verhesenem. Od roku 1980 AML věnuje větší pozornost divadlu a bylo vytvořeno vlastní divadelní oddělení, které zachovává a sbírá data o belgickém frankofonním divadle. Od roku 2006 je činnost AML těsně spojena s činností Evropské asociace frankofonních studií a od roku 2008 s Univerzitní agenturou frankofonie.\n\nArchivní fond belgické literatury tvoří díla různých forem – (rukopisy, korespondence, knihy, fotografie, plakáty, umělecká díla, předměty spisovatelů). Jsou zde také fondy spisovatelů jako Charles Bertin, Madeleine Bourdouxhe, Gaston Compère, Pierre Daye, Louis Delattre, Conrad Detrez, Paul-Aloïse De Block, Vera Feyder, Jean Gérardy, Robert Goffin, Suzanne Gohy, Franz Hellens, Pierre Houart, Camille Lemonnier, Constant Malva, Marcel Moreau, Paul Nougé, Jean Raine, Raymond Rouleau, Albert Russo, Stanislas-André Steeman aj.\n\nVe archivních sbírkách se také nacházejí dopisy ilustrované Félicienem Ropsem adresované Edmondovi Picardovi, osobní knihovna Georgese Eekhouda, rukou psané dopisy a další dokumenty a díla Christiana Dotremonta, korespondence, smlouvy, vydané i nevydané texty spisovatelky Dominique Rolin, téměř většina rukopisů děl Henryho Bauchaua, zápisníky s kresbami Sarah Kaliski atd.\n\nAML mj. obsahuje fondy různých nakladatelství: nakladatelství Erel, Lebègue, Les Eperonniers, Jacques Antoine, Les Lèvres nues atd.\n\nAudiovizuální a fotografický archiv (mj. Josepha Cayeta, Roberta Kayaerta, Willyho Kesselse, Georgese Thiryho nebo Marca Triviera) je doplněn fotkami, audiovizuálními záznamy a nahrávkami vytvořené AML o dřívějších i současných představeních a performancích.\n\nJedna ze specifik Archivu a Muzea literatury spočívá ve velmi bohatých sbírkách mezinárodního archivu, často získané z pozůstalostí spisovatelů. Jsou zde například k dispozici knihy z Jižní Ameriky, knihy v románských jazycích (Španělsko, Portugalsko, Rumunsko, Itálie), ze Švýcarska nebo z Québecu. Co se týče nerománských jazyků, jsou velké sbírky ruských, rumunských, finských a českých knih. Mezi nimi se nachází samizdaty a díla exilových spisovatelů (mimo jiné časopis \"Lettre internationale\" Antonína Liehma).\n\nDokumentační fond Střední Afriky (Burundi, Kongo, Rwanda) zabírá důležité místo. Tento fond se zabývá frankofonními africkými spisovateli pocházejícími z těchto tří zemí. Jsou zde například fondy spisovatelů Nadine Fettweiss, Lomami Tchibamba nebo Albert Russo. Současně s tím se belgický literární fond věnovaný Střední Africe zabývá i obdobím kolonialismu a postkolonialismu.\n\nMezinárodní spolupráce AML se uskutečňuje mj. ve spojení s Wallonie-Bruxelles International, Mezinárodní agenturou Frankofonie nebo Mezinárodní organizací Frankofonie. AML má vztahy i s několika partnerskými univerzitami v rámci pořádání konferencí a výstav mimo belgické hranice, dokumentačních fondů vytvořených AML ve specializovaných centrech a v rámci výzkumu (postgraduální studium, odborné publikace atd.).\n\nJako první publikace AML začal vycházet \"Archives du futur\" (Archiv budoucna) (1979/1980). Byl vydáván nejprve ve spolupráci s nakladatelstvím Labor, poté s nakladatelstvím Luc Pire a dnes s nakladatelstvím La Renaissance du Livre. Tato edice vydává korespondence, texty, monografie, biografie belgických autorů, kolektivní publikace atd.\n\nDále AML vydává edici \"Documents pour l'histoire des francophonies\" (Dokumenty pro dějiny frankofonie) ve spolupráci s nakladatelstvím PIE-Peter Lang, která obsahuje tři řady: \"Evropa, Afrika a Teorie Frankofonie\".\n\nKaždé číslo časopisu \"Textyles\" obsahuje statistické údaje.\n\nZ důvodu nedostatečně velkých prostorů se pravidelně konají malé výstavy v čítárně AML. Cílová skupina těchto výstav je neodborná veřejnost. Představují jednoho spisovatele, jedno literární téma nebo belgické frankofonní divadlo. Větší a prestižní výstavy se konají v Královské knihovně nebo mimo budovu AML.\n\nDatabáze sbírek AML se nazývá \"Plume\" (Pero). Tento název vybrán na počest Henriho Michauxei podle jeho stejnojmenného románu z roku 1938. Databáze obsahuje všechny sbírky získané od roku 1990 a také archivy partnerských institucí.\n\nDřívější fondy z let 1958 až 1989 jsou dostupné v tištěném katalogu nacházejícím se v čítárně knihovny AML. Pravidelně probíhá zpětná katalogizace.\n\n"}
{"id": "1050996", "url": "https://cs.wikipedia.org/wiki?curid=1050996", "title": "Rue Nicolas-Appert", "text": "Rue Nicolas-Appert\n\nRue Nicolas-Appert (\"ulice Nicolase Apperta\") je ulice v Paříži. Nachází se v 11. obvodu.\n\nUlice vede od křižovatky s \"Rue Pelée\" a končí u \"Passage Sainte-Anne-Popincourt\". Ulice je orientována ze severu na jih.\n\nUlice nesla původně provizorní název \"AB/11\". Dne 18. listopadu 1985 byla pojmenována na počest Nicolase Apperta (1749–1841), francouzského vynálezce, který objevil metodu konzervace potravin.\n\n\n"}
{"id": "1050999", "url": "https://cs.wikipedia.org/wiki?curid=1050999", "title": "Kristina Dánská (1521)", "text": "Kristina Dánská (1521)\n\nKristina Dánská (1521, Nyborg nebo Kodaň – 10. srpen nebo 10. září 1590, Alessandria nebo Tortona) byla rodem dánská princezna a prvním sňatkem v letech 1533-1535 milánská vévodkyně, druhým sňatkem pak v letech 1541-1559 vévodkyně lotrinská.\n\nKristina Dánská se narodila jako nejmladší ze šesti dětí dánského krále Kristiána II. a jeho manželky, rakouské arcivévodkyně Isabelly Habsburské. Místo jejího narození není jisté, v úvahu přicházejí Nyborg nebo Kodaň, stejně tak nejisté je i přesné datum jejího narození, pravděpodobný je listopad roku 1521 nebo 5. prosinec téhož roku. Čtyři její starší bratři zemřeli jako nemluvňata vyjma druhého Jana, který nicméně zemřel rovněž před dosažením dospělosti ve čtrnácti letech. Dospělého věku se dožily pouze Kristina a její starší sestra Dorotea, provdaná roku 1535 za falckého kurfiřta Fridricha II.\n\nZ matčiny strany byla neteří císaře Svaté říše římské Karla V. Tento příbuzenský vztah ovlivnil zásadně její další osudy, neboť jako členka habsburské dynastie byla velmi žádoucí potenciální nevěstou. Její strýc ji podvakrát provdal z čistě politických zájmů, aby prostřednictvím takto vzniklého spojení s evropskými šlechtickými rody posílil svou moc proti Francii.\n\nKristina měla pouhé dva roky, když byl její otec Kristián II. roku 1523 sesazen z dánského trůnu. Celá rodina uprchla do Flander a nakonec se usadila v Lier v dnešní Belgii. Po smrti matky Isabelly předal Kristián své děti v roce 1526 do péče jejich pratety Markéty Habsburské, nizozemské místodržitelky. Roku 1531 odcestoval zpět do Skandinávie, neboť se chtěl pokusit o znovuzískání dánského trůnu. Jeho snaha nebyla úspěšná, Kristián byl jat a po dlouholetém věznění zemřel; do Flander se již nevrátil a Kristina již nikdy svého otce nespatřila.\nSpolu s bratrem Janem a sestrou Doroteou získala Kristina excelentní vzdělání v katolickém duchu. Krom francouzštiny hovořila italsky a německy. Po smrti Markéty Habsburské v roce 1530 se o další výchovu dětí starala nová místodržitelka habsburského Nizozemí, Marie Habsburská. Snažila se dětem své zemřelé starší sestry zajistit pokud možno šťastné dětství bez útrap. Vždy veselá Kristina byla ideální lovecká společnice své tety, byla vynikající jezdkyně a již od útlého věku věděla, jak lovit se cvičenými sokoly.\n\nVe věku pouhých jedenácti let byla Kristina provdána za milánského vévodu Francesca II. Sforzu. Kristinina teta Marie se snažila odradit svého bratra Karla V. od tohoto sňatku z důvodu nízkého věku nevěsty, avšak bezúspěšně. Svatba v zastoupení (per procurationem) se konala v srpnu roku 1533 v Bruselu; ženicha zastupoval milánský vyslanec Maria Massimiliano Stampa.\nPůl roku po tomto obřadu odcestovala Kristina do Milána a byla zde 3. května 1534 bouřlivě přivítána nadšenými davy. Již následujícího dne se uskutečnil církevní svatební obřad v milánské katedrále.\n\nNapůl ochrnutý Francesco se projevil jako láskyplný a pozorný partner, nehodlal naplnit manželství s dítětem. Seznámil Kristinu s nejvýznamnějšími umělci té doby a rozmazloval ji luxusními šaty, nákladnými hostinami a divadelními představeními, které byly aranžovány pouze pro ni. Churavý vévoda zemřel již po dvou letech manželství v říjnu roku 1535 a zůstavil Kristinu ve věku čtrnácti let vdovou; pár ze zřejmých důvodů neměl děti. Kristina upřímně truchlila, přivykla svému kultivovanému manželovi i jeho dvoru. Roku 1537 se nicméně vrátila do Bruselu.\n\nAnglický král Jindřich VIII. po smrti své třetí ženy Jany Seymourové opět hledal ženu a jako možnou nevěstu zvažoval i mladou milánskou vdovu. Nabídku oženit se s Kristinou dostal přímo od císaře Karla V., který v každém čase na všech stranách hledal spojence ve svém boji proti Francii. Jindřichův vyslanec na bruselském dvoře mu popsal Kristinu jako „velmi střízlivou a věcnou, velmi chytrou a zbožnou“.\nK tomu byl nadšen z toho, že je „přiměřeně půvabná, urostlá, laskavého projevu a příjemné povahy “. Jindřich VIII. vyslal svého dvorního malíře Hanse Holbeina do Bruselu, aby namaloval Kristinin portrét. 12. března roku 1538 seděla Kristina Holbeinovi tři hodiny modelem. Obraz se dnes nachází v Národní galerii v Londýně a znázorňuje šestnáctiletou Kristinu, dva roky po smrti svého manžela stále ještě ve vdovském šatě, třebaže soudobé zvyklosti předpisovaly pouze šestiměsíční smutek.\n\nJak nahlížela sama Kristina na tyto nové svatební plány, není známo. Její často citované údajné odmítnutí nabídky sňatku (v narážce na skutečnost, že Jindřich nechal svou druhou manželku kvůli falešnému obvinění stít, měla prohlásit, že má jen jednu hlavu, a kdyby měla dvě, dala by jednu Jindřichovi k dispozici) není doloženo; tento Kristině připisovaný výrok se objevuje poprvé až v 17. století.\n\nKe sňatku s anglickým králem nakonec nedošlo, neboť po mírové smlouvě z Nizzy, kterou Karel V a francouzský král František I. uzavřeli desetiletý klid zbraní, nebyl již Jindřich VIII. pro císaře jako spojenec zajímavý.\n\n10. července roku 1541 se Kristina v Bruselu provdala za Františka I. Lotrinského, nejstaršího syna lotrinského vévody Antonína II. Dobrého. Třebaže také tento svazek byl uzavřen v důsledku politického kalkulu, vedl pár spokojený život ve šťastném manželství. Kristina porodila Františkovi tři děti, nejstaršího syna a dědice a dvě dcery:\n\n\n\nFrantišek I., který po svém otci roku 1544 nastoupil jako lotrinský vévoda na trůn, však zemřel již v červnu roku 1545, čtyři roky po svatbě, ještě před narozením jejich třetího dítěte. Kristina převzala společně se svým švagrem Nicolasem de Lorraine-Mercœur za svého teprve dvouletého syna Karla regentství. Již v listopadu roku 1545 však rozhodl sněm lotrinské šlechty, že Kristina má nadále vládnout sama.\n\nOvlivněna příbuzenstvím s Habsburky sledovala Kristina politiku přátelskou vůči Španělsku a mohla se tak dlouho udržet proti francouzskému království. Současně však se snažila zachovávat neutralitu Lotrinska v boji římské říše a Francie. Po smlouvě z Chambord však nechal francouzský král Jindřich II. 13. března roku 1552 obsadit Lotrinsko a tři říšská města a biskupství Metz, Toul a Verdun a postaral se tak o nové vzplanutí válečného střetnutí mezi císařem Karlem V. a Francií. Vzápětí byla Kristina 15. dubna roku 1552 zbavena úřadu regenta a vypovězena ze země. Její jedenáctiletý syn Karel III. byl odvezen do Paříže na francouzský královský dvůr a regentství Lotrinska přešlo na Nicolase de Lorraine-Mercoeur.\n\nKristina se uchýlila s oběma svými dcerami nejprve na své statky v Blamont a Denœvre a po pobytu v Heidelbergu nakonec odešla do Flander. Zde strávila v exilu šest let a teprve v květnu roku 1558 se poprvé vrátila do Francie, aby opět viděla svého syna Karla.\n\nPo Karlově svatbě (22. ledna 1559) s Claude Francouzskou, dcerou francouzského krále Jindřicha II., zprostředkovala Kristina spolu s ním mírovou dohodu mezi Jindřichem II. a svým bratrancem Filipem II. Španělským, která byla uzavřena 3. dubna 1559 v Cateau-Cambrésis; na jejím základě se Španělsko Filipa II. stalo nejmocnějším státem Evropy. Španělský král uvažoval dokonce o tom, že by ji jmenoval jako nástupce Emanuela Filiberta Savojského místodržitelkou habsburského Nizozemí, zvláště když byla Kristina pro tento post favorizována flanderskou šlechtou. , nakonec však Filipova volba padla na nemanželskou dceru císaře Karla V. Markétu Parmskou. V listopadu roku přibyla Kristina do Nancy, aby zde podpořila svého syna při panování v jeho vévodství.\n\nV letech 1578/79 se Kristina přestěhovala zpět do Itálie a trávila svá poslední léta na svém vdovském sídle v milánské Tortoně, městě, které jí připadlo v době jejího prvého manželství s Francescem II. Sforzou. Přesné datum jejího skonu není známo, uvádí se 10. srpen, ale i 10. září roku 1590, podobně nejisté je i místo, kde zemřela – v Tortoně nebo v Alessandrii. Pochována byla po boku svého druhého manžela v kryptě vévodské kaple \"Église des Cordeliers\" v Nancy.\n\nRoku 1549 se Kristinin otec za svého zajetí oficiálně vzdal pro sebe a své potomky nároků na dánský trůn, stejně tak i na trůny Norska a Švédska. Kristina však nikdy tento otcův krok neuznala. Poté, co Kristián II. roku 1569 zemřel a její starší sestra Dorotea žádné nároky k dánskému trůnu neuplatnila, reklamovala Kristina dánský trůn pro sebe. V období let 1563-1569 podepisovala oficiální listiny s dodatkem \"královna dánská\", nikdy se však tento nárok nepokoušela prosadit vojensky.\n\n\n"}
{"id": "1051003", "url": "https://cs.wikipedia.org/wiki?curid=1051003", "title": "Smack (software)", "text": "Smack (software)\n\nSmack (, tj. \"zjednodušené jádro pro mandatorní řízení přístupu\") je bezpečnostní modul jádra Linuxu, který chrání data a procesy před zneužitím pomocí sady pravidel mandatorního řízení přístupu (MAC). Modul byl od začátku navrhován tak, aby byl co nejjednodušší. Od verze 2.6.25 je oficiálně součástí jádra Linuxu a byl použit jako hlavní přístupový mechanismus v mobilním operačním systému MeeGo. Dále je používán v systému Samsung Tizen pro spouštění webových HTML5 aplikací v sandboxu, v komerčních Linuxových distribucích (Wind River), pro vývoj zařízení s vestavěnými systémy a v digitálních televizích společnosti Philips.\n\nSmack se skládá ze tří komponent:\n\nSmack byl kritizován za to, že byl napsán jako nový bezpečnostní modul pro Linux, místo toho aby byl implementován jako nová sada bezpečnostních pravidel pro systém SELinux, čímž by se dosáhlo podobné funkčnosti. Tato pravidla už byla navržena na přidání do systému SELinux, ale žádná doposud nebyla předvedena. Autor Smacku na to reagoval ve smyslu, že by to nebylo praktické, z důvodu složité syntaxe SELinuxu, používané pro konfiguraci a z důvodu snahy mít modul na rozdíl od SELinuxu co nejjednodušší.\n\n"}
{"id": "1051005", "url": "https://cs.wikipedia.org/wiki?curid=1051005", "title": "Karel Lismont", "text": "Karel Lismont\n\nKarel Lismont (* 8. března 1949, Borgloon) je bývalý belgický vytrvalec, vítěz maratonského běhu na Mistrovství Evropy v atletice 1971 v Helsinkách.\n\nZúčastnil se čtyř olympiád, získal stříbrnou medaili v roce 1972 a bronzovou v roce 1976 (zároveň vytvořil svůj osobní rekord 2:11.13), je také dvojnásobným bronzovým medailistou na mistrovství světa v přespolním běhu. Vyhrál Amsterdamský maraton 1976, Berlínský maraton 1983, lucemburský půlmaraton Route du Vin 1985 a Hamburský maraton 1986 a 1987.\n\nV roce 1972 byl zvolen belgickým sportovcem roku.\n\n\n\n\n\n\n\n"}
{"id": "1051007", "url": "https://cs.wikipedia.org/wiki?curid=1051007", "title": "Přípustné riziko", "text": "Přípustné riziko\n\nPřípustné riziko je jednou z okolností vylučujících protiprávnost, jestliže jsou dodrženy podmínky zákona, ani jinak trestný následek riskantní činnosti nezaloží trestní odpovědnost toho, kdo takto jednal. Důvodem pro beztrestnost je v takových případech celospolečenský prospěch, protože bez rizika a riskování mnohdy není možný vědecko-technický pokrok. Zatímco tedy např. krajní nouze je podmíněna nemožností jiným způsobem odvrátit existující nebezpečí, opodstatněnost přípustného rizika spočívá v tom, že společensky prospěšného výsledku nelze dosáhnout jinak. V českém právu je institut přípustného rizika zakotven v ustanovení § 31 trestního zákoníku. \n\nVždy se ovšem musí jednat o profesionála (beztrestné riziko platí jen v rámci určitého zaměstnání, povolání, postavení nebo funkce), který bude postupovat v souladu s dosaženým stavem poznání a informacemi, které měl v době svého rozhodování o dalším postupu (\"lege artis\"). Podstoupit riziko také musí jen za účelem dosažení nějakých celospolečensky prospěšných cílů, např. v lékařství, vědě a výzkumu, nelze takto odůvodnit prosazování pouze individuálních zájmů. O přípustné riziko také nepůjde tehdy, pokud bude ohrožen život nebo zdraví člověka, aniž by ten k tomu dal předchozí, na základě zákona požadovaný informovaný souhlas, nebo pokud riskantní činnost odporuje jinému právnímu předpisu, veřejnému zájmu, zásadám lidskosti nebo se příčí dobrým mravům. Ani riziko nesmí být zřejmě neúměrné, reálný následek může být jistě závažnější než ten, který byl původně předpokládán, ale míra podstoupeného rizika musí odpovídat právě tomuto zamýšlenému cíli. Při zvažování dalšího postupu by se proto měla zjišťovat společensky nejužitečnější varianta a až poté hodnotit s ní spojená rizika.\n"}
{"id": "1051008", "url": "https://cs.wikipedia.org/wiki?curid=1051008", "title": "Klášter Longpont", "text": "Klášter Longpont\n\nKlášter Longpont (francouzsky \"Abbaye Notre-Dame de Longpont\") býval cisterciácký klášter v pikardské obci Longpont patřící pod diecézi Soissons. Zříceniny kláštera leží mezi obcemi Corcy a Vierzy, při silnicích D2 a D17, asi 15 km JZ od Soissons.\n\nByl založen roku 1131 sv. Bernardem na žádost Josselina z Vierzy, biskupa ze Soissons. Prvotní konvent pocházel z mateřského kláštera Clairvaux. Gotický klášterní kostel byl vystavěn v letech 1192 až 1227 a k jeho vysvěcení došlo za osobní účasti čerstvě korunovaného krále Ludvíka IX. K zániku kláštera i zároveň ke zničení šlechtických náhrobků došlo za Velké francouzské revoluce roku 1793. Roku 1804 koupil ruinu hrabě Jindřich z Montesquieu, jehož potomci ji udržují dodnes.\n\nRoku 1889 byl klášter Longpont zařazen do seznamu jako Monument historique.\n\n"}
{"id": "1051016", "url": "https://cs.wikipedia.org/wiki?curid=1051016", "title": "Důl Hubert", "text": "Důl Hubert\n\nDůl Hubert (Hubertschacht) byl černouhelný hlubinný důl v Hrušově, v těsné blízkosti železnice Přerov - Bohumín a jihovýchodně od soutoku řek Odry a Ostravice. Důl patřil mezi doly Severní dráhy Ferdinandovy v Ostravě.\n\nV důlním poli probíhaly od roku 1850 kutací práce. Jáma, která byla vyhloubena, nesla původně název Františka, později starý Hubert. Pro výstavbu dolu nebyla použita.\n\nV roce 1854 založila nový důl společnost „Těžířstvo bratří Kleinů“. Jáma sloužila jako těžní a vodní. V roce 1855 měla hloubku 25 m a byla zde otevřena sloj o mocnosti 1,58 m. Nad jámou byla postavena nová jámová budova a instalován parní stroj o výkonu 30 HP, který sloužil střídavě k pohonu těžního a vodotěžního stroje. Jáma byla pojmenována podle nejmladšího z bratří Kleinů — Hubert. Téhož roku ji odkoupila Výhradně privilegovaná Severní dráha Ferdinandova (SDF).\n\nV roce 1863 jáma byla hluboká 161,2 m. Jáma byla vybavena parním těžním strojem o výkonu 30 HP. V létech 1860 až 1875 bylo v jámě používáno čerpadlo poháněné jednoválcovým ležatým parním strojem o výkonu 250 HP. Těžní věž byla 12 m vysoká a byla dřevěná, lanovnice měly průměr 2,8 m.\n\nV létech 1870 až 1876 proběhla první velká přestavba a modernizace dolu. Hlavní investiční akcí bylo založení nové větrné jámy Hubert v blízkosti jámy těžní. Po jejím vyhloubení v roce 1873 byl v ní nainstalován vodotěžný dvojčinný parní stroj o výkonu 400 HP. Uvedením do provozu v roce 1875 těžní jáma už neplnila funkci vodní jámy, tuto funkci převzala nová větrní jáma Hubert větrní. Výdušné oddělení této jámy bylo vybaveno ventilátorem soustavy Rittinger o výkonu 780 až 1118 m/min., poháněné stojatým parním strojem. V roce 1876 byl instalován druhý ventilátor.\n\nVětrní jáma byla do hloubky 90 m vyzděna a rozdělená cihlovou příčkou (16 cm) na dva nestejné průřezy. Oddělení s větším průřezem bylo pro odvodňování a nouzově pro jízdu (kontrola potrubí pro odvodňování), menší pro větrání.\n\nV roce 1870 byl instalován u těžní jámy těžní dvouválcový ležmý parní stroj o výkonu 30 HP. Před rokem 1898 byl nahrazen parním těžním strojem o výkonu 300 HP, nejvýkonnějším na dolech SDF. Větrní jáma byla vybavena ventilátorem soustavy Guibal - výkon 1230 m/minutu. Větrní jáma měla ocelovou těžní věž asi od roku 1898 o výšce 19,7 m s lanovnicemi o průměru 3,2 m.\n\nV roce 1902 na větrní jámě byl instalován ventilátor soustavy Hasbach-Hübner o výkonu 3900 m/minutu.\n\nV roce 1911 byl instalován další ventilátor Guibal soustavy Hasbach z Vítkovických železáren o výkonu 4500 m/minutu, který byl poháněn elektromotorem o výkonu 140 HP.\n\nV letech 1924 až 1928 prošel důl Hubert komplexní rekonstrukcí a byl plně elektrifikován. Nová těžní věž byla ocelová příhradová nýtovaná, dodavatel byly Vítkovické železárny. Těžní věž byla 36 m vysoká, lanovnice měly průměr 4,5 m.\n\nTěžní jáma byla rozšířená ze segmentového na kruhový průřez o průměru 6 m a vyhloubena byla do hloubky 386 m. Nový těžní stroj (1927) byl vyroben ve Vítkovicích a firmou Siemens (elektrická část). Elektromotor těžního stroje byl napájen stejnosměrným proudem. Ten dodával měnič Ward-Leonard-Ilgner o výkonu 1500 HP. Maximální rychlost 16 m/sekundu, těžní klece byly třípatrové pro 2 vozíky za sebou, třetí patro bylo pouze pro mužstvo. Pro pohon strojů a zařízení v podzemí byl v provozu elektrický pístový kompresor s výkonem 6600 m/ hodinu, elektromotor měl výkon 550 kW a druhý s výkonem 10 000 m / hodinu, oba dodány Škodou Plzeň a Siemens-Schuckert. K odvodnění dolu bylo k dispozici 5 odstředivých pump a 3 vzduchová čerpadla. Elektrický proud byl přiváděn z elektrické centrály František.\n\nVětrní jáma byla v roce 1924 byla vybavena elektrickým těžním strojem s měničem Ward-Leonard od firmy Siemens-Schuckert (byl v provozu do konce činnosti výdušné jámy). Těžní klec byla dvoupatrová pro jeden vozík v patře. Jáma měla konečnou hloubku 474,5 m.\n\nV roce 1945 byl důl Hubert znárodněn a 1. ledna 1946 začleněn do Ostravsko-karvinských dolů n. p. v Ostravě a byl přejmenován na důl Stachanov.\n\nV roce 1958 v těžním pomocném oddělení byl instalován nový elektrický bubnový těžní stroj (550 kW) s měničem Ward-Leonard z Leninových závodů v Plzni.\n\nV létech 1961 až 1970 proběhla společná rekonstrukce dolů Vítězný únor (František), Eduard Urx (Anselm) a Stachanov (Hubert). 1. ledna 1964 tyto doly byly spojeny v jeden důlní podnik Důl Vítězný únor, n. p. Důl Stachanov (Hubert) se stal závodem č. 3 a od 1. července 1966 byla těžba uhlí převedena novým překopem na skipovou jámu Vítězný únor 2 v Ostravě-Přívozu.\n\nK 1. lednu 1974 byl závod 3 organizačně zrušen, důlní pole bylo rozděleno na dvě části. Jedna byla přidělena dolu Vítězný únor a druhá dolu Eduard Urx. Areál samostatného dolu Stachanov sloužil jako pomocný pro důl Vítězný únor.\n\nV roce 1992 v rámci útlumu těžby uhlí byly jámy bývalého dolu Hubert / Stachanov zasypány a ukončeny železobetonovým povalem.\n\nV roce 1966 byl ve východní části důlního pole založen velkoprůměrový vrt VPV 3 pro plánované odvětrání východní části dolu Stachanov. Vrt do hloubky 295,9 m měl průměr 3,6 m a do hloubky 380 m pokračoval průměrem 1,45 m. V roce 1968, po dlouhé přestávce, během vrtání došlo ke zborcení boků vrtu a v roce 1970 byl vrt zlikvidován.\n\nV roce 1992 byly zbourány obě jámové budovy a těžní věže. Jako kulturní památky zůstaly zachovány bývalé objekty dílen a strojovny s dvěma pístovými kompresory Škoda a Siemens. Na základě žádosti vlastníka věci, státního podniku DIAMO, vydalo Ministerstvo kultury ČR rozhodnutí č. j. MK 8363/2009 OPP ze dne 6. 10. 2009, jímž zrušilo prohlášení za kulturní památku areál hlubinného dolu Hubert / Stachanov, jehož součástí byl pístový kompresor, strojovna a mechanické dílny.\n\nDobývání uhlí ze slojového pásma spodních hrušovských a petřkovických vrstev do hloubky 870 m, směrné stěnování a piliřováním, v 15 slojích o mocnosti 40 až 180 cm, úklon slojí 6° až 90°.\n\nPosledním, jámou, dostupným patrem na dole Hubert, bylo 8. patro, v hloubce (abs.) 532 m. Hlavní dobývací práce byly však realizovány na nižších horizontech v hloubce 560-870m pod povrchem (8/9.;9.;9/10. a 10p.). Zásoby na úrovni -390 (8/9.p.) a -480 (9.p.) byly otevřeny úpadními překopy (odtěžení na 8. patro a větrání později pouze větrání), později napojením na hl. třídu ve sloji Fanny na 9. patře. Na počátku 80. let 20. století, byly do prostoru dolu Hubert raženy překop č. 001 (9/10.p.) v hloubce 778m a překop č. 008 (10.p.) v hloubce 863m, soustavou úpadních překopů došlo k propojení 9. a 10.patra. Na konci února 1994 bylo započato s likvidací celého Hubertského pole (likvidace jam byla ukončena v únoru 1993) a to uzavřením hrázemi a zaplavením všech pater pod 8. patrem popílkovou směsí (plavení probíhalo přes hráz na zhlaví úpadního překopu č.50 z překopu č.52 od února 1995).\n\nPro ubytování havířů byla postavena hornická kolonie Hubert v Hrušově. Dělnická kolonie U jámy Hubertovy vznikla v roce 1871 a měla 44 přízemních domů. Další byly přistavovány kolem roku 1901. Tyto domy byly v letech 1961-64 postupně rekonstruovány. Část domů byla zničena v důsledku poddolování, část při povodni v roce 1997.\n\nDalší kolonie ve správě dolu Hubert byla ve Vrbici pro havíře výdušné jámy Vrbice.\n\n\n"}
{"id": "1051019", "url": "https://cs.wikipedia.org/wiki?curid=1051019", "title": "Draguignan", "text": "Draguignan\n\nDraguignan (okc. \"Draguinhan\") je francouzská obec v departementu Var v regionu Provence-Alpes-Côte d'Azur. V roce 2012 zde žilo 37 476 obyvatel. Je centrem arrondissementu Draguignan.\n\nOd 1800 do 1974 byla Draguignan prefektura departementu Var.\n\n"}
{"id": "1051030", "url": "https://cs.wikipedia.org/wiki?curid=1051030", "title": "LGBT práva ve Vatikánu", "text": "LGBT práva ve Vatikánu\n\nTrestní zákoník týkající se homosexuality ve Vatikánu je založen na italském trestním zákoně z r. 1929, době kdy byl Vatikán uznán jako suverénní stát. Nicméně později v roce 2008 bylo oznámeno, že Vatikán nebude v budoucnu přijímat právní řád Itálie jako součást svého řádu s odůvoděním, že ohromná část italských právních norem je v rozporu se zásadami římskokatolické církve.\n\nNeexistují žádné zákony proti stejnopohlavní sexuální aktivitě, konané v soukromí, mezi dospělými osobami a bez finanční odměny. Vatikán nemá svůj vlastní trestní zákoník. Místo něj v trestních věcech rozhoduje dle § 3 Zákona o zprostředkování práva (Zákon č. 2 z 6 základních zákonů schválených Lateránskými smlouvami r. 1929) italský trestní zákoník z r. 1889 ve znění pozdějších předpisů z r. 8. června 1929. S přijetím zákona z 21. června 1969 v italském právním řádu došlo k přechodu na verzi z 31. prosince 1924., kvůli znovuzavedení trestu smrti r. 1926 v Itálii. V r. 1930 Itálie zákon přijala, ale do vatikánského práva se nepromítnul. Spolu s přijetím Zákona o zprostředkování práva platného od 1. října 2008 (úč. 1. ledna 2009) § 7 aplikace italského trestního řádu jako takového byl přijat Zákon č. 2 § 3 ze 7. června 1929 a provedl mnoho změn v právním řádu Vatikánu, a byly tudíž znovu zavedeny (ve znění pozdějších předpisů) další nové zákony v Itálii platné, ve Vatikánu, pokud by se nedostanou do přímého rozporu s duchovními zákony nebo zákony přímo schválenými papežem (§ 3) ). V r. 2013 bylo sjednoceno zvýšení legálního věku způsobilosti k pohlavnímu styku ze 12 na 18 let.\n\nV r. 1957 Římskokatolická církev oficiálně přijala doporučení od British Wolfden Report. Doporučení byla zprostředkována britskou vládou ohledně přezkoumání zákonů proti homosexualitě.\n\nVatikán nemá žádné zákony, které by nějak upravovaly, či se jinak zmiňovaly o sexuální orientaci nebo genderové identitě. Ovšem katechismus katolické církve z roku 1992 učí, že ačkoliv \"homosexuální úkony jsou vnitřně nezřízené\", lidé homosexuální orientace nesmějí být nespravedlivě diskriminováni. \n"}
{"id": "1051032", "url": "https://cs.wikipedia.org/wiki?curid=1051032", "title": "Krisztián Tamás", "text": "Krisztián Tamás\n\nKrisztián Tamás (* 18. dubna 1995, Budapešť) je maďarský fotbalový obránce a bývalý mládežnický reprezentant, od července 2017 působící v maďarském klubu Videoton FC. Mimo Maďarsko působil v Itálii a ČR. Jeho oblíbeným klubem je italský klub AC Milán (kde působil), oblíbeným hráčem Angličan Theo Walcott. On sám bývá přirovnáván k velšskému fotbalistovi Garethu Baleovi.\n\nSvoji fotbalovou kariéru začal v Újpest FC, odkud v průběhu mládeže zamířil do Szombathelyi Haladás. V roce 2011 odešel do italského AC Milán, kde absolvoval testy. Klub se stal hráčovým prvním zahraničním angažmá. Zájem o něj měly ještě anglické týmy Arsenal FC a Tottenham Hotspur FC. V červenci 2014 odešel hostovat do AS Varese 1910. V prosinci 2014 byl na zkoušce v českém klubu SK Slavia Praha. Ačkoli to původně vypadalo, že se Slavia s italským mužstvem AC Milán nedohodne na podmínkách angažmá, nakonec se uskutečnilo půlroční hostování s opcí na přestup. Ve Slavii odehrál v sezóně 2014/15 celkem 11 ligových zápasů. V létě 2015 přestoupil do klubu Spezia Calcio. V roce 2017 se vrátil zpět do Maďarska, kde momentálně hraje za klub Videoton FC.\n\nNastupoval za maďarské mládežnické reprezentace v kategorii U16, U17, U18, U19, U20 a U21.\n\n"}
{"id": "1051033", "url": "https://cs.wikipedia.org/wiki?curid=1051033", "title": "LGBT práva v Moldavsku", "text": "LGBT práva v Moldavsku\n\nLesby, gayové, bisexuálové a transexuálové (LGBT) se v Moldavsku mohou setkávat s právními problémy, které ostatní populace nemá. Počínaje rozpadem bývalého Sovětského svazu zde významně vzrostl vliv pravoslavné církve. Tento trend má velmi neblahý vliv na otázku zdejších lidských práv a na svobodu LGBT organizací, co se týče pořádání pochodů hrdosti.\n\nOd roku 1995 je konsensuální homosexuální styk mezi plnoletými osobami prováděný v soukromí legální. Od září 2002 je legální věk způsobilosti k pohlavnímu styku sjednocen pro všechny orientace na stejnou výši.\n\nNebyly dosud přijaty žádné právní instituty pro stejnopohlavní soužití. Stejnopohlavní manželství je ústavně zakázáno.\n\nNejvětší uskupení organizací na ochranu lidských práv, mezi něž patří také Information Centre GenderDoc-M, léta lobovalo ve vládě za přijetí antidiskriminační legislativy v souladu s evropskými standardy, která by zahrnovala jiné sexuální orientace jako jednu z chráněných skupin.\n\nZákon, který zakazuje diskriminaci na základě sexuální orientace v zaměstnání, byl schválen Parlamentem 25. května 2012 a dán k podpisu prezidentovi Nicolaovi Timoftimu 28. května 2012. Zákon vstoupil v účinnost 1. ledna 2013.\n\nNejvětší a nejvýznamnější gay a lesbické sdružení GenderDoc-M usiluje o podporu gayů a leseb v Moldavsku.\n\nMoldavsko má sice malou, ale velmi otevřenou gay scénu. První kišiněvské gay kluby Jaquar Dance a Music Club byly otevřeny v roce 2009. V roce 2002 se konal první moldavský festival hrdosti. Podobné akce však byly roku 2007 zakázány, protože homosexualita je považována za podkopávání křesťanstkých hodnot.\n\nMoldavská společnost je stále velmi homofobní. Tento postoj je navíc často přímo i nepřímo podporován politiky a gayové a lesby často čelí diskriminaci. Případy přímého násilí proti gay lesbické komunitě nejsou známy.\n\nNa protest proti antidiskriminačním opatřením navštívil Moldavsko roku 2010 Scott Lively, známý odpůrce LGBT práv, který se podílí na rwandské genocidě a holokaustu. Antidiskriminační návrh byl přijat napříč dvěma stranami poté, co Komunistická strana Moldavska ustoupila opozici, která návštěvu Scotta Lively udávala jako důvod jejího nesouhlasu.\n\nDne 11. května 2008 měla při konání festivalu Moldova Pride doprovázet jeho účastníky policie kvůli ochraně před davem, který by na ně mohl útočit. Primátor Kišiněva Dorin Chirtoaca, který byl zvolen s kampaní „mladý primátor, liberální tým, evropský kapitál“, však akci ještě před jejím konáním zakázal.\n\nPřípad \"Bączkowski a další vs. Polsko\" z 3. května 2007, kdy primátor Varšavy Lech Kaczyński zakázal konání varšavského průvodu hrdosti, se dostal až k Evropskému soudu pro lidská práva ve Štrasburku, kde bylo rozhodnuto, že zakazování konání těchto akcí porušuje tři práva Evropské úmluvy na ochranu lidských práv: právo č. 11 shromažďovací, právo č. 13 na odvolání a dále právo č. 14 zakazující diskriminaci. Tato otázka byla také projednána v Evropském parlamentu a dále předložena britskému politikovi Davidu Milibandovi.\n\nPodobné zákony přijaly rovněž následující oblasti:\n\nPodobné vyhlášky byly přijaty i v následujících obcích:\n\nDne 30. dubna 2013 Gaugauzské zastupitelstvo schválilo přijetí zákazu propagace homosexuality, bisexuality a transsexuality, jakož i stejnopohlavních manželství a adopcí. V zákoně nebyla žádná zmínka o postizích nebo trestech. Od července 2013 bylo nejasné, zda se tento zákon stal součástí moldavského práva.\n\nNavzdory přijetí antidiskriminační legislativy, která zakazuje diskriminaci na základě sexuální orientace v zaměstnání, parlament 23. května 2013 přijal návrh zákona zakazující propagaci prostituce, pedofilie a jakýchkoli jiných vztahů mimo manželství a rodinu s odvoláním se na ústavu a rodinné právo. Za porušení tohoto zákona mohly být uloženy tresty. Zákon vešel v platnost 5. července 2013 a nabyl účinnosti 12. července 2013. Přímo se nezmiňoval o propagaci homosexuality, záleželo na zvážení soudců.\n\nDne 11. října 2013 parlament schválil návrh zákona, který odstranil ze zákona nejasnou formulaci, již by šlo vyložit jako „homosexuální propagandu“.\n\nV červnu 2011 Moldavsko v rámci svého členství v Radě pro lidská práva hlasovalo proti prvnímu úspěšnému usnesení Spojených národů odsuzujícímu násilí a diskriminaci proti jednotlivcům na základě sexuální orinetace a genderové identity.\n\n"}
{"id": "1051035", "url": "https://cs.wikipedia.org/wiki?curid=1051035", "title": "Katarská fotbalová reprezentace do 20 let", "text": "Katarská fotbalová reprezentace do 20 let\n\nKatarská fotbalová reprezentace do 20 let reprezentuje Katar na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051036", "url": "https://cs.wikipedia.org/wiki?curid=1051036", "title": "Chilská fotbalová reprezentace do 20 let", "text": "Chilská fotbalová reprezentace do 20 let\n\nChilská fotbalová reprezentace do 20 let reprezentuje Chile na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051040", "url": "https://cs.wikipedia.org/wiki?curid=1051040", "title": "Anglická fotbalová reprezentace do 20 let", "text": "Anglická fotbalová reprezentace do 20 let\n\nAnglická fotbalová reprezentace do 20 let reprezentuje Anglii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051041", "url": "https://cs.wikipedia.org/wiki?curid=1051041", "title": "Victor Zapata Caicedo", "text": "Victor Zapata Caicedo\n\nVictor Manuel Zapata Caicedo (* 29. září 1994) je kolumbijský fotbalový útočník, který od ledna 2015 působí v klubu FC Baník Ostrava. Má také britské občanství.\n\nKolumbijec Victor Zapata Caicedo vyrůstal v Londýně.\nOd svých 12 let působil v akademii anglického klubu Tottenham Hotspur. Hrál i za juniorské týmy Blackburnu Rovers a Sunderlandu. Po odchodu z Tottenhamu byl na testech v Portsmouthu a Scunthorpe United, oba dopadly neúspěšně.\n\nV létě 2014 byl na zkoušce v Baníku Ostrava, ale nepřesvědčil. Nastoupil např. v přípravném utkání 2. července 2014 proti polskému týmu Podbeskidzie Bielsko-Biała.\nV lednu 2015 se v Baníku objevil opět a nový trenér mužstva Petr Frňka o něj projevil zájem. Vedení mu nabídlo dlouhodobou smlouvu do konce června 2019.\n\n"}
{"id": "1051042", "url": "https://cs.wikipedia.org/wiki?curid=1051042", "title": "Ioan Andone", "text": "Ioan Andone\n\nIoan Andone (* 15. března 1960, Spălnaca, Rumunsko) je bývalý rumunský fotbalový útočník a reprezentant a pozdější fotbalový trenér. Mimo Rumunska hrál ve Španělsku a Nizozemsku. Za svou hráčskou kariéru nasbíral s Dinamem Bukurešť několik trofejí, úspěšný byl i jako trenér.\n\n\nReprezentoval Rumunsko. V A-mužstvu debutoval 11. 11. 1981 v kvalifikačním zápase v Bernu proti domácímu týmu Švýcarska (remíza 0:0). Celkem odehrál v letech 1981–1990 za rumunský národní tým 55 zápasů a vstřelil 2 góly.\n\nZúčastnil se EURA 1984 ve Francii a MS 1990 v Itálii.\n\n"}
{"id": "1051050", "url": "https://cs.wikipedia.org/wiki?curid=1051050", "title": "Uzeir Hadžibekov", "text": "Uzeir Hadžibekov\n\nUzeir Abdul Husejn-ogly Hadžibekov, ázerbájdžánsky Üzeyir bəy Əbdülhüseyn oğlu Hacıbəyov, rusky Узеир Абдул-Гусейн оглы Гаджибеков (18. září 1886, Šuša – 23. listopad 1948, Baku) byl ázerbájdžánský a sovětský hudební skladatel, vědec a pedagog.\n\nStal se prvním operním skladatelem v islámském světě. V letech 1928–1929 a 1938–1948 ředitel konzervatoře v Baku. Založil první operní soubor v Ázerbájdžánu (1908). Je autorem státní hymny Ázerbájdžánské republiky (platí znovu od roku 1991), oper (\"Lejli a Medžnun\", \"Rustam a Zohrab\", \"Asli a Kerem\", \"Šáh Abbas a Chursid Banu\", \"Koroglu\"), hudebních komedií a operet (\"Muž a žena\", \"Dívky pod závoji\", \"O olmasın, bu olsun\"), kantát (\"Vlast a fronta\") i řady písní.\n\nPatřil také ke sběratelům lidové hudby, roku 1927 vydal spolu s Muslimem Magomajevem historicky první sbírku ázerbájdžánských lidových písní i s notací (asi tří set), roku 1945 svůj zájem o folklór zpracoval v teoretické studii \"Osnovy azerbajdžansko narodnoj muzyki\". Od roku 1938 byl členem Komunistické strany Sovětského svazu, ve stejném roce získal titul Národní umělec.\n\n\n"}
{"id": "1051053", "url": "https://cs.wikipedia.org/wiki?curid=1051053", "title": "Fafà Picault", "text": "Fafà Picault\n\nFabrice-Jean Picault (* 23. února 1991), známý také jako Fafà Picault, je americko-haitský fotbalový útočník či ofenzivní záložník a reprezentant USA, aktuálně hráč klubu Philadelphia Union.\nRychlostně velmi dobře vybavený hráč s přezdívkou „gazela“.\n\nV Itálii působil v mládežnickém týmu klubu Cagliari Calcio.\nV USA hrál za kluby Tampa Bay Rowdies a Fort Lauderdale Strikers.\n\nV lednu 2015 přestoupil z týmu Fort Lauderdale Strikers hrajícího druhou nejvyšší americkou soutěž North American Soccer League do Evropy, zamířil jako volný hráč do českého týmu AC Sparta Praha. Doporučil ho mj. slovenský brankář se zkušenostmi z 1. české ligy Kamil Čontofalský, který byl ve Fort Lauderdale Strikers jeho spoluhráčem. V červnu 2015 ve Spartě skončil, neodehrál ani jeden ligový zápas, pouze 6 minut v utkání českého poháru proti FK Jablonec. Jinak nastupoval za juniorský tým Sparty.\n\n1. září 2015 se stal hráčem německého druholigového týmu FC St. Pauli, podepsal smlouvu na rok s opcí.\n\nV září 2014 byl nominován do A-mužstva Haiti, ale do přátelského zápasu s Chile nakonec nezasáhl.\n\nOdehrál několik utkání za americkou reprezentaci do 20 let.\n\n22. května 2016 debutoval v A-mužstvu USA pod trenérem Jürgenem Klinsmannem v utkání proti reprezentaci Portorika (výhra 3:1, nastoupil na posledních 20 minut).\n\n"}
{"id": "1051055", "url": "https://cs.wikipedia.org/wiki?curid=1051055", "title": "Martinický obelisk", "text": "Martinický obelisk\n\nClam-Martinicův obelisk, pro svůj tvar někdy rovněž nazývaný pyrám, se nachází u polní cesty, kolmé na silnici II/236 z Kačice do Smečna v okrese Kladno ve Středočeském kraji. Štíhlý, 11 metrů vysoký sloup postavili úředníci Karla Jana Nepomuka hraběte Clam-Martinice na jeho počest v roce 1847. Je vytesaný z žehrovického pískovce. Obelisk stojí na území Přírodního parku Džbán a je chráněn jako kulturní památka.\n\nPůvodně byl opatřen čtyřmi kovovými deskami, směřujícími do čtyř světových stran, s oslavným nápisem, ty však byly později poškozeny a nakonec odcizeny. Navráceny byly až v roce 2013 péčí Spolku přátel Smečna a širého okolí.\n\n"}
{"id": "1051065", "url": "https://cs.wikipedia.org/wiki?curid=1051065", "title": "Diecéze angoulêmská", "text": "Diecéze angoulêmská\n\nDiecéze angoulêmská (lat. \"Dioecesis Engolismensis\", franc. \"Diocèse d'Angoulême\") je francouzská římskokatolická diecéze. Leží na území departementu Charente, jehož hranice přesně kopíruje. Sídlo biskupství i katedrála Saint-Pierre d'Angoulême se nachází v Angoulême. Diecéze A\nangoulêmská je součástí poitierské církevní provincie.\n\nOd 22. prosince 1993 je diecézním biskupem Mons. Claude Dagens.\n\nBiskupství bylo v Angoulême založeno v průběhu 3. století.\n\nV důsledku konkordátu z roku 1801 byly 29. listopadu 1801 zrušeny diecéze périgueuxská, sainteská a sarlatská, jejichž celá území (v případě diecéze périgueuxské, nebo části, v případě zbylých diecézí) byla včleněna do diecéze angoulêmské. Dne 6. října 1822 došlo k obnovení diecéze périgueuxské; zbylé diecéze obnoveny nebyly.\n\nOd svého založení (i během střídání politických režimů ve Francii byla diecéze angoulêmská sufragánní diecézí arcidiecéze bordeauxské. Dne 8. prosince 2002 však byla přeřazena do poitierské církevní provincie, jako sufragán arcidiecéze poitierské.\n\n\n"}
{"id": "1051069", "url": "https://cs.wikipedia.org/wiki?curid=1051069", "title": "Věda ve středověkém islámském světě", "text": "Věda ve středověkém islámském světě\n\nVěda ve středověkém islámském světě (méně přesně také islámská věda nebo arabská věda) se v muslimském světě vyvinula a praktikovala během islámského zlatého věku (cca mezi lety 750 až 1258) v oblasti Blízkého východu, severní Afriky a Cordóbského emirátu na Pyrenejském poloostrově. Během této doby byly do arabštiny přeloženy indické, asyrské, íránské a řecké znalosti. Tyto překlady se staly prameny pro vědecký pokrok mezi vědci z oblastí, kde v průběhu středověku vládli muslimové.\n\nPočátek tohoto zlatého věku spadá do obdoví panování abbásovského chalífy Hárúna ar-Rašída (786-809), které se vyznačovalo vědeckou, náboženskou a kulturní prosperitou. Do období jeho vlády pravděpodobně spadá i otevření otevření Domu moudrosti v Bagdádu, v němž sídlili učenci z různých částí tehdejšího světa. Výsledky jejich bádání i práce dalších středověkých učenců islámského světa jsou zřetelné zejména v\n\n\nMezi další oblasti zájmu patřily také:\n\nVědci v rámci těchto oblastí byli různého původu. Většina z nich byli Peršané, ostatní Arabové, Asyřané, Kurdové a Egypťané. Také zde působili vědci rozmanitého náboženského původu. Vedle muslimů, zde působili i křesťané, Židé a nevěřící.\n\n\n\n\n\n\n"}
{"id": "1051075", "url": "https://cs.wikipedia.org/wiki?curid=1051075", "title": "Guillermo de Osma y Scull", "text": "Guillermo de Osma y Scull\n\nGuillermo Joaquín de Osma y Scull (24. ledna 1853, Havana – 7. února 1922, Biarritz) byl španělský diplomat, archeolog a politik, ministr financí za vlády Alfonse XIII..\n\nPo studiu na univerzitách Sorbonne a Oxfordu vstoupil v roce 1877 do diplomatických služeb a zůstal zde až do roku 1891, kdy byl za Konzervativní stranu zvolen do Kongresu. Zde působil až do roku 1918, kdy se stal doživotním senátorem. Byl ministrem financí ve dvou vládách pod vedením Antonia Maura: od 5. prosince 1903 do 16. prosince 1904 a od 25. ledna 1907 do 23. února 1908. Z jeho ministerského působení je zajímavý „zákon o alkoholu a cukru“. Byl také předsedou Consejo de Estado de España a Gentilhombre de cámara con ejercicio. Rovněž byl aktivní jako archeolog; v roce 1916 založil Instituto Valencia de Don Juan. Jeden z městských trhů v jižním Madridu nese jeho jméno.\n"}
{"id": "1051076", "url": "https://cs.wikipedia.org/wiki?curid=1051076", "title": "Azar Nafisi", "text": "Azar Nafisi\n\nAzar Nafisi (* 1955, Teherán, Írán) je íránská spisovatelka a vysokoškolská profesorka anglické literatury.\n\nOd roku 1997 žije ve Spojených státech amerických, kde pracuje jako profesorka literatury a estetiky na Johns Hopkins University ve Washingtonu. Přednášela rovněž v Oxfordu a na univerzitách v Íránu.\nKvůli odmítání povinného nošení šátku byla v 80. letech vyloučena z řad vyučujících na Teheránské univerzitě. Studenty pak učila na tajných setkáních u sebe doma.\n\n\n"}
{"id": "1051077", "url": "https://cs.wikipedia.org/wiki?curid=1051077", "title": "Fago", "text": "Fago\n\nSlovo Fago má několik významů:\n\n\n"}
{"id": "1051079", "url": "https://cs.wikipedia.org/wiki?curid=1051079", "title": "Chitrovka", "text": "Chitrovka\n\nChitrovka (\"Хитро́вка\", \"Хитро́в рынок\") byla čtvrť Moskvy ležící na rozhraní dnešního Taganského a Basmanného rajónu.\n\nNa východní straně za hradbami Kitaj-gorodu ležela původně osada \"Kulišky\". V roce 1824 získal tuto oblast, která byla vážně poničena při požáru Moskvy 1812, generálmajor Nikolaj Zacharovič Chitrovo, který zahájil její obnovu. Vznikl zde velký trh, kde venkované prodávali potraviny, a po zrušení nevolnictví roku 1861 také pracovní burza. Množství lidí, kteří do velkoměsta přišli za lepším životem a ocitli se bez prostředků, způsobilo, že se z Chitrovky stal slum, kde bujela zločinnost a prostituce. V roce 1902 zde pobýval Konstantin Sergejevič Stanislavskij, aby získal inspiraci pro svou inscenaci Gorkého hry \"Na dně\". Svéráznou atmosféru staré Chitrovky popsal Vladimir Giljarovskij ve vzpomínkové knize \"Moskva a Moskvané\", vydané roku 1926.\n\nOd dvacátých let 20. století začala přestavba oblasti, byly zbořeny zdejší chatrče a na Chitrovském náměstí vyrostla roku 1937 velká budova elektrotechnické průmyslovky. V roce 2009 provedla firma Don-Stroj demolici této stavby. Na uvolněném místě má vyrůst komplex moderních kancelářských budov, ačkoli milovníci staré Moskvy proti plánu protestují a snaží se pro Chitrovku získat zákonnou památkovou ochranu.\n\nBoris Akunin zasadil na Chitrovku děj svých románů \"Achillova smrt\" a \"Milenec smrti\".\n\n"}
{"id": "1051080", "url": "https://cs.wikipedia.org/wiki?curid=1051080", "title": "Trigance", "text": "Trigance\n\nTrigance je francouzská obec v departementu Var v regionu Provence-Alpes-Côte d'Azur. V roce 2012 zde žilo 171 obyvatel.\nTrigance se nalézá na úpatí horského hřebenu s výhledem do údolí Jabronu v nadmořské výšce cca 790 m. Vesnice je obklopena vysokými kopci - de Breis (1282 m) a Chastillon (1199 m).\n\nObci se vyhnula modernizace, takže je do současné doby zachován středověký ráz městečka se svými úzkými uličkami a dominantou ve formě středověkého hradu nad městečkem (v současné době přebudovaném na hotel).\n\nPrvní písemná zmínka o obci Trigance pochází z roku 814, kdy se zmiňuje \"villa tregentia\" jako jedna z mnoha usedlostí, které patřila opatství Saint-Victor v Marseille. Původní hrad byl postaven původně na vrcholu kopce de Biach v nadmořské výšce 1213 m.\n\nHrad Trigance - raně středověký hrad v současné době přebudovaný na hotel.\n"}
{"id": "1051086", "url": "https://cs.wikipedia.org/wiki?curid=1051086", "title": "Kwame Eric Adjei", "text": "Kwame Eric Adjei\n\nKwame Eric Adjei (* 12. srpna 1984), je ghanský fotbalový záložník, který nastupuje za český klub SK Lhota.\n\n"}
{"id": "1051088", "url": "https://cs.wikipedia.org/wiki?curid=1051088", "title": "Stéphane Charbonnier", "text": "Stéphane Charbonnier\n\nStéphane Charbonnier [\"šarbonjé\"], známější jako Charb (21. srpna 1967 – 7. ledna 2015), byl francouzský karikaturista. Narodil se ve městě Conflans-Sainte-Honorine nedaleko Paříže a pracoval pro různé časopisy, jako byly například \"L'Écho des savanes\" a \"L'Humanité\". V roce 1992 začal pracovat pro magazín \"Charlie Hebdo\" a roku 2009, když odešel Philippe Val, se stal jeho šéfredaktorem. Roku 2013 se nacházel na seznamu nejhledanějších lidí organizace Al-Káida. Byl zastřelen v lednu 2015, ve věku 47 let, při útoku na redakci časopisu \"Charlie Hebdo\".\n"}
{"id": "1051090", "url": "https://cs.wikipedia.org/wiki?curid=1051090", "title": "Rod Taylor", "text": "Rod Taylor\n\nRod Taylor (11. ledna 1930 – 7. ledna 2015) byl australský herec. \n\nNarodil se v Lidcombe, předměstí Sydney, jako jediný syn Williama Sturta Taylora a Mony Taylor. Studoval nejprve na střední škole Parramatta High School a později na technické a umělecké vysoké škole. Svou hereckou kariéru zahájil v divadelních a rozhlasových hrách. Prvním filmem, ve kterém hrál, byl \"King of the Coral Sea\" z roku 1954. Později hrál v mnoha dalších filmech, mezi které patří například \"Stroj času\" (1960), \"Zabriskie Point\" (1970) a \"Hanebný pancharti\" (2009). \n\nZemřel v lednu 2015 ve věku 84 let; příčinou úmrtí byl infarkt.\n\n"}
{"id": "1051091", "url": "https://cs.wikipedia.org/wiki?curid=1051091", "title": "Advanced Open Water Diver", "text": "Advanced Open Water Diver\n\nAdvanced Open Water Diver, neboli tak zvané AOWD, je kurz, který přímo navazuje na kurz Open Water Diver přístrojového potápění. Jedná se o další možnost rozšíření své kvalifikace, pro kterou se může kvalifikovaný potapěč s licencí Open Water Diver (OWD) rozhodnout. Kurz AOWD se skládá z 5 specializací (viz tabulka). V systému Padi jsou 2 specializace povinné a 3 volitelné. Mezi povinné specializace patří Deep Diving (Hloubkový ponor) a Underwater Navigation (Podvodní navigace). Mezi nejčastější volitelné specializace většinou patří Night diver (Noční ponor), Wrack diver (Vrakový ponor) nebo Underwater videographer (Podvodní fotografování).\n\nStejně jako pro základní verzi kurzy Open Water Diver i zde jsou jisté náležitosti, které jsou nutné splnit:\n\n\nPodobně jako základní kurz OWD se kurz Advanced Open Water Diver skládá ze tří částí:\nV teoretické části se budete převážně učit rozšířené znalosti fyziky vodního prostředí, lidské fyziologie a jaké jsou další prevence před nehodama pod vodou či po ponoru.\nKaždá škola má jiné podmínky, ale v základě by se mělo jednat o dva cvičné bazénové ponory.\nJak už bylo zmíněno, každá škola má své individuální představy o počtu volných vod, ale v základě by se mělo jednat o 5 ponorů na volné vodě. (Samozřejmě vždy záleží na hlavním slovu Vašeho Dive mastera, který může uznat za vhodné nutnost dalšího ponoru.\nPo úspěšném absolvování Advanced Open Water Diver je potápěči oprávněn se zanořit do hloubky až 40 metrů. Možnost pokračovat v kurzu Rescue diver, který je podstatný v případě, že chcete pokračovat na stále vyšší úroveň.\n"}
{"id": "1051095", "url": "https://cs.wikipedia.org/wiki?curid=1051095", "title": "Petr Lekavý", "text": "Petr Lekavý\n\nPetr Lekavý (26. září 1910, Dolní Bojanovice – 29. března 1990, San Antonio, Texas, Spojené státy americké) byl český římskokatolický kněz působící v zahraničí, politik a papežský komoří.\n\nVystudoval klasické gymnázium v Brně a po maturitě v roce 1931 vstoupil do brněnského kněžského semináře. Vzápětí však byl poslán studovat na Papežskou lateránskou univerzitu v Římě, kde také 19. prosince 1936 přijal kněžské svěcení. Poté působil jako kaplan v různých farnostech brněnské diecéze, mimo jiné v Blučině a Velkých Němčicích, a v letech 1939 až 1940 jako prefekt brněnského Petrina. Už roku 1938 získal v Římě doktorát teologie. V roce 1942 se stal kaplanem ve farnosti u kostela sv. Tomáše v Brně; v jeho tamní kaplance se setkávali čeští spisovatelé, básníci a politici, například Jan Čep, František Halas, Klement Bochořák, Ivan Blatný nebo Jan Zahradníček, jehož Lekavý 15. října 1945 v uhřínovském kostele Nalezení sv. Kříže oddal s Marií Bradáčovou. Po druhé světové válce na výzvu Msgre. Jana Šrámka vstoupil do politiky a od roku 1945 byl nad rámec svého kněžského působení místopředsedou ústředního národního výboru města Brna za Československou stranu lidovou s působností pro oblast městských financí. V roce 1945 rovněž začal vyučovat na brněnském gymnáziu, na kterém kdysi studoval.\n\nPo Únoru 1948 patřil mezi první, koho chtěli komunisté zlikvidovat. Protože se na školním lyžařském výcviku v Jeseníkách dozvěděl, že Rudé právo uveřejnilo zprávu o jeho zatčení, odešel 3. března 1948 do Německa, kde se dostal do uprchlického tábora Dieburg. Objížděl německé uprchlické tábory a staral se o tam žijící Čechy, jimž pomáhal vyřizovat odchod do dalších zemí. Jeho bývalí spolužáci mu zprostředkovali audienci u papeže Pia XII., který ho jmenoval generálním vikářem pro české uprchlíky v Evropě. Koncem roku 1950 odešel do Spojených států amerických a začal působit jako farář v Severní Dakotě, a to nejprve ve Fargu a poté postupně ve Walesu, v polské osadě Warsaw a od roku 1971 v Cavalieru.\n\nKromě toho se podílel na zřízení rozhlasové stanice Svobodná Evropa, v jejímž vysílání občas vystupoval. V roce 1959 uskutečnil s Johnem Louisem Morkovskym, tehdejším amarillským biskupem, pouť do Svaté země. Roku 1963 jej papež jmenoval komořím Jeho Svatosti. V roce 1966 Petr Lekavý provázel kardinála Berana na jeho cestě po Spojených státech amerických a roku 1973 se zúčastnil mezinárodního eucharistického kongresu v Melbourne, kde se seznámil s polským kardinálem Wojtyłou, pozdějším papežem Janem Pavlem II. Roku 1976 se podílel na organizaci mezinárodního eucharistického kongresu ve Filadelfii, na němž instaloval českou výstavu a setkal se s Matkou Terezou. Do Československa se mohl vrátit už jen jednou, a to v roce 1969 na primici spolurodáka Jana Topenčíka, ač o vízum často žádal, a po sametové revoluci už mu nemoc cestu nedovolovala. Konec života strávil v kněžském domově, kde také zemřel.\n\n\n\n\n"}
{"id": "1051098", "url": "https://cs.wikipedia.org/wiki?curid=1051098", "title": "Sully-sur-Loire", "text": "Sully-sur-Loire\n\nSully-sur-Loire [\"syly syr loár\"] je francouzská obec v departementu Loiret v regionu Centre-Val de Loire. Leží na levém břehu řeky Loiry, asi 30 km JV od Orléans a v roce 2012 zde žilo 5 444 obyvatel. Je centrem kantonu Sully-sur-Loire.\n\nGuilly, Ouzouer-sur-Loire, Saint-Aignan-le-Jaillard, Saint-Benoît-sur-Loire, Saint-Père-sur-Loire, Viglain, Villemurlin.\n\nProtože údolí řeky je zde velmi ploché, je zde přirozený brod a už od 10. století tu byl i most, mnohokrát zničený a opět obnovený. Roku 1652 se do zdejšího zámku uchýlil král Ludvík XIV. se svojí matkou a kardinálem Mazarinem, když v Paříži vypuklo povstání šlechty, známé jako Fronda.\n\nV obci se nachází vodní zámek Sully-sur-Loire, založený ve 14. století, jeden z nejznámějších francouzských opevněných zámků 16. století. Sully-sur-Loire je proto častým východiskem turistických zájezdů po zámcích na Loiře.\n\n\"Počet obyvatel\" \n\n"}
{"id": "1051101", "url": "https://cs.wikipedia.org/wiki?curid=1051101", "title": "Sully", "text": "Sully\n\nSully [\"syly\"] může znamenat:\n\n\n"}
{"id": "1051108", "url": "https://cs.wikipedia.org/wiki?curid=1051108", "title": "Sir Thomas Lipton Trophy", "text": "Sir Thomas Lipton Trophy\n\nSir Thomas Lipton Trophy byl mezinárodní fotbalový turnaj, který uspořádal obchodník s čajem Thomas Lipton. První ročník se konal v dubnu 1909 v Turíně. Účastnil se ho výběr hostitelského města (složený z hráčů Torino FC a Juventus FC), německý klub Sportfreunde Stuttgart a švýcarský FC Winterthur. Lipton nabídl účast také anglické The Football Association, ale profesionální kluby odmítly a nakonec Anglii v soutěži reprezentoval amatérský tým horníků z vesnice West Auckland v hrabství Durham, působící v Northern Football League. Hráči z West Aucklandu také turnaj vyhráli, proto se označují za „první fotbalové mistry světa“; to je ovšem dost přehnané, protože se účastnili zástupci pouhých čtyř evropských zemí, navíc kluby a nikoli národní reprezentace (pro srovnání: na olympijský turnaj 1908 se přihlásilo sedm zemí, i když Češi a Maďaři nakonec nenastoupili).\n\nV dubnu 1911 proběhl rovněž v Turíně druhý ročník turnaje, v němž West Auckland své prvenství obhájil a obdržel natrvalo trofej pro vítěze. Ta byla v roce 1994 z klubovny ukradena, nyní mají ve West Aucklandu její kopii.\n\nV roce 1982 natočil Tom Clegg o fotbalistech z West Aucklandu televizní film \"The World Cup: A Captain's Tale\", v němž hráli Nigel Hawthorne nebo Ken Hutchinson. \n\nSemifinále\nO třetí místo \nFinále\nSemifinále\nO třetí místo\nFinále\n\n"}
{"id": "1051112", "url": "https://cs.wikipedia.org/wiki?curid=1051112", "title": "Fides (agentura)", "text": "Fides (agentura)\n\nFides je zpravodajská agentura Městského státu Vatikán, která informuje zejména o katolických misiích. Byla založena v roce 1927 a je součástí Kongregace pro evangelizaci národů. Její tiskové zprávy byly na počátku vydávány v angličtině, francouzštině a krátce i v polštině, později začaly vycházet také v italštině (1929), španělštině (1930), němčině (1932), čínštině (1998), portugalštině (2002) a arabštině (2008). Má svůj fotografický archiv, který obsahuje asi 10 000 fotografií z let 1930 až 1990.\n\n"}
{"id": "1051113", "url": "https://cs.wikipedia.org/wiki?curid=1051113", "title": "Philippe Honoré", "text": "Philippe Honoré\n\nPhilippe Honoré (25. listopadu 1941 – 7. ledna 2015) byl francouzský karikaturista. Jeho první díla byla vydána v magazánu \"Sud-Ouest\", když mu bylo šestnáct let. V roce 1992 začal pracovat pro magazín \"Charlie Hebdo\". Dále své kresby publikoval v dalších magazínech, jako například \"Les Inrockuptibles\" a \"Le Monde\". Byl zastřelen v lednu 2015, ve věku 73 let, při útoku na redakci časopisu \"Charlie Hebdo\". Mimo kreslení do časopisů byl také autorem obalů knih.\n"}
{"id": "1051114", "url": "https://cs.wikipedia.org/wiki?curid=1051114", "title": "Fides", "text": "Fides\n\nFides (latinsky \"víra\") může být:\n\n\n"}
{"id": "1051116", "url": "https://cs.wikipedia.org/wiki?curid=1051116", "title": "Angelo Tarchi", "text": "Angelo Tarchi\n\nAngelo Tarchi (1759 nebo 1760 Neapol – 19. srpna 1814 Paříž) byl italský hudební skladatel.\n\nNarodil se v Neapoli. Od roku 1771 studoval na konzervatoři \"Conservatorio della Piety dei Turchini\" pod vedením Lorenza Faga a Nicoly Sala. Jako operní skladatel debutoval v roce 1778 operou \"L'archetiello\" komponovanou na text v neapolském dialektu. V letech 1781–1785 působil převážně v Římě a v následujících letech byly jeho opery hrány také ve Florencii a Miláně. V Teatro alla Scala uvedl v roce 1783 svou první operu seria \"Ademira\".\n\nTarchiho opery měly vesměs úspěch a byly uváděny i v dalších evropských městech. V prosinci roku 1787 byl jmenován hudebním ředitelem a skladatelem Královského divadla Haymarket v Londýně. Do Itálie se vrátil v roce 1791 a zůstal tam až do roku 1798, kdy odešel do Paříže. V důsledku zdravotních problémů se premiéry jeho nových oper objevovaly stále řidčeji. Poslední operu zkomponoval v roce 1802 a dále se věnoval pouze výuce zpěvu a chrámové hudbě. Zemřel v Paříži v roce 1814.\n\n\n"}
{"id": "1051119", "url": "https://cs.wikipedia.org/wiki?curid=1051119", "title": "Bernard Verlhac", "text": "Bernard Verlhac\n\nBernard Verlhac, známější jako Tignous (21. srpna 1957 Paříž – 7. ledna 2015 Paříž) byl francouzský karikaturista. Své dílo publikoval v různých magazínech, například \"Charlie Hebdo\" a \"Fluide Glacial\". Do \"Charlie Hebdo\" přispíval od roku 1980. Rovněž vydal několik vlastních knih; roku 2011 například vydal knihu kreseb \"Cinq ans sous Sarkozy\". Byl zastřelen v lednu 2015, ve věku 58 let, při útoku na redakci časopisu \"Charlie Hebdo\".\n"}
{"id": "1051123", "url": "https://cs.wikipedia.org/wiki?curid=1051123", "title": "Jalovec čínský", "text": "Jalovec čínský\n\nJalovec čínský (\"Juniperus chinensis\") je keřovitá až stromovitá dřevina z čeledi cypřišovité (\"Cupressaceae\").\n\nJe původní v jihovýchodní Asii, roste v Číně, Mongolsku, Japonsku, Koreji a na jihovýchodě Ruska.\nJe to stálezelená dřevina, keř nebo malý strom, podle podmínek bývá 1-20 m vysoký. Mívá dva druhy jehlic. Ostré juvenilní jehlicovité listy spojené v trojčetných přeslenech 5-10 mm dlouhé, a dospělé kulaté jehlice 1,5-3 milimetr dlouhé. I dospělé dřeviny mívají juvenilní jehlice. Často je druh dvoudomá rostlina, tedy jedinec má květy buď samčí a samičí, ale některé rostliny mohou tvořit květy obou pohlaví. Rostliny jsou opylovány větrem. Samčí šištice jsou žluté, zatímco samičí zelenofialové. Plodem je modrá kulatá, borůvce podobná suchá, černo-modrá bobulovitá šiška (semeno v dužnatém obalu), zrající 18 měsíců. Má průměr 2–4 mm. Kvete v dubnu až květnu.\nVyžaduje slunné nebo světlé stanoviště, zastíněné části dřeviny hynou. Poměrně dobře snáší sucho a chudou půdu, ale preferuje vlhké propustné, mírně kyselé živné půdy. Množení je možné semeny, ale používáno je řízkování, hřížení. Sloupovité kultivary je vhodné na zimu svazovat, kvůli sněhu, nebo sníh setřásat. Jalovce se často pod námrazou, nebo pokrývkou sněhu lámou nebo rozklesávají.\n\nJe pěstováno mnoho kultivarů a kříženců, některé jsou popsány v hesle kultivary jalovců.\n\nRez hrušňová - významná choroba především s ohledem na pěstování hrušní. Na jalovcích rez hrušňová způsobuje prášivé útvary v kterých přezimují výtrusy houby a z kterých se potom na jaře přenáší na hrušně. Izolační vzdálenost bránící přenosu této houby na stromy hrušní je 150 až 200 m. Pokud se chcete ubránit významnému nakažení rzí hrušňovou je třeba tuto minimální vzdálenost dodržovat, týká se to konkrétně dvou druhů, jalovce čínského a jalovce chvojky.\n\n"}
{"id": "1051125", "url": "https://cs.wikipedia.org/wiki?curid=1051125", "title": "Hegemonní maskulinita", "text": "Hegemonní maskulinita\n\nTermín hegemonní maskulinita (také hegemonní mužství) označuje v genderových studiích teorii zabývající se genderovým uspořádáním a hierarchií ve společenské struktuře. Tento termín byl poprvé použit australskou socioložkou R.W. Connell v roce 1982. Teorie studuje dlouhodobě institucionalizovanou roli muže, dominujícího nad ženou. Hegemonní maskulinita vychází z pojmu hegemonie, který poprvé použil levicový myslitel Antonio Gramsci, při popisu mocenských vztahů společenských tříd. Během dalších let prošel termín hegemonní maskulinita reformulací v důsledku kritiky ze strany mnoha sociologů, hlavně kvůli své limitující definici základního mužského charakteru. \n\nTermín hegemonní maskulinita byl poprvé použit v roce 1982 australskou socioložkou R.W. Connell ve studii sociálních nerovností na australských středních školách. Tento výzkum potvrdil empirickými důkazy existenci více typů hierarchií, a to jak v rámci pohlaví, tak i v rámci různých společenských tříd. K dalšímu vývoji došlo při diskusi o vývoji maskulinity a v debatě o mužské roli v australské labouristické politice. Hegemonní maskulinita svým významem navazuje na pojem hegemonie, který poprvé použil ve 20. století marxistický teoretik Antonio Gramsci, který se ve svém díle zabýval mocenskými vztahy v rámci společenských tříd. Koncept hegemonní maskulinity přenáší základní princip hegemonie třídní společnosti do roviny genderových studií.\nHegemonní maskulinita má svůj teoretický základ jak v sociologii, tak v psychologii. Její kořeny sahají do literatury o mužské sexuální a společenské roli, dále potom ve vývoji hegemonní maskulinity hrála významnou roli literatura spojená s feministickým hnutím a jeho vnímáním patriarchátu a také literatura spojená s Hnutím za práva homosexuálů.\n\nHegemonní maskulinita představuje vzorec ideální mužské identity, který ho předurčuje k nadvládě nad ženami. V západní civilizaci je tento mužský ideál charakterizován jako heterosexuální muž střední třídy se světlou pletí. Mezi jeho klíčové vlastnosti patří mimo jiné agresivita, energie, síla, vůle a úspěch. Muži ve společnosti se snaží tyto vlastnosti podpořit, aby se umocnily jejich mužnost, čímž se formuje základ mužského vzorce chování.\nK projevům hegemonní maskulinity se váže i nadřazenost heterosexuálních mužů nad homosexuály, což se stalo objektem kritiky Hnutí za práva homosexuálů. Postupně se také mění pohled na maskulinitu střední a dělnické třídy. U různých ras se vidina hegemonního mužství přenáší podle převažující skupiny. Skupiny, které jsou ve společnosti znevýhodňované, se pak většinou vyznačují větší agresivitou, veškeré tyto projevy jsou však přímo závislé na dominantní skupině v dané společnosti.\n\nDěti se učí a projevují svou genderovou identitu skrze socializační procesy, kterými projdou během svého vývoje. Může jít o manipulaci s hračkou, socializaci s vrstevníky nebo rozhovor s rodiči. Konkrétně hračky mohou v genderové diferenciaci hrát podstatnou roli. Chlapci se s femininními objekty (hračkami, postavami) nemohou ztotožnit a přijde jim nepřirozené, pokud se některý chlapec ze skupiny neztotožňuje čistě s hegemonními prvky; toto může vést až k šikaně. Podle výzkumů dokáží děti podle charakteru postavy rozpoznat její maskulinní nebo nemaskulinní povahu. Chlapci se v útlém věku nesnaží chovat maskulinně, spíše se bojí být spojováni se samotnou feminitou.\nV tomto období vývoje je adolescent úzce konfrontován se svou sexualitou, společensky i psychologicky. Ve své sexuální orientaci teprve hledá konformitu, názor společnosti hraje důležitou roli. Mužská heterosexualita je ve všeobecném diskurzu legitimizována především samotným aktem sexu s partnerkou. Mladí muži proto často pokládají sex za něco, co musí mít, aby společnost neměla o jejich sexualitě pochybnost.\n\nSpolu s vývojem konceptu hegemonní maskulinity se objevila I kritika teorie mužské nadřazenosti.\n\nTento koncept je kritizován převážně z realistického a poststrukturalistického pohledu a to hlavně pro svůj nejistý význam a zjednodušený pohled na charakter muže, který neodpovídá realitě. Dále je tato teorie kritizována pro svůj zjednodušený pohled na maskulinitu a je některými považován za heteronormativní, protože až příliš zjednodušuje rozdíly mezi mužem a ženou a ignoruje výjimky v rámci genderových kategorií.\n\nMnoho mužů, kteří mají velkou moc ve společnosti, neodpovídají ideálnímu vtělení maskulinity. To vedlo k otázce, kdo vlastně odpovídá ideálu hegemonní maskulinity. Kritika směřovala převážně na fakt, že hegemonní maskulinita je někdy aplikovaná cíleně na určitý typ muže a jindy je tak označována pouze dominantní forma mužství, která nemusí splňovat všechna kritéria.\n\nNa základě nejrůznější kritiky a provedených výzkumů bylo zjevné, že celý koncept hegemonního mužství není ideální a je nutné jej přeformovat. Connell a Messerschmidt zvolili čtyři oblasti, kterým se bude věnovat větší pozornost a dojde k úpravě prvotního konceptu. Mezi tyto oblasti patří podstata genderové hierarchie, geografie mužských uspořádání, hegemonní maskulinita v sociální praxi a dynamika mužství.\n\nModerní výzkum ukázal složitost původního konceptu v souvislosti s rozdílnostmi nejrůznějších druhů maskulinity. Tyto výzkumy se snažily objasnit, proč mají muži nadřazenou pozici nad ženami, ale i to, jak se skupiny žen a mužů ovlivňují navzájem. Ve výzkumu byly pozorovány hlavně ty jevy, které pak mohly dát odpovědi na etnické či rasové opomíjení, třídní nerovnost, sexuální stigma, atd. Po složitém bádání bylo objasněno, že hegemonie může být dosaženo i v případě, že se tyto utlačované skupiny spojí v jeden celek. Jako příklad se dá uvést černošská hip – hop kultura, která vnikla jak reakce na třídní nerovnosti v amerických čtvrtích.\nDále je nutné podotknout, že v dnešní době jsou i ženy centrem mnoha procesů, které konstruují maskulinitu. Hlavním příkladem je žena jako matka, která vštěpuje svým dětem maskulinní a feminní role. Další role, která je velmi důležitá pro tvorbu maskulinity, je role ženy jakožto sexuální partnerky a role manželky.\n\nZkoumání změny maskulinity na geografické úrovni je velmi složitý proces, a to z toho důvodu, že k jeho vývoji dochází neustále. Dalším faktorem, který tento výzkum ztěžuje, je globalizace, na kterou je stále více soustředěna pozornost. Hooper popsala rozestavění maskulinit v oblastech mezinárodních vztahů, ale Connell a Messerschmidt zvolili jinou strategii. Provedli analýzu hegemonního mužství na třech úrovních, konkrétně na úrovní místní, regionální a globální. \nZačlenění žen do jakékoliv z těchto oblastí má velký vliv na genderovou politiku, jelikož dává ženám větší možnost projevit se a to hned na několika úrovních.\n\nHegemonní maskulinita v sociální praxi upozorňuje na to, že je stále více potřebná ustálená definice toho, co hegemonní mužství je a jak je idea ve skutečnosti konfrontována s realitou. Klasický vzor ztělesnění zahrnutý v prvotním konceptu je již známý, ale je potřebné jej definovat více teoreticky. Projevy maskulinity můžeme pozorovat v mnoha kontextech. Zmiňme například fakt, že již od puberty se hlavním ukazatelem maskulinity stává fyzická síla. Tu může jedinec uplatňovat v různých oblastech, jako je např. sport a v pozdějším věku potřeba uspokojit své sexuální touhy.\n\nVnitřní struktura všech rovin, kde se může hegemonní maskulinita projevovat a budovat je velmi nestálá a existují zde nejrůznější vnitřní rozpory, které nová teorie uznala. Často zde vzniká napětí mezi protichůdnými touhami a emocemi. Jednou z oblastí, kde se s tímto konfliktem můžeme setkat je generová dělba práce, například péče o dítě u otců v západní společnosti. Jedná se o situaci, kdy na mateřské dovolené je otec, nikoliv matka a to jakýchkoliv důvodů. I tento jev se dá ve vyspělém světě považovat za projev hegemonní maskulinity, nemusí však nutně znamenat spokojenost.\nV západním světě roste postavení žen, sílí ženská hnutí a to vše může vést až k úplnému odstranění rozdílů mezi mužem a ženou. Je velmi pravděpodobné, že za pár let se staneme svědky zavedení spravedlivějších vztahů mezi opačným pohlavím, ale také mezi muži navzájem.\n\nHegemonní maskulinita je dobře pozorovatelná u týmových sportů. Muži jsou často nuceni se v rámci týmu přizpůsobit negativnímu postoji k ženám, aby v týmu zapadli a vybudovali si před ním svůj maskulinní projev. Nedostatek interakce s opačným pohlavím, v rámci čistě maskulinní skupiny, vede k genderovým stereotypům. Příkladem řešení genderové integrace může být tým roztleskávaček; společná snaha dosáhnout vítězství může vést k hlubšímu porozumění a propojení genderově izolovaných skupin.\n\nHegemonní maskulinita jako ideální maskulinní nastavení mimo jiné předpokládá autoritativnost, individualistickou soutěživost a agresivitu. Z tohoto mohou plynout radikálně feministické stereotypy, tedy že „všichni muži jsou násilníci“ zatímco „všechny ženy jsou oběti“. Genderové rozdíly v porušování zákona jsou stále objektem studia sociologů a kriminologů.\n\n"}
{"id": "1051126", "url": "https://cs.wikipedia.org/wiki?curid=1051126", "title": "LGBT práva v Bulharsku", "text": "LGBT práva v Bulharsku\n\nLesby, gayové, bisexuálové a translidé (LGBT) se v Bulharsku můžou setkávat s právními obtížemi neznámými pro heterosexuální spoluobčany. Mužský i ženský stejnopohlavní sexuální styk je zde legální, ale domácnostem tvořeným stejnopohlavními páry se nedostává stejné právní ochrany, jakou mají různopohlavní páry.\n\nBulharsko jako většina států střední a východní Evropy má tendenci uplatňovat v otázce homosexuality spíše ideologii sociálního konzervatismu.\n\nHomosexualita byla dekriminalizovaná v r. 1858 v celé Osmanské říši, tudíž i na území Bulharska, které bylo její součástí. Po osvobození Bulharska došlo k její rekriminalizaci.\n\nPo Osvobození Bulharska r. 1878 si země vytvořila vlastní trestní zákoník, který se stal účinným 1. května 1896, a z homosexuálnch styků mezi muži staršími 16 let se učinil opět trestný činem s trestem odnětí svobody v délce tvrání 6 měsíců. Po novele trestního zákoníku 13. března 1951 se zvýšil trest za homosexuální styky z 6 měsíců na 3 roky odnětí svobody.\n\nTeprve až další novela trestního zákoníku 1. května 1968 homosexuální styky dekriminalizovala.\n\nV červenci 1964 bylo 26 mužů obviněno a odsouzeno za praktikování homosexuálních styků. Mezi odsouzenými byli rovněž také známý herec Georgi Partsalev a jeden z nejoblíbenějších bulharských zpěváků Emil Dimitrov. Odborníci tvrdí, že proces měl veřejnost upozorňovat na úpadek západní kultury. V průběhu 60. let se tu objevilo i pár dalších procesů, v nichž byli rovněž odsouzeni i lidé z místní smetánky.\n\nPozději r. 1966, když vznikal nový Trestní zákoník, skupina odborníků rozhodla, že homosexuální styky by už neměly být považovány za trestný čin, jelikož lesby a gayové jsou nemocní lidé, kteří by neměli být trestáni za utrpení plynoucího z jejich nemoci. Počínaje 1. květnem 1968, kdy vstoupil v účinnost nový Trestní zákoník, byly homosexuální styky legální.\n\nOd r. 2003 byly přijaty anti-diskriminační zákony proti diskriminaci a zločinům z nenávisti založeným na sexuální orientaci ve všech oblastech. Novela tohoto zákona, která by před diskriminací chránila také transsexuální lidi a ty, kteří procházejí změnou pohlaví, čeká na vyjádření parlamentu. S nedcházejícím přijetím nového Trestního zákona se zločiny z nenávisti namířené proti LGBT lidé kriminalizují]].\n\nOd r. 1991 Ústava Bulharské republiky jasně vymezuje manželství jako svazek tvořený mužem a ženou, čímž stejnopohlavní manželství zakazuje.\n\nV r. 2012 na otázku, zda by homosexuální páry mohly v budoucnu očekávat rozšíření svých práv, jakými je třeba manželství a adopce dětí, bulharský premiér Boyko Borisov uvedl: \"Na to, aby se mohly uskutečnit takovéto kroky, musí být společnost nejprve připravená.\"\n\nV r. 2017 podal bulharský homosexuální pár, který uzavřel sňatek ve Velké Británii, žádost o uznání jejich svazku ze strany bulharských úřadů. V lednu 2018 byla jeho žádost zamítnutá Správním soudem v Sofii.\n\nStatistika Pew Global Attitudes z r. 2002 ukázala, že 37 % Bulharů považuje homosexualitu za společensky akceptovatelnou. Jiné šetření z r. 2007 od té samé společnosti ukázalo nepatrný nárůst, a sice na 39 %.\n\nPodle průzkumu EU z r. 2006 15 % Bulharů podporuje stejnopohlavní manželství, zatímco 65 je proti.\n\nPrůzkum veřejného mínění \"Skala\" konaný pod záštitou bulharských sociologů z r. 2007 ukázal, že by 42,4 % Bulharů by nechtěla mít homosexuálního kamaráda nebo spolupracovníka. 46 % řeklo, že by pro ně byl problém, kdyby jejich dítě bylo gay nebo lesba.\n\nPrůzkum veřejného mínění z r. 2012 ukázal, že procento zdejších lidí, kteří by nechtěli pracovat s homosexuálním kolegou, kleslo na 38 %. Analýza veřejného mínění znázorňuje větší vstřícnost Bulharů k lesbám, než ke gayům. 26 % respondentů by odmítlo pracovat s lesbickou ženou.\n\nVětšina gay kultury v Bulharsku se nachází v Sofii. Dále tu jsou další podniky v Plovdivu, Varně a Blagoevgradu. Mimo tato větší města jsou taková témata tabu a jsou velmi zřídka přijímána.\n\nNejsou známy žádné oficiální údaje o Bulharech, kteří podstoupili změnu pohlaví. Pokud osoba podstoupí chirurgickou změnu pohlaví, jsou místní úřady povinné jí vystavit nový cestovní pas, řidičský průkaz, občanský průkaz, rodný list a rodné číslo, aby došlo k úplnému fyzickému i úřadnímu uznání jejich nového pohlaví. Jeden případ neumožněného podstoupení chirurgické změny se dostal k soudu, který rozhodl ve prospěch žalujícího. Nicméně bez chirurgického zásahu nelze provést úřední změnu. Nejsou tu však žádné zákony, které by přímo regulovaly operativní změny pohlaví, které jsou většinou prováděny soukromými klinikami a za velmi vysoké ceny.\n\nNovela z r. 2003 o ochraně proti diskriminaci čeká na stanovisko parlamentu. Zákon by chránil trans osoby a osoby podstupující chirurgickou změnu pohlaví. Rovněž výraz gender by měl být zahrnut do Listini základních práv a svobod. Genderová identita a její uznání nejsou oficiálně zahrnuty do nového Trestního zákoníku. Podle LGBT organizací jsou translidé často marginalizováni. Navíc si zde mnoho lidí myslí, že transsexualita a transvestitismus jsou jedna a ta samá věc.\n\nIntersex osoby jsou v Bulharsku ještě více marginalizováni a přehlíženi než translidé. Podle zpráv velká část Bulharů je špatně označuje jako hermafrodity než za intersexuály. Nejsou známy žádné údaje o narození novorozenců s neurčitým pohlavím. Standardním postupem v případě narození intersexuálních dětí je zpravidla odstranění mužských pohlavních orgánů, jelikož je tento postup mnohem jednodušší než odstranit ženské pohlavní orgány. Rodiče jsou o těchto zákrocích informováni jenom zřídka, což má někdy za následek pozdější potíže s genderovou identitou. Neexistují zde žádné zákony ohledně intersexuálů.\n\nV listopadu 2009 zastupitelstvo města Pazardžik rozhodlo o přijetí článku 14, který zakazuje veřejnou demonstraci jiných sexuálních orientací. LGBT organizace toto rozhodnutí napadly a obvinily zastupitelstvo z diskriminace. V říjnu 2011 Okresní soud města Pazardžik rozhodl, že takové jednání bylo protiprávní.\n\nHlavní LGBT organizací v Bulharsku je LGBT Action( ). Založená byla v r. 2010 a současně je největší organizací bojující za práva sexuálních menšin v zemi. Sídlí v Sofii, kde se také podílí na organizaci festivalu Sofia Pride a skupinových terapií pro LGBT mládež.\n\nBilitis ( ) je druhou největší bulharskou organizací tohoto typu. Založená byla v r. 2002 a zaměřuje se především na ochranu práv leseb, bisexuálních žen a translidí. Její pole působnosti je rozprostřené po celé zemi.\n\nLGBT Plovdiv ( je malá organizace založená ve stejnojmenném městě a působí také pouze v této oblasti.\n\nBulharské pochody gay pride se konají pouze v hlavním městě \"Sofii\". První se odehrál v r. 2008 a měl okolo 150 účastníků, kteří pak byli následně napadeni zápalnými lahvemi a kameny. Více než 60 pachatelů bylo pozatýkáno a potrestáno.\nDalší pochody už proběhly bez problémů a postupem času měly víc a víc účastníků. Podpory se jim dostalo jak ze strany politických stran, tak i ambasád. V r. 2015 se více než 1 500 účastníků zúčastnilo filmového a uměleckého festivalu.\n\nBulharská pravoslavná církev silně protestuje proti těmto manifestacím kvůli údajné demonstraci hříchu a sodomie. Před festivalem Sofia Pride 2012 řekl v novinovém rozhovoru duchovní ze Sliven, že gayové by měli být umláceni kameny.\n\nPolitické strany jako jsou Bulharská socialistická strana, Zelení, Bulharská levice a Demokraté pro silné Bulharsko podporují konání těchto pochodů navzdory faktu, že v r. 2014 daly záštitu festivalu pouze strany Zelení a Bulharská levice.. Georgi Kadiev, bývalý kandidát na primátora Sofie za Bulharskou socialistickou stranu, otevřeně vyjádřil konání gay pride podporu v r. 2011. Některé krajně pravicové strany jako například Ataka silně protestují proti pochodům hrdosti, jakož i proti homosexualitě samotné.\n\n\n"}
{"id": "1051127", "url": "https://cs.wikipedia.org/wiki?curid=1051127", "title": "Helgøya", "text": "Helgøya\n\nHelgøya je největší sladkovodní ostrov v Norsku, leží na jezeře Mjøsa v jižním Norsku, v kraji Innlandet. Jeho rozloha činí 18,34 km². V současné době má kolem 600 obyvatel. Ostrov dnes spadá pod obec Ringsaker.\nNa ostrově najdeme bohatě zastoupenou geologii období karbonu a siluru, je zde úrodná půda. Nachází se tu 32 farem, které se věnují převážně pěstování obilí a brambor, v současné době se obdělává asi 50 % půdy. Na ostrově je bohatě zastoupena flóra. Nejvyšším bodem ostrova je Eksberget (331 m n. m.), dubová hora.\n\nNázev Helgøya se dá přeložit jako Svatý ostrov, toto označení pochází již z doby před příchodem křesťanství.\n\nStrategická poloha ostrova hrála svou úlohu téměř po celou dobu dějin. Archeologické nálezy ukazují na osídlení v období kolem 2 000 let př. n. l. Nalezišť je zde hned několik, typické jsou mohylové hroby z doby bronzové. Na počátku doby železné je doloženo několik samostatných sídelních jednotek.\n\nPrvní písemná zmínka o osídlení ostrova je z 9. století. Na počátku středověku tu bylo asi 14 stálých osídlení. Období středověku bylo neklidné a konflikty nebyly neobvyklé. Vlastnictví ostrova se například stalo předmětem ostrého sporu mezi norským králem a biskupem v Hamaru. Tak jako jinde v Norsku, velkou tragédií byla morová rána v letech 1349-1350, postiženy byly zhruba 2 ze 3 farem.\n\nDo roku 1612 měl ostrov vlastní kostel, postavený na místě původní pohanské svatyně. Podle tradice se na ostrově měl nacházet i další kostel. Po roce 1612 byly bohoslužby přeneseny na pevninu, do kostela v Ness. Na ostrově Helgøya byl kostel znovu postaven až v roce 1870.\n\nV období po roce 1917 zde našli azyl uprchlíci z Ruska.\n\nOd roku 1876 do roku 1947 na ostrově působila instituce Toftes Gave pro nepřizpůsobivé chlapce a pro děti, kterým se nedostávalo rodičovské péče. Děti byly používány na práci v zemědělství a bylo s nimi často zacházeno hůře, než se zvířaty. Johannes Sigfred Andersen (9. červenec 1898 – 29. červenec 1970), se sem dostal ve věku 10 let, pobyl zde celkem 4 roky a své svědectví později sepsal.\n\nNa ostrově se narodil norský malíř Peder Balke (1804-1887), který proslul svými krajinomalbami, především ze severního Norska.\n\nPěkný přírodní přístav s oblázkovými plážemi Bergevika se nachází na východě ostrova a býval rušným místem, které kdysi zprostředkovávalo spojení s městem Hamar.\n\nS nárůstem automobilové dopravy vzniká na severu, v nejkratším místě, trajektové spojení s pevninou, konkrétně s obcí Nes. Od roku 1957 zde existuje silniční spojení po mostě. Ten je uprostřed zvýšený, aby pod ním mohl proplouvat i parník Skibladner, který má vysoký komín. Na ostrov Helgøya byl v zimním období dříve vždy přístup po ledě, ale dnes jezero již nezamrzá pravidelně.\n\nKostel z roku 1870 je celý dřevěný, ovlivněný novogotickým architektonickým stylem. Na hřbitově najdeme též vzpomínku na obyvatele Ruska a východní Evropy, kteří sem přišli po roce 1917.\n\nJe tu několik sídel, oblíbených mezi turisty. Nejpozoruhodnější z nich je Hovinsholm, další stará farma je Eik (dub), dále Høvelsrud se svými zahradami ze 17. století.\n"}
{"id": "1051129", "url": "https://cs.wikipedia.org/wiki?curid=1051129", "title": "Polská fotbalová reprezentace do 20 let", "text": "Polská fotbalová reprezentace do 20 let\n\nPolská fotbalová reprezentace do 20 let reprezentuje Polsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051131", "url": "https://cs.wikipedia.org/wiki?curid=1051131", "title": "Tambur", "text": "Tambur\n\nTambur (z franc. \"tambour\", buben) nebo také tholobat je válcový nebo hranolovitý nástavec pod kupolí na církevních a veřejných budovách. Slouží jednak ke zvýšení a optickému zvýraznění stavby, jednak může okny osvětlovat vnitřní prostor. Menší obdobný prvek na vrcholu kupole se nazývá lucerna.\n\nTambur byl možná použit už u klenutých římských lázní, kde sloužil osvětlení i větrání. Běžně se vyskytuje u byzantských a Byzancí ovlivněných kostelech a odtud v celé východní křesťanské architektuře až po Rusko. Na Západě se poprvé vyskytuje v Ravenně, později na karolinských centrálních stavbách a nad křížením románských kostelů a katedrál. Z řeckých vzorů jej převzaly také mešity, kde je ale tambur často oddělen od vnitřního prostoru druhou, vnitřní kupolí. Velké oblibě se těšil u centrálních staveb v renesanci, v baroku a v klasicismu. V novoklasicismu 19. století se vyskytuje i u světských staveb. \n"}
{"id": "1051132", "url": "https://cs.wikipedia.org/wiki?curid=1051132", "title": "Kolumbijská fotbalová reprezentace do 20 let", "text": "Kolumbijská fotbalová reprezentace do 20 let\n\nKolumbijská fotbalová reprezentace do 20 let reprezentuje Kolumbii na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051135", "url": "https://cs.wikipedia.org/wiki?curid=1051135", "title": "Lambert Studený", "text": "Lambert Studený\n\nLambert Studený (19. ledna 1864 Runářov – 31. prosince 1933 Lilienfeld) byl český (resp. moravský) cisterciácký mnich působící v Rakousku, pastorální teolog a vyučující na řádovém teologickém učilišti v Heiligenkreuzu.\n\nNarodil se v dělnické rodině v Runářově u Prostějova. Vstoupil do cisterciáckého kláštera v Lilienfeldu a v letech 1884–1888 studoval teologii v Heiligenkreuzu. Ve studiích pak pokračoval další čtyři roky v Innsbrucku. Studia ukončil v roce 1892 doktorátem z teologie. Věnoval se pastorální teologii, resp. liturgice, kterou vyučoval v letech 1892–1902 v Heiligenkreuzu.\n\nPedagogickou činnost v roce 1902 po sporech s opatem Gregorem Pöckem ukončil a vrátil se do Lilienfeldu. Soukromě se nadále věnoval vědecké činnosti a vydal učebnici liturgiky. Zemřel v llienfeldském klášteře 31. prosince 1933.\n\n\n"}
{"id": "1051140", "url": "https://cs.wikipedia.org/wiki?curid=1051140", "title": "LGBT práva ve Slovinsku", "text": "LGBT práva ve Slovinsku\n\nLesby, gayové, bisexuálové a transexuálové (LGBT) ve Slovinsku nemají na rozdíl od heterosexuální většiny stejný přístup ke všem právním ochranám a institucím, ačkoli je Slovinsko považováno v oblasti práv leseb, gayů, bisexuálů a transsexuálů (LGBT) za jednu z nejpokrokovějších zemí bývalé Jugoslávie, střední Evropy a slovanských národů.\n\nPodle trestního zákoníku přijatého 30. června 1959 byl stejnopohlavní sexuální styk mezi muži ilegální v rámci celé tehdejší Jugoslávie. Během první poloviny 70. let byly všechny trestní zákony platné v rámci Federativní republiky Jugoslávie decentralizovány na 8 jednotlivých států a provincií. Nový trestní zákon dekriminalizující homosexuální styk byl schválen r. 1976 a vešel v účinnost v r. 1977. Veškerá diskriminační legislativa byla zrušena. Ve staré verzi zákonů není žádná zmínka o lesbických vztazích.\n\nStejnopohlavní sexuální styk je legální od r. 1977.\n\nHomosexuální páry můžou od 23. července 2006 uzavírat registrované partnerství s omezeními v dědických právech, právech na sociální zabezpečení a příbuzenských právech.\n\nV červenci 2009 Ústavní soud Slovinské republiky shledal, že § 22 Zákona o registrovaném partnerství porušuje ustanovení Hlavy 14 Ústavy Slovinské republiky o diskriminaci na základě sexuální orientace, a nařídil změnu legislativy do uplynutí 6 měsíců.\n\nV prosinci 2009 převážně levicově orientovaná vláda vypracovala nový Zákon o rodině, který by homosexuálním párům dával plné uznání jako mají heterosexuální páry, včetně manželství a adopcí, a dal jej k projednání Státnímu shromáždění Republiky Slovinsko. Zákon byl ve Státním shromáždění následně zamítnut, nicméně byl přijatá měkká verze tohoto návrhu v červnu 2011, která garantuje registrovaným partnerům stejná práva, jaká jsou v manželství, včetně osvojení dítěte biologického partnera, ale znemožňující registrovaným partnerům si společně osvojit dítě. Tato možnost zůstává zatím pouze pro manželské páry tvořené mužem a ženou. Tento návrh byl však dočasně pozastaven kvůli referendum o rodině, v němž se hlasovalo o znovunavrácení k verzi registrovaného partnerství z r. 2006.\n\nV prosinci 2014 opoziční strana Levicové sdružení předložila návrh novely zákona, který by změnil definici manželství v zákoně přijatém r. 1976 na trvalý svazek dvou osob. Vláda Mira Cerara 29. ledna 2015 nezaujala k předložené novele žádné stanovisko. Dne 10. února 2015 návrh novely schválila Komise pro práci, rodinu a sociální politiku při Národním shromáždění v poměru hlasů 11:2 při druhém čtení. Parlament svůj konečný verdikt odložil až na plenární zasedání v březnu 2015.\n\nDne 3. března 2015 Shromáždění schválilo návrh při třetím čtení v poměru hlasů 51:28. Dne 10. března 2015 Národní shromáždění v poměru hlasů 14:23 zamítlo návrh na opětovné hlasování. Odpůrci zákona sepsali petici za vypsání referenda o stejnopohlavních manželstvích. Ta získala pro dostatek podpisů pro vypsání reference. Poté se čekalo na stanovisko Ústavního soudu, zda referendum bude, či nikoliv. Ten 22. října 2015 rozhodl v poměru hlasů 5:4 v neprospěch Národního shromáždění, a sice že Národní shromáždění nemůže vykládat ústavu a že blokování referenda bylo nelegální. Rozhodnutí sice prošlo těsně, ale přece jenom vyvolalo v ústavním pořádku země určité změny, tedy omezenou pravomoc Národního shromáždění rozhodovat o klíčových aspektech veřejného života. Proto se také na základě platného Článku 90 Ústavy Slovinské republiky a výše uvedeného rozsudku mělo konat v brzké době referendum. K tomu došlo 20. prosince a návrh zákona v něm byl zamítnut.\n\n21. dubna 2016 přijalo Shromáždění návrh zákona garantující stejnopohlavním partnerstvím veškerá práva a povinnosti plynoucí z manželství, vyjma adopcí a asistované reprodukce. V reakci na to byla spuštěná petice za vypsání referenda, na nějž ale předseda Shromáždění nepřistoupil. Řekl, že by to bylo v rozporu se zákonem o všeobecném referendu. Zákon začal platit 24. května 2016 a účinnosti nabyl k 24. únoru 2017.\n\nSlovinsko zrušilo povinnou službu v armádě r. 2003.\n\nV r. 1998 byl přijat zákon zakazující diskriminaci na základě sexuální orientace v zaměstnání, jakož i pro uchazeče o zaměstnání. Diskriminace je rovněž zakázána i v ostatních oblastech, ve vzdělávání, bydlení i přístupu ke zboží a službám, čímž se Slovinsko zařadilo mezi státy EU s nejrozsáhlejší antidiskriminační legislativou.\n\nPodle statistiky výzkumu Eurobarometru z prosince 2006 31 % Slovinců podporovalo stejnopohlavní manželství a 17 % adopci homosexuálními páry (Průměr EU 44 % a 33 %).\n\nVýzkum provedený prostřednictvím Delo Stik v únoru 2015 ukázal, že 59 % Slovinců podporuje stejnopohlavní manželství a 38 % adopce homosexuálními páry. Statistika vznikla v době projednávání návrhu zákona o manželstvích osob stejného pohlaví v Národním shromáždění. Výsledky ukázaly, že pouze těsná většina (51 %) Slovinců podporuje nový zákon.\n\nLGBT organizace jsou už od r. 1984 obecně nejvíce aktivní v Lublani, kde byly založeny organizace ŠKUC (Studentské kulturní středisko v Lublani) a Kulturní organizace pro socializaci homosexuality. V r. 1985 vznikla lesbická skupina Lilit, která se sloučila se ŠKUC r. 1987. V r. 1990 se organizace sloučily do jednoho LGBT hnutí s názvem Roza Klub.\n\nV ostatních oblastech země je gay scéna velmi malá.\n\nDle šetření Eurobarometru z prosince 2006 vyšlo najevo, že 31 % Slovinců podporuje stejnopohlavní manželství a 17 adopce homosexuály (Průměr EU 44 a 33 %).\n\nV Lublani je mnoho gay friendly klubů a barů. Začalo se s velmi omezeným množstvím podnikům. Nicméně jejich počet ročně stoupá. V klubu K4 v Lublani mají každou jednu sobotu v měsíci svá setkání gayové a lesby. V klubech Factory a Bolivar se pořádají gay a lesbické večírky skupinou Jing Jang. Party se koná vždy jednou za měsíc. Další gay friendly bary a kluby v Lublani jsou Lan, Tiffany a Galerija.\n\nV celém Slovinsku se vyskytlo mnoho případů násilí proti LGBT lidem. Jde například o útok ze strany mladých extrémistů v rámci literárního setkání v jednom z nejznámějších gay barů v Lublani. Mezi zraněnými byl i Mitja Blažič.\n\nV r. 2007 bylo zraněno několik mladých mužů v Mariboru v rámci festivalu gay pride. Ve venkovských oblastech Slovinska jsou místní lidé jen velmi zřídka přívětiví vůči gayům, lesbám, feminismu a transsexuálům atd.\n\n"}
{"id": "1051143", "url": "https://cs.wikipedia.org/wiki?curid=1051143", "title": "Československá samostatná obrněná brigáda", "text": "Československá samostatná obrněná brigáda\n\nČeskoslovenská samostatná obrněná brigáda ( \"Czechoslovak Independent Armoured Brigade Group\") byla vojenská jednotka československého zahraničního odboje ve Velké Británii během druhé světové války. Jejím největším bojovým vystoupením bylo obléhání přístavu Dunkerque od října 1944 do května 1945.\n\nBrigáda vznikla 1. září 1943 reorganizací dosavadní 1. československé smíšené brigády poté, co byly koncem srpna oficiálně zrušeny československé jednotky ze Středního východu. Čs. samostatná obrněná brigáda byla organizována podle vzoru britských obrněných brigád, ale disponovala rovněž některými jednotkami divizní úrovně. Na druhou stranu se dlouhodobě potýkala s nízkým početním stavem.\n\nVelitelem brigády byl od 8. března 1943 plukovník dělostřelectva Alois Liška, od 1. srpna v hodnosti brigádního generála.\n\n"}
{"id": "1051144", "url": "https://cs.wikipedia.org/wiki?curid=1051144", "title": "François Cavanna", "text": "François Cavanna\n\nFrançois Cavanna (22. února 1923 – 29. ledna 2014) byl francouzský spisovatel a novinář. \n\nNarodil se francouzské matce a italskému otci ve městě Nogent-sur-Marne nedaleko Paříže. V roce 1945 začal pracovat pro deník \"Libération\". V roce 1960 spoluzaložil satirický měsíčník \"Hara-Kiri\" a později stál u zrodu magazínu \"Charlie Hebdo\". Později se věnoval například psaní autobiografických textů. Za svůj román \"Les Russkoffs\" získal v roce 1979 cenu Interallié. Zemřel v roce 2014 ve věku devadesáti let.\n\n\n"}
{"id": "1051147", "url": "https://cs.wikipedia.org/wiki?curid=1051147", "title": "Jean Cabut", "text": "Jean Cabut\n\nJean Cabut, známější jako Cabu (13. ledna 1938 – 7. ledna 2015) byl francouzský karikaturista. Narodil se ve městě Châlons-en-Champagne a studoval umění na pařížské École Estienne. Jeho první kresby vyšly v roce 1954 a později například v časopisu \"Paris Match\". V šedesátých letech přispíval do satirického měsíčníku \"Hara-Kiri\" a rovněž přispíval například do magazínů \"Charlie Hebdo\" a \"Le Canard enchaîné\". Byl zastřelen v lednu 2015, ve věku 76 let, při útoku na redakci časopisu \"Charlie Hebdo\". Jeho synem byl rockový zpěvák Mano Solo.\n"}
{"id": "1051149", "url": "https://cs.wikipedia.org/wiki?curid=1051149", "title": "Bernard Maris", "text": "Bernard Maris\n\nBernard Maris (23. září 1946 – 7. ledna 2015) byl francouzský ekonom, spisovatel, novinář a pedagog. Narodil se ve městě Toulouse na jihozápadě Francie a studoval na Sciences Po Toulouse. Školu dokončil v roce 1968 a roku 1975 získal doktorát z ekonomiky na Université Toulouse 1. Jako novinář přispíval například do časopisů \"Marianne\", \"Le Nouvel Observateur\" a \"Le Figaro\". Rovněž napsal několik románů. Roku 2010 se představil ve filmu \"Film Socialisme\" režiséra Jean-Luc Godarda. Byl jedním z akcionářů satirického magazínu \"Charlie Hebdo\" a byl zavražděn v lednu 2015 při útoku na redakci tohoto časopisu. Jeho manželkou byla novinářka Sylvie Genevoix, která zemřela v roce 2012.\n\n"}
{"id": "1051150", "url": "https://cs.wikipedia.org/wiki?curid=1051150", "title": "Petr Kapinus", "text": "Petr Kapinus\n\nPetr Kapinus (* 19. srpna 1963 Vlčnov) je český zpěvák, textař a pedagog.\n\nVystudoval Gymnázium J. A. Komenského v Uherském Brodě, poté obor učitel všeobecně vzdělávacích předmětů, aprobace ruský jazyk a občanská výchova pro 5. až 12. ročník na Pedagogické fakultě Univerzity J. E. Purkyně v Brně, tamtéž obhájil doktorát z didaktiky ruského jazyka.\n\nV roce 1978 se stal zpěvákem bigbeatové skupiny Neptun ze Strání. Po odchodu z moravsko-slovenského pomezí se usadil v Třebíči, kde se stal v roce 1983 spoluzakladatelem rockové skupiny Bagr, v níž působil jako zpěvák až do roku 2000. S touto skupinou vydal celkem 8 profilových alb, sám pak vydal 2 folková sólová alba. S herečkou Evou Vejmělkovou natočil videoklip na skladbu \"Jméno Eva\". \n\nJe ceněn jako vynikající textař \"(za rok 1999 se dokonce stal vítězem celorepublikové soutěže bigbítových textařů)\". Profesionálně se však hudbou živil jen krátce, spíše z nutnosti. Jeho hlavní profesí je pedagogická činnost. Prvním učitelským působištěm, ještě v průběhu studia na vysoké škole, bylo SOU obuvnické v Třebíči, později vyučoval v Základní škole Předín u Třebíče. Vzhledem k tomu, že se odmítl účastnit dříve povinné vojenské katedry při studiu na vysoké škole, musel po završení studia absolvovat celou tehdy povinnou dvouletou základní vojenskou službu. Tu strávil na vojenském letišti v Brně.\n\nPozději se s rodinou odstěhoval do Pardubického kraje, kde působil jako pedagog v Základní škole Radiměř u Svitav, do Třebíče však dále dojížděl kvůli svým hudebním vystoupením se skupinou Bagr a bylo jen otázkou času, kdy se do svého oblíbeného působiště vrátí natrvalo. \n\nPo sametové revoluci pracoval ve sboru poradců Ministerstva školství a tělovýchovy ČR. Po svém návratu do Třebíče však učitelské místo nemohl nějaký čas sehnat, proto se krátce živil výhradně hudbou, pět let pak pracoval jako šéfredaktor \"Zpravodaje Města Třebíče\" a redaktor Českého rozhlasu. Pak nastoupil jako učitel Základní speciální školy Třebíč, odkud po deseti letech přestoupil na Základní školu T. G. Masaryka Třebíč jako učitel hudební výchovy, ruštiny a informatiky.\n\nPetr Kapinus je ženatý (od roku 1986) a má jednu dceru.\n\n\n\n"}
{"id": "1051152", "url": "https://cs.wikipedia.org/wiki?curid=1051152", "title": "Tadeusz Konwicki", "text": "Tadeusz Konwicki\n\nTadeusz Konwicki (22. června 1926 – 7. ledna 2015) byl polský spisovatel a filmový režisér.\n\nNarodil se v obci Nowa Wilejka v Polsku (nyní součást Naujoji Vilnia v Litvě). Po válce se usadil v Krakově a začal studovat na Jagellonské univerzitě. Začínal jako novinář a roku 1948 dokončil vlastní memoáry; kniha ovšem vyšla až v roce 1956. Později vydal řadu dalších knih. Mezi jeho filmy patří například \"Ostatni dzien lata\" (1958) a \"Dušičky\" (1962). Zemřel v roce 2015 ve věku 88 let. Byl pochován po boku svojí ženy Danuty, na hřbitově Cmentarzu Wojskowym na Powązkach ve Varšavě.\n\n\n"}
{"id": "1051153", "url": "https://cs.wikipedia.org/wiki?curid=1051153", "title": "František Pacík", "text": "František Pacík\n\nFrantišek Pacík (5. února 1927 Nedašov – 14. srpna 1975 Praha) byl český sochař.\n\nFrantišek Pacík se narodil v nemajetné rodině vesnického kostelníka a po absolvování základní školy se za války vyučil malířem pokojů a kostelů. Jeho mistr, rohatecký malíř V. Krupanský, přesvědčoval rodiče o talentu jejich syna. Pacík odjel hned po válce do Prahy a pracoval po tři roky jako učedník v soukromé škole dekorativních umění Jaroslava Masáka.\nNa Akademii výtvarných umění byl přijat roku 1949 bez středoškolského vzdělání jako mimořádný talent, když předložil u přijímacího řízení svou práci \"Hlava Medusy\", vytesanou z tvrdého hadce. \nJeho práce, vytvořené během studia v ateliéru sochařství prof. Jana Laudy (1949–1954) získaly dvakrát ocenění (1951–52 1. cena příležitostná, 1952–53 hlavní cena Akademie) a Pacíkova kamenná socha \"Maryčka Magdonova\" byla vybrána k odlití do bronzu jako dar prezidentu republiky.\n\nZa studií se spřátelil se spolužáky Josefem Klimešem, Hugo Demartinim a Karlem Kronychem a společně s nimi pracoval i na některých úkolech (kopie sochy M. Brauna, Laudovy sochy pro průčelí Lidového domu). Roku 1951 se oženil s malířkou Evou Brýdlovou a v následujícím roce se mu narodila dcera Eva. Vystavoval od roku 1953 (II přehlídka ČVU, Jízdárna pražského hradu).\n\nBěhem vojenské služby (1954–56) vysekal kamennou sochu \"Pilot\". Po návratu do Prahy získal svůj první ateliér v Truhlářské ulici a živil se jako sochař ve svobodném povolání. \n\nSochařské dílo Františka Pacíka zásadně ovlivnila jeho cesta do Bruselu na Expo 58, kde měl možnost navštívit přehlídku moderního evropského sochařství na výstavě \"50 ans d'art moderne\" (Ossip Zadkine, Jacques Lipchitz, Umberto Boccioni, Raymond Duchamp-Villon, Emilio Greco).\n\nPočátkem 60. let se přestěhoval do Kosoře a zřídil si zde zahradní ateliér. Během práce na veřejných zakázkách v Plzni pracoval také v ateliéru v plzeňském arboretu. V roce 1965 byl pozván na Mezinárodní sochařské bienále v Carraře.\n\nRoku 1968 byl těžce zraněn při tragické nehodě na železničním přejezdu v Plzni a musel na rok přerušit práci. Po zotavení se v následujícím roce zúčastnil sochařského symposia v Hořicích. Roku 1973 se podruhé oženil se studentkou Hanou Korbelovou.\n\nFrantišek Pacík zemřel na rakovinu, kterou zřejmě uspíšilo jeho zranění, 14. srpna 1975 v Praze, ve věku 48 let.\n\n\nPacíkův vstup na Akademii byl triumfální a jeho sochu \"Hlava Medúzy\" označil údajně V. V. Štech za jednu ze dvou největších událostí, které AVU zažila (přičemž tou druhou měl na mysli návštěvu císaře Franze Josefa).\n\nV ateliéru profesora Laudy měli studenti za úkol tvořit politicky angažované plastiky pro Leninovo muzeum a budoucí Muzeum K. Gottwalda. Pacík se s úkolem vyrovnal reliéfem se šesti figurami a realistickou sochou \"Maryčka Magdonova\" (později přejmenovanou na \"Ostravskou proletářku\"). Socha byla představena na výstavě v Jízdárně Pražského hradu, byla odlita do bronzu pro prezidenta Zápotockého a roku 1952 ji zakoupila Národní galerie. Kolem roku 1960 vznikla dvě sousoší určená pro veřejný prostor (\"Kašna v Lanškrouně\", \"Dovádějící děti\", Ostrov nad Ohří) a opukové sousoší \"Shledání 1945\".\n\nJeho \"Akt\" z roku 1957, kterým se vzdálil od námětů školních prací, svou dynamickou spirálovitou kompozicí již naznačil příští Pacíkův zájem o zachycení pohybu. Soubor jeho portrétních studií z konce 50. let reflektuje poučení z pozdního kubismu. Část soch je v patinované sádře, ale sochař stále častěji používá směs strusky s barveným betonem. Tento materiál lépe vyhovuje jeho modelaci, která postupně redukuje detaily, opouští práci podle živého modelu a vede k expresivnější stylizaci. V souboru třiceti šesti hlav z období 1959–1961 je zachycen celý soubor konstrukčních typů – od portrétu přes kubizující zjednodušení tváře až k syrové a groteskní deformaci charakterových hlav.\nPočátkem 60. let, kdy Pacík používal převážně beton se zalitou struskou, vytvořil sérii kubisticky stylizovaných figur v pohybu (\"Občan-chodec\", 1963, dnes nezvěstné) a radikálně zjednodušené kubistické figurativní stély (\"Kubistická stéla\", 1960, nezvěstné)\n\nV první polovině 60. let Pacík konstruuje své abstraktní figury-stély jako vertikální útvary sestavené z rytmicky se střádajících konkávních a konvexních tvarů (\"Doby\", (beton) 1964, GASK, \"Ozvěny\" (šedá litina), 1964, MU Olomouc) někdy široce perforovaných (\"Bez názvu\", zalitá struska, nezvěstné). Charakteristickým znakem soch z tohoto období je zmnožený motiv očí, expresivní modelace zvýrazněná povrchovými vrypy (\"Slepá kamelotka\" (beton), 1963) nebo užití skleněných korálků. Komorní sochy jsou sestaveny z výrazně konvexních objemů a připomínají primitivní ženské figury-idoly (\"Zajetí I\", 1963). Některá Pacíkova díla jsou osobitou pararází jiných soch (Zadkine, Permeke), které Pacík roku 1958 viděl v Middelheimu nebo v Bruselu (\"Stojící žena\", 1962, \"Zkáza\", 1963). Reliéfy z druhé poloviny 60. let jsou patrně inspirovány skládanými obrazy Zbyňka Sekala.\n\nPro pochopení Pacíkova obratu k organické abstrakci je významný soubor jeho pastelů z období kolem roku 1965, které jsou naplněny ezoterickou symbolikou a zachycují procesy organického růstu, štěpení, vnitřního záření a rotace hmoty a průniky těles.\n\nOd poloviny 60. let Pacík koncipuje sochy jako šroubovité pohyby abstraktních těles nebo složité mnohapohledové rozvinutí cirkulárního proudění hmot v prostoru (\"Památník nelidských věků\" (zalitá struska), 1964–65). Génius loci významné paleontologické lokality Kosoře, kde v té době tvořil, byl inspirací ke trojici monumentálních soch \"Miocén\" (vystaveno v Carraře), \"Silur\" (Socha 64, Liberec) a \"Karbon\" (dnes Plzeň-Doubravka).\n\nMenší sochy v sádře, betonu a mramoru z doby kolem roku 1965 opakují varianty spirálovitě stočeného abstraktního tvaru (\"Zánik\", 1965, MU Olomouc) nebo motiv dutiny skryté uvnitř vejcovitého útvaru jako jeho jádro (\"Hnízdo\", 1964, \"Jádro\", 1966, vystaveno Musée Rodin). Sochy, které Pacík vystavil v roce 1968 v Piešťanech, byly minimalistické objekty redukované na soustavu cirkulárních disků z betonu (\"Rotační velkosloup\", (beton), 1965, \"Yoné\", 1967).\n\nVe druhé polovině 60. let začal Pacík pracovat s keramikou a jako nový materiál pro abstraktní plastiky odvozené z lidské figury použil solenou kameninu (\"Keramická plastika I-fontána\", 1967, nezvěstné).\n\nPo okupaci v roce 1968 se Pacík vrátil do Prahy a pracoval především na svých posledních realizacích – mramorovém reliéfu a soše Svět pro školu ve Štěchovicích, soše pro školu v Sokolově, reliéfu pro tamní kino.\n\nNěkteré rysy Pacíkovy složité osobnosti se odrážejí v jeho díle, ale pro nedostatek písemných dokladů je obtížné je správně interpretovat. V mládí byl ovlivněn okultismem a patrně se v okultních společenstvích pohyboval i po válce a během pracovního pobytu v Plzni v 60. letech. V jeho sochařském díle a zejména kresbách lze nalézt paralely k vizualizaci duševních pochodů, které nalezl v ezoterické literatuře nebo dílech jiných autorů, např. Jana Zrzavého. Po celý život ho zajímal vesmír a jeho monumentální plastika v Hořicích (\"Událost číslo jedna\") se přímo vztahuje k přistání člověka na Měsíci. Jako učeň přebýval zpočátku v opuštěném vagóně na nádraží a také později dával přednost životu v ústraní a v místech, kde pracoval, si stavěl jakési poustevnické příbytky. Řada Pacíkových prací svědčí o jeho zájmu o přírodu – např. rozsáhlá keramická plastika zasazená do země v plzeňském arboretu byla určena k osídlení drobnými živočichy a jako napajedlo pro ptáky. \n\n\n\n\n\n\n\n"}
{"id": "1051154", "url": "https://cs.wikipedia.org/wiki?curid=1051154", "title": "Marie Tůmová", "text": "Marie Tůmová\n\nMarie Tůmová (1867 – 1. května 1925) byla učitelka a ředitelka měšťanské školy dívčí na Žižkově, kandidovala v roce 1908 a 1909 na poslankyni do Sněmu království Českého za \"Výbor pro volební právo žen\" ve volebním obvodě Vysoké Mýto-Hlinsko-Skuteč. V letech 1919–1925 byla instruktorkou ministerstva školství na Podkarpatské Rusi a na Slovensku.\n\nByla vnučkou F. L. Čelakovského a dcerou Marie Čelakovské, provdané Tůmové a Karla Tůmy, redaktora Národních listů. Po maturitě na učitelském ústavu vyučovala na několika obecných školách, než nadlouho zakotvila na obecné a měšťanské škole dívčí na Žižkově, kde se v letech první světové války stala vůbec první ředitelkou měšťanské školy. Odjezdem do nejvýchodnější části Československa chtěla naplnit vlastenecké poslání, které měla v krvi po předcích. Vzala na sebe těžký úkol - rozvinout tamní společenský a politický život a zvýšit vzdělanost dětí i dospělých.\n\nByla členkou mnoha ženských spolků, v nichž často pracovala jako předsedkyně, místopředsedkyně nebo jednatelka: Spolek českých učitelek, Jednota českoslovanských učitelek, Národní rada česká, Sdružení československých učitelek, Ženský klub český, Výbor pro volební právo žen, Minerva, Ženská národní rada, místostarostka užhorodského Sokola.\nČeské ženské hnutí reprezentovala:\n\n"}
{"id": "1051156", "url": "https://cs.wikipedia.org/wiki?curid=1051156", "title": "Lin Chung", "text": "Lin Chung\n\nLin Chung (; cca 1340 – cca 1400) byl čínský básník žijící v raně mingském období.\n\nLin Chung používal zdvořilostní jméno C’-jü ().\n\nLin Chung pocházel z Fu-čchingu u Fu-čou (ve Fu-ťienu). Kolem roku 1370 se v Nankingu (hlavním městě nové říše Ming, jejíž armády po dlouhých bojích povstání rudých turbanů právě sjednotily Čínu) ucházel o úřad, ale i když si svým básnickým uměním získal uznání, úřednícké zkoušky nesložil. Později sice obdržel úřední místo v Nankingu, ale jen nakrátko; většinu života strávil v rodném Fu-ťienu. Zde byl vedoucí postavou místní skupiny literátů a básníků, tzv. „deseti talentů z Fu-ťienu“ (, \"Min-čung š’ cchaj-c’\") zformované v 80. letech 14. století a trvající do roku 1394.\n\nJeho nejvýznamnějším počinem byla účast v prosazení názoru, že éra císaře Süan-cunga (712–756) je vrcholem tchangského básnictví a vzorem výtečnosti. Na Lin Chungových názorech založil hodnocení tchangské poezie další z „deseti talentů“ Kao Ping v rozsáhlé antologii \"Tchang-š’ pchin-chuej\". V ní dělil tchangskou poezii na ranou, vrcholnou, střední a pozdní; přičemž nejvýše stavěl vrcholnou, ranou považoval za cennou, protože vedla k rozvoji vrcholné, poslední dvě období měl za nižší, protože vzdálenější vrcholné éře. Obdiv k vrcholné tchangské poezii později převzali a rozvíjeli archaizující básníci 16. století v čele s Li Meng-jangem a Li Pchan-lungem.\n"}
{"id": "1051157", "url": "https://cs.wikipedia.org/wiki?curid=1051157", "title": "Kao Ping", "text": "Kao Ping\n\nKao Ping (; 1350–1423) byl čínský literární kritik a básník žijící v raně mingském období, proslul především komentovanou sbírkou tchangských básní \"Tchang-š’ pchin-chuej\".\n\nKao Ping, později Kao Tching-li (), používal zdvořilostní jméno Jen-chuej () a pseudonym Man-š’ ().\n\nKao Ping pocházel z Čchang-le u Fu-čou (ve Fu-ťienu). Patřil ke skupině fuťienských literátů a básníků kolem Lin Chunga, tzv. „deseti talentů z Fu-ťienu“ (, \"Min-čung š’ cchaj-c’\"). Jeho nejvýznamnějším počinem bylo sestavení \"Tchang-š’ pchin-chuej\" (), antologie cca šesti tisíc tchangských básní od více než šesti set autorů, hodnocených a roztříděných v souladu s názory Lin Chunga. Dělil tchangskou poezii na ranou, vrcholnou, střední a pozdní; přičemž nejvýše stavěl vrcholnou (z období vlády císaře Süan-cunga, 713–756), ranou považoval za cennou, protože vedla k rozvoji vrcholné, poslední dvě období měl za nižší, protože vzdálenější vrcholné éře. Analogickou periodizaci použil ve své práci \"Cchang-lang š’-chua\" už jihosungský kritik Jen Jüa a později i jüanský Jang Š’-chung ve své populární sbírce \"Tchang jin\" vydané roku 1344. V detailech (např. zařazení Li Poa a Tu Fua) se nicméně pojetí Jang Š’-chunga a Kao Pinga lišila.\n\nKao Ping představil svou práci mingskému dvoru a jako výraz uznání pak získal místo v akademii Chan-lin, ačkoliv předtím nazastával žádný úřad. Později vybral 1010 básní do stručnější sbírky \"Tchang-š’ čeng-šeng\" ().\n\nJeho názory získaly vliv až od konce 15. století, kdy začal být čten a citován. \"Tchang-š’ pchin-chuej\" totiž sice sestavil roku 1384, ale vytištěna byla až za vlády císaře Čcheng-chuy (1464–1487). \"Tchang-š’ čeng-šeng\" se tištěného vydání dočkala až v 16. století.\n"}
{"id": "1051159", "url": "https://cs.wikipedia.org/wiki?curid=1051159", "title": "Jedle líbezná", "text": "Jedle líbezná\n\nJedle líbezná (\"Abies amabilis\") je jehličnatý strom z čeledi borovicovité, z rodu jedlí, jehož domovinou je Kanada a Spojené státy americké.\n\n\nStálezelený, jehličnatý a pomalu rostoucí strom, dorůstající až do výšky 75 m. Kmen může dosahovat průměru až 2,6 m. Jedle líbezná se dožívá 500 let a více. Koruna je zpočátku úzce kuželovitá, později válcovitá, shora plochá a hustá. Větve jsou krátké a neohebné a vyrůstají z kmenu v pravých úhlech. Borka je zprvu světlešedá a hladká vyjma pryskyřičných puchýřů, později rozpraskaná do červenošedých plátů. Pupeny jsou malé, kulovité, hnědé a 6-9 mm v průměru. Letorosty jsou ze spodní strany tmavohnědé, z horní světlehnědé a chlupaté. Jehlice jsou 0,7–4 cm dlouhé a 1–3 mm široké, na konci tupé, seshora tmavě zelené, vespod se dvěma stříbrnými proužky. Samčí šištice jsou při opylování červené, později červenožluté. Samičí šištice (šišky) jsou vejčitě válcovité, 8–18 cm dlouhé a 3,5–7 cm široké, zpočátku purpurově šedé, později hnědé. Semena jsou 10–12 mm dlouhá a 4 mm široká s 10–12 mm dlouhým křídlem. Děložních lístků je 4-7 .\n\nJedle líbezná je blízce příbuzná s jedlí Mariesovou.\n\nDomovinou stromu je Kanada (provincie Britská Kolumbie) a Spojené státy americké (státy Aljaška, Kalifornie, Oregon, Washington).\n\nJedle líbezná roste na Aljašce v nadmořských výškách od hladiny moře blízko pobřeží až do 330 m, a v Oregonu od 250-1830 m, na západních svazích Kaskádového pohoří, ve studeném a vlhkém, přímořském (pobřežním) klimatu s ročními srážkovými úhrny 1500-4000 mm, často ve formě sněhu. Preferuje půdy jílovité, roste v horských vlhčích půdách ledovcového původu, na druhou stranu půdy nesmí být příliš nasáklé vodou. tj. musí být dobře odvodňované. pH půdy je kolem 5 (kyselá půda), strom snese také půdu s neutrální reakcí. Jedle líbezná má poměrně mělce umístěné kořeny, při silných větrech trpí vývraty, z tohoto důvodu je třeba ji sázet do před větrem chráněných poloh. Nesnáší znečištění ovzduší. Taktéž je velmi citlivá na lesní požáry mimo jiné pro tenkou borku a hořlavé jehličí. Na světlo není příliš náročná, dokáže růst ve stínu, v polostínu i na plném slunci a je mrazuvzdorná do −28 °C.\n\nJedle líbezná tvoří jehličnaté lesy dohromady s jedlovcem západním, smrkem sitkou, douglaskou tisolistou, zeravem obrovským, cypřiškem nutkajským (\"Chamaecyparis nootkatensis\"), jedlí obrovskou, jedlí nádhernou, jedlí plstnatoplodou a jedlovcem Mertensovým (\"Tsuga mertensiana\"). Jedle líbezná poskytuje (především staré stromy) díky své husté koruně úkryt, přístřeší a tepelnou ochranu, popř. i kořist mnoha volně žijícím zvířatům: horským kozám, puštíku západnímu (\"Strix occidentalis caurina\"), kuně rybářské, norníku západoamerickému (\"Myodes californicus\"), rorýsovi srpokřídlému (\"Chaetura vauxi\"), mlokánkovi olympskému (\"Rhyacotriton olympicus\") a dalším. Semena jedle líbezné jsou důležitou potravou pro ptáky, hlodavce a veverky. Los ho spásá také, nicméně mu strom moc nechutná.\n\nStrom je obecně extrémně citlivý na houbové choroby a mšice. Například na rozdíl od většiny jedlí je velmi náchylná k nákaze houbou kořenovník vrstevnatý (\"Heterobasidion annosum\"), která způsobuje zpomalení růstu stromu, poškození jehličí a šišek a někdy i smrt stromu. Po oslabení touto chorobou, se často přidávají sekundární infekce houbou václavkou obecnou, broukem \"Scolylus ventralis\" a jinými. Strom je často napadán mšicemi \"Adelges piceae\", bobruškou, medvědem baribalem a jinými. Zraněné stromy (i mladé) jsou často napadány houbou \"Echinodontium tinctorium\".\n\nDřevo stromu se používá ve stavebnictví na nepříliš náročné aplikace (lehké rámy, pomocná konstrukční překližka aj.), je lehké, měkké, nevoní příliš silně, obsahuje málo pryskyřice, je málo trvanlivé. Jedle líbezná se používá též jako vánoční stromek.\nJako potravina a lék: Tento strom byl často používán domorodými severoameričany (Indiány): odvar z borky jako posilující lék (takzvané tonikum), též na nemoci žaludku, hemoroidy a jiné; pryskyřici (lidově smolu) proti nachlazení a krčním nemocem a jako žvýkačku; větve jako lůžkovinu; křehké dřevo hlavně jako palivové dříví.\n\nI přes časté kácení v minulosti není strom ohrožen, díky jeho rozlehlému výskytu a výborným regeneračním schopnostem jeho populace. Nemoci, nepřátelé a požáry sice představují ohrožení, nicméně pouze místní. Jedle líbezná se vyskytuje v mnoha milionech dospělých jedinců, stav její populace je stabilní.\n\n\n"}
{"id": "1051160", "url": "https://cs.wikipedia.org/wiki?curid=1051160", "title": "Elsa Cayat", "text": "Elsa Cayat\n\nElsa Cayat (9. březen 1960 – 7. ledna 2015) byla francouzská psychoanalytička, publicistka a psychiatrička. Byla autorkou několika publikací o sexualitě. Roku 2007 napsala knihu \"Le désir et la putain\" pojednávající o problémech mužské sexuality, jejímž spoluautorem byl novinář Antonio Fischetti. Byla zastřelena v lednu 2015 při útoku na redakci časopisu \"Charlie Hebdo\" ve věku čtyřiapadesáti let; byla jedinou ženou mezi dvanácti oběťmi těchto útoků. Do tohoto magazínu přispívala dvakrát měsíčně. Pocházela z židovské rodiny.\n"}
{"id": "1051170", "url": "https://cs.wikipedia.org/wiki?curid=1051170", "title": "Deutsches Sprachdiplom", "text": "Deutsches Sprachdiplom\n\nDas Deutsche Sprachdiplom der Kultusministerkonferenz (krátce Deutsches Sprachdiplom, DSD) je zkouška z německého jazyka. Provádí se pouze na vybraných gymnáziích a několika základních školách. Má celosvětovou platnost.\n\nAutorem projektu, který má za cíl umožnit studentům studovat na vysokých školách, je Kultusministerkonferenz (spolkové politické orgány koordinující vzdělávání a výchovu), která přímo zakazuje udávat studentovi neněmeckého gymnázia, který je držitelem DSD, jiné podmínky přijímacího řízení, než které mají němečtí studenti.\n\nPři zkoušce zkoušejí němečtí rodilí mluvčí. Každoročně DSD složí 16 000 studentů. Zkouška je dobrovolná a uděluje se v ČR a dalších 50 zemích světa. Neúspěšný student má 1 opravný termín, konaný přesně za rok. Certifikát dokazuje znalosti němčiny a jeho držitel má právo studovat na německé vysoké škole.\n\nJe prvním ze dvou možných typů zkoušky. Je jednodušší než stupeň II, vykonává se na vybraných základních školách. Žák musí absolvovat 600-800 odučených kvalifikovaných hodin němčiny. Dokazuje úroveň A2/B1 dle SERR. K úrovni B1 srovnatelné s úrovní maturity se tedy dopracuje žák základní školy.\n\nJe těžší než stupeň I, zkoušku skládají žáci vybraných gymnázií. Student musí absolvovat 800-1 200 odučených kvalifikovaných hodin němčiny. Dokazuje úroveň B2/C1 dle SERR, což je znalost vysokoškolského studenta germanistiky. Zkouška se skládá nanečisto ve 3. ročníku SŠ, načisto v maturitním (4.) ročníku.\n\nPísemná část sestává z analýzy a komentáře textu a statistiky, porozumění slyšenému textu a porozumění čtenému textu. V ústní části se studenti souvisle vyjadřují k připravenému tématu a představí projekt, který sami vypracovali. Znění zkouškových úkolů je zadáváno z centra DSD v Bonnu, kde se písemná část také opravuje.\n\nS právem DSD-I je v České republice 5 základních škol. S právem DSD-II je v České republice 24 gymnázií (Arcibiskupské gymnázium, Gymnázium Thomase Manna, Gymnázium a střední odborná škola Aš, Gymnázium Cheb, Gymnázium Rumburk, Gymnáziuma Střední odborná škola dr. Václava Šmejkala, Gymnázium Ústí nad Labem, Masarykovo gymnázium Plzeň, Gymnázium Tábor, České Budějovice, Gymnázium Jihlava, Gymnázium Opava, Gymnázium Ostrava, Gymnázium Havířov, Gymnázium Olomouc, Čajkovského, Gymnázium Olomouc - Hejčín, Gymnázium Matyáše Lercha, Gymnázium Zlín, Gymnázium Uherské Hradiště, Gymnázium Kroměříž, Gymnázium Na Pražačce, Gymnázium Brno Křenová a další).\n\n"}
{"id": "1051171", "url": "https://cs.wikipedia.org/wiki?curid=1051171", "title": "Jan Seyfried z Eggenbergu", "text": "Jan Seyfried z Eggenbergu\n\nJan Seyfried z Eggenbergu (13. srpna 1644 – 5. listopadu 1713 Štýrský Hradec) byl štýrský šlechtic a mladší bratr knížete Jana Kristiána I. z Eggenbergu. Po jeho smrti se stal krátce hlavou rodu, jediným vládcem Gradišky a formálně i vévodou krumlovským. Jan Seyfried zemřel o tři roky později a během následujících čtyř let i jeho syn a vnuk, čímž vymřel rod Eggenbergů po meči.\n\nJan Seyfried se narodil jako druhý syn 2. knížete z Eggenbergu a vévody krumlovského Jana Antonína I. a markraběnky braniborsko-bayreuthské Anny Marie. Jeho otec Jan Antonín I. byl hlavou mocného rodu Eggenbergů s panstvími ve Štýrsku a v jižních Čechách, a zároveň významný politik a diplomat ve službách Habsburské monarchie.\n\nJan Antonín I. dlouhodobě usiloval o možnost zasedat v Říšském sněmu. Roku 1647 proto zakoupil okněžněné hrabství Gradiška, čímž se knížata z Eggenbergu stala knížaty říšskými. Nicméně Jan Antonín I. nečekaně zemřel o dva roky později v době, kdy bylo staršímu synovi Janu Kristiánovi I. 8 let a Janu Seyfriedovi pouhých 5 let.\n\nRegentství nad rozsáhlými panstvími se ujala jejich matka Anna Marie, jež se projevila jako schopná hospodářka a která, ač sama pevná protestantka, svolila k výchově obou synů v náboženství jejich otce, tedy v římskokatolické víře. Bratři Jan Kristián I. a Jan Seyfried tak vystudovali na jezuitském gymnáziu ve Štýrském Hradci a pod dohledem své matky se mimo všechny povinnosti a činnosti spojené s dospíváním šlechticů připravovali na budoucí převzetí svých majetků. Bratři se nakonec vydali na tradiční kavalírskou cestu do zahraničí a po třech letech putování se vrátili do domovského Štýrska, aby vyřešili dědictví po otci.\n\nJan Antonín I. vzhledem k nečekanému skonu (zemřel v 39 letech) však po sobě nezanechal žádnou závěť, což následná jednání mezi bratry značně zkomplikovalo a nakonec vyústilo v neřešitelný spor. Jan Kristián I. totiž jakožto prvorozený syn předpokládal, že převezme většinu majetku. Jan Seyfried se však nehodlal smířit se ztrátou postavení a požadoval rovný díl. Po několika letech vyjednávání o rozdělení majetku začala rodinná situace znepokojovat i samotné Habsburky, a proto se do sporu vložil uznávaný diplomat Jan Adolf I. ze Schwarzenbergu.\n\nAsistence Jana Adolfa I. nakonec přinesla částečné vyřešení sporu roku 1665. Jan Kristián I. přenechal svému mladšímu bratrovi Janu Seyfriedovi rodová panství ve Štýrsku a přenesl svůj dvůr do jižních Čech na Český Krumlov, zůstal hlavou rodu a ponechal si titul vévody krumlovského. Jan Seyfried tak získal jak rodinný zámek Eggenberg, tak i přilehlá panství, čímž došlo k rozdělení rodu na dvě větve – krumlovskou v čele s Janem Kristiánem I. a vedlejší štýrskou s Janem Seyfriedem.\n\nJan Seyfried se však s výsledkem jednání nespokojil a spor se táhl ještě dalších sedm let ohledně titulu okněžněného hraběte gradišského, neboť držiteli propůjčoval právo zasedat v Říšském sněmu. Spor byl proto ukončen až v roce 1672, kdy Jan Kristián I. přistoupil na požadavek Jana Seyfrieda, aby v Gradišce formálně vládl i ve jménu svého mladšího bratra.\n\nPo rozdělení rodu se Jan Seyfried chopil správy majetku ve Štýrsku a pustil se do dokončení původního hlavního sídla rodu – zámku Eggenberg při Štýrském Hradci. Právě během jeho vlády bylo na zámku Eggenberg v časovém úseku pouhých 7 let vytvořeno na 600 stropních maleb v pokojích v reprezentativní části budovy a mimo jiné založena první barokní zámecká zahrada. Roku 1678 najal Jan Seyfried malíře Hanse Adama Weissenkirchere, který dokončil výmalbu \"Hlavní síně\" a jenž v letech 1684 a 1685 vymaloval proslulý sál zvaný \"Planetárium\". Jan Seyfried se tím zasloužil o završení barokní fáze výstavby zámku, která je dnes považována za poklad rakouského kulturního dědictví.\n\nNa svém sídle ve Štýrském Hradci v roce 1673 také hostil nastávající choť císaře Leopolda I. a na následnou svatební hostinu významně přispěl. Jan Seyfried se v tehdejším povědomí zapsal jako štědrý mecenáš umění a šlechtic blízký císařskému dvoru, pročež se mu v roce 1697 dostalo pocty jmenováním rytířem Řádu zlatého rouna.\n\nOproti svému staršímu bratrovi Janu Kristiánovi I. se však Jan Seyfried projevil jako velmi špatný hospodář, který během 50 let přivedl svými výdaji panství na pokraj bankrotu. Byl nucen rozprodávat rodinné statky a od finančního kolapsu jej chránily jen kontakty na samotného císaře.\n\nTeprve smrt jeho bratra Jana Kristiána I. znamenala ukončení jeho finanční tísně. Jan Kristián I. zemřel v roce 1710, přičemž z jeho manželství s Marií Arnoštkou z Eggenbergu nevzešel žádný potomek. V okamžiku jeho smrti proto přešly veškeré jím držené tituly včetně titulu vévody krumlovského na Jana Seyfrieda. Kněžna-vdova Marie Arnoštka nicméně převzala manželův majetek v jižních Čechách a dál vládla na Krumlově pod podmínkou, že po její vlastní smrti přejde krumlovské panství na představitele štýrské větve Eggenbergů, tedy Jana Seyfrieda nebo jeho potomky.\n\nJan Seyfried se tak nakrátko roku 1710 stal nejenom hlavou rodu, ale v budoucnu se v rámci jeho větve měla znovusjednotit veškerá eggenberská panství. Nicméně on sám po třech letech od smrti bratra 5. listopadu 1713 skonal ve Valdštejnském paláci u Štýrského Hradce. Jeho ostatky byly následně pochovány do rodinné hrobky v minoritském klášteře ve Štýrském Hradci.\n\nRodinná tragédie však pokračovala, když Jana Seyfrieda o tři roky později následoval jeho syn Jan Antonín II. a v roce 1717 i jeho nedospělý vnuk Jan Kristián II., jehož smrtí během sedmi let nečekaně vymřel celý rod Eggenbergů po meči.\n\nDědictví po Janu Kristiánovi I. v jižních Čechách tak trvale přešlo na vévodkyni Marii Arnoštku, jež za svého universálního dědice následně ustanovila synovce Adama Františka ze Schwarzenbergu, čímž po její smrti v roce 1719 přešlo Krumlovské vévodství na Schwarzenbergy, kteří v jižních Čechách založili tzv. Schwarzenberské dominium. Okněžněné hrabství Gradiška se smrtí všech mužských členů rodu navrátilo zpět do rukou Habsburků a na panstvích ve Štýrsku se vlády ujaly vnučky Jana Seyfrieda Marie Eleonora a Marie Terezie. Obě zemřely bezdětné roku 1774, čímž rod Eggenbergů zcela zanikl.\n\n\n"}
{"id": "1051184", "url": "https://cs.wikipedia.org/wiki?curid=1051184", "title": "Elsa Morante", "text": "Elsa Morante\n\nElsa Morante (18. srpna 1912, Řím – 25. listopadu 1985, Řím) byla italská spisovatelka.\n\nMatka byla židovského a otec sicilského původu. Od roku 1941 byla manželkou spisovatele Alberta Moravii, rozešli se roku 1961, ale nikdy nerozvedli. Za svůj první román \"Menzogna e sortilegio\" získala cenu Premio Viareggio. Druhý román \"L'isola di Arturo\" získal Cenu Strega. Roku 1984 získala francouzskou cenu \"Prix Médicis Etranger\" za román \"Aracoeli\". K jejím nejznámějším dílům patří román \"La storia\" (\"Příběh v historii\"), román o Římě za druhé světové války. Natalia Ginzburgová knihu nazvala \"nejkrásnějším románem století\", odmítla ji však levicová literární kritika kvůli »pesimistickému pohledu na dějiny«, odmítavá recenze Piera Paola Pasoliniho dokonce rozbila jejich dlouholeté přátelství (Morante spolupracovala mj. na jeho filmu \"Il Vangelo secondo Matteo\" z roku 1964, absolvovali spolu také cestu po Indii).\n\nLiterární teoretičky Věra Křížová a Věra Suková o autorčině tématech napsaly: \"\"Ve svých vyprávěních se Morantová nevyhýbala kruté realitě života. Výraznými protagonistkami jejích příběhů jsou italské ženy potýkající se s každodenními problémy. Nejsou to však ženy bezmocné, ale naopak bojovnice, které se i přes nepřízeň osudu snaží překonat překážky a ze své často bezvýchodné situace vybřednout. Tato víra ve schopnost žen úspěšně se vypořádat s životními nesnázemi pramenila možná i z povahy a zkušeností samotné spisovatelky, která se celý život úspěšně snažila být soběstačná.\"\"\n\n\n\n"}
{"id": "1051190", "url": "https://cs.wikipedia.org/wiki?curid=1051190", "title": "Mia Khalifa", "text": "Mia Khalifa\n\nMia Khalifa (: , \"Mia Chalífa\", * 10. února 1993, Bejrút) je americko-libanonská pornoherečka aktivní v letech 2014–2015, nyní webcam modelka a internetová celebrita.\n\nNarodila se v libanonském hlavním městě Bejrút do křesťanské rodiny americkému otci a libanonské matce. V deseti letech, v roce 2003, s rodinou přesídlila do Spojených států do okresu Montgomery v Marylandu. Studovala na Texaské univerzitě v El Pasu, kde získala bakalářský titul z historie. V únoru 2011 se krátce před svými osmnáctými narozeninami provdala. S manželem žije v Miami na Floridě.\n\nV říjnu 2014 se začala věnovat profesi pornoherečky. Koncem téhož roku zveřejnil Pornhub, který je největším pornografickým webem na světě, že je Mia Khalifa v rámci jeho statistik nejvyhledávanější pornoherečkou. Kvůli této popularitě a profesi, jíž se věnuje, se na ni snesla vlna kritiky z její původní vlasti, potažmo i dalších blízkovýchodních států. Ta sestávala z kritických článků otištěných v libanonských novinách a odsuzujících vzkazů obsahující urážky a výhrůžky (včetně hrozby smrti). Kontroverzi a ostré reakce vzbudil zejména pornografický snímek, v němž má na sobě hidžáb (tradiční muslimský ženský šátek). Kritizována byla i za údajně politicky motivovaná tetování. Jedno z nich, v podobě kříže, vyobrazuje znak někdejší křesťanské milice Libanonské síly, která bojovala v libanonské občanské válce. Druhé pak tvoří počáteční text libanonské hymny (). Počátkem roku 2015 o ní na její počest napsalo píseň americké hudební duo Timeflies.\n\n"}
{"id": "1051192", "url": "https://cs.wikipedia.org/wiki?curid=1051192", "title": "Karolínská libra", "text": "Karolínská libra\n\nKarolínská libra (lat. \"pondus Caroli\") byla jednotka hmotnosti (libra), základ karolínského měnového systému. Váha se uvádí přibližně 408–409 g (ovšem existuje více přepočtů, které se pohybují v rozmezí 367–491 g). Libra byla zavedena po reformě Karla Velikého z let 793/794, kdy nahradila římskou libru, dělila se na 12 uncí, respektive na 24 loty a razilo se z ní 20 solidů (Schilling), resp. 240 denárů (penny, fenik).\n\nLibra došla největšího rozšíření v 9. století a platila za základ téměř všech evropských mincovních systémů do 11. století, později ji nahradila kolínská marka (hřivna).\n\n"}
{"id": "1051195", "url": "https://cs.wikipedia.org/wiki?curid=1051195", "title": "Vinořský hřbitov", "text": "Vinořský hřbitov\n\nVinořský hřbitov se nachází v Praze 9 v městské části Vinoř v ulici Mladoboleslavská. Je čtvercového půdorysu o rozloze 1,2 hektaru.\n\nHřbitov byl založen ve 2. polovině 18. století, protože starý hřbitov u kostela Povýšení svatého Kříže již nedostačoval. V roce 1805 byl poprvé rozšířen a v témže roce se přestalo pohřbívat u vinořského kostela. K druhému rozšíření došlo v roce 1945 po leteckém útoku na Vinoř dne 25. března 1945, po kterém byl nalezen hromadný hrob neidentifikovaných obětí. V květnu 1947 při kopání hrobu na místě dřívějšího třešňového sadu, byly nalezeny střepy a zvířecí kosti; později bylo zjištěno, že se jedná o sídlištní hrob lidu kultury s vypíchanou keramikou, tudíž se zde nacházelo pohřebiště již v pravěku. V hrobě byly nalezeny též zdobené i nezdobené střepy, pazourková čepelka a uhlíky.\n\nNa hřbitově se nachází novorenesanční hrobka rodu Czerninů z Chudenic, majitelů vinořského panství. Nejstarší dochované hroby jsou ze 70. let 19. století. Roku 1932 zde byl pohřben filmový operatér Zdeněk Jiránek. Pohřbívá se sem z Vinoře a okolních obcí, které leží mimo Prahu.\n\n\n"}
{"id": "1051203", "url": "https://cs.wikipedia.org/wiki?curid=1051203", "title": "Městské opevnění (Beroun)", "text": "Městské opevnění (Beroun)\n\nMěstské opevnění v Berouně bylo vystavěno na přelomu 13. století a 14. století za vlády Václava II.. O dvě století později pak prošlo modernizací. Hradby jsou 6-9 metrů vysoké a v průměru 2 metry široké. Hradbu posilovalo 37 hranolových do města otevřených bašt, z nichž se 20 dochovalo. Obranný systém byl ještě posílen vodním příkopem. Jeho hloubka dosahovala až 8 metrů a šířka od 11 metrů na východě až po 17 metrů na jihozápadě. Vstup do města byl zajištěn několika branami, z nichž dodneška se dochovaly dvě a sice Pražská a Plzeňská. V 90. letech 20. století byly hradby zrekonstruovány. Nejlépe dochovaná a zároveň volně přístupná je jižní část hradeb. Ostatní části většinou zanikají v městské zástavbě.\nPlzeňská brána je postavena v západní části opevnění. Je patrně nejstarší částí městského opevnění. Tato brána měla díky své vyvýšené poloze funkci hlavní městské hlásky a službu zde vykonával trubač, přebývající v kamny vytápěné komoře v horním podlaží. Brána má klenutý průjezd, který sloužil k dopravě předmětů a k obraně. Na vnější straně brány chránil průjezd padací most a spouštěcí mříž. Na noc byla brána uzavírána dvoukřídlými vraty a přes den řetězy. Původně gotická brána byla po požáru v roce 1735 barokně přestavěna. Do roku 1752 se zde vybíralo clo. Východní průčelí zdobí městský znak a věžní hodiny. Ty jsou z konce 19. století, původně byl na bráně od roku 1508 orloj s 24 hodinovým ciferníkem, ten byl však nahrazený roku 1736 novými hodinami se dvěma ciferníky. Dnešní podoba brány pochází z roku 1896. Brána je od dubna do října přístupná veřejnosti. Interiéry jsou v současnosti využívány Muzeem Českého krasu.\n\nPražská (někdy také Dolní) brána je postavena ve východní části opevnění. Vznikla přímo proti původnímu brodu přes řeku Berounku, a musel jí tak projít každý, kdo šel z nebo do Prahy. Hlavním účelem brány bylo chránit vstup do města a zároveň sloužila jako pozorovatelna. Podle dochovaných písemných zpráv zde bylo příležitostně i městské vězení a byla využívána měšťany jako obecní trezor. Byla zavírána dvoukřídlými vraty a na venkovní straně v případě potřeby posuvnou mříží. Postavena byla ke konci 13. století. V roce 1421 na ni a přilehlou hradbu provedlo úspěšný hlavní útok husitské vojsko vedené Janem Žižkou. V roce 1845 byl její stav tak špatný, že se uvažovalo o demolici. Nestalo se tak a o rok později byla opravena. Poslední rekonstrukce byla provedena v roce 2004.\n"}
{"id": "1051204", "url": "https://cs.wikipedia.org/wiki?curid=1051204", "title": "Rozšířené atributy souboru", "text": "Rozšířené atributy souboru\n\nRozšířené atributy souboru je v informatice rozšiřující vlastnost systému souborů, která umožňuje k souborům přidat specifická metadata, která neslouží samotnému systému souborů (jako například oprávnění nebo čas poslední změny souboru), nýbrž nesou doplňující informace pro jádro systému, procesy a aplikace. Uloženy jsou obvykle jako doplňující textová informace, která je omezena na určitou velikost. Uložena v nich může být informace o autorovi dokumentu, znakové sadě, kontrolním součtu, elektronický podpis, bezpečnostní informace pro mandatorní řízení přístupu a podobně.\n"}
{"id": "1051212", "url": "https://cs.wikipedia.org/wiki?curid=1051212", "title": "Myroslav Skoryk", "text": "Myroslav Skoryk\n\nMyroslav Mychajlovyč Skoryk ( , nar. 13. července 1938, Lvov, Polská republika, dnes Ukrajina) je ukrajinský hudební skladatel, pedagog a hudební vědec.\n\nMyroslav Skoryk se narodil 13. července 1938 ve Lvově v rodině inteligence: oba jeho rodiče vystudovali na Vídeňské univerzitě, jeho otec byl ředitelem gymnázia v Sambiru a jeho matka učitelkou chemie, dědeček byl známý etnograf. Rodiče byli jen amatérskými hudebníky – otec hrál na housle a matka na klavír – Skorykovou pratetou však byla slavná operní pěvkyně Solomija Krušelnycka (1872–1952). Po obsazení západní Ukrajiny Sovětským svazem v září 1939 byla rodina Skorykových, jako mnoho jiných ukrajinských intelektuálních rodin, vystavena útisku; Krušelnycka, která se právě nacházela na návštěvě ve Lvově, byla výměnou za bezpečnost vlastní a své rodiny donucena prodat sovětskému státu za symbolickou cenu veškerý svůj majetek v Itálii.\n\nV době německé okupace Lvova projevovala rodina Skorykových protisovětské postoje a jeho starší bratr bojoval v řadách 14. dobrovolnické divize SS „Halič“; po skončení války se mu podařilo uniknout na Západ a usadit se v Austrálii. V roce 1945 začal Myroslav Skoryk navštěvovat lvovskou hudební školu, ale roku 1947 byla celá jeho rodina deportována na Sibiř do Anžero-Sudženska v Kemerovské oblasti. Tam neměl možnost pokračovat v soustavném studiu hudby, přesto se však učil u dalších politických vězňů – u Valentiny Kantorovové, Rachmaninovy žačky, hru na klavír a u Volodymyra Panasjuka hru na housle. Z této doby pocházejí i jeho první skladatelské pokusy.\n\nPo Stalinově smrti roku 1953 nastalo jisté uvolnění a v roce 1955 se sedmnáctiletý Myroslav Skoryk mohl vrátit do Lvova (avšak sám, jeho rodiče byli propuštěni až později). Nastoupil na Lvovskou státní konzervatoř ke studiu hudební vědy, protože samostatný kurs kompozice zde tehdy ještě neexistoval. Hodiny kompozice bral nejdříve u slavného lvovského skladatele Stanislava Ljudkevyče, ten ho ale (podle Skorykových vzpomínek) vyhodil ze své třídy jako zcela netalentovaného; poté studoval u Romana Simovyče, kde dopadl podobně, a studia dokončil roku 1960 u Adama Soltyse. Absolvoval kantátou \"Vesna\" na slova Ivana Franka. V letech 1960–1963 pokračoval ve studiu kompozice a hudební vědy aspiranturou na Moskevské státní konzervatoři u Dmitrije Kabalevského, které ukončil obhajobou disertace na téma \"Osobité rysy modality v hudbě S. Prokofjeva\"; roku 1967 získal doktorský titul v oboru hudební vědy.\n\nJiž od roku 1963 začal Skoryk sám vyučovat na Lvovské státní konzervatoři hudební teorii a kompozici. V roce 1964 získal nečekanou skladatelskou příležitost, když jej režisér Sergej Paradžanov požádal o kompozici hudby k filmu \"Stíny zapomenutých předků\", odehrávajícího se na v západoukrajinských Karpatech. Film se stal významnou událostí ukrajinské kulturní historie a jeho hudba uvedla mladého skladatele do obecného povědomí a získala mu pochvalný dopis Dmitrije Šostakoviče; Skoryk svou hudbu přepracoval do koncertní podoby pod názvem \"Huculský triptych\". V roce 1966 se Skoryk přestěhoval do Kyjeva a začal vyučovat na kyjevské konzervatoři (nyní Ukrajinská národní hudební akademie), a to od toku 1971 jako docent a od roku 1985 jako profesor. Od roku 1999 je zde vedoucím katedry historie ukrajinské hudby. V roce 1984 začal vyučovat současně opět na lvovské konzervatoři, kde se postupně stal vedoucím katedry kompozice. Mezi Skorykovy nejvýznamnější žáky patří Jevhen Stankovyč, Ivan Karabyc, Osvaldas Balakauskas, Oleh Kiva, Volodymyr Zubyckyj nebo Volodymyr Šumejko.\n\nV roce 1987 se Skoryk přestěhoval zpět do Lvova, na počátku 90. let 20. století pak odešel do Spojených států a roku 1996 do Austrálie k příbuzným, v roce 1999 se však vrátil opět na Ukrajinu. Vystupuje však pravidelně v Evropě, Spojených státech, Kanadě a Austrálii jako klavírista a dirigent především vlastních skladeb.\n\nSkoryk se již roku 1963 stal (v té době nejmladším) členem Svazu skladatelů USSR (nyní Svaz skladatelů Ukrajiny). Od roku 1968 byl jeho tajemníkem a od roku 1988 vedoucím lvovské pobočky svazu. V letech 2006–2010 byl spolu s Jevhenem Stankovyčem spolupředsedou Svazu skladatelů Ukrajiny, pak byl zvolen jeho čestným předsedou.\nMyroslav Skoryk je od roku 2002 uměleckým vedoucím festivalu Kyiv Music Fest a od roku 2005 předsedou poroty festivalu \"Červona ruta\". V dubnu 2011 byl jmenován uměleckým vedoucím Ukrajinské národní opery v Kyjevě.\n\nMyroslav Skoryk má manželku Adrianu a dvě děti, Milanu a Nazara.\n\n\nMyroslav Skoryk se ve svém díle vyhýbal hudební avantgardě, kterou od 60. let 20. století pěstovala většina jeho vrstevníků. Jeho hudba je často inspirována západoukrajinským (karpatským) folklórem – skladatel přitom experimentuje s jeho základními rytmickými a melodickými prvky při použití soudobých kompozičních technik –, ale i městskou salónní hudbou a od 90. let též prvky současné populární hudby, především jazzu. Mezi své skladatelské vzory počítá Dmitrije Kabalevského, Sergeje Prokofjeva, Igora Stravinského a Daria Milhauda.\n\nHudba k řadě divadelních her, filmů a televizních pořadů, mj.\n\n\n\n\n"}
{"id": "1051219", "url": "https://cs.wikipedia.org/wiki?curid=1051219", "title": "Snídaně se Scotem", "text": "Snídaně se Scotem\n\nSnídaně se Scotem (\"Breakfast with Scot\") je kanadský hraný film z roku 2007, který režírovala Laurie Lynd podle románu Michaela Downinga. Film vypráví příběh dvou gay partnerů, kteří se musejí dočasně postarat o sirotka. Snímek byl v ČR uveden v roce 2008 na filmovém festivalu Mezipatra.\n\nEric je bývalý hokejový hráč Toronto Maple Leafs. Nyní pracuje jako sportovní redaktor v místní televizi a žije se svým partnerem Samem, právníkem. Bydlí na předměstí a oba (především ale Eric) se snaží před okolím skrývat svou homosexualitu. Jejich stereotypní život je však jednoho dne narušen příchodem 11letého sirotka Scota, jehož matka se předávkovala. Ve své závěti uvedla, že opatrovníkem jejího syna se má stát její bývalý přítel Billy, Samův bratr. Billy však pobývá kdesi v Latinské Americe a o Scota nejeví zájem do té doby, než se dozví o finančním příspěvku ze životní pojistky. Než si pro Scota přijede, musí Scot bydlet u Erica a Sama. Scot však působí velmi zženštile, zajímá se o muzikály, módu a make-up, což irituje především Erica a mezi muži vzrůstá napětí. Eric se nakonec se Scotem sblíží přes lední hokej. O Vánocích nečekaně přijíždí Billy pro Scota, ten ale nakonec zůstává s Ericem a Samem.\n"}
{"id": "1051220", "url": "https://cs.wikipedia.org/wiki?curid=1051220", "title": "Vysoko jako oni", "text": "Vysoko jako oni\n\nVysoko jako oni (1947) je dobrodružná povídka pro děti a mládež od českého spisovatele Oty Kramáře odehrávající se za druhé světové války v Anglii.\n\nHlavním hrdinou povídky je desetiletý anglický chlapec Danny Haemens, jehož matka zahynula při bombardování Londýna. Protože je jeho otec někde na frontě v Itálii, přestěhoval se do malého městečka na venkov ke své tetě. V blízkosti městečka se nachází vojenské letiště. Danny letce obdivuje, a proto často na letiště dochází a spřátelí se s jednotlivými piloty a navigátory, mezi nimiž je i Čech Pepík Řeřábek, kterému všichni říkají Phejpig\n\nDanny si přeje stát se brzy letcem, A protože se chce dostat „vysoko jako oni“, ukryje se na palubě jednoho průzkumného letounu a je objeven až někde nad Francií. Nad kanálem La Manche je letadlo napadeno německými Stukami, a tak v boji poškozeno, že jej všichni musí s pomocí padáků opustit, přičemž Phejpig vyskočí s Dannym v náručí. V záchranném člunu všichni stráví několik nepříjemných hodin, než jsou objeveni a zachráněni. Všichni si myslí, že to byla pro Dannyho tak špatná zkušenost, že již nebude chtít létat, ale Dannyho to v jeho přání nezviklá. \n\n"}
{"id": "1051223", "url": "https://cs.wikipedia.org/wiki?curid=1051223", "title": "Bordovo hlasování", "text": "Bordovo hlasování\n\nBordovo hlasování navrhl matematik Jean-Charles de Borda v roce 1770 a chtěl jím překonat klasické volební systémy, kde voliči vyjadřují jen svou první preferenci. Tato metoda se využívá při obsazování jednomandátových i vícemandátových volebních obvodů a stojí na pomezí semiproporčních volebních systémů a většinových volebních systémů.\nVoliči v tomto volebním systému seřazují kandidáty podle preferencí a přidělí jim na základě tohoto body. \n\nCelkově vítězí kandidát s největším počtem bodů. Body se mohou přidělovat v rovnoměrné číselné řadě např. 10; 8; 6; 4 ale i v číselné řadě, kdy mezi jednotlivými body nejsou stejné rozestupy např. 10; 7; 5; 4; 3; 2; 1. \n\nV rámci volebního rozhodování ale toto hlasování není příliš využíváno – používá se pouze pro volby do dolní komory na Nauru .\nPřesto někteří politologové považují Bordovo hlasování za možná nejlepší volební systém pro masové demokracie, jelikož klade nízké nároky na voliče a často vede k produkci Condorcetova vítěze.\n\nV Česku používá tento druh hlasování Politologický klub FSV UK při volbě předsedy, místopředsedů a vedoucích sekcí a také ho používá Filozofická fakulta Univerzity Palackého v Olomouci při volbách do Akademického senátu FF.\n"}
{"id": "1051230", "url": "https://cs.wikipedia.org/wiki?curid=1051230", "title": "Jonathan James", "text": "Jonathan James\n\nJonathan Joseph James (12. prosince 1983 Miami – 12. května 2008 Miami) byl americký hacker, jako první nezletilý odsouzen za počítačovou kriminalitu ve Spojených státech. V patnácti letech mimo jiné napadl server Ministerstva obrany Spojených států amerických. \n\nV době prvního útoku bylo rodákovi z jižní Floridy pouhých 15 let a v 16 letech byl odsouzen. Zemřel 18. května 2008 na střelné zranění, které si sám způsobil.\n\nMezi daty 23. 8. 1999 a 27. 10. 1999 se James dopustil řady vniknutí do různých systémů, včetně těch od BellSouth a školského systému Miami-Dade. Tímto se mu dostalo pozornosti od federálních úřadů, nicméně bylo jeho vniknutí do počítačů Defense Threat Reduction Agency, divize Ministerstva obrany Spojených států amerických, primární funkcí, kterou je analýza potenciální hrozby Spojeným státům americkým, a to jak doma tak i v zahraničí. James později úřadům přiznal, že nainstaloval neoprávněná \"zadní vrátka\" v počítačovém serveru v Dulles ve Virginii, která používal k instalaci Sniffer který mu umožnil zachytit více než tři tisíce zpráv přicházejících a odcházejících od DTRA zaměstnanců, spolu s četnými uživatelskými jmény a hesly ostatních zaměstnanců DTRA, včetně minimálně 10 na oficiální vojenské počítače. \n\nPozději bylo odhaleno, že získaný precizní software byl zdrojovým kódem Mezinárodní vesmírné stanice, k ovládání kritických život-udržujících prvků. Podle NASA software podporuje fyzické prostředí Mezinárodní vesmírné stanice, včetně kontroly teploty a vlhkosti uvnitř obytného prostoru. Když bylo toto narušení zjištěno, byly počítače NASA vypnuty po dobu tří týdnů během července a kontrola a opravení jejich systémů stálo 41 000 dolarů.\n\nJamesův dům byl přepaden přibližně v 6 hodin ráno 26. ledna 2000, a to agenty z Ministerstva obrany, členy NASA a místní policií. James byl formálně obžalován o šest měsíců později. Dne 21. září 2000 uzavřel dohodu s U. S. právním zástupcem Guy Lewisem, ve které stálo, že se přizná ke dvěma mladistvým delikvencím výměnou za snížení trestu.\n\nJames byl odsouzen k šesti měsícům domácího vězení a k podmínce až do věku 18 let a byl požádán, aby napsal omluvné dopisy pro NASA a pro ministerstvo obrany. Bylo mu také zakázáno používat počítač pro rekreační účely. James později podmínku porušil pozitivními testy na užívání drog a byl následně vzat do vazby United States Marshals Service a letěl do Alabamského federálního nápravného zařízení, kde nakonec sloužil šest měsíců. Právní experti se domnívají, že kdyby byl dospělý, mohl by vzhledem k rozsahu jeho vniknutí do systémů za své činy sloužit nejméně deset let. Generální právní zástupce Janet Reno i právní zástupce Guy Lewis vydali prohlášení, že případ Jamese byl důkazem Ministerstva spravedlnosti ochotně přitvrdit na trestech mladistvých pachatelů obviněných z počítačové trestné činnosti.  \n\nV roce 2007 bylo oddělení TJX obětí masivního vniknutí do počítačových systémů, které zpronevěřilo osobní a kreditní informace milionů zákazníků. Stejný okruh hackerů také spáchal vniknutí na BJ Wholesale Club, Boston Market, Barnes & Noble, Sportovní úřad, Forever 21, DSW, OfficeMax a Dave & Buster a údajně to učinilo z vůdce skupiny Alberta Gonzaleze milionáře. I když popřel, že něco takového udělal, James, který se přátelil s některými ze zúčastněných hackerů, byl vyšetřován tajnou službou, která vpadla do jeho, bratrova a přítelkynina domu. I když zřejmě zjistili, že k vniknutí připojen nebyl, objevili u něj právně registrovanou zbraň, kterou mu nevzali a zaznamenali náznaky, že zvažuje sebevraždu. Jamesův otec později řekl, že jeho syn byl náchylný k depresím. Trestní oznámení podané proti TJX hackerům zmiňovalo dalšího, nejmenovaného spiklence, který nebyl obžalovaný a byl identifikován pouze iniciály J. J. V roce 2004 tento spoluspiklenec pomáhal jednomu z hackerů v kradení čísel kreditních karet, čísel účtu a šifrovaných PIN kódů z OfficeMax obchodu přes Wi-Fi připojení na internet. Tato čísla byla později údajně poskytnuta Albertu Gonzalezovi. Jamesův otec věří, že \"J. J.\" je jeho syn. Nicméně je pravděpodobné, že iniciály \"J. J.\" by mohly ve skutečnosti být odkazem na \"Jim Jones\", (hacker) přezdívku pravděpodobně užívanou Stephenem Wattem, který byl blízkým přítelem počítačového hackera a kriminálníka Alberta Gonzaleze.\n\nDne 18. května 2008, byl Jonathan James nalezen mrtvý ve své sprše se střelnou ránou v hlavě, kterou si sám způsobil. Jeho sebevražda byla zřejmě motivována přesvědčením, že by byl trestně stíhán za zločiny, které nespáchal. \"Já jsem upřímně, upřímně neměl nic společného s TJX\", napsal James v dopisu na rozloučenou. \"Nemám víru v systém spravedlnosti. Možná, že mé dnešní činy a tento dopis pošle silnější zprávu veřejnosti. Ať tak či onak, ztratil jsem kontrolu nad touto situací, a to je můj jediný způsob, jak kontrolu získat.\"\n"}
{"id": "1051233", "url": "https://cs.wikipedia.org/wiki?curid=1051233", "title": "Mistrovství světa v biatlonu 2015", "text": "Mistrovství světa v biatlonu 2015\n\nMistrovství světa v biatlonu 2015 se konalo od 3. do 15. března 2015 na biatlonovém stadionu Kontiolahti Stadium ve finském Kontiolahti (vlastní závody probíhaly od 5. do 15. března). Většina závodů se běžela za umělého osvětlení.\n\nJednalo se o 47. ročník mistrovství světa v biatlonu. Výsledky závodů na šampionátu se započítávaly do celkového pořadí světového poháru.\n\nNa mistrovství byl nejúspěšnější francouzský tým, který získal celkem 6 medailí, z toho tři zlaté. Největší zásluhu na tom měla Marie Dorinová Habertová, která zvítězila ve sprintu i ve stíhacím závodu. Navíc obsadila dvě druhá místa s ženskou i smíšenou štafetou a stala se tak nejúspěšnější závodnicí mistrovství. Mezi muži získal nejvíce zlatých medailí Němec Erik Lesser za stíhací závod a za mužskou štafetu. Absolutně nejvíce medailí – celkem pět – získal Tarjei Bø, ovšem většina z nich byla za třetí místa. Největším překvapením mistrovství bylo vítězství Rusky Jekatěriny Jurlovové ve vytrvalostním závodu podobně jako stříbrná medaile Kanaďana Nathana Smithe ze sprintu. Zklamání naopak přineslo mistrovství domácí Kaise Mäkäräinenové, která získala jen jednou bronzovou medaili za vytrvalostní závod. Zcela bez medaile pak zůstala Darja Domračevová, vítězka světového poháru a majitelka tří zlatých medailí ze Soči.\n\nPro české reprezentanty bylo toto mistrovství se čtyřmi medailemi nejúspěšnějším v historii. Přesvědčivě zvítězili hned v prvním závodě – smíšené štafetě, Gabriela Soukalová přidala stříbrnou medaili z vytrvalostního závodu a Ondřej Moravec stříbrnou ze závodu s hromadným startem a bronzovou z vytrvalostního závodu. Moravec se tak s celkem třemi medailemi přiřadil k nejúspěšnějším závodníkům mistrovství.\n\nO pořádání Mistrovství světa v biatlonu ve finském Kontiolahti bylo rozhodnuto na základě hlasování delegátů Mezinárodní biatlonové unie 5. září 2010 na kongresu v ruském Petrohradu. Oba kandidáti už dříve několikrát mistrovství světa pořádali. Kontiolahti bylo bráno jako outsider této kandidatury, ale nakonec získalo 23 hlasů a zvítězilo. Oslo obdrželo hlasů 20.\n\nKontiolahti se prezentovalo jako místo, kde bude téměř jistě v době šampionátu zaručený sníh, díky velkému sněhovému skladu a také chlazeným tratím, které mohou být pokryté sněhem už od října. Pořadatelé se navíc zaručili, že Kontiolahti Stadium bude do roku 2015 vybaven novým systémem osvětlení a novými budovami pro sportovce a správu šampionátu.\n\nProti tomu norský tým podporoval Oslo prostřednictvím videa, ve kterém biatlonistka Ann Kristin Flatlandová představila stadion a výhody zdejšího regionu jako například umístění šampionátu v hlavním městě.\n\nMistrovství světa pořádala Mezinárodní biatlonová unie IBU ve spolupráci s finským biatlonovým svazem, hlavním manažerem akce byl Esa Haapala. Vedení závodů zvláště oceňovalo zapojení dobrovolníků a kvalitu tratí, za problém naopak označovalo organizaci dopravy v prvních dnech šampionátu.\n\nCelkově navštívilo šampionát 88 300 diváků, a to ať už přímo na stadionu, nebo na náměstí v nedalekém Joensuu. Pořadatelé byli s tímto číslem spokojeni, i když doufali ve vyšší účast. Prezident IBU Nor Anders Besseberg uvedl, že šampionát sledovalo i mnoho lidí prostřednictvím televize; jednu z největších sledovanosti dosáhlo například Německo, kde přenosy sledovalo šest milionů diváků.\n\nPřenos ze šampionátu zajišťovala finská televize Yleisradio, která vysílala 18 hodin přímých přenosů. Celkem se z mistrovství světa odvysílalo přibližně 300 hodin v televizích po celém světě s přibližně 500 milióny diváky. Přenosy zajišťovalo 38 kamer a 300 pracovníků. Kromě toho německá ARD, norská NRK a švédská SVT organizovaly svá vlastní vysílání.\n\nV Česku přenášela program šampionátu Česká televize na kanálu ČT sport. ČT měla na místě malý štáb a do vysílání vkládala přímé vstupy s rozhovory s českými reprezentanty a trenéry.\n\nZa maskoty mistrovství světa vybrali organizátoři medvědy Nelly a Nalle, kteří ale nebyli pro finské Kontiolahti žádnou novinkou, protože působili už na šampionátu v roce 1999. Navíc se od té doby také účastnili všech závodů Světového poháru v Kontiolahti. Na medvědy padla volba i proto, že město má přímo ve svém znaku vyobrazeného medvěda a navíc slovo znamená ve finštině medvěd.\n\nNa programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\n\nV úvodním závodě – smíšených štafetách – vybojovalo české družstvo přesvědčivým způsobem zlatou medaili. První úsek již tradičně rozjížděla Veronika Vítková, která sice při každé střelbě udělala dvě chyby, ale zásluhou nejlepšího běhu nakonec předávala první (těsně před největším překvapením tohoto úseku, Japonkou Fujuko Suzukiovou). Trenér Ondřej Rybář její výkon zvláště ocenil: „\"Hodně se rozhodovalo už na prvním úseku, kde Verča měla čtyři dobíjení, ale výborně běžela a udržela čelo.\"“\nGabriela Soukalová na druhém úseku střílela jako v mnoha posledních závodech čistě, ale předstihly ji dvě nejlepší závodnice tohoto ročníku světového poháru, Finka Kaisa Mäkäräinenová a především Běloruska Darja Domračevová. Přesto předávala jen s malou ztrátou. Michal Šlesingr se brzy dostal na druhé místo a postupně stahoval náskok vedoucího běloruského závodníka Vladimira Čepelina. Oba shodně stříleli (vleže čistě, vstoje s dvěma chybami). Ondřej Moravec pokračoval na posledním úseku ve snižování náskoku Bělorusů. Při první střelecké položce udělal stejně jako pomaleji běžící Jurij Ljadov jednu chybu a krátce po odjezdu ze střelnice Bělorusa předstihl. Bylo zřejmé, že kromě Bělorusů budou o medaile čeští závodníci bojovat ještě s Francouzi a Nory, za něž finišovali čistě střílející Martin Fourcade a Tarjei Bø. Při poslední střelbě minul Moravec opět jeden terč a odjížděl ze střelnice na prvním místě před Fourcadem s náskokem 18 sekund. Ten sice zpočátku náskok ještě mírně stáhl, ale v druhé polovině kola už stejně jako Nor nebyl schopen českého reprezentanta dostihnout. Moravec tak přijel do cíle s bezpečným náskokem a s českou vlajkou v rukou. Česká reprezentace tím dosáhla na zlatou medaili z mistrovství světa po 10 letech, když naposledy vyhrál v roce 2005 Roman Dostál vytrvalostní závod v Hochfilzenu.\n\nNa druhém místě skončila Francie, když Martin Fourcade udržel dostatečný náskok před třetími Nory. Rusko a Německo nenasadily do štafety své nejsilnější závodníky (nestartoval nejlepší Němec Simon Schempp ani nejlepší Ruska Jekatěrina Glazyrinová) a jejich štafety skončily na šestém (Německo) a desátém místě (Rusko).\n\nMužské i ženské střelby ovlivnil nárazový vítr a u žen i sněžení. Vedoucí závodníci této disciplíny zde výrazně chybovali: Darja Domračevová zasáhla z deseti terčů jen pět a Simon Schempp jen tři.\n\nČeským mužům vyšla střelba lépe než ženám. Nezískali sice žádnou medaili, ale mezi prvními patnácti měli jako jediní tři zástupce: sedmý skončil Michal Šlesingr, devátý Ondřej Moravec a jedenáctý bezchybně střílející Jaroslav Soukup. Závod vyšel nejlépe Norům: bratři Johannes Thingnes Bø a Tarjei Bø získali zlatou a bronzovou medaili. Nečekaně druhý byl Kanaďan Nathan Smith, který dosud neměl pódiové umístění nejen z mistrovství světa, ale ani z žádného závodu světového poháru.\n\nČeské ženy byly více ovlivněny měnícími se podmínkami: např. Eva Puskarčíková nechybovala vleže ani jednou, naopak vstoje šly všechny její rány mimo. Ani ostatním českým reprezentantkám střelba nevyšla, a i když Veronika Vítková a oproti dřívějším sprintům i Gabriela Soukalová rychle běžely, nestačilo to na lepší než 15. a 18. místo. Jedinou bezchybně střílející byla Weronika Nowakowská-Ziemniaková, která získala stříbrnou medaili. Zvítězila stále se zlepšující Francouzka Marie Dorinová Habertová.\n\nTyto nedělní závody se jely již v lepším počasí a nedošlo proto k tolika překvapením jako v sobotu. Michal Šlesingr udělal při první střelbě jednu chybu, ale pak střílel čistě a postupně se propracovával dopředu. Poslední položku vstoje zvládl Šlesingr také bezchybně, i když předposlední ránu dlouho zaměřoval. Vyjížděl čtvrtý se ztrátou šesti sekund na dvojici Tarjei Bø, Anton Šipulin. Jejich ztrátu postupně snižoval, ale tyto velmi dobré běžce již nepředjel a skončil tak čtvrtý. Ondřej Moravec do poloviny závodu stahoval náskok na nejlepší, ale s celkově dvěma chybami na střelnici nedosáhl na lepší než deváté místo. Zvítězil Erik Lesser, který jako jediný zvládl čistě všech 20 střeleckých položek.\n\nV závodě žen zlepšující se podmínky paradoxně nesvědčily Veronice Vítkové, když v obou střelbách vleže udělala po dvou chybách. \"„Možná se Verča zalekla toho, že se oproti nástřelu trochu uklidnil vítr,“\" komentoval to trenér žen Zdeněk Vítek. Další střelby vstoje už zvládla česká reprezentantka bezchybně, ale stačilo to jen na 11. místo. Závod se vydařil Gabriele Soukalové, která udělala jen jednu chybu hned při první střelbě. Pak už střílela třikrát čistě a tak se z 18. místa na začátku závodu postupně propracovala až na konečné páté místo. Způsobem start-cíl zvítězila Francouzka Marie Dorinová Habertová, která tak získala dvě zlaté medaile ve dvou dnech.\n\nGabriela Soukalová zahájila závod velmi dobře – rychle běžela a čistě střílela, i když při třetí střelbě dvě rány z pěti mířily na samý okraj terče. Až při závěrečné položce vstoje se jí předposlední střela nepovedla. Přesto se udržovala na průběžném prvním místě, když Italka Dorothea Wiererová o několik minut později doběhla za ní jen o 1,6 sekundy. Ještě blíže se Soukalové přiblížila domácí Kaisa Mäkäräinenová, která sice měla po poslední střelbě ztrátu 32 sekund, ale za vydatné podpory diváků ji nečekaně rychle snižovala; přesto dokončila 1,2 sekundy za Soukalovou. Trenéři i reportéři ČT už věřili, že Soukalovou nikdo nepředstihne. Nakonec ji však porazila málo známá Ruska Jekatěrina Jurlovová, jejímž nejlepším umístěním do té doby byla dvě pátá místa v závodech světového poháru. Rychle a jako jediná závodnice čistě střílela, a i když běžela o téměř minutu a půl pomaleji, nakonec Soukalovou o 23 sekund porazila. Česká reprezentantka tak získala stříbrnou medaili, první svoji individuální medaili z mistrovství světa.\n\nDalší Češka Veronika Vítková sice při střelbách udělala dvě chyby, a i když se jí podle jejích slov neběželo dobře, skončila díky dobrému běhu osmá. Eva Puskarčíková s dvěma chybami doběhla na 24. místě. V závodu překvapivě nestartovala vítězka obou předcházejících individuálních běhů na tomto mistrovství světa Marie Dorinová Habertová, která podle svých slov neměla na této trati velké šance na úspěch.\n\nVe stejné soutěži mužů se největší šance z českých reprezentantů přisuzovaly Michalu Šlesingrovi, který v dosavadních závodech na tomto mistrovství skončil vždy do 7. místa. Šlesingr však minul hned první terč a v průběhu závodu přidal další dvě chyby. Přesto si druhým nejlepším během udržoval dobrou pozici a skončil nakonec na 14. místě. Další český reprezentant Ondřej Moravec začal jen o málo pomaleji než Šlesingr. Při druhé střelbě udělal jednu chybu, pak však již střílel čistě a postupně se propracovával dopředu. Na začátku posledního kola byl čtvrtý, s 14sekundovou ztrátou na bezchybně střílejícího francouzského závodníka Simona Fourcada. Tuto ztrátu však dokázal smazat – v cíli měl o 5 sekund lepší čas než Francouz a figuroval na průběžném třetím místě. Několik dalších favoritů však stále bylo na trati, například norská legenda Ole Einar Bjørndalen nebo bezchybně střílející Rus Alexej Volkov, a proto nebyla Moravcova bronzová medaile jistá. Všichni, především vinou horšího běhu, však dojížděli do cíle až na dalších místech. Posledním závodníkem, který mohl českého reprezentanta ohrozit, byl Němec Arnd Peiffer. Ten však při poslední střelbě minul dva terče a Moravec si oddychl: „\"Kdybych měl dneska zase brambory, asi bych si to šel hodit\"“. Narážel tím na svoje dvě čtvrtá místa na minulém světovém šampionátu v Novém Městě na Moravě.\n\nV závodě zvítězil především díky nejrychlejšímu běhu Martin Fourcade, pro nějž to byla po stříbru ze smíšené štafety druhá medaile z tohoto mistrovství. Druhé místo obsadil Nor Emil Hegle Svendsen, kterému se v posledních závodech příliš nedařilo.\n\nV štafetě žen byly největšími favoritkami české reprezentantky, které vyhrály tři z předcházejících pěti závodů ve světovém poháru. Tradičně na prvním úseku jedoucí Eva Puskarčíková začala sice trochu pomaleji a po dvou dobíjeních při střelbě vstoje předávala až na 12. místě, ale v kontaktu s vedoucími závodnicemi. Gabriela Soukalová odstřílela svoje položky čistě; při druhé zastávce na střelnici tak využila zaváhání několika soupeřek a dostala se do čela. Před koncem úseku ji sice předjela Italka, ale dokončila na druhém místě s jen dvousekundovou ztrátou. Jitka Landová už při střelbě vleže využila všech 8 nábojů a propadla se na 8. místo. Po střelbě vstoje pro ni čtyři nepřesné střely znamenaly trestné kolo, vůbec první pro české ženské štafety v tomto ročníku světového poháru. Landová se pak chyby snažila napravit dobrým během, ale rozestupy v této fázi závodu byly už tak velké, že se posunula jen na 8. místo. Také Veronika Vítková se na posledním úseku posouvala v průběžném pořadí dopředu, ale na střelnici potvrdila, že střelba vleže jí v posledním období nevycházela: musela na dvě trestná kola. Vstoje sice nechybovala, ale to ji už k lepšímu místu nepomohlo a tak české reprezentantky skončily nakonec osmé, což byl jejich nejhorší výsledek za poslední rok. Přesto získaly malý křišťálový globus za celkové prvenství v hodnocení této disciplíny.\n\nU českých mužů začal stejnou disciplínu Michal Krčmář, který čistě střílel a předával na čtvrtém místě Jaroslavu Soukupovi. Ten si na druhém úseku sice přišlápl hůlku a spadl, ale ztratil tím jen několik sekund. Zato zvládl čistě střelbu vstoje, která se mu v posledním období nedařila, a díky tomu předával jen se ztrátou 18 sekund na vedoucí Francouze. Michal Šlesingr udělal sice dvě chyby při své druhé střelbě, ale protože ani ostatním štafetám se s výjimkou vedoucích – a nakonec i vítězných – Němců příliš nedařilo, dostal se na druhé místo. Na tom se zpočátku udržoval také Ondřej Moravec, který však ztratil dvě místa při střelbě vleže, kdy musel vinou svých chyb i padajícího Svendsena, který do něj strčil, využít všechny náhradní náboje. Ještě větší problémy postihly Moravce při poslední střelbě, kdy chtěl po třetí střele příliš rychle dobít, zasekla se mu prázdná nábojnice a zbylé náboje musel vkládat do komory ručně. Trenér Rybář to komentoval slovy „\"Ten poslední úsek je strašně těžký, tam si chyby nemůžeme dovolit, jenže on je udělal.\"“ Do posledního kola odjížděl Moravec šestý a i když se mu podařilo dostihnout Rakušana Dominika Landertingera, v cílové rovince jej už nedokázal předjet. Česká štafeta tak skončila o 0,3 sekundy šestá.\n\nPři závodu žen panovalo velmi dobré počasí a i díky tomu střílela většina závodnic první položku čistě; jen Veronika Vítková a domácí Kaisa Mäkäräinenová udělaly tři chyby a ztratily tak naději na medaile i dobré umístění. Brzy všem začala odjíždět Darja Domračevová, která na tomto mistrovství nezískala zatím žádnou medaili. Gabriela Soukalová se udržovala ve skupině, která Bělorusku stíhala. Ta při třetí střelbě dvakrát chybovala; Soukalová zastřílela čistě a na chvíli se dostala do čela závodu. Brzy ji však předjela pozdější vítězka – Ukrajinka Valj Semerenková. Při poslední zastávce na střelnici udělala Soukalová jednu chybu při poslední střele. Odjížděla čtvrtá, ale na zlepšení pozice už neměla síly. Sice předjela Němku Hildebrandovou, jenže se před ní dostaly Italka Oberhoferová a Domračevová. Přesto byla Soukalová s pátým místem spokojená. Veronika Vítková po dalších třech chybách na střelnici skončila na předposledním 29. místě.\n\nVe stejné soutěži mužů udělali všichni čeští reprezentanti hned při první střelbě po jedné chybě. Zatímco Ondřej Moravec a Michal Šlesingr se brzy dotáhli na hlavní skupinu závodníků, Jaroslavu Soukupovi se to už nepodařilo a po dalších dvou chybách při třetí střelbě skončil na 24. místě. Moravec zastřílel všechny další položky čistě a od poloviny závodu se udržoval ve vedoucí skupině. Poslední položku odstříleli čistě rovněž Norové Ole Einar Bjørndalen, Tarjei Bø a Slovinec Jakov Fak. Tato trojice spolu s Moravcem odjížděla ze střelnice s více než desetisekundovým náskokem před pronásledovateli. Zatímco veterán Bjørndalen už neměl rychlost, Jakov Fak nastoupil před posledním velkým stoupáním a malý náskok udržel až do cíle. Zachytit se ho dokázal jen Moravec, který si tím dojel pro druhé místo a získal tak svoji třetí medaili na tomto mistrovství světa. „\"Nastoupil už v kopci a tam mi cuknul,\"“ popsal Moravec závěr závodu.\n\nMichal Šlesingr při třetí střelbě udělal, stejně jako vedoucí závodník světového poháru Martin Fourcade, dvě chyby a propadl se až na 22. místo. Na rozdíl od Fourcada se český reprezentant dokázal propracovat dopředu a téměř dojel vedoucí čtveřici. Oproti Soukalové však nebyl se svým pátým místem spokojen.\n\n"}
{"id": "1051234", "url": "https://cs.wikipedia.org/wiki?curid=1051234", "title": "Sociální integrace", "text": "Sociální integrace\n\nSociální integrace je nejvyšší úrovní socializace, jedná se tedy o proces začleňování člověka do společnosti. Integrace bývá také definována jako „oboustranný psychosociální proces sbližování minority znevýhodněných a majority intaktních.’’ Jde o začlenění osob do většinové společnosti a jejího každodenního života. Je to schopnost naučit se správně žít, cítit se přijatý a identifikovat se s majoritní společností. Komplikace při integraci se týkají převážně lidí a skupin, kteří se od ostatních liší (lidé s postižením, etnické menšiny, přistěhovalci a uprchlíci, lidé propuštění z vězení) a proto k jejich úplné socializaci nedochází přirozeným způsobem. Je proto nutné těmto lidem pomáhat a jejich integraci do společnosti podporovat.\n\nZa účelem integrace je jedinec nucen podstoupit učení se emotivnímu i sociálnímu. V integraci hraje nejdůležitější roli správná motivace jedince, neboť celý proces může být velmi náročný. Ze sociálního hlediska lze říci, že jedinci se znevýhodněním tvoří menšinovou skupinu, která se nachází v diskriminované pozici a je na ní proto vyvíjen velký tlak. Tohle může způsobit pokusy jedince zapírat svůj handicap či odlišnost a snahu distancovat se od menšiny, ke které náleží.\n\nProces integrace člověka lze rozdělit na dva různé přístupy:\n\n\nInkluze je proces, kdy se příslušníci menšin nebo znevýhodněných skupin zúčastňují stejných běžných aktivit jako lidé z většinové společnosti. Jde o „vyšší stupeň integrace postižených nebo znevýhodněných jedinců do společnosti a jejích institucí“.\nZákladní rozdíl mezi integračními a inkluzivními postupy je v tom, že integrační postupy zajišťují a vytvářejí znevýhodněným jedincům speciální podmínky. Jako příklad lze uvést vzdělávání zdravotně postižených osob. Jako integrační postup lze brát speciální školy pro postižené děti, zatímco inkluzivní postup (inkluzivní vzdělávání) je zařazování znevýhodněných žáků do běžných škol (samozřejmostí je vytváření bezbariérových přístupů nebo používání speciálních pomůcek). Inkluzivní postup může být pro daného jedince náročnější, avšak umožňuje i majoritní společnosti snadněji přijmout hlavní myšlenku inkluze, tedy to, že jsou si všichni lidé rovni.\n\nV dnešní době globalizace se zrychluje migrace a tedy i míšení kultur. Často však dochází k napětí mezi menšinami nebo mezi menšinou a většinou a k následným mezikulturním střetům. V etnické integraci lze mluvit o třech modulech, které společnosti využívají k zamezování těchto konfliktů:\n\n\nPokud sociální integrace určité etnické nebo kulturní skupiny do většinové společnosti selhává, dochází ke vzniku paralelní společnosti.\n\nIntegrace osob se zdravotním postižením závisí na závažnosti jejich handicapu a tím tedy i na míře samostatnosti a závislosti na jiných lidech. Je mnoho oblastí života, do kterých se handicapovaný člověk potřebuje integrovat. Jde hlavně o integraci pracovní, školskou a společenskou. Jedná se o podporované zaměstnávání handicapovaných osob, o zařazování handicapovaných dětí do běžných tříd či o vytváření bezbariérového prostředí.\n\nHandicapovaný jedinec má při procesu integrace jistá omezení možností, jejichž míru určuje závažnost jedincova postižení. Tyto omezení integrace mohou dosahovat různých stupňů tzv. integrační škály.\nTěmito stupni potom jsou:\n\nPomoc při integraci zdravotně postižených osob poskytují různé občanské iniciativy a neziskové organizace. Osoby s těžkým handicapem často končí v ústavní péči, tedy v domovech pro osoby se zdravotním postižením. Nejpočetnější skupinu však tvoří lidé s lehčí formou postižení, kterým pomoc při jejich integraci nabízejí služby jako je chráněné bydlení či podporované zaměstnávání. Pomoc a informace pro rodiny s dětmi se zdravotním postižením nabízí například český portál Šance Dětem.\n\n\n"}
{"id": "1051239", "url": "https://cs.wikipedia.org/wiki?curid=1051239", "title": "Kostel svaté Barbory (Rynoltice)", "text": "Kostel svaté Barbory (Rynoltice)\n\nKostel svaté Barbory v Rynolticích je barokní římskokatolický farní kostel v obci Rynoltice v libereckém okrese. Nachází se ve středu obce asi 250 metrů jižně od hlavní silnice.\n\nV roce 1364, kdy existuje první zmínka o Rynolticích je zřejmé, že obec měla farní kostel, a to před tímto datem.\n\nV roce 1669 byl v Rynolticích postavena na území starého hřbitova kaple (dnes kostel sv. Barbory). V roce 1701 kolem starého hřbitova postavena zeď. V letech 1745–1748 byla kaple přestavěna na barokní kostel zasvěcený rovněž sv. Barboře, a rozšířena a přistavěna byla i věž se základnou 25 metrů. Kostel byl vyzdobený v roce 1746.\n\nLipové stromořadí vedoucí ke kostelu bylo zasazeno v roce 1850. Roku 1879 byl postaven nový hřbitov západně od obce, jako náhrada za zrušený, který byl v centru obce u kostela.\n\nOd roku 2014 je kostel přístupný pro veřejnost, je však otevřen pouze v určených hodinách. Kromě bohoslužeb se zde konají koncerty. Kostel prochází postupnou obnovou za podpory Ministerstva kultury v rámci programu Podpora obnovy kulturních památek jako památka v havarijním stavu.\n\nKostel je hladký, s půlkruhově uzavřeným presbytářem a se západní hranolovou věží. Presbytář je sklenut konchou, na které je freska zobrazující \"Stětí sv. Barbory\". V lodi se nachází na nízké valené klenbě na rákos nanesená nezřetelná nástropní malba \"Apoteózy sv. Barbory\" z 18. století. Dohromady se však na klenbě kostela nacházejí celkem tři fresky oslavující patronku kostela sv. Barboru. Autor fresek není známý. Kruchta je tříramenná, dřevěná.\n\nHlavní oltář a kazatelny jsou vybaveny plastikami. Nacházejí se zde hybné sochy sv. Markéty, sv. Kateřiny, andělů a sedících evangelistů z roku 1746. Na bočních oltářích zasvěcených \"Panně Marii Karlovarské\" a sv. Janu Nepomuckému jsou kopie obrazů Jana Jiřího Heinsche.\n\nV blízkosti kostela se nachází pomník místním obyvatelům, kteří padli v první světové válce.\n\nNedaleko od kostela je pozdně barokní fara pocházející z 2. poloviny 18. století. Je to jednopatrové volné stavení se štítem. V současnosti je však rynoltická farnost spravována ze sídla v Dlouhého Mostu. Administrátorem excurrendo je P. Pavel Maria Eduard Mayer, OP.\n\n\n\n"}
{"id": "1051241", "url": "https://cs.wikipedia.org/wiki?curid=1051241", "title": "Akeboshi", "text": "Akeboshi\n\nJošio Akeboši ( \"Akeboši Jošio\", 1. června 1978 Jokohama), známější pod jménem Akeboshi, je japonský popový a folkový zpěvák. Nejvíce se proslavil písní \"Wind\" (Vítr). Jeho příjmení znamená „jasná hvězda“, zatímco jeho křestní jméno „poctivý muž“.\n\nNaučil se hrát na klavír, když mu byly tři roky, později se naučil hrát i na kytaru. Studoval hudbu v Liverpoolu, což velmi ovlivnilo jeho styl. Ještě před debutem produkoval dvě písně čtvrtého alba Macu Takako, \"A piece of life\".\n\nPrvní Akeboshiho album, \"Akeboshi\", bylo publikováno 22. června 2005 v Epic Records, v Japonsku.\n\n\nVětšina z těchto písní jsou jen přezpívané písně z mini-alb.\n\nAkeboshiho druhé album, \"Meet Along the Way\" bylo publikováno 7. listopadu 2007 v Epic Records v Japonsku. \n\n\nJeho třetí album, \"Roundabout\" bylo publikováno 11. června 2008 v Epic Records v Japonsku. Neobsahuje žádné nové písně, ale spíše živé verze některých z jeho největších hitů.\n\n"}
{"id": "1051242", "url": "https://cs.wikipedia.org/wiki?curid=1051242", "title": "Špitálka (usedlost)", "text": "Špitálka (usedlost)\n\nŠpitálka je usedlost v Praze-Dejvicích na Hanspaulce. Usedlost se nalézá na adrese Na Špitálce 12/17. \n\nPrvní zmínky o vinici pochází z první poloviny 16. století, viničný lis zde stál od roku 1539. Vinice byla známá také pod názvem Arcibiskupská vinice. Původní vinice patřila křižovnickému klášteru neboli špitálu sv. Františka, podle něhož má jméno. Byla silně poškozena během válek 1742. Současná budova pochází z konce 18. století a dnes slouží k bydlení. Usedlost je památkově chráněná od roku 1958. Podle usedlosti je pojmenována autobusová zastávka Špitálka.\n\nJako většina dejvických vinic, vznikla i Špitálka spojením původních, menších vinic. Na spojené vinice postavil již roku 1539 Jiřík Koník viničný lis. V roce 1568 měla vinice rozlohu 14 strychů. V roce 1573 byla vinice prodána Janu Komedkovi z Rovin, hofmistrovi na arcibiskupově dvoře. Toho samého roku koupil vinici pražský arcibiskup Antonín Brus z Mohelnice. Antonín Brus byl zároveň velmistr řádu křížovníků s červenou hvězdou. Vinice se podle majitele nazývala v té době Arcibiskupská a vrchnostenské právo k ní mělo v té době proboštství. Ovšem, podle pražského kláštera křížovníků, též nazývaného Špitál svatého Františka, se začalo vinic brzy přezdívat Špitálka. V době, kdy vinici vlastníl Antonín Brus a poté jeho následník Zbyněk Berka z Dubé, došlo ke zdvojnásobení pozemků vinice, k přestavbě a zvětšení viničního lisu a ke vzniku obytné části - vlastní usedlosti Špitálka. \n\nV roce 1619 odebraly zemské stavy vinici křižovnickému velmistru a v roce 1620 ji poté prodali Václavu Litoměřickému z Jizbice zároveň došlo k jejímu vyjmutí z vrchnostenského vlastnictví a stala se nakrátko svobodnou nemovitostí. Po Bitvě na Bílé hoře bylo ovšem stav vrácen před rok 1619. Během válek o rakouské dědictví byly v roce 1742 vinice i usedlost zničeny francouzskými vojáky.\n\nKřižovníci však vinici i usedlost brzy zase obnovili. Podle Josefínského katastru patřilo ke Špitálce 5 jiter vinice a 2 jitra zahrad a pastvin, pole zde nebyla, zatímco podle Stabilního katastru (před polovinou 19. století) to bylo pouze 100 sáhů vinice a 7,5 jitra polí (celkem 7 jiter a 1410 sáhů).\n\nKoncem 18. století došlo k přestavbě usedlosti a od té doby sloužila křižovníkům jako letní sídlo, od počátku 19. století byly bývalé vinice pronajímány.\n\nBudova se čtvercovým základem, která se dnes na místě bývalé usedlosti Špitálka nalézá, vznikla na konci 18. století. Hlavní budova má valbovou střechu a má podkroví. Kromě toho se k budově z východní strany přimyká bývalé hospodářské stavení s podkrovím a sedlovou střecho. Budova slouží jako obytný dům a je v soukromém vlastnictví.\n"}
{"id": "1051244", "url": "https://cs.wikipedia.org/wiki?curid=1051244", "title": "Ondřej Měšťák", "text": "Ondřej Měšťák\n\nOndřej Měšťák (* 23. května 1981) je český plastický chirurg. Zabývá se především rekonstrukcemi prsní tkáně a břišní stěny po onkologických onemocněních. Je synem plastického chirurga Jana Měšťáka.\n\nVystudoval 3. lékařské fakultě Univerzity Karlovy, kde také složil specializační zkoušku v oboru\nplastické chirurgie. Na 1. lékařské fakultě UK vystudoval postgraduální studium v oboru experimentální chirurgie a tkáňového inženýrství. Jako první český lékař provedl rekonstrukci prsu s užitím přenosu tukové tkáně obohacené o kmenové buňky. V rámci vědeckého výzkumu se věnuje zejména vývoji biomateriálů, konkrétně hydrogelů a biologických materiálů pro rekonstrukce měkkých tkání a užití kmenových buněk izolovaných z tukové tkáně. Roku 2014 jako první český lékař získal od Americké společnosti plastických chirurgů (ASPS) ocenění za publikační činnost, konkrétně za studii o rekonstrukci prsu po mastektomii pomocí vlastního tuku.\n\nV roce 2014 absolvoval, na vlastní náklady, humanitární misi v Jordánsku (v rámci\nprogramu \"Treating Wounded Syrians\"), na pomoc obětem občanské války v Sýrii. Provedl zde 25 operací.\n\nV roce 2012 spoluzaložil mezinárodní společnost IPRAS-TA (\"International Confederation of Plastic and Aesthetic Surgery Societies - Trainees Association\"), která sdružuje mladé plastické chirurgy z celého světa, nyní je členem jejího výkonného výboru.\n\nSpoluzaložil mezinárodní edukační projekt New Mamma, který slouží ke zvýšení informovanosti žen s karcinomem prsu o rekonstrukcích prsu.\n\nJako lékař působí na klinice plastické chirurgie Nemocnice Na Bulovce a 1. lékařské fakulty Univerzity Karlovy a na soukromé klinice Esthé.\n\n"}
{"id": "1051245", "url": "https://cs.wikipedia.org/wiki?curid=1051245", "title": "Egyptská fotbalová reprezentace do 20 let", "text": "Egyptská fotbalová reprezentace do 20 let\n\nEgyptská fotbalová reprezentace do 20 let reprezentuje Egypt na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051246", "url": "https://cs.wikipedia.org/wiki?curid=1051246", "title": "Jesca Hoop", "text": "Jesca Hoop\n\nJesca Hoop (* 21. dubna 1975) je americká zpěvačka a kytaristka. Narodila se do mormonské rodiny, ale poté, co se její rodiče rozvedli, se přestala náboženství věnovat. Již od dětství se věnovala zpěvu. Narodila se ve městě Santa Rosa, později se přestěhovala do Los Angeles. Zde začala pracovat jako chůva dětí hudebníka Toma Waitse, který jí pomohl v počátcích její hudební kariéry. Tom Waits její hudbu popsal jako „plavání v nočním jezeře“. Své první album nazvané \"Kismet\" vydala v roce 2007. Později vydala několik dalších alb; v písni „Murder of Birds“ z alba \"Undress\" (2014) s ní zpíval Guy Garvey, frontman anglické skupiny Elbow. Roku 2016 vydala kolaborativní album \"Love Letter for Fire\" s hudebníkem Samem Beamem.\n\n\n"}
{"id": "1051250", "url": "https://cs.wikipedia.org/wiki?curid=1051250", "title": "Ubuntu MATE", "text": "Ubuntu MATE\n\nUbuntu MATE je linuxová distribuce odvozená od operačního systému Ubuntu, na jehož základech staví. Jako grafické prostředí používá MATE. MATE je pokračováním desktopového prostředí GNOME starší řady 2, které bylo použito jako výchozí grafické prostředí ve starších verzích Ubuntu až do verze Ubuntu 10.10. Tímto tedy Ubuntu MATE navazuje na starší verze Ubuntu a cílí na uživatele Ubuntu, kteří byli spokojenější s tradičním rozhraním před příchodem nového rozhraní Unity či GNOME řady 3. Cílem Ubuntu MATE je stabilní, snadno použitelný operační systém s nastavitelným pracovním prostředím a tradičním pojetím pracovní plochy. Ubuntu MATE je od verze 15.04 oficiálně podporovanou odnoží Ubuntu.\n\nPrvním vydáním bylo Ubuntu MATE 14.10. Později byla zpětně vydána i verze Ubuntu MATE 14.04, založená na Ubuntu 14.04, která měla víceletou podporu, podobně jako ji mají jiné deriváty Ubuntu. Verze 15.04 byla první verzí, která získala status oficiální odnože Ubuntu. Verze 16.04 byla první standardně vydanou LTS verzí.\n\nKaždých šest měsíců je uveřejněná nová verze Ubuntu MATE a má svoje kódové jméno a číslo. Číslo verze je založené na měsíci jejího uveřejnění, takže například \"14.10\" reprezentuje říjen 2014. Jedná se o tzv. standard Y.MM. Níže je seznam minulých a plánovaných verzí.\n\nJednou za dva roky vychází verze s dlouhodobou podporou (LTS - Long-Term Support), což je verze s 36měsíční podporou. Standardní verze, které vycházejí v půlročních cyklech mají délku podpory 9 měsíců.\n\nPoslední vydaná verze LTS je 18.04.\n\nVýchozími aplikacemi Ubuntu MATE jsou webový prohlížeč Firefox, e-mailový klient Thunderbird, kancelářský balík LibreOffice, hudební přehrávač Rhythmbox, správce fotografií Shotwell nebo multimediální přehrávač VLC. A běžné součásti pracovního prostředí MATE jako je správce souborů, prohlížeč obrázků, prohlížeč dokumentů, správce archivů, textový editor.\n\nUbuntu MATE momentálně podporuje architektury Intel x86 a AMD64. Pro zapnutí desktopových efektů je potřebná podporovaná GPU. Ubuntu MATE je také k dispozici pro Raspberry Pi 2 i pro Raspberry Pi 3.\n\n\n"}
{"id": "1051251", "url": "https://cs.wikipedia.org/wiki?curid=1051251", "title": "Maďarská fotbalová reprezentace do 20 let", "text": "Maďarská fotbalová reprezentace do 20 let\n\nMaďarská fotbalová reprezentace do 20 let reprezentuje Maďarsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051253", "url": "https://cs.wikipedia.org/wiki?curid=1051253", "title": "Nazí a mrtví", "text": "Nazí a mrtví\n\nNazí a mrtví (v anglickém originále \"The Naked and the Dead\") je kniha amerického spisovatele Normana Mailera z roku 1948. Jde o protiválečný román, kde autor využil svých zážitků z války v Pacifiku. Tato kniha byla jeho první a zároveň nejúspěšnější knihou. Osud vojáků na tichomořském ostrově se zde stal podobenstvím společenských vztahů. V českém jazyce byla vydána roku 1957 Státním nakladatelstvím krásné literatury, hudby a umění, n.p., Praha v překladu Jiřího Muchy. Režisér Raoul Walsh natočil roku 1958 podle knihy stejnojmenný film.\n\n"}
{"id": "1051255", "url": "https://cs.wikipedia.org/wiki?curid=1051255", "title": "Misijní neděle", "text": "Misijní neděle\n\nMisijní neděle je celosvětový den modliteb za misie spojený s finanční sbírkou určenou na pomoc nejpotřebnějším. Koná se od roku 1926, kdy jej vyhlásil papež Pius XI., v poslední neděli v říjnu. Organizují je Papežská misijní díla.\n\n"}
{"id": "1051256", "url": "https://cs.wikipedia.org/wiki?curid=1051256", "title": "Cesta kolem hornického města", "text": "Cesta kolem hornického města\n\nCesta kolem hornického města je naučná stezka na území města Rudolfov a obcí Jivno a Hlincová Hora v Lišovském prahu, východně od Českých Budějovic. \n\nStezka nahradila stezku \"Rudolfovo město\", která vedla po stejné trase od roku 1990. Koncem roku 2013 rekonstruovaná Cesta kolem hornického města přinesla obnovu poničených naučných panelů, změnu jejich vzhledu a především více informací. Naučná stezka navazuje na sbírky a aktivity Hornického muzea v Rudolfově a je zaměřena na málo známou historii Rudolfova a bezprostředního okolí, přičemž hlavním tématem je hornictví. Stezka měří 5 km, začíná i končí v Rudolfově a je značena žlutými turistickými značkami.\n\n\n"}
{"id": "1051257", "url": "https://cs.wikipedia.org/wiki?curid=1051257", "title": "Slobodan Simović", "text": "Slobodan Simović\n\nSlobodan Simović (srbskou cyrilicí Слободан Симовић; * 22. května 1989, Čačak) je srbský fotbalový záložník, v současnosti hráč klubu Hapoel Kfar Saba.\nMimo Srbsko působil na klubové úrovni v Bělorusku, na Slovensku a v Izraeli.\n\nV Srbsku hrál za FK Novi Sad a Spartak Zlatibor Voda. V únoru 2012 odešel do běloruského týmu FK Dinamo Minsk.\n\nV lednu 2015 přestoupil z běloruského Dinama Minsk do klubu Slovan Bratislava, slovenského šampiona ze sezóny 2013/14. Ve Slovanu podepsal smlouvu na 2½ roku s opcí.\n\nV létě 2016 přestoupil do izraelského klubu Hapoel Kfar Saba.\n\n"}
{"id": "1051259", "url": "https://cs.wikipedia.org/wiki?curid=1051259", "title": "One from the Heart (album)", "text": "One from the Heart (album)\n\nOne from the Heart je soundtrack k filmu \"One from the Heart\" režiséra Francise Forda Coppoly. Autorem veškeré hudby i textů je hudebník Tom Waits, který je nahrál společně se zpěvačkou Crystal Gayle. Při nahrávání tohoto alba se Waits poprvé setkal se svou pozdější manželkou Kathleen Brennan. Soundtrack byl nominován na Oscara za nejlepší filmovou hudbu.\n\nAutorem všech skladeb je Tom Waits.\n"}
{"id": "1051260", "url": "https://cs.wikipedia.org/wiki?curid=1051260", "title": "Na Radosti", "text": "Na Radosti\n\nNa Radosti je čtvrté studiové album české zpěvačky Anety Langerové, které vyšlo v roce 2014. \n\nAutorem skladeb je Aneta Langerová a Jakub Zitko, není-li uvedeno v závorce jinak.\n"}
{"id": "1051271", "url": "https://cs.wikipedia.org/wiki?curid=1051271", "title": "Doug Seegers", "text": "Doug Seegers\n\nDoug Seegers (* 1952) je americký zpěvák a kytarista. Narodil se na Long Island v New Yorku a svou první píseň napsal v šestnácti letech; později žil v Austinu a v Nashville, kde se z něj stal bezdomovec. V roce 2013 jej zde potkala švédská zpěvačka a moderátorka pořadu \"Jills veranda\" Jill Johnson. V jedné epizodě pořadu tak představila Seegerse; ten rovněž nahrál svou píseň „Going Down to the River“, které se ve Švédsku dostalo uznání hitparád. Následně dostal nabídku od společnosti Lionheart Music Group na natočení celého alba, které pod názvem \"Going Down to the River\" vyšlo koncem května 2014. Později album vyšlo i ve Spojených státech amerických (vydalo jej vydavatelství Rounder Records) a Seegers rovněž odehrál koncertní turné. Na albu se nachází například duet se zpěvačkou Emmylou Harris.\n\n"}
{"id": "1051276", "url": "https://cs.wikipedia.org/wiki?curid=1051276", "title": "Kostel svatého Jana Křtitele (Semily)", "text": "Kostel svatého Jana Křtitele (Semily)\n\nKostel Umučení svatého Jana Křtitele v Semilech (v polovině 16. století jmenovaný \"Stětí sv. Jana Křtitele\") je barokní sakrální stavbou na hřbitově v Semilech na vrchu Koštofranku. Je chráněn jako kulturní památka České republiky.\n\nKostel je jednou z nejstarších staveb v Semilech. Byl dřevěný a zachoval se z něj zvon s letopočtem 1590, který ve 21. století visí na věži farního kostela. V období reformace sloužil jako farní kostel pro místní katolickou menšinu, protože farní kostel sv. Petra a Pavla byl zabaven utrakvisty. Po bělohorské bitvě se stal kaplí a pomalu chátral. Roku 1691 neunikl ničivému požáru. Zůstal potom dlouho v troskách, než byla uspořádána sbírka na nový kostel. Základní kámen byl položen v roce 1723. Stavba byla dokončena roku 1727, kdy byl také kostel vysvěcen . Po návratu kostela sv. Petra a Pavla do rukou katolíků začal sloužit kostel na Koštofranku už jen jako hřbitovní. Poslední nákladná oprava kostela proběhla v roce 2005 díky státní dotaci.\n\nKostel má plochý strop. K pětibokému presbytáři byla později přistavěna sakristie, a nad ní roku 1825 oratoř. Střecha vrcholí vížkou se zvonkem. Stěny jsou členěny pilastry. V presbytáři se nachází nástropní malba \"sv. Jana Křtitele, který káže zástupům\" z roku 1761 od pražského malíře Antonína Františka Hampische. Protože Semily patřily hrabatům z rodu Caretto-Millesimo, jejich znak zdobí presbytář. Ze stejného období pochází také iluzívní malovaná architektura hlavního oltáře s výjevem \"hlavy sv. Jana Křtitele ve vězení\".\n\nPředstavený rokokový oltář s mramorovou polychromií byl přenesen v roce 1851 z kaple sv. Jana Nepomuckého v semilském zámku. U hlavního oltáře se nacházejí sochy sv. Veroniky a sv. Heleny. Dva jednoduché protějškové boční oltáře jsou vybaveny obrazy patronů země České sv. Václava a sv. Prokopa, které pocházejí z 18. století. Do přelomu 18. a 19. století patří obrazy \"Panny Marie Růžencové\" a sv. Barbory. Kazatelna je doplněna malovanými obrazy evangelistů, které pocházejí z konce 17. století. Na kruchtě jsou varhany přestěhované sem ze zbouraného farního kostela.\n\nKolem kostela se rozkládá hřbitov, který sloužil původně okolním obcím, a po zrušení hřbitova u sv. Petra a Pavla sem byli pohřbíváni také semilští měšťané. Je zde pohřbeno mnoho významných osobností: mj. nedaleko jižního vchodu také otec F. L. Riegra, mlynář Václav.\n\nPod Koštofrankem se nachází pramen svatého Václava. Tento silný pramen byl objeven již v roce 1793, avšak kamenná studna však byla zřízena až v roce 1857, a její úprava završena postavením schodiště a sochy svatého Václava v roce 1895.\n\nNa Koštofranku sídlil poustevník. Obýval prostý domek s malou zahrádkou přímo na hřbitově. Prvním z těchto poustevníků byl františkánský fráter Ludvík Chmelík z Podmoklic, jehož tu usadila vrchnost roku 1728. K obživě dostával od vrchnosti každoročně rentu: trochu žita, ječmene, hrachu, másla, sýra, soli, piva, masa, svíčky, dříví k topení a jednu borovici na louče. Za tyto dary ministroval ve farním kostele a staral se o kapli. Prožil na Koštofranku třicet let, a po jeho smrti zde byl ustanoven bratr Jan Polívka, řádovým jménem Ivan. Jako člen poustevnického řádu ivanitů se řídil jeho přísnou řeholí, která předepisuje modlitby, rozjímání, posty, tělesné umrtvování, četbu, zpytování svědomí a pokání. Bratr Polívka byl ustanoven za vizitátora pro ostatní ivanity sídlící v okolí. Za josefinských reforem bylo místo poustevníka zrušeno.\n\n\n\n"}
{"id": "1051279", "url": "https://cs.wikipedia.org/wiki?curid=1051279", "title": "Nejlepší česká hudební alba roku 2014 podle médií", "text": "Nejlepší česká hudební alba roku 2014 podle médií\n\nRůzná média zveřejnila své žebříčky nejlepších českých hudebních alb.\n\n\n\n\n\n\n\n"}
{"id": "1051285", "url": "https://cs.wikipedia.org/wiki?curid=1051285", "title": "Jedle Mariesova", "text": "Jedle Mariesova\n\nJedle Mariesova (\"Abies mariesii\") je jehličnatý strom z čeledi borovicovité, rostoucí v Japonsku a blízký příbuzný americké jedle líbezné.\n\n\nStálezelený, jehličnatý a pomalu rostoucí strom, dorůstající 15-30 m. Kmen je rovný. Koruna je oválná či seshora plochá. Borka je zprvu šedá až stříbrnošedomodrozelená, hladká a později téměř bílá. Pupeny jsou kulovité, mírně pryskyřičnaté, červenohnědošedé. Letorosty jsou pouze zpočátku chlupaté, hnědočervenošedé. Jehlice se překrývají, na horních stranách větví směřují vpřed a na spodních jsou hřebenovitě uspořádané a překrývající se; jsou 0,8-2 cm dlouhé a 2-2,5 mm široké, seshora rýhované a světle zelené, šedivě žlutobílé vespod, široké, bez průduchů na horních površích a se 7 řadami průduchů na spodních površích, na koncích zaoblené. Samčí šištice jsou červenožluté a krátké. Samičí šištice (šišky) jsou 7-15 cm dlouhé a 4-5 cm široké, elipsoidní, zakulacené na obou koncích, se zploštělým vrcholem, zpočátku tmavomodré a později černočervenohnědé. Semena jsou žlutočervená, s dlouhým, purpurově hnědým, křídlem.\n\nJedle Mariesova je blízce příbuzná jedli líbezné.\n\nJaponsko - endemicky na ostrově Honšú (pohoří Hakkóda).\n\nVysokohorský strom rostoucí v nadmořských výškách 1000-2800 m. Půdy jsou většinou vulkanického původu, často podzoly, taktéž často mesické, pH půdy je kyselé až neutrální, půdy jsou vlhké ale současně dobře odvodňované. Klima je studené a vlhké, zimy s velkým množstvím sněhu a léta chladná a vlhká, s průměrným množstvím srážek nad 2000 mm. Časté tajfuny snižují maximální věk jedinců jedle Mariesovy opakovanou likvidací její populace. Strom je mrazuvzdorný do -23 °C, nesnáší znečištění ovzduší a sucho, není nicméně náročný na světlo, dokáže růst ve stínu, polostínu a na přímém slunci. Jedle Mariesova tvoří někdy samostatné jednodruhové porosty, častěji ale roste smíšeně s jehličnatými stromy – jedlí Veitchovou, jedlovcem různolistým (\"Tsuga diversifolia\"), smrkem ajanským (\"Picea jezoensis varieta hondoensis\"), borovicí zakrslou, jalovcem obecným (\"Juniperus communis varieta nipponica\") ale i listnatými stromy – břízou Ermanovou, jeřábem \"Sorbus commixta\" a dalšími.\n\nDřevo je pevné a lehké, občas se používá ve stavebnictví, na kuchyňské nářadí a dřevovinu, nicméně díky tomu, že strom roste v nepřístupných horských oblastech, je využití pro dřevo málo časté. V hortikultuře je využíván pouze vzácně a je pěstován pouze v arboretech a botanických zahradách.\n\nStrom není považován organizací IUCN za ohrožený a žádné hrozby nejsou známy , stav jeho populace je stabilní, díky vysoké regenerační schopnosti a výskytu v nepřístupných oblastech. Strom není proto chráněn, nicméně části jeho populace se vyskytují v několika chráněných oblastech.\n\n \n\n\n"}
{"id": "1051286", "url": "https://cs.wikipedia.org/wiki?curid=1051286", "title": "Hřbitov Vrakuňa", "text": "Hřbitov Vrakuňa\n\nHřbitov Vrakuňa (slovensky \"Cintorín Vrakuňa\") je hřbitov v Bratislavě, městské části Vrakuňa na Gagarinově ulici. Do roku 2013 měl název Hřbitov Ružinov (hovorově Ružinovský hřbitov). \n\nStavět se začal v roce 1972, první člověk zde byl pohřben až v roce 1980.\nPřesto, že se nenachází v Ružinově, dostal název Hřbitov Ružinov, neboť se předpokládalo pohřbívání zesnulých zejména z této městské části.\n\n27. března 2013 poslanci městského zastupitelstva rozhodli těsnou většinou o přejmenování, přičemž hlasování iniciovali vrakuňští poslanci.\n\n"}
{"id": "1051287", "url": "https://cs.wikipedia.org/wiki?curid=1051287", "title": "Július Lenko", "text": "Július Lenko\n\nJúlius Lenko (pseudonymy Elo Strmina, J. Oknel, Valaská a i.) (10. prosince 1914, Hybe – 18. ledna 2000, Bratislava) byl slovenský básník a překladatel.\n\nNarodil se 10. prosince v Hybe a vzdělání získával v Liptovském Mikuláši a v Bratislavě, kde studoval slovenštinu a němčinu na Filozofické fakultě Univerzity Komenského. Po ukončení vysokoškolského studia v roce 1939 působil jako středoškolský profesor v Humenném a Prešově, v letech 1945 – 1957 učil v Liptovském Mikuláši. V roce 1957 začal pracovat na pověřenectvu školství a kultury v Bratislavě, od roku 1960 pracoval jako redaktor vydavatelství Tatran, kde setrval až do odchodu do důchodu v roce 1977.\nJeho život a dílo mapuje i dokumentární film \"Július Lenko\" (STV Bratislava 1997, cyklus Portréty, scénář a režie Fedor Bartko).\n\nSvá první literární díla začal uveřejňovat už během středoškolských studií v časopisech Slovenský ľud, Nový rod a Svojeť, později publikoval i v časopisech Slovenské smery, Slovenské pohledy, Elán, Pero a Nové slovo. Knižně debutoval v roce 1941 sbírkou básní \"V nás a mimo nás\". Jeho tvorba byla silně ovlivněna poetismem a nadrealismem, ale i spisovateli jako Emil Lukáč, Laco Novomeský, Ivan Krasko, ze zahraničních pak zejména Jiří Wolker. Ve svých začátcích se věnoval tématům dobového vystěhovalectví a milostné lyrice, později se v jeho tvorbě objevovala i témata války, utrpení, později i vzpomínky na dětství a mládí. Kromě vlastní tvorby se věnoval i překládání z němčiny (Johann Wolfgang Goethe, Friedrich Schiller, Bertold Brecht, Heinrich Heine, Hermann Hesse, Novalis aj.), francouzštiny (Jean de La Fontain) a ruštiny (Alexandr Sergejevič Puškin, Nikolaj Alexejevič Někrasov, Ivan Andrejevič Krylov). Zasloužil se o založení Muzea Janka Krále v Liptovském Mikuláši.\n\n\n\n"}
{"id": "1051289", "url": "https://cs.wikipedia.org/wiki?curid=1051289", "title": "Zázračné dítě internetu: příběh Aarona Swartze", "text": "Zázračné dítě internetu: příběh Aarona Swartze\n\nZázračné dítě internetu: příběh Aarona Swartze (v originále ) je americký dokumentární film z roku 2014 od scenáristy, režiséra a producenta Briana Knappenbergera. Film měl premiéru v soutěžní kategorii amerických dokumentárních filmů na ročníku 2014 filmového festivalu Sundance Film Festival 20. ledna 2014.\n\nPo premiéře na festivalu \"Sundance Film Festival\" získaly distributorská práva k filmu společnosti Participant Media a FilmBuff. V USA byl pak film uveden do kin a nabídnut k prohlížení prostřednictvím služeb Video on demand 27. června 2014. Následně byla v plánu na konci roku 2014 premiéra na televizní stanici Pivot patřící společnosti Participant Media.\n\nFilm byl promítán také na festivalu South by Southwest 15. března 2014. Byl též zahajovacím filmem ročníku 2014 festivalu Hot Docs Canadian International Documentary Festival 24. dubna 2014.\n\nPremiéra filmu ve Spojeném království proběhla v červnu 2014 na festivalu Sheffield Doc/Fest. V srpnu 2014 byl film promítán v londýnském Barbican Centre jako součást konference Wikimania 2014.\n\nNa Slovensku se film promítal pod názvem \"Internetový chlapec: Príbeh Aarona Swartza\" 24. listopadu 2014 na festivalu Jeden svet v Bratislavě. V České republice proběhla premiéra 12. ledna 2015 v brněnském kině Scala v rámci bezplatné akce spolku OpenAlt, jejíž součástí byla i moderovaná diskuze.\n\nFilm ukazuje život mladého amerického programátora, spisovatele, politického a internetového aktivisty Aarona Swartze. V úvodu a na konci filmu jsou zařazeny filmové záběry ze Swartzova dětství. Komentář k filmu vypráví postavy ze Swartzova života – mj. jeho matka, bratři a přítelkyně.\n\nFilm obdržel pozitivní reakci od kritiků. Recenzní agregátor Rotten Tomatoes dává filmu hodnocení 91 % na základě hodnocení od 43 kritiků s průměrným hodnocením 7,2/10.\n\nGeoffrey Berkshire ho ve své recenzi pro časopis \"Variety\" popsal jako „strhující portrét života a politických přesvědčení dětského internetového mága, které byly předčasně ukončeny jeho sebevraždou na začátku roku 2013.“ John DeFore z \"The Hollywood Reporter\" dal filmu pozitivní hodnocení a označil ho za „skvělé a nezasvěceným srozumitelné vyprávění příběhu, který otřásl scénou webových zasvěcenců.“ Katherine Kilkennyová z \"Indiewire\" uvedla, že „‚The Internet’s Own Boy‘ se snaží provokovat Kapitol tím, že učí své diváky klást si otázky. Otázky pro respektované vůdce v Silicon Valley — a pro vládu, jejíž politika omezování internetu byla, jak říká jedna z postav filmu, aplikována kladivem, nikoliv skalpelem.“ Ve své recenzi pro \"The Daily Telegraph\" ocenila Amber Wilkinsonová film třemi hvězdičkami z pěti a napsala, že „Knappenbergerův film je těžká látka, která využívá především hovořících postav a záběrů ze Swartzova života, aby vyprávěla příběh, který vznáší otázky na stav občanských svobod ve USA.“\n\nV prosinci 2014 byl film zařazen na „krátký seznam“ 15 filmů postupujících do dalšího hlasování soutěže dokumentů na 87. ročníku udělování Cen Akademie.\n\nFilm je šířen pod licencí Creative Commons Uveďte autora-Nevyužívejte dílo komerčně-Zachovejte licenci 4.0 (CC BY-NC-SA 4.0) a je dostupný on-line.\n\n"}
{"id": "1051291", "url": "https://cs.wikipedia.org/wiki?curid=1051291", "title": "Selousova rezervace", "text": "Selousova rezervace\n\nSelousova rezervace (\"Selous Game Reserve\") je chráněné území pro původní africkou faunu na jihovýchodě Tanzanie (region Lindi). Jeho rozloha činí okolo 55 000 km² a je plošně největší africkou rezervací od roku 1970, kdy byl zmenšen Národní park Etosha. Bylo zřízeno roku 1905, od roku 1922 nese jméno lovce a znalce africké zvěře Fredericka Selouse, který padl nedaleko obce Beho-Beho roku 1917 v řadách britské armády při dobývání Německé východní Afriky.\n\nÚzemí rezervace pokrývá lesnatá savana zvaná domorodci \"miombo\". Typickými rostlinami jsou brachystegie a akácie. Z velkých zvířat zde žije slon africký, pes hyenovitý, buvol africký, pakůň žíhaný a buvolec stepní. Rezervací protéká řeka Rufiji, na jejích březích lze pozorovat hrochy a krokodýly. Pro návštěvníky se pořádají safari s automobily i loďkami, na rozdíl od jiných tanzanských rezervací je zde možno se také pohybovat pěšky. Nápor turistů není tak výrazný jako ve známějších rezervacích na severu země, ovšem vzhledem k větší rozloze rezervace existuje menší pravděpodobnost setkání se zvířaty.\n\nRezervaci Selous zařadilo v roce 1982 UNESCO na seznam Světového dědictví. Předmětem kritiky se však stala nízká úroveň ochrany: bylo zdokumentováno, že v důsledku komerčního lovu klesl počet slonů v rezervaci ze 109 000 v roce 1976 na 13 000 v roce 2013. V oblasti Stiegler Gorge se navíc plánuje těžba uranu. Proto byl Selous přidán na Seznam světového dědictví v ohrožení.\n\n"}
{"id": "1051295", "url": "https://cs.wikipedia.org/wiki?curid=1051295", "title": "Igor Subbotin", "text": "Igor Subbotin\n\nIgor Subbotin (* 26. června 1990, Tallinn) je estonský fotbalový útočník a reprezentant momentálně hrající za klub Miedź Legnica.\n\nV roce 2009 povýšil z rezervy Levadie Tallinn do A-týmu. S Levadií získal řadu domácích titulů.\nV lednu 2015 byl na testech v českém prvoligovém klubu FK Mladá Boleslav, které dopadly úspěšně, s klubem podepsal smlouvu na dva a půl roku. V 1. české lize (Synot liga) debutoval 21. února 2015 proti FC Hradec Králové (remíza 2:2), strávil na hřišti posledních šest minut.\n\nPůsobil v estonských mládežnických reprezentacích.\n\nV A-mužstvu Estonska debutoval 31. května 2014 ve Ventspils v střetnutí proti týmu Finska, které skončilo porážkou Estonska 0:2. Šlo o turnaj Baltic Cup.\n\n"}
{"id": "1051297", "url": "https://cs.wikipedia.org/wiki?curid=1051297", "title": "Vláda jedné strany", "text": "Vláda jedné strany\n\nVláda jedné strany je politický režim, ve kterém v čele státu (vlády) stojí jediná politická strana, která disponuje politickou hegemonií. Příkladem je vedoucí úloha KSČ v Československu. Ve státě může existovat více politických stran, ale jedna strana má dominantní postavení. Vláda jedné strany je nedemokratický režim bez možnosti svobodných voleb.\n\nPříkladem vlády jedné strany mohou být komunistické režimy (například Sovětský svaz), fašistické režimy v Itálii a Španělsku a nacistický režim v Německu. \n\n"}
{"id": "1051302", "url": "https://cs.wikipedia.org/wiki?curid=1051302", "title": "Halvor Solberg", "text": "Halvor Solberg\n\nHalvor Solberg (5. února 1895 Ringsaker – 31. ledna 1974 Oslo) byl norský meteorolog. Spolu s Jacobem Bjerknesem objevil teplou frontu.\n\nHalvor Solberg se narodil v Ringsakeru. Byl členem norské meteorologické školy. Od roku 1918 byl meteorolog v Kristianii. Jeho diplomová práce \"\" byla uveřejněna v roce 1928. V letech 1930 až 1964 byl profesor univerzity v Oslo. Ve 30. letech 20. století pracoval na teorii slapů, atmosférických vln a oscilací, stability proudění plynů a tekutin.\n\nOd roku 1930 byl člen norské Akademie věd, a mezi lety 1946 až 1954 generální tajemník. V letech 1937 a 1938 předsedal Norské geofyzikální společnosti.\n"}
{"id": "1051303", "url": "https://cs.wikipedia.org/wiki?curid=1051303", "title": "Růžencová kaple (Kadaň)", "text": "Růžencová kaple (Kadaň)\n\nPozdně gotická Růžencová kaple (neboli kaple Růžencového bratrstva) patří k nejhodnotnějším sakrálním objektům městské památkové rezervace v Kadani. Objekt se nalézá na Starém Městě kadaňském na hlavním kadaňském náměstí za děkanským kostelem Povýšení sv. Kříže, a sice mezi budovou Staré školy (čp. 83) a tzv. Kaplanky (čp. 84).\nKaple byla vystavěna v areálu někdejší johanitské komendy. S její stavbou se započalo nejpozději roku 1478, a to na místě starší v podzemí zaklenuté kostnice, tzv. karneru. Stalo se tak díky daru měšťana Augustina Moschnera, který svým testamentem z roku 1478 odkázal 40 zlatých na její výstavbu. Správcem stavby jmenoval Niklase Teichela. Ze zbožnosti rovněž odkázal johanitskému komturovi Heinrichovi a jeho spolubratřím 60 zlatých pro mešní nadaci v této kapli. Ti pak zde měli každé pondělí sloužit zádušní mši za všechny zemřelé. Kadaňský měšťan Augustin Moschner odkázal ke kapli i kalich a kněžský ornát. Toto zbožné nadání potvrdil roku 1483 také Jan ze Švamberka, převor českých johanitů, tj. rytířského řádu sv. Jana Křtitele. Již na přelomu 15. a 16. století jsou v měšťanských testamentech doloženy v kapli dva postranní oltáře, totiž sv. Wolfganga a sv. Voršily. Budově, vystavěné ve stylu míšeňské gotiky s výrazným arkýřem se tehdy říkalo „kaple na kostnici“.\n\nNejstarší vyobrazení kaple se zachovalo na vedutě královského města Kadaně z roku 1602, jejímž autorem je Jan Willenberg. Zasvěcena byla sv. Duchu a zřejmě tehdy sloužila nejen kadaňskému Růžencovému bratrstvu, ale i jako domácí kaple zdejšímu farnímu kléru. Objekt byl poškozen 11. července 1635 během ničivého požáru a jeho oprava trvala několik desetiletí – teprve roku 1642 dostala kaple novou šindelovou střechu, roku 1651 byla instalována nová okna. Z inventáře děkana Leopolda Rocha z roku 1730 se dozvídáme o přesunutí růžencových pobožností přímo do děkanského kostela. Posledním představeným kadaňského Růžencového bratrstva byl děkan Anton Kistenfeger. Právě z jeho podnětu vznikala ve druhé polovině 18. století zdejší děkanská knihovna, která byla tehdy umístěna v přepatrované kapli. Rekonstrukce kaple a knihovny byla dokončena roku 1794 za Maximiliana Pannosche, Kistenfegerova nástupce v děkanském úřadě. Na klenbě kaple byly ve stejné době vymalovány klasicistní výjevy antických božstev a portréty obou děkanů.\nKnihovní patro bylo zbořeno koncem 19. století. Když Spolek přátel muzea v Kadani hledal nové prostory pro své muzejní expozice, dohodl se s tehdejším farářem právě na využití Růžencové kaple. Ta byla po úpravách slavnostně otevřena 20. května 1928 a byly v ní vystaveny exponáty církevního původu. V současné době se v kapli každoročně konají pašijové hry připravované kadaňským divadlem Navenek.\n\nZakladatel děkanské knihovny, děkan Anton Kistenfeger, byl významnou osvícenskou osobností: dne 30. září 1779 se v Kadani dokonce setkal s římským císařem Josefem II., který mu daroval 12 dukátů pro chudé. U děkana Maximiliana Pannosche se v děkanské knihovně a Růžencové kapli scházel kolem roku 1800 kroužek osvícenských kněží, často svobodných zednářů. Patřil k nim i kaplan hraběcí rodiny Thunů Franz Xaver Petran, který se za svého působení ve Vídni přátelil s W. A Mozartem. Oba patřili k vídeňské zednářské lóži „U Dobročinnosti“. Právě na základě Petranova básnického textu vznikla roku 1785 Mozartova kantáta „Zednářská radost“. Růžencová kaple v Kadani tehdy představovala důležité centrum osvícenské vzdělanosti a kultury na Kadaňsku.\n\n\n"}
{"id": "1051304", "url": "https://cs.wikipedia.org/wiki?curid=1051304", "title": "Jedlové", "text": "Jedlové\n\nJedlové (\"Abietoideae\"), někdy též jedlovité, je podčeleď jednodomých jehličnatých stromů z čeledi borovicovitých, vyskytujících se na severní polokouli. S výjimkou opadavého pamodřínu jsou to stálezelené, převážně mohutné dřeviny.\n\nPodčeleď byla poprvé navržena roku 1826 systematikem Robertem Sweetem.\n\nPodčeleď jedlové se dělí na šest rodů. Vzácně se v České republice pěstuje pamodřín a jen výjimečně, sbírkově, ketelerka a pajedlovec.\n\n"}
{"id": "1051309", "url": "https://cs.wikipedia.org/wiki?curid=1051309", "title": "Novácke chemické závody", "text": "Novácke chemické závody\n\nNovácke chemické závody (NCHZ) je slovenská společnost sídlící ve městě Nováky, která se zabývala výrobou chemikálií. V září 2009 na sebe společnost podala insolvenční návrh. V roce 2012 insolvenční správce prodal podnik NCHZ českému holdingu Via Chem Group. Část aktiv a závazků Via Chem obratem prodal, ještě téhož roku se jejich vlastníkem staly společnosti z českého holdingu Energochemica. Většinu zaměstnanců převzala společnost Fortischem.\n\nPodle Evropské komise Fortischem získal prakticky celý podnik Novácke chemické závody (NCHZ) a je jeho hospodářským nástupcem, má tedy společně s NCHZ povinnost vrátit neslučitelnou státní pomoc, kterou dříve obdržel podnik NCHZ.\n"}
{"id": "1051312", "url": "https://cs.wikipedia.org/wiki?curid=1051312", "title": "Jevgenij Bělošejkin", "text": "Jevgenij Bělošejkin\n\nJevgenij Vladimirovič Bělošejkin (rusky Евгений Владимирович Белошейкин, * 17. dubna 1966 na Sachalinu, SSSR – 18. listopadu 1999, Petrohrad, Rusko) byl ruský hokejový brankář.\n\nV roce 1999 spáchal sebevraždu.\n\nSe sovětskou reprezentací do 18 let získal tituly mistrů Evropy na turnajích v letech 1983 a 1984. V roce 1984 byl nominován také do mužstva do 20 let na mistrovství světa, kde vychytal zlato a byl zařazen do All star týmu turnaje. Juniorského světového šampionátu se zúčastnil i v letech 1985 (bronz) a 1986 (zlato, nejlepší brankář, All star tým).\n\nStatistika na MSJ\nDebutoval 19. prosince 1985 v Moskvě na turnaji Cena Izvestijí proti Švédsku. Trenér Viktor Tichonov jej postavil do branky reprezentace na domácím mistrovství světa 1986, kde Sověti vybojovali zlaté medaile. V následující sezoně hájil Bělošejkin sovětskou branku při dvojzápase proti výběru NHL (Rendez-vous '87) i při mistrovství světa v Rakousku (stříbro). Účastnil se Kanadského poháru 1987 (porážka ve finále). Na olympijských hrách v Calgary 1988 získal zlatou medaili, na turnaji se ovšem do branky nedostal. Celkem si připsal 45 reprezentačních startů.\n\nStatistika na velkých mezinárodních turnajích\nOdchovanec SKA Petrohrad (do roku 1991 nazvaného SKA Leningrad) si sovětskou nejvyšší soutěž zachytal za svůj mateřský klub poprvé v sezoně 1983/84. Již od následujícího ročníku hájil barvy HC CSKA Moskva, s kterým vybojoval pět mistrovských titulů. CSKA však kvůli špatné životosprávě opustil na podzim 1989 (viz níže). V ročníku 1989/90 nikde nechytal na vrcholové úrovni. V sezoně 1990/91 se objevil třikrát v brance Petrohradu, spíše však nastupoval za třetiligový petrohradský klub Ižorec.\n\nV roce 1991 dostal příležitost od klubu NHL Edmonton Oilers, ti brankáře nejprve draftovali a pak si jej i pozvali do přípravného kempu. Bělošejkin však odchytal pouze tři utkání za Cape Breton Oilers, farmu Edmontonu v AHL. V letech 1992–1997 chytal za zmíněný Ižorec, kterému v roce 1995 pomohl k postupu do druhé ligy. Ve věku 31 let ukončil kariéru.\n\nOtec Vladimir (bývalý fotbalista klubu Zenit Petrohrad) byl zavražděn během Jevgenijova mládí a vztahy s matkou také nebyly dobré. Hráč měl během působení v CSKA problémy s alkoholem a i vyhrocený vztah s trenérem Tichonovem, který vedl reprezentaci i CSKA. Jedním z výstřelků bylo například to, že se spoluhráčem Alexejem Gusarovem z baru přivedli do Gusarovova bytu dvě ženy a následující den se oba probrali z bezvědomí ve vykradeném bytě. Dvakrát byl ženatý a v obou případech skončilo manželství rozvodem. Za disciplinární prohřešky byl vyhozen z CSKA. Později se přidaly u Bělošejkina i problémy s drogami a ve věku 33 let spáchal sebevraždu oběšením.\n\nPo smrti Bělošejkinovo medaile a ocenění svěřila jeho matka do rukou úředníka Leningradského sportovního výboru. Ten se odstěhoval do Německa a později zemřel on i Bělošejkinova matka. Panovalo domnění, že trofeje Bělošejkin prodal kvůli drogám a alkoholu. Syn zesnulého úředníka ale na podzim 2019 dal objevené medaile na internetový portál EBay, kde je koupil Bělošejkinův synovec.\n\n"}
{"id": "1051317", "url": "https://cs.wikipedia.org/wiki?curid=1051317", "title": "Gavril Balint", "text": "Gavril Balint\n\nGavril Pelé „Gabi“ Balint (* 3. ledna 1963, Sângeorz-Băi, Rumunsko) je bývalý rumunský fotbalový útočník a reprezentant a pozdější fotbalový trenér. Mimo Rumunsko hrál ve Španělsku. Většinu své hráčské kariéry strávil v klubu FC Steaua București, kde nasbíral celou řadu titulů, mj. v PMEZ 1985/86.\n\n\nReprezentoval Rumunsko v mládežnických kategoriích. S reprezentací do 20 let se zúčastnil Mistrovství světa hráčů do 20 let 1981 v Austrálii, kde mladí Rumuni získali bronzové medaile.\n\nV A-mužstvu debutoval 14. 4. 1982 v přátelském zápase proti týmu Bulharska (výhra 2:1). Celkem odehrál v letech 1982–1992 za rumunský národní tým 34 zápasů a vstřelil 14 gólů.\nZúčastnil se MS 1990 v Itálii.\n\n"}
{"id": "1051321", "url": "https://cs.wikipedia.org/wiki?curid=1051321", "title": "Publius Papinius Statius", "text": "Publius Papinius Statius\n\nPublius Papinius Statius (asi 45, Neapol – asi 96, tamt.) byl starořímský básník z 1. století, z tzv. stříbrného věku latinské literatury. Napsal dva mytologické eposy \"Thebais\" a \"Achileis\" a sbírku příležitostné poezie \"Silvae\" (\"Rozmanité básně\"). Od dětství byl vítězem několika básnických závodů, stejně jako jeho otec, učitel literatury. Stal se dvorním básníkem císaře Domitiana, kterému v básních silně lichotil.\n\n\"Thebais\" je obšírný epos (12 knih), který líčí zápas Oidipových synů Eteoklea a Polyneika o thébský trůn. Vzorem byla Statiovi pravděpodobně stejnojmenná Antimachova báseň. Druhá epická báseň \"Achileis\" pojednávající o Achillově životě zůstala nedokončená, dochovaly se jen dvě knihy, které vyprávějí o Achillově mládí. \"Silvae\" obsahují 32 příležitostných básní, rozdělených do pěti knih. Popisují události (svatby, oslavy narozenin, smrt) v životě různých mocných osob Statiovy doby. Většina veršů je v hexametrech, část v alkajském, sapfickém a jiných metrech.\n\nOttův slovník naučný hodnotil styl Statiův takto: „Básněmi těmito Statius prokázal poměrně nejvíce nadání své básnické. Statius byl sice muž velmi vzdělaný a básník neobyčejně nadaný i obratný ve veršování, nicméně plody jeho nepůsobí mile na čtenáře, jednak proto, že i u něho, podobně jako u souvěkých básníků, proniká silně živel rhétorický, převládá prázdná frase a suchopárná učenost, jež jeví se zvláště v častém výkladě mythologickém, jednak i proto, že z básní jeho vyzírá podlá servilnost, jakouž se zalíbiti chce nehodnému panovníku Domitianovi a jeho okolí.“\n\nStatius je jednou z postav Dantovy \"Božské komedie\", v části Očistec.\n\n\n"}
{"id": "1051323", "url": "https://cs.wikipedia.org/wiki?curid=1051323", "title": "Sofia Helinová", "text": "Sofia Helinová\n\nSofia Helinová, celým jménem Sofia Margareta Götschenhjelm Helin (* 25. dubna 1972 Hovsta, Örebro) je švédská herečka, která na filmovém plátně debutovala roku 2002 v akčním thrilleru \"Beck – Sista vittnet\". Za roli v komedii \"Lidé z Dalecarlie\" obdržela nominaci na švédskou filmovou cenu Zlatohlávek. V dánsko-švédském kriminálním seriálu \"Most\" ztvárnila postavu osobité vyšetřovatelky Sagy Norénové.\n\nNarodila se roku 1972 v obci Hovsta, spadající do örebroského kraje. Otec pracoval jako prodavač a matka byla zdravotní sestra. V šesti letech ztratila bratra a babičku, kteří zemřeli při dopravní nehodě. V rozhovoru z roku 2014 sdělila, že na ni tato událost stále doléhá. Na Lundské univerzitě absolvovala filosofii. V letech 1994–1996 studovala divadelní školu Calle Flygares a v roce 2001 ukončila Švédskou národní akademii pantomimy a herectví se sídlem ve Stockholmu.\n\nŽije v Linghemu na okraji Linköpingu. Vdala se za duchovního švédské církve a bývalého herce Daniela Gotschenhjelma. Do manželství se narodili syn Ossian (nar. 2003) a dcera Nike (nar. 2009).\n\nJizva nad rtem je následkem pádu z kola, který utrpěla ve dvaceti čtyřech letech.\n\nHlavní roli šéfinspektorky Kláry ztvárnila v kriminálním dramatu \"Odstřelovač\" (2003).\n\nV roce 2004 si zahrála titulní úlohu Mii v komediálním dramatu \"Lidé z Dalecarlie\", která znamenala herecký průlom. Za předvedený výkon byla nominována na švédskou filmovou cenu Zlatohlávek. V roce 2007 se představila jako Cecilia Algottsdotter v dobrodružném válečném snímku \"Arn\", adaptaci Guillouova \"Templáře\", druhého dílu křižácké trilogie o Arnu Magnussonovi. V listopadu 2009 proběhla premiéra švédského animovaného sci-fi \"Metropie\", v němž si zahrála Annu.\n\nDo širšího povědomí, za hranicemi Švédska, se zapsala obsazením v kriminálním televizním seriálu \"Most\", v němž získala hlavní úlohu malmöské kriminalistky Sagy Norénové s osobitým stylem jednání. Její postava vykazuje známky Aspergerova syndromu (součásti poruchy autistického spektra) – inteligentní, cílevědomé a pečlivé vyšetřovatelky s dysfunkční mezilidskou komunikací a sociálním chováním. Autoři seriálu ovšem prohlásili, že nikdy postavě nestanovili diagnózu. První desetidílná řada byla premiérována v roce 2011.\n\n\n"}
{"id": "1051325", "url": "https://cs.wikipedia.org/wiki?curid=1051325", "title": "Klášter Sauvoir-sous-Laon", "text": "Klášter Sauvoir-sous-Laon\n\nKlášter Sauvoir-sous-Laon (francouzsky \"Abbaye du Sauvoir-sous-Laon\") býval cisterciácký klášter na území diecéze Laon. \n\nKlášter byl založen roku 1220 či 1228 biskupem Anselmem či snad roku 1239. Velké škody utrpěl během Stoleté války a v letech 1464–1470 za abatyše Kateřiny z Cordes došlo k opravám. V letech 1541–1556 proběhla rekonstrukce kostela a části budov. Během Velké francouzské revoluce došlo k zániku kláštera.\n\nZ opatství se zachoval náhrobek abatyše Johany Flanderské, aktuálně umístěný v laonském kostele sv. Martina. Roku 1904 byl zařazen do seznamu jako Monument historique.\n\n"}
{"id": "1051327", "url": "https://cs.wikipedia.org/wiki?curid=1051327", "title": "František Xaver Lederer", "text": "František Xaver Lederer\n\nFrantišek Xaver Lederer, \"též\" Xaver Leder (\"křtěn\" 15. června 1758 Praha – 8. srpna 1811 Praha) byl pražský kamenosochař období neoklasicismu.\n\nNarodil se v Praze jako prvorozený syn sochaře Josefa Jana Lederera (1719-1778, v matrice narození otec zapsán jako Josef Leder) a jeho manželky Ludmily. Pokřtěn byl Vít Kristián František. Vyučil se v otcově dílně stejně jako jeho bratr Karel Lederer. \n\nDne 25. listopadu 1790 se oženil s Annou Kheilovou.\n\nByl vrstevníkem sochařů Václava Prachnera, Ignáce Michaela Platzera a Josefa Malínského, s nimiž jeho autorství náhrobků bývá někdy zaměňováno. Kolem roku 1780 si otevřel vlastní dílnu na Novém Městě pražském a věnoval se většinou zakázkám náhrobní plastiky pro šlechtické rodiny i měšťany, ale také architektonické plastice, jak dosvědčuje výzdoba zadního průčelí Klementina z roku 1785, nebo výzdobě veřejných prostranství, jak vidíme na Wimmerově kašně.\n\n\n"}
{"id": "1051329", "url": "https://cs.wikipedia.org/wiki?curid=1051329", "title": "Dammartin-en-Goële", "text": "Dammartin-en-Goële\n\nDammartin-en-Goële je francouzská obec v departementu Seine-et-Marne v regionu Île-de-France. V roce 2012 zde žilo 8 464 obyvatel.\n\nÈve (Oise), Longperrier, Othis, Rouvres, Saint-Mard, Thieux, Villeneuve-sous-Dammartin\n\n\"Počet obyvatel\" \n\n\n"}
{"id": "1051330", "url": "https://cs.wikipedia.org/wiki?curid=1051330", "title": "Adam Ťoupalík", "text": "Adam Ťoupalík\n\nAdam Ťoupalík (* 9. května 1996, Tábor) je český cyklokrosař závodící za belgický tým BKCP-Powerplus. Na mistrovství ČR v cyklokrosu 2015 ve Slaném získal domácí titul a stal se nejmladším šampionem v cyklokrosu v kategorii elite.\n"}
{"id": "1051334", "url": "https://cs.wikipedia.org/wiki?curid=1051334", "title": "Irská fotbalová reprezentace do 20 let", "text": "Irská fotbalová reprezentace do 20 let\n\nIrská fotbalová reprezentace do 20 let reprezentuje Irsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051342", "url": "https://cs.wikipedia.org/wiki?curid=1051342", "title": "Francesco Gasparini", "text": "Francesco Gasparini\n\nFrancesco Gasparini (19. března 1668 Camaiore, Provincie Lucca – 22. března 1727 Řím) byl italský hudební skladatel.\n\nGasparini byl druhý z pěti dětí Mikuláše a Alžběty Belfiore. O jeho hudebních začátcích je toho málo známo. Patrně studoval v Římě u Bernarda Pasquiniho a Arcangela Corelliho. V roce 1682 je uváděn jako varhaník kostela \"Madonna dei Monti\" v Římě. Od roku 1684 studoval zpěv na Akademii v Bologni (\"Accademia Filarmonica di Bologna\") a od 17. května 1685 také skladbu. V roce 1686 se spolu se svým bratrem Michelangelo Gasparinim zdokonaloval u Giovanni Legrenziho v Benátkách.\n\nJako operní skladatel debutoval hned následujícího roku operou \"Olimpia vendicata\" uvedenou v Livornu. Vrátil se Říma, kde v roce 1687 vystupoval se svým bratrem jako houslista a skladatel v paláci kardinála Benedetto Pamphili a v roce 1689 se stal členem \"Kongregace Santa Cecilia\".\n\n5. června 1701 byl jmenován kapelníkem na \"Pio Ospedale della Pietà\" (sirotčinec a konzervatoř) v Benátkách. Během svého působení v Benátkách se setkal s řadou slavných benátských skladatelů té doby: Legrenzim , Antoniem Lottim či Antoniem Vivaldim (který v té době zastával funkci učitele houslí přímo na téže konzervatoři). Do roku 1713, než opustil benátskou konzervatoř, zkomponoval Gasparini v Benátkách 24 oper, které byly uváděny převážně v divadle Teatro San Cassiano.\n\nRozhodl se pro návrat do Říma . Na cestě se zastavil v několika italských městech aby inscenoval svá díla (Miláně, Reggio Emilia, Florencie). V roce 1716 se vrátil do Říma a stal se skladatelem a kapelníkem markýze Francesca Maria Ruspoli. V této funkci vystřídal Antonio Caldara. V roce 1718 se stal členem literárního sdružení \"Accademia dell'Arcadia\". V následujícím roce vstoupil do služeb rodiny Borghese. Od roku 1725 až do své smrti působil jako kapelník v Lateránské bazilice v Římě.\n\nZanechal rozsáhlé kompoziční dílo. Přibližně 60 oper, velké množství kantát a instrumentální, komorní a chrámové hudby. Přesto jeho hlavním zaměstnáním byla hudební pedagogika. Mezi jeho žáky prosluli zejména Benedetto Marcello, Johann Joachim Quantz a Domenico Scarlatti. Také napsal několik teoretických pojednání o hudbě a praktická cvičení z harmonie. Velmi dlouho byla využívána jeho učebnice generálního basu \"L'Armonico Pratico al Cimbalo\".\n\n\n"}
{"id": "1051343", "url": "https://cs.wikipedia.org/wiki?curid=1051343", "title": "Montpellierský kodex", "text": "Montpellierský kodex\n\nCodex Montpellier neboli Montpellierský kodex (\"Montpellier, Bibliothèque Inter-Universitaire, Faculté des Médecins, H 196\") je významný zdroj informací o francouzské polyfonii, nejvýznamnější zdroj informací o motetové technice 13. století.\n\nJako první muzikolog se rozborem obsahu Montpellierského kodexu podrobně zabýval Edmond de Coussemaker a svá bádání popsal v knize \"L’art harmonique aux XIIme et XIIIme siècles\" z roku 1865.\n\nMontpellierský kodex obsahuje 354 převážně polyfonních skladeb vytvořených kolem let 1250-1300 a pravděpodobně sebraných v roce 1300. Lze ho rozdělit na 8 svazků, které obsahují různé hudební žánry tehdejší doby. Je pravděpodobné, že rukopis může pocházet z Paříže.\n\nMontpellierský kodex obsahuje celkem 354 skladeb, které jsou řazeny podle typů do osmi svazků následujícím způsobem:\nExistují rovněž dodatky ke svazkům 3, 5, a 7. Díky různým notačním systémům obsažených ve svazcích 2 – 6 a ve svazcích 7 – 8 se Montpellierský kodex stal zásadním zdrojem pro chronologii stylů středověké francouzské polyfonie.\n\nMontpellierský kodex je zásadní zdroj pro poznání „předfrankonských“ a „frankonských motet“ (tzn. z doby Franka Kolínského). Ačkoli hudba obsažená v kodexu je anonymní, je možné ji díky shodným znakům s dalšími rukopisy nebo na základě stylistických podobností, přičíst Pérotinovi (ze svazku 1), Petrovi de Cruce, Adamovi de la Halle, Guillaumovi d’Auvergne či Philippovi le Chancelier. Mnohé \"canti firmi\" pocházejí z pařížské školy Notre Dame. Zatímco první svazek obsahuje duchovní polyfonní skladby, především z notredamské školy, větší část skladeb kodexu představuje sbírka francouzských milostných motet. Moteta z této sbírky nejsou izorytmická – nejstarší izorytmická moteta jsou až z prvních desetiletí 14. století od Philippa z Vitry.\n\n\n\n"}
{"id": "1051352", "url": "https://cs.wikipedia.org/wiki?curid=1051352", "title": "Johana Flanderská (1333)", "text": "Johana Flanderská (1333)\n\nJohana Flanderská (francouzsky \"Jeanne de Flandre\", † 15. října 1333) byla paní z Coucy a poté abatyše v cisterciáckém klášteře Sauvoir-sous-Laon. \n\nNarodila se před rokem 1280 jako dcera Roberta z Dampierre a jeho druhé choti Jolandy, dcery Oda, hraběte z Nevers a Auxerre. V květnu roku 1288 se stala druhou či třetí manželkou již postaršího Enguerranda z Coucy. Manželství zůstalo bezdětné a poté, co roku 1310 Enguerrand v kmetském věku zemřel, odebrala se Johana do klášterního ústraní. Vybrala si klášter na úpatí hory Laon, kde v říjnu 1333 zemřela jako abatyše.\n\nJejí náhrobek, na rozdíl od kláštera zničeného za Velké francouzské revoluce, přežil a je aktuálně umístěný v laonském kostele sv. Martina. Roku 1904 byl zařazen do seznamu jako Monument historique. Zachoval se i půvabný žaltář, kde je zobrazena Johana s manželem v pozici pokorných služebníků božích a štíty jejich rodů.\n"}
{"id": "1051355", "url": "https://cs.wikipedia.org/wiki?curid=1051355", "title": "Vojenská rada národní záchrany", "text": "Vojenská rada národní záchrany\n\nVojenská rada národní záchrany (\"Wojskowa Rada Ocalenia Narodowego\", zkratka \"WRON\") byla skupina třiadvaceti vysokých důstojníků polské armády, která v noci na 13. prosince 1981 v rozporu s ústavou převzala moc v Polské lidové republice a vyhlásila výjimečný stav. V jejím čele stál armádní generál Wojciech Jaruzelski, předseda vlády, ministr obrany a generální tajemník PSDS. \n\nKoncem roku 1981 bylo Polsko ochromeno vlnou protestních stávek, které organizoval nezávislý odborový svaz Solidarita. Jaruzelski ve svém televizním vystoupení vysvětloval nutnost převzetí moci z důvodu zabránění občanské války a hospodářského zhroucení země. Později se hájil tím, že kdyby nezavedl pořádek on, následovala by sovětská intervence, která by vedla ke krveprolití (řada historiků však pochybuje o pravděpodobnosti tohoto scénáře). V noci ze soboty na neděli 13. prosince bylo vyhlášeno stanné právo, armáda uzavřela hranice země a obsadila klíčové úřady, podniky a dopravní uzly, jejichž řízení se ujali vojenští komisaři. Bylo přerušeno telefonní spojení a nesmělo se vycházet ven po sedmé hodině večer. Všechny společenské organizace byly zakázány, do konce roku 1981 bylo zatčeno přes pět tisíc opozičních aktivistů. Pořádkové oddíly násilím rozháněly veškeré pokusy o shromažďování. \n\nNa podporu Vojenské rady národní záchrany vznikaly civilní OKON (Obywatelskie Komitety Ocalenia Narodowego, Občanské výbory národní záchrany), z nichž v červenci 1982 vznikla kolaborantská organizace PRON (Patriotyczny Ruch Odrodzenia Narodowego, Vlastenecké hnutí národního znovuzrození). WRON byl oficiálně rozpuštěn 22. července 1983, ale Jaruzelski si i nadále ponechal všechny klíčové funkce ve státě.\n\nNeoblíbenost vojenského režimu u občanů vedla k řadě vtipů, které vycházely z podobnosti zkratky WRON s polským slovem \"wrona\" (vrána). Objevilo se heslo „Orła WRONa nie pokona“ (polskou orlici vrána neporazí). Shodou okolností pocházel Jaruzelski z rodu drobné šlechty, který užíval heraldické znamení ślepowron, proto ho karikaturisté zobrazovali jako vránu s černými brýlemi, které nosil.\n\n\n"}
{"id": "1051357", "url": "https://cs.wikipedia.org/wiki?curid=1051357", "title": "Mistrovství Evropy v rychlobruslení 2015", "text": "Mistrovství Evropy v rychlobruslení 2015\n\nMistrovství Evropy v rychlobruslení 2015 se konalo ve dnech 10. a 11. ledna 2015 v rychlobruslařské hale Uralskaja molnija v ruském Čeljabinsku. Jednalo se o 26. společné mistrovství Evropy a celkově o 40. evropský ženský šampionát a 109. mistrovství Evropy pro muže. Z předchozího šampionátu obhajovala titul pouze Nizozemka Ireen Wüstová, neboť její krajan Jan Blokhuijsen na mistrovství nestartoval.\n\nV Čeljabinsku získala čtvrtý titul mistryně Evropy Nizozemka Ireen Wüstová. Mezi muži posedmé vyhrál její reprezentační kolega Sven Kramer.\n\nČeskou výpravu tvořily Martina Sáblíková a Nikola Zdráhalová.\n\nMužského mistrovství Evropy se zúčastnilo celkem 21 závodníků z následujících zemí: Nizozemsko (3), Norsko (3), Itálie (2), Polsko (2), Rusko (2), Belgie (1), Bělorusko (1), Dánsko (1), Lotyšsko (1), Maďarsko (1), Německo (1), Rakousko (1), Švédsko (1), Švýcarsko (1).\n\nŽenského mistrovství Evropy se zúčastnilo celkem 18 závodnic z následujících zemí: Nizozemsko (3), Rusko (3), Česko (2), Německo (2), Norsko (2), Polsko (2), Belgie (1), Bělorusko (1), Estonsko (1), Švédsko (1).\n\n"}
{"id": "1051358", "url": "https://cs.wikipedia.org/wiki?curid=1051358", "title": "Eltz (hrad)", "text": "Eltz (hrad)\n\nEltz ( česky \"Jilec\") je německý středověký náhorní hrad usazený na skále nad řekou Elzbach mezi městy Koblenz a Trevír ve spolkové zemi Porýní-Falc.\n\nHrad v údolí řeky Elzbach, která hrad ze tří stran obtéká, byl postaven zřejmě na počátku 12. století na obchodní cestě mezi řekou Moselou a úrodným krajem Maifeld. Hradní stavba se tyčí na eliptické skále vysoké až 70 metrů a kopíruje povrch skály, čímž je dán neobvyklý půdorys obytných budov.\n\nHrad dodnes patří potomkům týchž majitelů, kteří zde žili již ve 12. století. Rodové sídlo rodin Rübenachů a Rodendorfů, kteří zde dosud žijí, je přístupné pro veřejnost, zatímco třetí linie rodu, Kempenichové, obývají zbylou třetinu hradu. Hrad Eltz, ještě s dvěma dalšími hrady (zámek Bürresheim a hrad Lissingen) jsou jediné tři hrady na levém břehu Rýna v Porýní-Falci, které nebyly nikdy poškozeny.\n\n"}
{"id": "1051359", "url": "https://cs.wikipedia.org/wiki?curid=1051359", "title": "Dan Petrescu", "text": "Dan Petrescu\n\nDan Vasile Petrescu [dan petresku] (* 22. prosince 1967, Bukurešť, Rumunsko) je bývalý rumunský fotbalový obránce a reprezentant a pozdější fotbalový trenér. Mimo Rumunska hrál v Itálii a Anglii. Za svou hráčskou kariéru nasbíral řadu národních i kontinentálních titulů.\n\nDo A-týmu FC Steaua București byl povýšen z juniorky měsíc po triumfu klubu v PMEZ 1985/86.\n\n\nReprezentoval Rumunsko. V A-mužstvu debutoval 29. 3. 1989 v přátelském zápase proti týmu Itálie (výhra 1:0). Celkem odehrál v letech 1989–2000 za rumunský národní tým 95 zápasů a vstřelil 12 gólů.\n\nZúčastnil se MS 1994 v USA, MS 1998 ve Francii, EURA 1996 v Anglii a EURA 2000 v Belgii a Nizozemsku.\n\n"}
{"id": "1051362", "url": "https://cs.wikipedia.org/wiki?curid=1051362", "title": "Matylda Saská (1172)", "text": "Matylda Saská (1172)\n\nMatylda Saská původním jménem Richenza (německy \"Richenza von Sachsen\", francouzsky \"Mathilde de Saxe\", \"Mahaut de Baviere\", 1172 – 13. ledna 1209/1210) byla hraběnka z Perche a poté paní z Coucy z německé dynastie Welfů, neteř Richarda Lví srdce.\n\nNarodila se jako nejstarší potomek saského vévody Jindřicha Lva a Matyldy, dcery anglického krále Jindřicha II. Jméno obdržela po své babičce z otcovy strany. Poté, co byl její otec císařem vyhnán z území říše, rodina našla útočiště na anglonormanském dvoře krále Jindřicha. Na dědově dvoře Richenza přijala matčino jméno Matylda a zůstala tam i po návratu rodičů zpět do vlasti. Několikrát se uvažovalo o možném sňatku, Plantageneti již neměli žádné volné dcery či sestry na vdávání, ve hře byl skotský i uherský král a posléze se roku 1189 po dědově smrti stala na základě rozhodnutí strýce Richarda Lví srdce nevěstou Geoffroye z Perche, dědice strategického panství v Normandii, budoucího účastníka třetí křížové výpravy. Geoffroy se na výpravu vydal společně s otcem a na rozdíl od něj se ze Svaté země ve zdraví vrátil a ujal se panství, které bylo sňatkem rozšířeno o statky v Suffolku, Essexu a Kentu. Během jeho nepřítomnosti se Matylda starala o chod hrabství a pravděpodobně měla prvního syna Geoffroye. Druhý syn Tomáš se narodil zřejmě roku 1193, po manželově návratu.\n\nV době uvěznění Richarda Lví srdce se Geoffroy přidal se na stranu Jana Bezzemka. Poté, co byl Richard v únoru 1194 za obrovské výkupné propuštěn, zbavil Geoffroye všech anglických statků a nechal jej dočasně uvěznit. Na svobodu se dostal na podzim 1195 a byly mu navráceno manželčino věno.\n\nGeoffroy společně s mladším bratrem Štěpánem znovu vyslyšel výzvu k účasti na křížové výpravě a od roku 1201 se aktivně podílel na její přípravě. Odjezdu na výpravu se nedočkal, protože náhle onemocněl a zemřel v období půstu téhož roku. Jeho choť nechala za jeho spásu sloužit bohoslužby v katedrále v Chartres a na jeho památku založila kolegiátní kostel v Mortagne.\n\nUjala se správy majetku ve jménu nezletilého syna Tomáše a projevila značnou politickou prozíravost, když se jí podařilo udržet anglická území proti strýci Janovi Bezzemkovi. O dva roky později se znovu vdala, ještě předtím stačila roku 1202 založit ženský cisterciácký klášter Clairets. Ženichem se stal z iniciativy krále Filipa rozvedený Enguerrand III. z Coucy, muž s rodovým sklonem k brutalitě a násilí. Manželství bylo bezdětné a Matylda v lednu 1209 či 1210 zemřela. Anglické statky zabavil Jan Bezzemek a syn Tomáš padl o osm let později v bitvě u Lincolnu.\n"}
{"id": "1051363", "url": "https://cs.wikipedia.org/wiki?curid=1051363", "title": "Edice OKO", "text": "Edice OKO\n\nEdice OKO je jednou z nejznámějších českých edic knížek pro děti a mládež formátu přibližně 15 × 10 cm, vycházející pod nakladatelstvím Albatros (dříve SNDK). Publikace v ní vycházejí od roku 1961, dosud bylo vydáno několik desítek titulů širokého tematického a oborového zaměření, především uměleckého a populárně-naučného charakteru. Autory knih byli čeští a slovenští autoři. Nejznámější je patrně \"Rozum do kapsy\", který vyšel už v devíti reedicích. Některé z titulů byly vydány i na CD-ROM.\n\nNa Slovensku vydávalo analogickou edici Atlásky (stejný formát, ale bez černého pruhu) nakladatelství Mladé letá; některé tituly byly vydány v obou edicích (např. \"Republiky SSSR\" / \"Republiky ZSSR\", \"Dovedu to!\" / \"Dokážem to!\", \"Rostliny známé neznámé\" / \"Rastliny známe neznáme\", \"Abrakadabra\").\n\nNěkteré tituly byly vydány i mimo edici, popřípadě také v jiném nakladatelství (\"Dobrodružnou stezkou\", \"Rozum do kapsy\", \"Dovedu to!\", \"Letadla československých pilotů\").\n\nNěkteré tituly byly také nově zpracovány v edici OČKO (menší rozměr, kroužková vazba).\n\nV roce 2012 vydalo nakladatelství Československý spisovatel titul s názvem \"České dějiny v datech\", jehož autorem je Aleš Česal. Kniha budí dojem, že je součástí edice OKO (na černém pruhu je název autora místo nápisu edice OKO), s edicí však nemá nic společného.\n\nV roce 2019 vydalo nakladatelství Albatros v rámci oslav 70. výročí reedici několika nejpopulárnějších dětských knih. Svazek edice OKO č. 19 Hádej, hádej, hadači byl mezi nimi.\n"}
{"id": "1051375", "url": "https://cs.wikipedia.org/wiki?curid=1051375", "title": "The Pale Emperor", "text": "The Pale Emperor\n\nThe Pale Emperor je deváté studiové album skupiny Marilyn Manson vydané 16. ledna 2015 vydavatelstvím Cooking Vinyl. Album obsahuje 10 skladeb s celkovou délkou necelé hodiny. Album produkovali Marilyn Manson a Tyler Bates. Existuje i Deluxe edice, která obsahuje další 3 skladby.\nSám Marilyn Manson říká, že tato deska je hodně filmová a nechal se inspirovat hudbou jižních států USA. Součástí propagace byla i The Hell Not Hallelujah Tour, při které bude vystupovat v USA a Evropě. V prosinci 2014 došlo k úniku celého alba na internet. Skladba Killing Strangers se objevila ve filmu John Wick (2014). Akustická skladba Fated, Faithful, Fatal se zase objevila v seriálu Punisher (2017). \n"}
{"id": "1051380", "url": "https://cs.wikipedia.org/wiki?curid=1051380", "title": "César Baldaccini", "text": "César Baldaccini\n\nCésar Baldaccini zvaný César (1. ledna 1921 Marseille – 6. prosince 1998 Paříž) byl francouzský sochař, člen skupiny Nouveaux réalistes (Noví realisté), tvůrce francouzského filmového ocenění César, které od roku 1976 uděluje Filmová umělecká akademie (\"L’Académie des Arts et Techniques du Cinéma\").\nJeho rodiče, Omer a Leila Baldaccini, Italové z Toskánska, provozovali bar v centru Marseille, kde se César také narodil v roce 1921. „Jsem v podstatě absolutní autodidakt“, říkal o sobě později. Nejdříve pracoval u svého otce a v roce 1935 začal navštěvovat kurzy v École des Beaux-Arts, Marseilles (1935–9), kde byl jeho spolužákem Raymond Normand. Od roku 1943 studoval v l'École nationale supérieure des beaux-arts de Paris v ateliéru Marcela Gimonda, spolu s Michelem Guino, Albertem Feraud, Danielem Davidem a Philippem Hiquily. Svůj ateliér měl v bývalém nevěstinci rue de l'Échaudé, jehož pokoje byly přiděleny studentům po uzavření pařížských nevěstinců roku 1946.\n\nV roce 1954 vystavoval v galerii \"Lucien Durand\" a vyhrál cenu \"collabo\" za sochu s názvem \"Ryba\" vyrobenou v Villetaneuse, kde působil dvanáct let díky podpoře místního továrníka, Leona Jacquese. V roce 1956 se zúčastnil bienále v Benátkách, poté bienále v São Paulo a v roce 1959 Documenta II. V roce 1961 se spřátelil s Marino di Teana a připojil se ke skupině Nouveaux réalistes, kterou založil umělecký kritik Pierre Restany a jejímiž členy byli Mimmo Rotella, Niki de Saint Phalle a Gérard Deschamps, Arman, Klein, Raysse nebo Tinguely.\n\nCésar roku 1978 obdržel titul Chevalier a roku 1993 Officier, Řádu čestné legie.\n\nCésar byl otevřený Jižan, který si pěstoval pověst věčného řemeslníka, svářeče a především skvělého tvůrce. Poslední léta jeho života byla velmi šťastná. César často vystavoval: rozsáhlá retrospektiva jeho díla se uskutečnila v muzeu \"Jeu de Paume\" v Paříži v roce 1997 další retrospektivy v Malmö, Miláně, Sao Paulo a Mexico City. Caesar ukončil svou kariéru řadou portrétů a autoportrétů. Posledních deset let svého života sdílel se Stéphanií Busuttil.\nSprávcem pozůstalosti je Alain-Dominique Perrin.\n\nOd roku 1947 pracoval se sádrou a železem. V roce 1952 začal s letováním a se svařováním elektrickým obloukem v Trans-en-Provence a vytvořil své první sochy z levných materiálů. Důvodem byl nedostatek peněz. César chodil na skládky železného šrotu a z trubek, šroubů a jiného kovového odpadu svařoval sochy hmyzu, zvířat nebo akty jako Venuše z Villetaneuse (\"Vénus de Villetaneuse\"). V roce 1960 byl César považován za jednoho z nejvýznamnějších francouzských sochařů. Do roku 1966 vytvořil více než 300 svařovaných objektů.\n\nV roce 1983 César realizoval hold Eiffelovi \"a Flying Frenchman\" pro město Hong Kong a začal vyrábět své \"Le Centaure\" – hold Pablu Picassovi, sochu 4,70 m vysokou, dokončenou v roce 1985. Socha se nachází na křižovatce Croix-Rouge v Paříži. Je také tvůrcem bronzové trofeje César, udělované francouzským filmovým profesionálům, kterou vytvořil v roce 1976.\nRoku 1960, při hledání materiálu na skládce kovového odpadu, viděl poprvé v akci hydraulický lis. Od té doby se začal zabývat technikou \"řízené komprese\", a ohromil své přátele, když na pařížské výstavě představil tři slisovaná auta. Když mu vikomtesa Noailles darovala jeho první auto, zbrusu nový sovětský ZIL, jediný v Paříži, César jí ho vrátil stlačený a plochý jako omeleta a zmenšený o 90 % objemu. Tento akt přivlastnění měl vyjádřit jeho opovržení konzumní společností. César lisoval části několika aut aby aby dosáhl žádané kombinace barev a struktury povrchu.\n\nV roce 1986 představil Nadaci Cartier monumentální kompresi aut Peugeot 205 Turbo 16 havarovaných v motorových rally les Champions. Jednalo se o vozy Jeana Todta komprimované jako kukuřičné koláče. Na bienále v Benátkách představil horu kompresí, monumentální dílo vážící 520 tun. V roce 1998 představil svou Milánskou Suitu, sérii realizovanou z nových vozů Fiat, která po stlačení prošla nátěrovou dílnou závodu Fiatu v Turíně a vyšla z ní v barvě roku. Lisoval všechny druhy materiálů: tkaninu, papír, a dokonce i zlaté šperky, které mu mondénní ženy přinesly, a které jim vrátil jako lisovanou kostku ve formě přívěsku.\nRoku 1965 byl César přizván k účasti na skupinové výstavě s tématem \"Ruka, od Rodina k Picassovi\", začal experimentovat s plasty a nejprve tvořil otisky částí lidských těl a jejich zvětšeniny. V té době představil slavný model vlastního palce zvětšený na 1,85 m. Znovu pak tuto plastiku vytvořil jako šestimetrový bronz roku 1988 na olympijských hrách v Soulu.\nRoku 1967 vytvořil šest obřích plastik Prsa (82x193x266 cm) (Musée d’Art v Toulonu, Nadace Gianadd v Martigny) a roku 1970 monumentální Pěst z leštěné nerezové ocele o váze 7 tun (Lycée militaire de Saint-Cyr)\nOd roku 1966 pracoval s pěnovým polyuretanem, který poprvé vystavil roku 1967 na Jarním salonu.\n(La grande expansion orange). V letech 1967–1970, pod vlivem Kleina a Armana, uspořádal sérii happeningů za přítomnosti obecenstva. Výtvarník při nich využil tekutost a vrstvení roztavené hmoty i pevnost a tvrdost ztuhlé pěny, objem, barevnost, nebo možnost hmotu brousit a lakovat. Začal také vytvářet sochy z taveného křišťálového skla. V roce 1970 se mu dostalo mezinárodního uznání jako jednomu z předních francouzských umělců a zúčastnil se řady výstav.\n\nOpraveno za použití textu v anglické Wikipedii a externích odkazů.\n\n"}
{"id": "1051387", "url": "https://cs.wikipedia.org/wiki?curid=1051387", "title": "International Escort Awards", "text": "International Escort Awards\n\nInternational Escort Awards přezdívané Hookies jsou ocenění v oblasti mužských eskortních služeb a úzce souvisejících oblastí, včetně gay pornografie. Od roku 2006 je udílí americká společnost Rentboy.com, která působí v branži od roku 1997 a stála také u zrodu pravidelných parties Hustlaball. Osobní podíl na vzniku cen má zakladatel společnosti Jeff Davids a její ředitel Sean Van Sant. O vítězích rozhodují hlasováním sami uživatelé serveru Rentboy.com.\n\nV srpnu 2015 však policejní orgány Spojených států amerických provedly razii v newyorských kancelářích společnosti Rentboy.com kvůli podezření z propagace ilegální prostituce. Samotný server byl poté úředně znepřístupněn a další budoucnost Hookies se tak rovněž stala nejistou.\n\nPrvní udílení cen proběhlo v newyorském klubu Roxy v říjnu 2006 a událost uváděla drag queen Shequida. V 12 hlavních (a dvou doplňujících) kategoriích byli oceněni:\n\nZatímco první udílení cen bylo načasováno na podzim, od následujícího ročníku se již konalo v jarním období, konkrétně 22. března 2008 v klubu Red Carpet. Ceremoniálem provázel Jonny McGovern. Oceněni byli:\n\nTřetí ročník udílení cen se uskutečnil v newyorském baru Splash 20. března 2009 a moderátorské role se opět ujala drag queen Shequida. Řada kategorií doznala změn. Nominováni a oceněni byli:\n\nVyhlášení cen následujícího ročníku proběhlo 19. března 2010 v klubu Rebel. Hlasování uživatelů v 13 z celkem 14 oceňovaných kategorií probíhalo od prosince předchozího roku online a vítěz titulu Mr. International Escort byl vybírán na sérii v Londýně, Paříži, New Yorku, na Floridě, Los Angeles, San Franciscu a Chicagu. Ceremoniálem provázel bavič a performer Raven O. Nominováni a oceněni byli:\n\nCeremoniál pátého ročníku uváděl 13. března 2011 v manhattanské tančírně Roseland komik a herec Leslie Jordan. Nominováni a oceněni byli:\n\nVyhlašování cen 23. března 2012, opět v newyorské tančírně Roseland, uváděl Alec Mapa. Hlasování probíhalo do 15. února. Pozornost vzbudil zvažovaný mladý miamský eskort jménem Jo-Vanni Roman, který byl z nominací vyloučen kvůli možnému porušení pravidel eskortních služeb, když vyzradil jméno svého klienta, jímž byl obhájce konverzní terapie George Rekers. Nominováni a oceněni byli:\n\nVyhlášení vítězů se uskutečnilo 22. března 2013 a večerem provázela Sharon Needles, vítězka čtvrté řady reality show \"RuPaul’s Drag Race\". Online hlasování v 15 kategoriích probíhalo do 15. února. Opět došlo ke změnám v kategoriích a novinkou bylo vyhlášení nejlepšího filmu. Nominováni a oceněni byli:\n\nV roce 2014 byla regionální kola soutěžení o titul Mr. International Escort rozšířena do 9 míst. Vyhlášení finálních výsledků proběhlo v newyorském hotelu Out 21. března 2014 a ujal se jej opět komik Leslie Jordan s drag queen Shequidou. Nominováni a oceněni byli:\n\nDevátý ročník byl opět vyhlášen s udílením cen 20. března 2015 a oznámením regionálních kandidátů na titul Mr. International Escort 20. února téhož roku. Udílecí ceremoniál se uskutečnil v newyorském hotelu OutNYC. Nominováni a oceněni byli:\n\n\n\n"}
{"id": "1051388", "url": "https://cs.wikipedia.org/wiki?curid=1051388", "title": "Tyler Bates", "text": "Tyler Bates\n\nTyler Bates (* 5. června 1965 Los Angeles, Kalifornie, USA) je hudební skladatel a producent pro filmy, televizní seriály a videohry.\nJeho asi nejznámější práce je složení soundtracku pro film Strážci Galaxie.\nSpolupracoval s umělci jako Rob Zombie, Zack Snyder nebo Ti West.\nZkušenosti má i s hudbou ve videohrách, složil například soundtrack pro hru pro PlayStation 3 nebo pro PlayStation 4. Momentálně je spolu s Paulem Wileyim kytarista ve skupině Marilyn Manson, rovněž je producent jejich alba The Pale Emperor, pro které napsal většinu hudebního podkladu. Produkoval také jejich nové album Heaven Upside Down. \n\n\n"}
{"id": "1051394", "url": "https://cs.wikipedia.org/wiki?curid=1051394", "title": "Malijská fotbalová reprezentace do 20 let", "text": "Malijská fotbalová reprezentace do 20 let\n\nMalijská fotbalová reprezentace do 20 let reprezentuje Mali na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051395", "url": "https://cs.wikipedia.org/wiki?curid=1051395", "title": "Victor Pițurcă", "text": "Victor Pițurcă\n\nVictor Pițurcă [viktor picurka] (* 8. května 1956, Orodel, Rumunsko) je bývalý rumunský fotbalový útočník a reprezentant a pozdější fotbalový trenér. Mimo Rumunsko působil na klubové úrovni ve Francii. Za svou hráčskou kariéru nasbíral celou řadu titulů, mj. v PMEZ 1985/86 (se Steauou Bukurešť).\n\nJako trenér vedl mj. rumunský národní tým.\n\n\nReprezentoval Rumunsko. V A-mužstvu debutoval 27. 3. 1985 v přátelském zápase v Sibiu proti týmu Polska (remíza 0:0). Celkem odehrál v letech 1985–1987 za rumunský národní tým 13 zápasů a vstřelil 6 gólů.\n\n"}
{"id": "1051397", "url": "https://cs.wikipedia.org/wiki?curid=1051397", "title": "Trachyspermum ammi", "text": "Trachyspermum ammi\n\nTrachyspermum ammi neboli adžvain, adžvan či ajowan (z urdského slova اجوائن nebo ajwain) je jednoletá rostlina z rodu drsnoplodík (\"Trachyspermum\") a čeledi miříkovitých. Rostlina je známa jako koptský kmín a v některých zdrojích je uváděna jako drsnoplodík moravčinovitý. Pochází z východního Středomoří, snad z Egypta, odkud se přes Blízký východ rozšířil až do Indie. Listy i plody se používají v gastronomii. Plody adžvanu bývají často zaměňovány s plody libečku.\n\nPlody jsou oválné, světle hnědé a připomínají kmín kořenný nebo římský kmín. Má hořkou, ostrou chuť s chutí připomínající anýz a oregano. Vůní je shodný s tymiánem, protože obě rostliny obsahují thymol, nicméně je aromatičtější a chutí pronikavější. I malé množství plodů může v jídle získat chuťovou převahu.\n\nRostlina se pěstuje převážně v Íránu a severní Indii – v roce 2006 například 55 % celkového objemu výroby v Indii pocházelo z Rádžasthánu. Vyžaduje slunné místo s vlhkou půdou, nesnese mráz, ale je možné ji pěstovat jako brzy na jaře do skleníku vysévanou letničku. Plody se sbírají až po úplném dozrání\n\nPlody se zřídkakdy konzumují bez tepelné úpravy, často se naopak praží či smaží na ghí, přepuštěném másle, což koření umožňuje rozvinout komplexnější aroma. V indické kuchyni je častou ingrediencí Baghaaru (Urdu: بگھار), směsi koření smaženého na oleji či másle, jež se používá k dochucování pokrmů z čočky. V Afghánistánu se plody adžvanu sypají sušenky a chléb.\n\nAdžvan se také používá pro prevenci infekcí a křečí, zlepšuje trávení, zmírňuje astma a působí jako afrodiziakum. Má antibakteriální a fungicidní účinky, plody i esenciální olej se používají pro podporu pocení, jako diuretikum, na podporu vykašlávání i jako tonikum. Je využíván při léčbě řady nemocí, např. kašle, chřipky, nachlazení, astmatu, cholery, průjmu, koliky, poruch trávení, ale také artritidy, otoků a revmatismu.\n\n \n"}
{"id": "1051399", "url": "https://cs.wikipedia.org/wiki?curid=1051399", "title": "Carlsbad Ski Sprint", "text": "Carlsbad Ski Sprint\n\nCarlsbad Ski Sprint byly mezinárodní závody v běhu na lyžích v centru Karlových Varů na třídě Tomáše Garrigue Masaryka. Konaly se vždy 26. prosince od roku 2007 do roku 2013, v roce 2014 se ale z finančních důvodů a kvůli nedostatku sněhu neuskutečnily.\n\nSníh do centra města byl dovážen z lyžařských středisek Pernink, Boží Dar nebo ze sousedního Německa. \n\nCarlsbad Ski Sprint se postupně rozrostl na několikahodinovou akci, která vrcholila závody hlavní kategorie, ale jejíž součástí byly i závody dalších kategorií, včetně kostýmované jízdy na starých dřevěných lyžích, koncert a závěrečný ohňostroj. Pravidelně se sportem bavilo kolem pěti tisíc diváků.\n\nV roce 2006 se Lukáš Bauer získal stříbrnou medaili na olympijských hrách v Turíně a přiřadil se definitivně ke světové běžecké špičce. Popularita běžeckého lyžování, také díky úspěchům Kateřiny Neumannové nebo Martina Koukala rostla. V Karlových Varech, nedaleko Bauerova domova na Božím Daru se rozhodli uspořádat sprinterský závod přímo v centru. Jejich cílem bylo přinést tento sport, který se zpravidla koná v horských či lesních prostředích, přímo mezi lidi.\n\nZávodu se účastnili lyžaři z Německa, Ruska a České republiky. Český tým měli reprezentovat např. Lukáš Bauer, Dušan Kožíšek a Martin Koukal. Bauer ale nakonec start odvolal kvůli blížícímu se Tour de Ski. \n\nZávod probíhal systémem jednotlivých rozjížděk, do kterých každý tým nasazoval svého zástupce. Protože po 16 rozjížďkách bylo skóre vyrovnané, rozhodla až dodatečná rozjížďka, ve které Anton Gafarov z Ruska porazil Aleše Razýma.\n\nDruhého ročníku se účastnili lyžaři České republiky, Slovenské republiky, Německa a Rakouska, původně ohlášení Rusové nakonec nedorazili. Formát závodu se změnil, nově startovaly dvojice, ale v jednotlivých soubojích znovu startoval za každou dvojici jeden závodník. Češi měli celkově tři týmy po dvou lyžařích, první tým sestavili Martin Koukal a Václav Kupilík, druhý tým biatlonisté Michal Šlesingr a Ondřej Moravec a třetí tým Radek Šretr a Petr Novák.\n\nAni jeden český tým se ale do velkého finále neprobojoval a nakonec obsadily poslední tři místa. V závodě vyhrál tým Rakouska, druzí skončili Slováci a třetí Němci.\n\nTřetího ročníku se účastnili Němci, Slováci a Rusové, Českou republiku reprezentovaly dva týmy.\n\nNovinkou závodu byla změna systému na štafetový sprint dvojic. Vůbec poprvé se na startu představil domácí závodník Lukáš Bauer, který žije na nedalekém Božím Daru. K postupu do tříčlenného finále chyběl dvojici Bauer, Milan Šperl jediný bod. Ve finále se ale potom poprvé v historii karlovarských závodů dočkali vítězství běžci z Česka, na sprint se specializující duo Petr Novák a Aleš Razým.\n\nČtvrtého ročníku se účastnili lyžaři z České republiky, Slovenské republiky, Německa, Rakouska a Polska. Ruský tým opět do Karlových Varů nedorazil, tentokrát byla na vině propadlá víza. Vítězství v závodě obhájil Petr Novák, který tentokrát nastoupil společně s Dušanem Kožíškem.\n\nCarlsbad Ski Sprint v tomto roce doplnila biatlonová exhibice za účasti Zdeňka Vítka, Jaroslava Soukupa a Ondřeje Moravce, vyhrál Michal Šlesingr.\n\nPátého ročníku se zúčastnilo poprvé v historii sedm týmů. Kromě již pravidelných účastníků z Česka, Polska, Německa, Rakouska a Slovenska dorazily také dvojice z Estonska a Ukrajiny. Českou dvojici původně měli tvořit Lukáš Bauer a Martin Koukal, ale kvůli nemoci nakonec Bauera vystřídal biatlonista Michal Šlesingr.\n\nV bohatém doprovodném programu se představili třeba také skokan na lyžích Jakub Janda nebo dostihový jezdec a vítěz Velké pardubické Josef Váňa.\n\nŠestého ročníku se účastnilo tentokrát jen šest dvojic z České republiky, Ukrajiny, Německa, Rakouska a smíšený tým Německa a USA. Českou republiku tentokrát reprezentovali Stanislav Řezáč a Martin Koukal, jenže když Řezáč zlomil v jedné z rozjížděk hůlku, Čechům už se nabranou ztrátu nepodařilo v dalších rozbězích dohnat a startovali jen v malém finále.\n\nZatímco už v minulých letech se konaly také závody juniorů nebo mladých nadějí, až v šestém ročníku premiérově odstartoval závod žen. Startovaly v něm ale jen tři dvojice.\n\nSedmého ročníku se účastnili lyžaři z Česka, Slovenska, Rakouska, Polska a smíšný tým z Lotyšska a Litvy.\n\nSníh na závody tentokrát musel být dovezen až z německého Oberwiesenthalu. Program byl navzdory obtížím při pořádání bohatý, zahrnoval biatlonovou exhibici, exhibici osobností, závod českého poháru a další doprovodné závody. Rozpočet akce se vyšplhal na 2,5 milionu korun.\n\nVítězi závodu se tentokrát stali Martin Koukal a Daniel Máka.\n\nV roce 2014 se závod v pravidelném prosincovém termínu nekonal. Magistrát Karlových Varů mu tentokrát nepřidělil dotaci a pořadatelé nedokázali zajistit prostředky z vlastních zdrojů. Magistrát se rozhodl šetřit, navíc vyslyšel i kritické ohlasy lidí na přehnaný ruch ve městě v době vánočních svátků. Dalším faktorem, který se postavil proti konání, bylo teplé počasí a nedostatek sněhu i ve střediscích, ze kterých se pravidelně dovážel.\n\nPořadatelé prozatím vyhlásili záměr uskutečnit závody v pozměněné podobě pod střechou na zimním stadionu KV Aréna.\n\nPřestože se karlovarský Ski Sprint stal jednou z tradičních a oblíbených součástí karlovarského sportovního i společenského kalendáře, měl přesto své kritiky.\n\nUž v roce 2009 se například karlovarský zastupitel za Zelené Pavel Žlebek pozastavil nad tím, zda není akce příliš ekologicky i ekonomicky náročná a zda by nebylo možné přesunout ji na zimní stadion.\n\nPodobné kritiky se opakovaly i v roce 2014, kdy magistrát města, který byl dlouhá léta generálním partnerem akce, nakonec rozhodl neprodloužit svou spolupráci a nepřidělit akci svou dotaci.\n\n"}
{"id": "1051400", "url": "https://cs.wikipedia.org/wiki?curid=1051400", "title": "Kopretina velkokvětá", "text": "Kopretina velkokvětá\n\nKopretina velkokvětá (\"Leucanthemum maximum\") je bylina, vytrvalá kvetoucí rostlina z čeledi hvězdnicovité (\"Asteraceae\"). Je původní v oblastech Francie a Španělska, ale vyskytuje se jako volně rostoucí bylina i v jiných částech světa. Tento druh je jedním z druhů, které Luther Burbank použil při křížení populárních zahradních hybridů známých jako Leucanthemum x superbum.\n\nKopretina velkokvětá je trsnatá vytrvalá bylina s úzkými listy. Dorůstá výšky 30 až 70 cm. Květní stonek je přímý s mnoha velkými zubatými listy. Kvete v červnu až srpnu výraznými květy. Vrcholové květenství je velký úbor, na spodní straně s polokruhovitým, zeleným zákrovem složeným z listenů, které jsou černo-hnědě lemované. Okrajové, jazykovité lístky jsou samčí a bílé barvy delší o 1 až 2 cm než zákrov. Kvítky terčové jsou žluté a oboupohlavní. Srůstem dvou plodolistů vznikne semeník obsahující jedno vajíčko.Plod je malá žebrovaná nažka.\n\nPodle biolib.cz je pro rostlinu s označením \"Leucanthemum maximum\" používáno více rozdílných názvů, například \"Chrysanthemum maximum\". Jednoznačný EPPO kód druh identifikuje označením CHYMA\n\nPěstované kultivary:\n\nNesnáší zastínění, preferuje slunečné polohy, lehké propustné půdy, snese ale i jílovité půdy se zásaditou až neutrální reakcí. Vyžaduje dostatečně vlhké stanoviště. Množení semeny, vegetativně se množí dělením trsů.\n\nPři výsevu do pařeniště v březnu až červenci je výsadba možná v září.\n\n"}
{"id": "1051401", "url": "https://cs.wikipedia.org/wiki?curid=1051401", "title": "Radulf II. z Coucy", "text": "Radulf II. z Coucy\n\nRadulf II. z Coucy (francouzsky \"Raoul II de Coucy\", † 8. února 1250, Mansúra) byl pán z Coucy, Marle a La Fère, účastník sedmé křížové výpravy.\n\nNarodil se jako starší syn Enguerranda III. z Coucy a Marie, dcery Jana z Montmirail. Po listopadu 1246 se oženil s ovdovělou Filipou, dcerou Šimona, hraběte z Ponthieu a Aumale. Krátce po sňatku se věren rodové tradici vydal se svým panovníkem Ludvíkem IX. na křížovou výpravu.\n\nV únoru 1250 se při přecházení Nilu část vojska pod velením králova bratra Roberta z Artois nechala strhnout k útoku na město al-Mansúru, třebaže jej od toho Vilém ze Sonnacu společně s Vilémem ze Salisbury odrazoval. Křivolaké uličky Mansúry se pak pro křižáky staly pastí. Společně s královým bratrem a řadou dalších Radulf v ulicích Mansúry padl. \n\nZa jeho náhrobek bývá považován ležící rytíř se štítem umístěný v laonském kostele sv. Martina. Roku 1908 byl zařazen do seznamu jako Monument historique. Dědicem panství se stal jeho mladší bratr Enguerrand IV.\n"}
{"id": "1051402", "url": "https://cs.wikipedia.org/wiki?curid=1051402", "title": "Jenny Agutter", "text": "Jenny Agutter\n\nJennifer Ann „Jenny“ Agutter (* 20. prosince 1952 Taunton, Anglie) je britská herečka.\n\nSvoji hereckou kariéru zahájila ve 12 letech. Ve druhé polovině 60. let si zahrála v britském televizním seriálu \"The Railway Children\" a tutéž roli si zopakovala v roce 1970 ve stejnojmenném filmu. Dále hrála například ve snímcích \"Walkabout\" (1971), \"The Snow Goose\" (1972; za výkon v roli Frith získala cenu Emmy pro nejlepší herečku ve vedlejší roli v minisérii nebo filmu), \"Loganův útěk\" (1976), \"Equus\" (1977; za výkon v roli Jill Masonové získala cenu BAFTA pro nejlepší herečku ve vedlejší roli), \"Muž se železnou maskou\" (1977), \"Americký vlkodlak v Londýně\" (1981), \"Dětská hra 2\" (1990), \"Irina Palm\" (2007), \"Avengers\" (2012) a \"\" (2014). Objevila se také v seriálech \"Červený trpaslík\", \"Hercule Poirot\" či \"Vraždy v Midsomeru\".\n\n"}
{"id": "1051407", "url": "https://cs.wikipedia.org/wiki?curid=1051407", "title": "Schvalující hlasování", "text": "Schvalující hlasování\n\nSchvalovací hlasování, schvalování nebo \"approval vote\" se používá v jednomandátových i vícemandátových volebních obvodech. Volič má buď stejně hlasů, jako je počet kandidátů nebo více hlasů než se v daném obvodě obsazuje mandátů. Volič může dát svůj hlas jednomu nebo více kandidátů a tím jej „schválí“. Mandáty jsou potom obsazeny kandidáty s největším počtem hlasů. \n\nSystém připouští možnost strategického hlasování a penalizuje vyhraněné kandidáty. Naopak systém přiděluje mandáty osobám s nejsilnější podporou. \nPři volbách do komor parlamentu se příliš nepoužívá. Systémem, který připomíná schvalující hlasování, se volí např. komisař OSN. \n\nOdmítavé hlasování, nesouhlasné hlasování, anglicky \"negative vote\" či \"disapproval vote\", je další variantou schvalujícího hlasování. V tomto případě ale voliči udělují negativní hlasy, přičemž mandáty obsazují ti s nejmenším počtem negativních hlasů.\n"}
{"id": "1051408", "url": "https://cs.wikipedia.org/wiki?curid=1051408", "title": "Antonín Lhoták", "text": "Antonín Lhoták\n\nAntonín Lhoták (1. března 1897, Osek – 7. srpna 1975, Děčín) byl český sochař a medailér.\n\nAntonín Lhoták se narodil 1. března 1897 v Oseku u Hořovic jako 6. nejmladší dítě slévače Františka Lhotáka a Anny rozené Štochlové.\n\nJeho výtvarné nadání se projevilo již v dětských letech. I další jeho sourozenci tíhli k umění: starší bratr František byl povoláním cizelér u firmy Anýž v Praze a bratr Josef byl amatérským malířem. Malý Antonín docházel do Obecné školy v Komárově, kde měl i první výstavu – v roce 1909 vystavovala škola několika set jeho školních kreseb, často na motivy obrázků Mikoláše Alše.\n\nPo ukončení školy nastoupil do učebního poměru v železárnách v Komárově na obor modelář dřeva k mistru Fialovi. Po vyučení v roce 1914 pak pracoval jako modelér v umělecké dílně. Tam dostal Antonín Lhoták neocenitelnou průpravu v práci s materiálem, zejména s bronzem.\n\nPo vypuknutí 1. světové války musel nejprve nastoupit do dílen jako řadový dělník, později narukoval do Chebu a odtud nastoupil na italskou frontu.\nPo návratu na popud tehdejšího vedoucího uměleckých dílen v komárovských železárnách p. Krause odchází na podzim roku 1919 na Vysokou školu umělecko průmyslovou k Josefu Drahoňovskému, kde studoval jeden rok. U prof Hofbauera studoval kresbu.\nPřestěhoval se tedy do Prahy. Krátký čas bydlel u staršího bratra Aloise, redaktora sociálně demokratických novin, později na periferii Prahy v Břevnově u bratra Františka, který ho i finančně podporoval.\n\nNásledující školní rok pak přešel na Akademii výtvarných umění k profesoru Otakarovi Španielovi, kde studoval v roce 1920-1924 medailérství. Španielova škola měla velký vliv i na Lhotákovo zaměření, což vidíme na pamětních deskách, plaketách a medailích.\nPo 3. ročníku dostal odměnu ve formě tak zvaného čestného čtvrtého ročníku . Ve 4. ročníku pak získal první cenu, se stipendiem na studijní cestu do Itálie. Tuto cestu podnikl v roce 1925 ve skupině studentů vedené profesorem historie umění Antonínem Matějíčkem.\nV roce 1925 se šťastně oženil s Marií Kokešovou z Hořovic a žil s ní až do své smrti. V manželství se mu v dalších letech narodily dcery Libuše a Olga. Usadil se v Praze – v Břevnově, budově zájezdního hostince U Kaštanu. V jedné z budov hospodářského dvora k hostinci přináležející měl i svůj první ateliér. Později – v roce 1937 – si pronajímá nedaleký ateliér v dnešní ulici 8. listopadu a později si ho od sochaře Fialy i kupuje. V roce 1938 se stěhuje z budovy hostince do nedaleké novostavby družstevního domu a zde prožil i celý život.\n\nAntonín Lhoták zemřel na druhý infarkt 7. srpna 1975 v Děčíně ve věku 78 let, pochován je v Praze na Olšanech.\n\nOd roku byl 1934 členem skupiny Bratrstvo výtvarných umělců. Od roku 1940 do roku 1947 byl členem spolku Myslbek a Střediska výtvarných umělců do roku 1956. Od roku 1960 byl členem Jednoty umělců výtvarných a skupiny Život. V roce 1956 se stal jedním ze zakládajících členů Svazu československých výtvarných umělců.\n\nJeho prvními díly byly náhrobky a památníky padlým v obcích a výzdoba komárovské sokolovny. Pro svou rodnou obec vypracoval návrh na pomník padlým a legionářům z 1. světové války.\nNa památku svých rodičů vytvořil busty na jejich hroby v Mrtníku. S nimi se zúčastnil v roce 1934 1. výstavy „Bratrstva výtvarných umělců“ v Clam-Gallasově paláci.\n\nVe své práci navazoval na Mařatku, Štursu, Myslbeka. Lákaly ho dělnické a zemědělské náměty – slévači, hutníci, i zobrazení zemědělských prací – tak, jak je znal ze svého rodného kraje.\n\nVýznamná část tvorby je tvořena sochami i plaketami a pamětními deskami k výročí významných osobností například B. Němcové, P.Bezruče, V.Dobiáše, J. E. Purkyně, A.Jiráska, B. Smetany, A.Dvořáka, M.Tyrše, V. Majakovského, A. S. Puškina či maršála Rybalkova a dalších. Zobrazil celou plejádu slavných našich jmen – spisovatelů, skladatelů, hudebníků, básníků, historických postav našich dějin. Zúčastnil se soutěže na pomník Janu Nerudovi v Praze, Johannu Keplerovi a Tychonu de Brahe v Praze, J. Arbesovi či pomník padlým v Letech, byl realizován jeho pomník Josefa Slavíka v Hořovicích, Juliu Fučíkovi v Radotínu u Prahy i pomník T. G. Masarykovi v Králově Dvoře. V Praze Podolí byl realizován jeho pomník padlým v revoluci v r. 1945. V soutěži získal 2. cenu jeho Jan Žižka pro Hradec Králové. Zúčastnil se soutěže na pomník ing. Pernera pro Pardubice, kde sice neuspěl, ale busta je umístěna v Dvorním salonku na Masarykově nádraží.\n\nDále vytvořil např. sportovní motivy pro stadion v Podbabě či rozměrný, 5 metrů dlouhý, reliéf pro výstavní místnost Státního pedagogického nakladatelství v Praze. Věnoval se i pomníkům partyzánům působícím jeho rodném podbrdském kraji.\n\nVytvořil také řadu aktů a zobrazení žen a dalších drobných plastik.\n\nVěnoval se i malířské tvorbě. Začal původně s olejem, ale pak dal přednost sochařské práci a v umělecké kresbě a malbě se věnoval hlavně akvarelům. Inspiroval se u Václava Součka i u proslulých anglických akvarelistů. Vracel se také k milovanému Mikoláši Alšovi. Tematicky se věnoval převážně motivům z venkovského prostředí. Zobrazoval venkovská stavení, kostelíky a boží muka, polní cesty. Lákaly to také motivy z Prahy. Obrázky tvořil často pro své potěšení a obdarovával jimi své přátele a známé.\n\nJako medailér vytvořil řadu drobných děl – medaile, upomínkové odznaky k výročím, výstavám, hospodářským i sportovním.\n\nZúčastnil se více než pěti desítek výstav z toho čtyři byly jeho výstavy souborné.\nVrcholným dílem je monumentální 3 metrový pomník Mikoláše Alše v jeho rodných Miroticích u Písku. Lze říci, že Mikoláš Aleš byl jeho osudem. Jako většina našich výtvarníků se s ním setkal poprvé na kresbičkách ve slabikáři. Mikoláš Aleš byl pro něj hrdinou a zachytit jeho podobu bylo Lhotákovým velkým snem. Ten sen se vyplnil, když se v roce 1952 zúčastnil celostátní soutěže na Alšův pomník v Miroticích. Lhoták zde získal 1. cenu a jeho návrh byl také realizován. Na definitivní podobě pak Lhoták pracoval následující tři roky. Pro tuto definitivní podobu postavy jeho ateliér nedostačovat a tak pracoval v ateliéru svého přítele Emanuela Famíry. Celostátní oslavy 100. výročí narození Mikoláše Alše vyvrcholily 17.7.1955 v Miroticích odhalením pomníku.\n\nJeho asi třetinový odlitek najdeme v Národní galerii a sádrový model ve skutečné velikosti je v Alšově galerii na Hluboké. Antonín Lhoták se pokusil o podobu Mikoláše Alše vícekrát. Ve vestibulu Národního divadla je jeho busta Mikoláše Alše, umístěná sem v roce 1969 při příležitosti 100. výročí položení základního kamene Národního divadla . Další poprsí M. Alše z patinované sádry je ve škole v Praze - Suchdole. V roce 1971 vytvořil Lhoták dvojreliéf v bronzu M. Aleš – J. Arbes. Nejzajímavější je však jeho Alšovský pomník v Suchdole – bronzový reliéf z roku 1951. Byl postaven ke stému výročí narození Mikoláše Alše v roce 1952. Původní pomníček byl roku 1973 přebudován s pomocí kamenů z nedalekých Kozích hřbetů do dnešní podoby.\n\n\nEmanuel Famíra: Sochař A.Lhoták\n\n\n\n"}
{"id": "1051410", "url": "https://cs.wikipedia.org/wiki?curid=1051410", "title": "Rumunská fotbalová reprezentace do 20 let", "text": "Rumunská fotbalová reprezentace do 20 let\n\nRumunská fotbalová reprezentace do 20 let reprezentuje Rumunsko na mezinárodních turnajích, jako je Mistrovství světa ve fotbale hráčů do 20 let.\n"}
{"id": "1051415", "url": "https://cs.wikipedia.org/wiki?curid=1051415", "title": "Jerzy Skolimowski", "text": "Jerzy Skolimowski\n\nJerzy Skolimowski (* 5. května 1938 Lodž) je polský režisér, scenárista, dramatik a herec.\n\nRežisérsky debutoval v roce 1964 filmem \"Rysopis\" podle vlastního scénáře, kde si také zahrál jednu z hlavních rolí. Jeho snímek \"Start\" (1967) získal Zlatého medvěda. Na filmovém festivalu v Cannes byly oceněny jeho filmy \"Křik\" (1978) a \"Tvrdá fuška\" (1982), z Benátského filmového festivalu si přivezl ocenění za snímky \"Majáková loď\" (1985) a \"Essential Killing\" (2010). Jako herec se objevil například ve filmech \"Bílé noci\" (1985), \"Mars útočí!\" (1996), \"Jak se neztratit v L.A.\" (1998), \"Než se setmí\" (2000), \"Východní přísliby\" (2007) nebo \"Avengers\" (2012).\n\n"}
{"id": "1051420", "url": "https://cs.wikipedia.org/wiki?curid=1051420", "title": "Adrian Bumbescu", "text": "Adrian Bumbescu\n\nAdrian Bumbescu [adrijan bumbesku] (* 23. února 1960, Craiova, Rumunsko) je bývalý rumunský fotbalový obránce a reprezentant a pozdější fotbalový trenér. Část své hráčské kariéry strávil v klubu FC Steaua București, kde nasbíral celou řadu titulů, mj. v PMEZ 1985/86.\n\n\nReprezentoval Rumunsko.\nV A-mužstvu debutoval 4. 6. 1986 v přátelském zápase v Bukurešti proti týmu Norska (výhra 3:1). Celkem odehrál v letech 1986–1989 za rumunský národní tým 15 zápasů a vstřelil 1 gól.\n\nNezúčastnil se žádného významného fotbalového šampionátu (mistrovství světa nebo Evropy).\n\n"}
{"id": "1051438", "url": "https://cs.wikipedia.org/wiki?curid=1051438", "title": "Anghel Iordănescu", "text": "Anghel Iordănescu\n\nAnghel Iordănescu (* 4. května 1950, Bukurešť, Rumunsko) je bývalý rumunský fotbalový útočník a reprezentant a pozdější fotbalový trenér. Je také bývalým rumunským senátorem. Většinu své hráčské kariéry strávil v klubu FC Steaua București, kde nasbíral celou řadu titulů, mj. v PMEZ 1985/86. Mimo Rumunsko působil v řeckém klubu OFI Kréta.\n\n\nReprezentoval Rumunsko.\nV A-mužstvu debutoval oficiálně 22. 9. 1971 v kvalifikačním zápase v Helsinkách proti týmu Finska (výhra 4:0). Celkem odehrál v letech 1971–1981 za rumunský národní tým 57 zápasů a vstřelil 21 gólů (s olympijskou kvalifikací to bylo 64 zápasů a 26 gólů).\n\nNezúčastnil se žádného velkého fotbalového šampionátu (mistrovství světa nebo Evropy).\n\nRumunský národní tým vedl na EURU 2016 ve Francii, kam Rumunsko postoupilo ze druhého místa kvalifikační skupiny F.\n\n"}
{"id": "1051443", "url": "https://cs.wikipedia.org/wiki?curid=1051443", "title": "Carl Walther", "text": "Carl Walther\n\nCarl Wilhelm Freund Walther (22. listopadu 1858 – 9. července 1915) byl německý puškař pocházející z města Zella-Mehlis v Sasko-kobursko-gothajském vévodství, který roku 1886 založil zbrojařskou firmu Walther.\n\nOtec Carla Walthera, August Theodor Albert Walther byl slévačem železa a mosazi. Waltherova matka, Rosalie Wilhelmina Amelie Wilibald Pistorová, pocházela ze zbrojařské rodiny Pistorů a byla dcerou Wiliama Pistora. Carl Walther studoval u puškaře Wilibalda Barthelmese a později u Albina Schneidera. Pracoval na výrobě pušek Mauser pro firmu Jopp v Zella-Mehlis, Na podzim roku 1886 otevřel svůj vlastní obchod se zbraněmi, brzy najal další pracovníky, aby uspokojil poptávku po sportovních puškách, které vyráběl. \n\nRoku 1888 se oženil s Minnou Georginou Pickertovou, dcerou výrobce revolverů Christiana Friedricha Pickerta. S ní měl pět synů. Roku 1903, poté co tři synové začali pracovat ve firmě, se zaměřili na výrobu pistolí. O pět let později, roku 1908, Carl Walther společně se svým nejstarším synem Fritzem, navrhl a začal vyrábět první použitelnou německou samonabíjecí pistoli. Právě Fritz Walther převzal vedení společnosti po otcově smrti roku 1915.\n"}
{"id": "1051445", "url": "https://cs.wikipedia.org/wiki?curid=1051445", "title": "Tour Down Under", "text": "Tour Down Under\n\nTour Down Under je etapový závod v silniční cyklistice, který se jezdí každoročně v Austrálii od roku 1999. Je jediným závodem na území Austrálie a Oceánie, zařazeným do nejvyšší kategorie UCI World Tour. Koná se v druhé polovině ledna, start i cíl jsou ve městě Adelaide. Sponzorem je naftařská firma Santos Ltd. Trať vede po rovině, jedinou horskou prémií je Willunga Hill. Název závodu pochází z hovorového označení pro Austrálii Down Under (\"Dole vespod\"). Vedoucí závodník jezdí v trikotu okrové barvy, symbolizujícím lateritovou půdu pokrývající většinu Austrálie.\n\n\n"}
{"id": "1051446", "url": "https://cs.wikipedia.org/wiki?curid=1051446", "title": "Střevlík zrnitý", "text": "Střevlík zrnitý\n\nStřevlík zrnitý (\"Carabus granulatus\") je brouk z rodu Carabus, čeledi střevlíkovitých. Jeho velikost se pohybuje od 1,7 až do 2,3 cm.\n\nStřevlík zrnitý je shora zbarven do červené, bronzové či zeleně barvy s lesklým povrchem. Zdola je černý. Jeho krovky jsou málo klenuté a mají směrem od hrudi k zadní části těla žebra, mezi nimiž jsou malé oválky v řadě za sebou. Žebro při středním švu je slabé a mizející před koncem krovek. Dlouhé nohy umožňují rychlý běh. Samec se od samice liší rozšířenými předními chodidly.\n\nVyskytuje se v pásu od Evropy až po Japonsko. V Česku je hojnější na celoročně vlhkých lokalitách. Lze ho nalézt ve všech biotopech. Přes den se ukrývá pod kameny a v mechu.\n\nNová generace se líhne na podzim (do září), poté přečká zimu. Od dubna začíná být aktivní. Samička vajíčka klade do vyhrabané díry v zemi, celkem naklade přibližně 40 vajíček. Střevlíci jsou aktivní v noci nebo za dne po dešti. Jsou masožraví. Jejich potravou jsou slimáci, žížaly či šneci.\n\n\n"}
{"id": "1051447", "url": "https://cs.wikipedia.org/wiki?curid=1051447", "title": "Dorotea Dánská (1520–1580)", "text": "Dorotea Dánská (1520–1580)\n\nDorotea Dánská (: \"Dorothea af Oldenburg\"; 10. listopad 1520, Kodaň – 31. květen 1580, Neumarkt in der Oberpfalz) byla rodem dánská princezna a sňatkem falcká kurfiřtka.\n\nDorotea Dánská se narodila jako páté dítě/první dcera ze šesti potomků dánského krále Kristiána II. a jeho manželky, rakouské arcivévodkyně Isabelly Habsburské. Její čtyři starší bratři zemřeli jako nemluvňata vyjma druhého Jana, který nicméně zemřel rovněž před dosažením dospělosti ve čtrnácti letech. Dospělého věku se dožily pouze Dorotea a její mladší sestra Kristina, provdaná roku 1533 za za milánského vévodu Francesca II. Sforzu a po jeho smrti za Františka I. Lotrinského.\nZ matčiny strany byla neteří císaře Svaté říše římské Karla V. Tento příbuzenský vztah ovlivnil zásadně její další osudy, neboť jako členka habsburské dynastie byla velmi žádoucí potenciální nevěstou. Její strýc ji posléze provdal z čistě politických zájmů, aby prostřednictvím takto vzniklého spojení posílil svou moc proti Francii.\n\nDorotea měla pouhé tři roky, když byl její otec Kristián II. roku 1523 sesazen z dánského trůnu. Celá rodina uprchla do Flander a nakonec se usadila v Lier v dnešní Belgii. Po smrti matky Isabelly v roce 1526 předal Kristián své děti do péče jejich pratety Markéty Habsburské, nizozemské místodržitelky. Roku 1531 se vypravil zpět do Skandinávie, neboť se chtěl pokusit o znovuzískání dánského trůnu. Jeho snaha nebyla úspěšná, Kristián byl jat a po dlouholetém věznění roku 1559 zemřel; do Flander se již nevrátil a Dorotea již nikdy svého otce nespatřila.\n\nSpolu s bratrem Janem a sestrou Kristinou získala Dorotea excelentní vzdělání v katolickém duchu. Po smrti Markéty Habsburské v roce 1530 se o další výchovu dětí starala nová místodržitelka habsburského Nizozemí, Marie Habsburská. Snažila se dětem své zemřelé starší sestry zajistit pokud možno šťastné dětství bez útrap. Místodržitelský dvůr byl katolický, byli zde nicméně značně zastoupen i protestantismus, ke kterému Dorotea od dětství inklinovala.\n\nDorotein bratr Jan zemřel ve čtrnácti letech roku 1532. Jako starší z posledních dvou přeživších potomků sesazeného krále Kristiána II. byla Dorotea pretendentkou dánského trůnu. Jako takovou ji Habsburkové provdali za falckého prince Fridricha, pozdějšího falckého kurfiřta Fridricha II. Svatba se konala 25. září roku 1535 v Heidelbergu. Již následujícího roku však byly její naděje obsadit dánský trůn zmařeny, když občanská válka, jež vypukla roku 1534 ve Švédsku s cílem dosadit opět Kristiána II. na trůn, skončila neúspěchem. Dorotein manžel však na jejich právech dále trval. Habsburkové oficiálně jejich nároky podporovali, nepodnikli však nic, aby jim byl trůn navrácen. Roku 1544 se princ Fridrich stal kurfiřtem a téhož roku Habsburkové svou podporu oficiálně odřekli.\n\nDorotea Dánská a Fridrich Falcký nepřipustili rozšíření protestantismu ve své zemi, nehledě k tomu, že kurfiřtka chovala k tomuto vyznání sympatie.\n\nZ manželství Dorotey a Fridricha se nenarodily žádné děti. Po manželově smrti roku 1556 žila Dototea skromně na zámku v Neumarketu. Zemřela 31. května roku 1580 a byla pochována v chrámu sv. ducha v Heidelbergu.\n\n"}
{"id": "1051449", "url": "https://cs.wikipedia.org/wiki?curid=1051449", "title": "Neomezené hlasování", "text": "Neomezené hlasování\n\nV systému neomezeného hlasování, anglicky \"unlimited vote\", volič může dát hlas tolika kandidátům, kolik je v daném volebním obvodu obsazováno mandátů nebo tolik hlasů, kolik se celkem v daném tělese obsazuje křesel.\n\nTento volební systém stojí na pomezí většinového volebního systému a semiproporčního volebního systému. Jeho většinový volební výsledek nelze nějak garantovat a záleží především na rozhodnutích voličů a strategiích stran. Neomezené hlasování totiž na rozdíl od blokového hlasování připouští možnost rozdělit svoje hlasy mezi kandidáty více stran. Aby systém generoval většinový volební výsledek, musí být v stranickém systému jedna strana, která bude dominantní a mít nad ostatními náskok nebo musejí voliči v silně strukturovaném stranickém systému hlasovat blokově. Za takových podmínek jsou všechny hlasy přiděleny vítězné straně a výstup bude většinový. Pokud ale dominantní strana není přítomna, tak může systém produkovat velmi různorodé výsledky a nutit strany uvažovat strategicky při nominaci svých kandidátů.\n\nObecně není tento volební systém příliš rozšířen ve volbách na národní úrovni. Používán bývá pouze ve státech, které nejsou etablovanými demokraciemi, jako jsou Laos, Sýrie nebo Kuvajt. Jednu dobu byl používán jako systém pro volby do polského senátu. \n\nSystémem se volí i do regionálních zastupitelstev Slovenska a to od roku 2001. Při prvních volbách se ukázaly některé efekty volebního systému, např. pokud proti sobě stáli kandidáti podobných stran, ztížilo to jejich pozici. Proto spolu slovenské strany začaly od roku 2005 v těchto volbách uzavírat koalice. Díky této strategii, ale také dík nedostatečné disciplinovanosti voličů se výsledky vzdálily většinovému systému s výjimkou oblastí s většinou maďarských voličů, kde maďarské strany většinově vyhrávaly.\n\nV modifikaci tento systém používá v nominální složce i smíšený volební systém Monaka. V nominální složce je rozdělováno 16 z 24 míst v monackém parlamantu, ale volič může udělit 24 hlasů. Díky tomu tak může volič dát hlas 16 členné kandidátce své oblíbené strany, ale zároveň podpořit až 8 dalších kandidátů ostatních stran. \n"}
{"id": "1051451", "url": "https://cs.wikipedia.org/wiki?curid=1051451", "title": "Limitované hlasování", "text": "Limitované hlasování\n\nSystém limitovaného hlasování, v angličtně \"limited vote\", disponuje volič v rámci vícemandátového obvodu počtem hlasů, který je nižší než počet obsazovaných mandátů, ale zároveň větší než jedna. Hlasy získají kandidáti s největším počtem hlasů. V tomto volebním systému není možné hlasy kumulovat. Efektem tohoto volebního systému by mělo být snížení šancí velké strany na zvolení všech jejích kandidátů ve prospěch menších stran. \n\nPro úspěch v tomto volebním systému je nutné uvažovat strategicky.\n\nVolby: kandidují dvě strany; při obsazování 4 mandátů v omezeném hlasování, kdy voliči mohou udělit pouze 3 hlasy.\n\nStrana A nominovala 4 kandidáty, voliči ji ale mohli udělit pouze 3 hlasy. Zatímco 1. kandidát byl oblíbený u všech, zbylí tři kandidáti si výsledky rozdělili mezi sebou. Strana B nominovala pouze 3 kandidáty a volební výsledky si rozdělili rovnoměrně. Přestože strana A získala větší počet voličů i celkových hlasů, tak získává pouze jeden mandát, jelikož kandidáti strany B získali jednotlivě více hlasů než kandidáti 2, 3, 4 strany A.\n"}
{"id": "1051453", "url": "https://cs.wikipedia.org/wiki?curid=1051453", "title": "László Bölöni", "text": "László Bölöni\n\nLászló Bölöni (uváděný i jako Ladislau Bölöni; * 11. března 1953, Târgu Mureș, Rumunsko) je bývalý rumunský fotbalový záložník a reprezentant a pozdější fotbalový trenér. Část své hráčské kariéry strávil v klubu FC Steaua București, kde nasbíral několik titulů, mj. v PMEZ 1985/86.\nMimo Rumunska hrál v Belgii a Francii. V letech 1977 a 1983 zvítězil v anketě Fotbalista roku Rumunska.\n\nOd r. 2015 trénuje saúdskouarabský klub Al Ittihad.\n\n\nReprezentoval Rumunsko.\nV A-mužstvu debutoval oficiálně 24. 9. 1975 v zápase na turnaji Balkan Cup proti týmu Řecka (remíza 1:1). Celkem odehrál v letech 1975–1988 za rumunský národní tým 102 zápasů a vstřelil 23 gólů (s olympijskou kvalifikací 108 zápasů a 25 gólů).\n\nZúčastnil se EURA 1984 ve Francii.\n\n"}
{"id": "1051457", "url": "https://cs.wikipedia.org/wiki?curid=1051457", "title": "Ardarich", "text": "Ardarich\n\nArdarich, \"také\" Arcadius či Aldigar, ( - 460) byl král germánského kmene Gepidů. Za jeho vlády se gepidští bojovníci stali respektovyným mocenským faktorem. Ardarich byl známý svou loajalitou k hunskému vůdci Attilovi. Během jeho života patřil k jeho nejdůvěrnějším rádcům. V roce 451 tvořili Gepidé pod jeho velením v bitvě na Katalaunských polích levé křídlo hunského vojska. Po Attilově smrti mezi jeho syny nastal boj o vládu nad říší Hunů, což vedlo k destabilizaci v říši. Ardarich se chtěl vymanit z vazalství a získat nezávislost na Hunech a tak nestability využil a od Hunů se odvrátil. V roce 451 v bitvě na řece Nedao byl vůdcem koalice germanských kmenů Ostrogótů, Rugiů, Herulů a snad i Skirů a Svébů, která se postavila proti Hunům. Pod jeho vedením byli Hunové poraženi. V bitvě byl zabit Attilův syn Ellak. Ostatní Attilovi synové prchli z Panonie. Vítězstvím Ardaricha v bitvě u Nedao skončila nadvláda Hunů v Evropě.\n\n"}
{"id": "1051460", "url": "https://cs.wikipedia.org/wiki?curid=1051460", "title": "Pelyněk Pančičův", "text": "Pelyněk Pančičův\n\nPelyněk Pančičův (\"Artemisia pancicii\") je jednou z nejohroženějších rostlin rostoucích ve Střední Evropě. Tento teplomilný, vytrvalý druh z rodu pelyněk je panonský endemit. Pojmenován je na počest srbského botanika Josifa Pančiće.\n\nVyrůstá roztroušeně v oblasti Panonské nížiny, v současnosti existuje celkem jen deset jeho lokalit. V Rakousku, ve spolkových zemích Dolní Rakousy a Burgenland, je známo šest populací a jedna se nachází v srbské Vojvodině v přírodní památce Deliblatska peščara (Deliblatská poušť). V přilehlém Slovensku a Maďarsku druh neroste.\n\nV České republice bylo v minulosti evidováno šest míst na kterých se pelyněk Pančičův vyskytoval, v současnosti existují jen tři. Všechny se nacházejí na jižní Moravě v okrese Hodonín. První je na Liščím kopci (272 m n. m.) v národní přírodní památce Dunajovické kopce, druhá v národní přírodní rezervaci Pouzdřanská step a třetí v chráněné lokalitě v přírodní rezervace Špidláky (228 m n. m.) u obce Čejč.\n\nVytrvalý hemikryptofyt který požaduje suché a teplé stanoviště. Roste na svazích a křovinatých stráních ve stepích a lesostepích, od nížin po nevysoké pahorkatiny, v nejteplejších oblastech Moravy. Preferuje vysychavé, hluboké sprašové půdy s bazickou reakcí a dobře zásobené živinami. Vyhýbá se však jižním expozicím, na všech českých lokalitách roste v mírně zastíněném prostředí.\n\nPelyněk Pančičův je pravděpodobně pozůstatek poslední doby poledové, kdy tento endemit malého území Panonie vznikl křížením jihosibiřských stepních druhů pelyňků.\n\nVytrvalá bylina s tenkými výběžky z kterých vyrůstají husté porosty sterilních lodyh vysokých 5 až 10 cm nebo jen ojedinělé květné lodyhy které dorůstají do 30 až 90 cm. České i rakouské populace pelyňku Pančičova kvetou jen velmi zřídka. Přízemních listů s dlouhými řapíky bývá od tři do pěti, jsou jedno či dvojnásobně peřenosečné a z obou stran sivě plstnaté. Listy na lodyhách jsou křídlaté, krátce řapíkaté a horní až přisedlé.\n\nNa květonosných lodyhách vyrůstají na krátkých stopkách drobné kulovité nebo zvonkovité květní úbory o průměru asi 3 mm. Bývají seskupeny do 8 až 15 cm vysokého latovitého květenství, jsou nicí a obsahují oboupohlavné žluté kvítky. Zákrovní listeny úborů mají široký suchomázdřitý lem.\n\nKvítky této dlouhodenní rostliny rozkvétají v srpnu a září, někdy až počátkem října. Jsou autoinkompatibilní, k opylení potřebují pyl rostliny s jiným genomem. Přenos pylu, který má krátkou životnost ovlivňovanou teplotou a vlhkostí vzduchu, obvykle zajišťuje vítr. Pokud dojde k úspěšnímu opylení není ještě vyhráno, k dozrání plodů (nažek) je dále zapotřebí dlouhý a teplý závěr vegetační sezony. Na většině lokalit se druh rozmnožuje vegetativně z kořenových výběžků, vytváří kompaktní polykormony.\n\nPelyněk Pančičův patří k nejohroženějším rostlinám středoevropské flóry. Náleží do skupiny přirozeně vzácných druhů s malým areálem a malou početností jednotlivých populací. Má nízkou úroveň genetické variability, což pravděpodobně souvisí s problémy při pohlavním rozmnožováním a tvorbou nažek.\n\nV České republice je Červeným seznamem cévnatých rostlin z roku 2012 zařazen mezi kriticky ohrožené druhy (C1r), ve stejné kategorii je chráněn vyhláškou MŽP ČR č. 395/1992 Sb. (§1). V soustavě Natura 2000 je zařazen mezi prioritní druhy a je také zahrnut v seznamu přísně chráněných rostlin v Bernské úmluvě.\n\n"}
{"id": "1051463", "url": "https://cs.wikipedia.org/wiki?curid=1051463", "title": "Systém jednoho nepřenosného hlasu", "text": "Systém jednoho nepřenosného hlasu\n\nV systému jednoho nepřenosného hlasu (anglicky \"single nontransferable vote\", \"SNTV\") se používají vícemandátové obvody, do kterých vždy kandidují jednotliví kandidáti (nikoliv stranické kandidátky) a voliči disponují pouze jedním hlasem, který mohou udělit jednomu kandidátovi. Vítězem je pak kandidát, který obdrží největší počet hlasů. Výsledky volebního systému určuje velikost obvodu - čím je volební obvod větší (obsazuje se v něm více mandátů), tím jsou výsledky proporcionálnější. \n\nAby strana dosáhla optimálního volebního výsledku, tak musí reálně odhadnou kolik jejich kandidátů má šanci na zvolení a zajistit těmto kandidátům rovnoměrnou volební podporu. \n\nV případě nevhodně zvolené strategie může nastat problém:\n"}
{"id": "1051466", "url": "https://cs.wikipedia.org/wiki?curid=1051466", "title": "GD Chaves", "text": "GD Chaves\n\nGrupo Desportivo de Chaves je portugalský fotbalový klub z města Chaves na severu Portugalska. Byl založen v roce 1949. Své domácí zápasy hraje na Estádio Municipal de Chaves s kapacitou 8 800 míst.\nKlubové barvy jsou červená a modrá.\n\nV sezóně 2014/15 hraje v Segunda Lize (portugalská 2. liga).\n\n\n\n\n\"K 31. 7. 2014.\"\n\n"}
{"id": "1051469", "url": "https://cs.wikipedia.org/wiki?curid=1051469", "title": "Kumulované hlasování", "text": "Kumulované hlasování\n\nKumulované hlasování ( je podobné neomezenému hlasování, avšak s tím rozdílem, že umožňuje hlasy kumulovat, tedy přidělit více hlasů jednomu kandidátovi. Tento systém by měl snižovat riziko většinového výsledku, které u neomezeného hlasování existuje tím, že např. menší strany mohou nutit své voliče kumulovat hlasy u jednoho silného kandidáta, avšak je nutné dodržet volební strategii a netříštit hlasy mezi více kandidátů. Zároveň systém může usnadňovat zastoupení menšin, jelikož příslušníci rasové nebo náboženské menšiny mohou hlasy kumulovat u kandidáta pocházejícího z jejich menšiny.\n\nObecně tento systém už není příliš využívaný, ale používá se ve volbách na nižší úrovni v některých státech USA). \n"}
{"id": "1051470", "url": "https://cs.wikipedia.org/wiki?curid=1051470", "title": "Santa Cruz de Mompox", "text": "Santa Cruz de Mompox\n\nSanta Cruz de Momplox (či pouze Mompox) je kolumbijské město nacházející se na levém břehu jednoho z ramen řeky Magdalena v departementu Bolívar, zhruba 200 km od přístavů Cartagena a Barranquilla. Ve městě žije 40 000 obyvatel. Zdejší ekonomika je založená na rybolovu a turismu, město je známe i pro své zlatnické dílny.\n\nZaloženo bylo v první polovině 16. století španělskými kolonizátory. Díky svému umístění na břehu nejdůležitější vodní cesty v Kolumbii hrálo město v koloniálním období výraznou roli v osidlování vnitrozemí a růstu komunikace a obchodu s ním. Město je jedinečnou ukázkou urbanistického řešení španělského koloniálního města a říčního přístavu. Hlavní síť komunikací je vedena pravoúhle v podélném a příčném směru k řece. Na břehu se nacházejí 3 náměstí a několik kostelů a konventů (augustiáni, dominikání, františkáni, jezuité). Od roku 1995 figuruje na seznamu světového kulturního dědictví UNESCO.\n"}
{"id": "1051471", "url": "https://cs.wikipedia.org/wiki?curid=1051471", "title": "Blokové hlasování", "text": "Blokové hlasování\n\nBlokové hlasování se někdy též nazývá blokové stranické hlasování, anglicky \"block vote\" nebo \"block party vote\". Podobně jako je tomu v relativně většinovém systému (nazýván též systém prvního v cíli nebo zkratkou FPTP) mají voliči pouze jeden hlas, avšak hlasují pro kandidátku jako celek. Kandidátka proto má tolik kandidátů, kolik je v obvodu k dispozici mandátů. Všechny rozdělované mandáty pak v daném obvodě získá kandidátka s největším počtem hlasů.\n"}
{"id": "1051473", "url": "https://cs.wikipedia.org/wiki?curid=1051473", "title": "Pavel Dokládal", "text": "Pavel Dokládal\n\nMgr. Pavel Dokládal (* 3. března 1952, Jeseník) je český římskokatolický kněz, dlouholetý duchovní správce v Koclířově a představený Fatimského apoštolátu v České republice.\n\nVystudoval gymnázium a po maturitě v roce 1970 vstoupil do litoměřického semináře. Po skončení studií přijal dne 29. června 1975 v Brně kněžské svěcení. Posléze působil jako kněz v různých farnostech brněnské diecéze, od roku 1982 pak ve Šlapanicích, kde pořádal biblické hodiny pro dospělé a zavedl mše pro děti. V roce 1990 začal vést Fatimský apoštolát v České republice a byl přeložen do Třebíče, kde později napomohl ke vzniku katolického gymnázia. Od roku 1995 je duchovním správcem farnosti v Koclířově, a to od 1. února 2008 jako tamní farář.\n\n\n\n"}
{"id": "1051475", "url": "https://cs.wikipedia.org/wiki?curid=1051475", "title": "Castello Lanzun", "text": "Castello Lanzun\n\nHrad Lanzun, dřívější pevnost na Maltě (\"Torri Ta Lanzun\" nebo \"Castle of the Lance\") je oficiálním sídlem pařížsko-maltské obedience Vojenského a špitálního řádu svatého Lazara Jeruzalémského.\n\nHrad Lanzun, původně statek postavený v 15. století, obdržel své jméno podle jednoho ze svých obyvatel ze 17. století – Wenzi Lanzun z Vittoriosi, který zde žil v průběhu morové epidemie roku 1676. Stavební změny provedené během let 1713 rozšířily a posílily budovu a proměnily ji v pevnost, která později sloužila jako útočiště pro místní obyvatele během pirátských útoků. Také občas sloužila jako lovecká pevnost pro velmistry Řádu sv Jana. Během druhé světové války byl hrad používán jako pozorovatelna a byl těžce poškozen při nepřátelských akcích. V roce 1972 jej koupil Lt.Col. Robert Gayre z Gayre a Nigg, který jej předal Řádu svatého Lazara. Dne 12. května 1973 velmistr Vojenského a špitálního řádu svatého Lazara Jeruzalémského Don Francisco de Borbón y de Borbón otevřel Castello Lanzun na Maltě jako oficiální sídlo Řádu.\n\nDne 17. září 2010 navštívil hrad patriarcha Řehoř III. Laham, který se zde zúčastnil recepce a mše pořádané řádem během své několikadenní návštěvy Malty.\n\nV roce 2013 proběhla v pevnosti slavnost k uctění 40. výročí působení Řádu v Castello Lanzun na Maltě. Slavnosti se zúčastnil nejen velmistr pařížsko-maltské obedience Carlos Gereda de Borbón, markýz de Almazán, ale také 14 představitelů zahraničních jurisdikcí a na 300 rytířů a dam.\n"}
{"id": "1051476", "url": "https://cs.wikipedia.org/wiki?curid=1051476", "title": "Ambrosini SAI.3", "text": "Ambrosini SAI.3\n\nAmbrosini SAI.3 byl italský dvoumístný lehký turistický letoun, který poprvé vzlétnul v roce 1937. Elegantní jednoplošník s eliptickým křídlem byl navržen jako dolnoplošník s pevným podvozkem se záďovým kolečkem. Zákazníci si mohli vybrat mezi uzavřeným a otevřeným kokpitem a mezi hvězdicovým motorem Fiat A.50 s výkonem 63 kW nebo kapotovaným invertním řadovým motorem Alfa Romeo 115. Upravená verze značená SAI.3S s upraveným křídlem měla hvězdicový motor Siemens-Halske Sh 14, s kterým dosahovala mnohem lepších výkonů než původní letoun SAI.3.\n\n\"Technické údaje pocházejí z publikace „Encyklopedie letadel světa“\".\n\n\n"}
{"id": "1051478", "url": "https://cs.wikipedia.org/wiki?curid=1051478", "title": "Linum narbonense", "text": "Linum narbonense\n\nLinum narbonense je označení pro rostlinu, bylinu z čeledi lnovité (\"Linaceae\"). Je pěstován jako zahradní okrasná rostlina. Druh je původní v Evropě a je podobný vzhledem druhu len vytrvalý (\"Linum perenne\").\nVytváří trsy, stonky jsou zakončeny modrými květy s pěti okvětními plátky, 2 až 2,5 cm v průměru. Na stonku jsou v přeslenech uspořádány malé, úzké šedavě zelené listy. Kvete na začátku léta.\n\nLinum narbonense se běžně pěstuje v zahradách jako okrasná rostlina. Nachází uplatnění ve skalkách, suchých zídkách. Vyžaduje světlé stanoviště, nejlépe výsluní, propustnou půdu, snese i sušší stanoviště. Množení semeny.\n\n\n \n"}
{"id": "1051480", "url": "https://cs.wikipedia.org/wiki?curid=1051480", "title": "Fridrich z Thun-Hohenštejna", "text": "Fridrich z Thun-Hohenštejna\n\nHrabě Bedřich František Josef Michael z Thun-Hohenštejna ( 8. května 1810 Děčín – 24. září 1881 Děčín) byl rakouský diplomat.\n\nVstoupil do rakouských diplomatických služeb. V letech 1843 až 1847 byl v Turíně, následně ve Stockholmu a od roku 1849 v Mnichově. V roce 1850 byl vyslancem na kongresu ve Frankfurtu. Po založení Německého spolku se stal prezidentem jeho zemského sněmu. V roce 1855 sloužil v Lombardii u slavného českého vojevůdce, polního maršála Josefa Radeckého z Radče. V letech 1857 – 1863 působil jako vyslanec a zplnomocněný ministr v Petrohradě. Pak odešel ze státní služby.\n\nJako český velkostatkář byl zvolen do Českého zemského sněmu. Od roku 1879 byl dědičným členem Panské sněmovny Říšské rady.\n\n\n"}
{"id": "1051485", "url": "https://cs.wikipedia.org/wiki?curid=1051485", "title": "Brisbane International 2015 – mužská dvouhra", "text": "Brisbane International 2015 – mužská dvouhra\n\nDo soutěže mužské dvouhry na tenisovém turnaji Brisbane International 2015 nastoupilo dvacet osm hráčů. Obhájcem titulu byl australský tenista Lleyton Hewitt, který v úvodním kole podlehl krajanu Samuelu Grothovi.\n\nRoli favorita splnil nejvýše nasazený Švýcar Roger Federer, jenž ve finále za 2:13 hodin zdolal kanadskou turnajovou trojku Milose Raonice po třísetovém boji 6–4, 6–7 a 6–4. Z devíti vzájemných zápasů tak Švýcar odešel poosmé jako vítěz.\n\nV probíhající sezóně si tak připsal premiérové turnajové vítězství, které představovalo 83. titul na okruhu ATP Tour. Federer finálovou výhrou zaznamenal jubilejní 1000. vítězný zápas v profesionálním tenistu a zařadil se tak po bok Jimmyho Connorse (1 253) a Ivana Lendla (1 071) jako třetí hráč, jenž tohoto výkonu dosáhl. Současně překonal Lendlův rekord alespoň jednoho titulu ve 14 sezónách za sebou (1980–1993), když brisbanskou trofejí vyhrál turnaj ATP v patnácté sezóně bez přerušení.\n\nČtyři nejvýše nasazení hráči měli volný los do druhého kola.\n\n"}
{"id": "1051486", "url": "https://cs.wikipedia.org/wiki?curid=1051486", "title": "Qatar ExxonMobil Open 2015 – mužská dvouhra", "text": "Qatar ExxonMobil Open 2015 – mužská dvouhra\n\nDo soutěže mužské dvouhry na tenisovém turnaji Qatar ExxonMobil Open 2015 nastoupilo třicet dva hráčů. Obhájcem titulu byl španělský tenista Rafael Nadal, kterého v úvodním kole vyřadil Němec Michael Berrer.\n\nVítězem dvouhry se stal čtvrtý nasazený Španěl David Ferrer, jenž ve finále zdolal českou turnajovou trojku Tomáše Berdycha po dvousetovém průběhu 6–4 a 7-5. V probíhající sezóně si tak připsal premiérové turnajové vítězství, které představovalo dvacátý druhý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1051488", "url": "https://cs.wikipedia.org/wiki?curid=1051488", "title": "Aircel Chennai Open 2015 – mužská dvouhra", "text": "Aircel Chennai Open 2015 – mužská dvouhra\n\nDo soutěže mužské dvouhry na tenisovém turnaji Aircel Chennai Open 2015 nastoupilo dvacet osm hráčů. Obhájcem titulu byl švýcarský tenista Stan Wawrinka.\n\nVítězem dvouhry se stal nejvýše nasazený Wawrinka, jenž ve finále zdolal slovinského kvalifikanta Aljaže Bedeneho po dvousetovém průběhu 6–4 a 6–3. V probíhající sezóně si tak připsal premiérové turnajové vítězství, které představovalo osmý singlový titul na okruhu ATP Tour.\n\nWawrinka vyhrál čennajský turnaj potřetí za předešlých pět let. Slovinec Bedene figuroval až na 156. místě žebříčku ATP a do hlavní soutěže postoupil po zvládnutí tříkolové kvalifikace. V semifinále se ocitl na prahu vyřazení, když odvrátil čtyři mečboly Roberta Bautisty Aguta. Ve svém premiérovém finále na okruhu ATP však ztratil uprostřed obou sad jedno podání, které Švýcarovi stačilo k zisku titulu.\n\nČtyři nejvýše nasazení hráči měli volný los do druhého kola.\n\n"}
{"id": "1051494", "url": "https://cs.wikipedia.org/wiki?curid=1051494", "title": "Chlum (Orlická tabule, 354 m)", "text": "Chlum (Orlická tabule, 354 m)\n\nChlum (354 m n. m.) je vrch v okrese Ústí nad Orlicí v Pardubickém kraji. Leží asi 2 km jižně od města Choceň na jeho katastrálním území a území podřazené vsi Dvořisko.\n\nGeomorfologicky vrch náleží do celku Orlická tabule, podcelku Třebechovická tabule a okrsku Brodecká plošina. Podle alternativního členění náleží vrch do okrsku Choceňská plošina a Brodecká plošina je zde pouze podokrskem.\n"}
{"id": "1051497", "url": "https://cs.wikipedia.org/wiki?curid=1051497", "title": "Aircel Chennai Open 2015 – mužská čtyřhra", "text": "Aircel Chennai Open 2015 – mužská čtyřhra\n\nDo soutěže mužské čtyřhry na tenisovém turnaji Aircel Chennai Open 2015 nastoupilo šestnáct dvojic. Obhájcem titulu byl švédsko-dánský pár Johan Brunström a Frederik Nielsen, jehož členové nestartovali společně. Nielsen se rozhodl turnaje nezúčastnit. Spoluhráčem Brunströma se stal Američan Nicholas Monroe, s nímž prohrál v úvodním kole s dvojicí Roberto Bautista Agut a Stan Wawrinka.\n\nSoutěž čtyřhry vyhrála nenasazená tchajwansko-britská dvojice Lu Jan-sun a Jonathan Marray, jejíž členové ve finále zdolali jihoafricko-indické turnajové jedničky Ravena Klaasena s Leandrem Paesem po dvousetovém průběhu 6–3 a 7-6.\n\n"}
{"id": "1051499", "url": "https://cs.wikipedia.org/wiki?curid=1051499", "title": "Qatar ExxonMobil Open 2015 – mužská čtyřhra", "text": "Qatar ExxonMobil Open 2015 – mužská čtyřhra\n\nDo soutěže mužské čtyřhry na tenisovém turnaji Qatar ExxonMobil Open 2015 nastoupilo šestnáct dvojic. Obhájcem titulu byl český pár Tomáš Berdych a Jan Hájek, jehož členové v deblu nestartovali.\n\nSoutěž čtyřhry vyhrála nenasazená argentinsko-španělská dvojice Juan Mónaco a Rafael Nadal, jejíž členové ve finále zdolali rakouský pár Julian Knowle a Philipp Oswald po dvousetovém průběhu 6–3, 6–4.\n\n"}
{"id": "1051501", "url": "https://cs.wikipedia.org/wiki?curid=1051501", "title": "Brisbane International 2015 – mužská čtyřhra", "text": "Brisbane International 2015 – mužská čtyřhra\n\nDo soutěže mužské čtyřhry na tenisovém turnaji Brisbane International 2015 nastoupilo šestnáct dvojic. Obhájcem titulu byl polsko-kanadský pár Mariusz Fyrstenberg a Daniel Nestor, jehož členové nestartovali společně. Fyrstenberg nastoupil po boku Santiaga Gonzáleze. Oba odešli poraženi v úvodním kole od Roberta Lindstedta s Marcinem Matkowskim. Spoluhráčem Nestora se stal indický deblový specialista Rohan Bopanna, s nímž prohrál také v prvním kole s dvojicí Alexandr Dolgopolov a Kei Nišikori.\n\nSoutěž čtyřhry vyhrála nenasazená britsko-australská dvojice Jamie Murray a John Peers, jejíž členové ve finále zdolali ukrajinsko-japonskou dvojici Alexandr Dolgopolov a Kei Nišikori po dvousetovém průběhu 6–3 a 7–6.\n\n"}
