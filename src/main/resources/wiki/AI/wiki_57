{"id": "1545077", "url": "https://cs.wikipedia.org/wiki?curid=1545077", "title": "Síly rychlé reakce NATO", "text": "Síly rychlé reakce NATO\n\nSíly rychlé reakce NATO ( \"NATO Response Force\" – NRF) jsou speciální mnohonárodní jednotky, složené z pozemních, námořních a vzdušných sil, které slouží NATO. V případě nutnosti jsou schopné okamžitě zasáhnout kdekoli na světě. Tyto jednotky mohou vykonávat různé druhy vojenských misí, dále úkoly civilní ochrany nebo mírových operací. \n\nSíly rychlé reakce mají od NATO oprávnění k vykonávání širokého spektra úkolů včetně schopnosti okamžité odezvy při provádění kolektivní obrany členů aliance v případě operace podle článku 5.\n\nKoncepce NRF coby sil schopných vysoce profesionální a rychlé reakce pro podporu misí NATO podle aktuální potřeby byla poprvé představena na Pražském summitu NATO v roce 2002. Poté byla schválena na zasedání ministrů obrany států NATO v červnu 2003. V říjnu téhož roku vzniklo v Itálii první operační velitelství podřízené operačnímu velitelství společných sil NATO v nizozemském Brunssumu označenému NRF 1, po první rotaci vojsk bylo v roce 2004 v Portugalsku vytvořeno operační velitelství společných sil NRF 2.\n\nPravidelná šestiměsíční rotace pozemních vojsk NRF, nutná pro udržení vysoké pohotovosti jednotek, vyžaduje, aby jednotky účastnických států dostály požadovaným standardům společných obranných a expedičních operací. Jelikož jsou tyto požadavky značně vysoké, předchází zařazení do NRF šestiměsíční výcvikový program NATO, jehož cílem je začlenit a sjednotit rozdílné národní kontingenty. Tyto jednotky obvykle procházejí v rámci svých mateřských armád přípravným výcvikem v trvání 6 až 18 měsíců. Jakmile jsou aktivovány, průzkumné týmy se rozmístí během 5 dní. To je první z řady fází, jež vedou k rozvinutí celého společného operačního velitelství úkolového uskupení a sil okamžité reakce během 30 dní.\n\nTvoří ji bojové a podpůrné jednotky. Měla by obsahovat asi polovinu vojáků vyčleněných pro NRF. Bojová část složky má sílu brigády, zbytek tvoří podpůrné jednotky (protivzdušná obrana, vojenská policie, logistika, komunikace, zdravotníci atd.)\n\nJe tvořena jednotkou až do velikost úkolového uskupení (\"task force\"). Zahrnuje letadlovou loď, ponorky nebo transportní lodě. \n\nPlní řadu úkolů obranných, útočných, průzkumných a dopravních. Měla by ji tvořit asi čtvrtina vojáků vyčleněných pro NRF. Dokáže uskutečnit až 200 bojových letů denně. \n\n\nNRF más tři základní složky:\n\nJe založena na mobilním velitelství společných sil. Vrchni velitel NATO v Evropě (SACEUR) je též vrchním strategickým velitelem NRF. Dvě velitelství společných sil NATO se sídlem v nizozemském Brunssumu a v italské Neapoli se v ročních intervalech střídají ve velení NRF.\n\nÚkolem složky sil okamžité reakce je poskytovat počáteční odezvu na krize. Jako samostatná síla funguje pouze při nejmenších operacích. Je-li zapotřebí dalších pozemních, námořních či leteckých kapacit, přichází na řadu záložní složka. \n\nSestává ze širokého spektra vojenských kapacit potřebných pro funkci velitelských a kontrolních, bojových a podpůrných jednotek. Záložní složka nemá pevně určenou velikost, Síly, jež do ní přispívají, pocházejí z mnohem širší základny aliančních či partnerských národních mobilních sil. \nNa summitu NATO ve Walesu v roce 2014 se hlavy vlád a států členských zemí dohodly na vytvoření sil velmi rychlé reakce NATO (\"Very High Readiness Joint Task Force\"). Jedná se o takzvané hrotové síly schopné reagovat v případě ohrožení či napadení některé ze spojeneckých zemí v řádu hodin až několika málo dní. Tvoří je brigáda pozemního vojska o síle asi 5000 mužů, která je podporována leteckými, námořními a speciálními silami. V případě vážné krize podpoří VJTF další dvě pozemní brigády jako rychlá posila. Podobně jako je tomu u NRF, mají i síly velmi rychlé reakce zajišťovat, bude-li třeba, rychlou a vysoce profesionální reakci. Také tyto jednotky mohou kromě poskytování okamžité reakce pro zabezpečení kolektivní obrany členů Aliance podle článku 5 vykonávat širokou škálu úkolů, jako jsou zajišťování operací krizového řízení, příprava podmínek pro nasazení dalších jednotek, podpora mírových operací i zajišťování pomoci při katastrofách a ochraně důležitých infrastruktur. \n\nSíly rychlé reakce NATO budou mít celkem asi 30 000 vojáků.\n\nDo ledna 2015 byly jednotky přidělené k NRF nasazeny při následujících příležitostech:\n\nK silám rychlé reakce NATO se v letech 2008 a 2013 přidaly i partneři-nečlenové NATO, Finsko a Švédsko. Ukrajina a Gruzie začaly přispívat v roce 2014 a 2015.\n\n\n"}
{"id": "1545078", "url": "https://cs.wikipedia.org/wiki?curid=1545078", "title": "1940 ve fotografii", "text": "1940 ve fotografii\n\nTento článek obsahuje významné fotografické události v roce 1940.\n\n\n\n\n"}
{"id": "1545084", "url": "https://cs.wikipedia.org/wiki?curid=1545084", "title": "Rouhův betlém", "text": "Rouhův betlém\n\nRouhův betlém či Rouhův velešínský betlém jsou dřevěné vyřezávané jesličky pocházející z Velešína, které zobrazují místní budovy, krajinu, řemesla i osobnosti. Tvůrce jesliček Pavel Rouha je vystavuje každoročně o Vánocích od poloviny adventu do svátku Tří králů v \"Kantůrkovci\" ve Velešíně.\n\nTvůrcem betlému je velešínský soukromý zemědělec Pavel Rouha (* 1964), který betlém tvoří ve svém volném čase. Rouha není vyučeným řezbářem, ale již jako malý obdivoval jesličky z Třešti a ve svých 6 letech vyřezal první figurku.\n\nBetlém zaujímá plochu 34 m² a je vystaven ve sklepě domu \"U Kantůrků\" vedle kostela sv. Václava. Betlém obsahuje asi 200 figurek, které jsou většinou vyřezané z lipového dřeva a jsou 17 centimetrů vysoké. Tyto figurky jsou zasazeny do mechu, pařezů a dalších přírodnin, které imitují krajinu. Některé části budov betléma jsou pohyblivé, případně osvětlené, figurky samotné jsou statické.\n\nFigurky vyobrazují kromě klasické scenérie s jesličkami, Ježíškem, Marií, Josefem a Třemi králi tradiční řemesla a některé jsou inspirovány skutečnými živými i zesnulými skutečnými osobami – mj. Jakuba Jana Rybu, Josefa Režného či přátele z Velešína. Jedna figurka symbolizuje i tvůrce betlému, Pavla Rouhu. V betlémě lze nalézt i velešínský kostel sv. Václava, voraře na Malši, koněspřežnou dráhu i moravský vinný sklípek, rozvržení jednotlivých prvků se ale každý rok liší. Sestavení betléma trvá asi měsíc a Rouha jej staví za pomoci své rodiny a zejména svého syna Josefa.\n\nBetlém byl poprvé vystaven v roce 2006, původně chtěl Rouha pouze opravit některé figurky do betléma po svém dědečkovi (betlém z 2. poloviny 19. století z Jilemnicka), nakonec ale vyřezal betlém vlastní. Betlém se každý rok rozšiřuje.\n\n\n"}
{"id": "1545089", "url": "https://cs.wikipedia.org/wiki?curid=1545089", "title": "Sandrine Grudaová", "text": "Sandrine Grudaová\n\nSandrine Grudaová (* 25. června 1987, Cannes) je francouzská basketbalistka hrající převážně na postu pivota. S francouzskou ženskou basketbalovou reprezentací získala stříbrnou medaili na olympijských hrách v Londýně roku 2012 a vyhrála mistrovství Evropy v roce 2009. Krom toho má z Eurobasketu tři stříbra (2013, 2015, 2019) a jeden bronz (2011). Na klubové úrovni patří k jejím největším úspěchům vítězství v severoamerické WNBA s klubem Los Angeles Sparks v roce 2016. Stala se tak první Francouzkou, která WNBA vyhrála. K největším jejím individuálním úspěchům pak patří vítězství v anketě Mezinárodní basketbalové federace (FIBA) o nejlepší basketbalistku Evropy v roce 2009. Působila v klubech US Valenciennes (2005–2007), UMMC Jekatěrinburg (2007-2008, 2010-2014), Connecticut Sun (2008–2010), Los Angeles Sparks (2014, 2016, 2017), Fenerbahçe Istanbul (2016–2017), Yakın Doğu (2018) a PF Schio (2018-dosud).\n"}
{"id": "1545091", "url": "https://cs.wikipedia.org/wiki?curid=1545091", "title": "Tituly a vyznamenání Sergeje Gorškova", "text": "Tituly a vyznamenání Sergeje Gorškova\n\nSergej Georgijevič Gorškov, admirál loďstva Sovětského svazu, obdržel během svého života řadu sovětských i zahraničních civilních i vojenských řádů a medailí.\n\n\n\n\n"}
{"id": "1545100", "url": "https://cs.wikipedia.org/wiki?curid=1545100", "title": "Erytrín", "text": "Erytrín\n\nErytrín je sekundární minerál, vodnatý arzeničnan kobaltnatý Co(AsO)·8HO Erytrín a annabergit, arzeničnan nikelnatý (Ni(AsO)·8HO) tvoří souvislou řadu s obecným vzorcem (Co,Ni)(AsO)·8HO. \n\nErytrín krystaluje v jednoklonné soustavě; tvoří obyčejně drobné, sloupcovité až jehličkovité krystaly, seskupené do chvostků nebo sférolitů. Barvy je karmínové až růžové a vyskytuje se v podobě práškovitých, matných, růžových druhotných náletů, známých jako \"kobaltový květ\", na minerálech podobného složení. Dobře vyvinuté krystaly jsou vzácné, častěji tvoří povlaky nebo drobné kulovité a ledvinité agregáty. \n\nPoprvé byl erytrín popsán z dolu Daniel ve Schneebergu (Sasko); pojmenován byl podle řeckého slova έρυθρος (\"erythros\"), červený. Historicky není samotný erytrín hospodářsky významný minerál, prospektorům však může posloužit jako indikátor přidruženého kobaltu a ryzího stříbra. \n\nErytrín se vyskytuje jako druhotný minerál v oxidačním pásmu ložisek minerálů asociace Co–Ni–As. Nachází se spolu s kobaltinem, skutteruditem, symplezitem, roselitem-beta, skoroditem, farmakosideritem, adamitem, morenozitem, retgersitem a malachitem. \n\nVýznamnými lokalitami jsou Cobalt (Ontario), La Cobaltera /Chile), Schneeberg (Sasko, Německo), Jáchymov (Česko), Cornwall (Anglie), Bou Azzer (Maroko), důl Blackbird (Idaho),důl Sara Alicia u Alamos (stát Sonora, Mexiko), Mt. Cobalt (Queensland) a měďný důl Dome Rock (Mingary, Jižní Austrálie) \n\nV Česku vedle Jáchymova Abertamy, Běloves u Náchoda, na Slovensku Dobšiná. \n\nNikelnatá odrůda annabergit se vyskytuje jako světle zelený \"niklový květ\" na arzenidech niklu. Kobalt může nahradit také železo, hořčík a zinek za vzniku tří dalších minerálů: parasymplesitu (Fe), hörnesitu (Mg) a köttigitu (Zn).\n\n"}
{"id": "1545102", "url": "https://cs.wikipedia.org/wiki?curid=1545102", "title": "Daniel of St. Thomas Jenifer", "text": "Daniel of St. Thomas Jenifer\n\nDaniel ze St. Thomas Jenifer (1723, Maryland – 16. listopadu 1790, Maryland) byl americký politik, jeden z Otců zakladatelů a signatář United States Constitution, ústavy Spojených států. Mnoho let vedl Marylandskou koloniální vládu, ale když došlo ke konfliktu s Velkou Británií, Jenifer se přidal na stranu Patriotů.\n\nJenifer se narodil v Coates Retirement, nyní Ellerslie, západně od Port Tobacco v Charles County v Marylandu. Byl to strýc Thomase Stonea a jeho bratrů Michaela J. Stonea a Johna Hoskinsa Stonea.\n\nPracoval jako smírčí soudce pro Charles County a později pro západní část Marylandu. Byl členem komise, která řešila mezní spor mezi Pennsylvánií a Delawarem (1760), pracoval v guvernérské radě, v horní komoře zákonodárného sboru v Marylandu, která také sloužila jako odvolací soud kolonie a jako rada nejvyšších poradců guvernéra (1773–76). Měl 23 dětí.\n\nPřes své úzké vazby s koloniální vládou Jenifer velmi odsuzoval britské svévolné zasahování do záležitostí kolonií, zejména do zákonů týkajících se daní a regulace obchodu. Roky před začátkem boje za nezávislost hájil vlastníky majetku v Marylandu proti těm, kteří se snažili učinit z Marylandu královskou kolonii. Když přišla revoluce, Jenifer poskytl Patriotům značnou podporu jako bohatý vlastník půdy, navzdory skutečnosti, že mnoho předních Patriotů bylo jeho nepřáteli v boji o majetek. Jenifer stal se prezidentem Council of Safety (Marylandské rady bezpečnosti), orgánu zřízeného k organizaci Marylandských vojenských sil pro revoluci (1775–77). \n\nBěhem války a po ní se Jenifer stále více zajímal o národní záležitosti. Zastupoval svůj stát na kontinentálním kongresu (1778–82) a současně působil jako prezident prvního senátu v Marylandu (1777–80). Jako manažer finančních prostředků Marylandu státu v letech 1782 až 1785 vycházel Jenifer ze svých zkušeností vlastníka půdy, aby pomohl státu přežít kritickou poválečnou hospodářskou depresi. Spolu s Jamesem Madisonem, Johnem Dickinsonem, Georgem Masonem a svým dobrým přítelem Georgem Washingtonem začal Jenifer hledat způsoby, jak vyřešit ekonomické a politické problémy, které vznikly v důsledku slabých článků ústavy Konfederace (Articles of Confederation). Následně se zúčastnil konference \"Mount Vernon Conference\". (Konference v Mount Vernon bylo setkání delegátů z Virginie a Marylandu, které se konalo 21. – 28. března 1785 za účelem projednání navigačních práv ve společných vodních cestách obou států).\n\nPo kongresu se Jenifer vrátil na svou plantáž ve Stepney nedaleko Annapolis, kde zemřel v roce 1790. Byl pohřben v Ellerslie, místě jeho narození, které je nyní v národním registru historických míst.\n\n"}
{"id": "1545106", "url": "https://cs.wikipedia.org/wiki?curid=1545106", "title": "Cerkev svatého Michala Archanděla", "text": "Cerkev svatého Michala Archanděla\n\nCerkev svatého Michala Archanděla (ukrajinsky: Церква святого Михайла) je dřevěná pravoslavná cerkev v Užoku v Zakarparské Ukrajině v okrese Velký Berezný.\n\nCerkev je zařazena na seznamu památek UNESCO\n\nPodle legendy cerkev původně stála na kopci, ale pro mnohé byla těžko dostupná a tak byla přestěhována blíže k silnici. \n\nCerkev byla dokončena 11. června 1745. Stavitelé byli Pavlo Tomiv z vesnice Bitlja Ivan Cyganin z vesnice Tychyj. V roce 1751 (biskupská návštěva) je uvedena jako nová cerkev, která je vybavena všemi knihami a dvěma zvony.\n\nV roce 1895 byla stavba svatyně nadzvednuta, aby mohly být vyměněny spodní trámy srubů. Oprava byla provedena z iniciativy kurátora Petera Hyryče.\n\nV období první světové války byly zvony rekvírovány pro válečné účely. Po válce byly pořízeny nové zvony, ale pro větší váhu nebyly zavěšeny do zvonice cerkve.\n\nCerkev je od 19. století velmi populární. Byla velmi často fotografována a její fotografie publikovány v časopisech, knihách a brožurách. Mnoho zakarpatských umělců se věnovalo ztvárnění této umělecké památky.\n\nDne 21. června 2013 na 37. zasedání Výboru pro světové dědictví UNESCO, které se konalo v Kambodži, byla cerkev svatého Michala včetně s dalšími dřevěnými cerkvemi v karpatském regionu v Polsku a na Ukrajině zařazeny na seznam světového dědictví UNESCO.\n\nCerkev je \"bojkovský typ\", podélná stavba tří věžových srubů s dominantní střední části. Stavba je tvořena třemi dřevěnými roubenými sruby na čtvercovém půdorysu, centrální srub je širší a nejvyšší. Sruby jsou ukončeny jehlanovými střechami. Nad oltářem je stavba snížená a nad babincem je empora zvýšená o rámovou zvonici s otevřenou arkádou, ale nižší než střední část. Stavební materiálem jsou smrkové trámy, cerkev je krytá šindelem.\n\nVnitřní prostory mají ploché stropy, vyřezávaný ikonostas pochází z 18. století. Interiér cerkve dotváří kontrast mezi polotmavou nízkou verandou a majestátním otevřeným prostorem pod střechou v centrální místnosti. Dojem je umocněn dekorativní řezbářskou prací mezi babincem a hlavní lodí (navou).\n\nInteriér byl v dobré víře opravován, ale je tím vážně poškozen: jsou instalovány nové přední dveře, hladké stěny jsou pokryty lepenkou, papírem a natřeny, ikony jsou překresleny, výzdobu tvoří plastové květiny atd.\n\nDřevěná zvonice byla postavena v roce 1927 pro zavěšení nových zvonů, které nemohly být pro svou velkou hmotnost zavěšeny ve zvonici cerkve. Půdorys zvonice je čtvercový, přízemní patro je roubené s obvodovou pultovou střechou bez podpěr. Zvonice je zakončena nízkou jehlanovou střechou. Střechy jsou pobity plechovými tabulemi.\n"}
{"id": "1545113", "url": "https://cs.wikipedia.org/wiki?curid=1545113", "title": "Káranos", "text": "Káranos\n\nKáranos ( Κάρανος, asi 808 př. n. l.–778 př. n. l.) byl podle pozdější tradice prvním králem Starověké Makedonie. Podle Hérodota byl nicméně prvním králem Perdikkás I. (700 př. n. l.–678 př. n. l.). První písemná zmínka o Káranovi jako o mýtickém zakladateli dynastie Argeovců pochází od Theopompa (asi 380 př. n. l.– asi 315 př. n. l.).\n\nPodle řecké mytologie byl Káranos synem argejského krále Témena Héraklova prapravnuka. Plútarchos s Káranovým Hérakleovským původem souhlasí a tvrdí, že Alexandr Veliký je přes Kárana Héraklovým potomkem. \n\nTémenos, Kresfontés a Aristodémos byli tři dórští vůdci, kteří se zmocnili poloostrova Peloponés, což podle některých historiků mohlo posléze vést k pádu Mykénské civilizace. Po ovládnutí poloostrova si tito vůdcové mezi sebou rozdělili dobytá území. Kresfontés získal Messénii a Spartu, Aristodémovi připadla Lakónie a Témenos dostal Argos. Po jeho smrti se princové začali dohadovat, kdo bude po otci králem. Jeden z nich, Feidón, bratry porazil v bitvě a zmocnil se trůnu. \n\nKáranos se rozhodl, že si najde vlastní území, kde by mohl být králem. Nejprve však zašel do delfské věštírny, aby se zeptal Pýthie na radu. Její odpověď zněla, že by si měl najít království tam, kde je plno zvěře a domácích zvířat. Káranos se tedy vydal se svou družinou na sever a cestou hledali území, kde by mohli založit nové království. Posléze objevili zelené údolí se spoustou lovné zvěře a koz a Káranos usoudil, že se Pýthiino proroctví naplnilo. Založil zde proto město, které pojmenoval Aigai ( Αἰγαί), což je dnes severořecká Vergina, významná archeologická lokalita s pohřebištěm Makedonských králů. \n"}
{"id": "1545116", "url": "https://cs.wikipedia.org/wiki?curid=1545116", "title": "Amyntás IV.", "text": "Amyntás IV.\n\nAmyntás IV. ( Ἀμύντας Δ΄) byl titulárním králem starověkého řeckého království Makedonie v roce 359 př. n. l. a příslušníkem královské dynastie Argeovců.\n\nByl synem krále Perdikka III. Makedonského. Narodil se asi v roce 365 př.n. l.\n\nPo otcově smrti v boji proti Ilyrům v roce 359 př. n. l. se stal králem, byly mu však pouhé tři roky. Jeho učitelem a regentem se stal Perdikkův bratr Filip II. Makedonský, který se v tomtéž roce prohlásil za makedonského krále a svého mladého synovce vyvlastnil.\n\nAmyntás nebyl považován za natolik nebezpečného, aby mohl být pro Filipa hrozbou. Strýc mu dokonce dal svoji dceru Kýnané za manželku. Po Filipově zavraždění v létě roku 336 př. n. l. se však vše změnilo. Jeho syn Alexandr nechal Amyntáse okamžitě popravit.\n\nZe svého manželství s Kýnané měl Amyntás dceru Eurydiku/Adeu, která se jako manželka makedonského krále Filipa III. stala makedonskou královnou.\n"}
{"id": "1545122", "url": "https://cs.wikipedia.org/wiki?curid=1545122", "title": "Seattle Film Critics Society Awards 2019", "text": "Seattle Film Critics Society Awards 2019\n\n4. ročník předávání cen Seattle Film Critics Society Awards se bude konat dne 16. prosince 2018. Nominace byly oznámeny dne 9. prosince 2019. \n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1545125", "url": "https://cs.wikipedia.org/wiki?curid=1545125", "title": "Alois Wiesner", "text": "Alois Wiesner\n\nJméno Alois Wiesner má více osob:\n"}
{"id": "1545127", "url": "https://cs.wikipedia.org/wiki?curid=1545127", "title": "Bavlnářství", "text": "Bavlnářství\n\nBavlnářství je odvětví ekonomiky, které se zabývá produkcí, obchodem a zpracováním bavlněných vláken. \n\nSoučástí bavlnářství je bavlnářský průmysl, do kterého patří výroba příze a tkanin z bavlny a ze směsí s bavlnou. Výroba bavlněných textilií jiným způsobem než tkaním (např. pletením, proplétáním aj.) se v češtině k bavlnářství obvykle nepřiřazuje. V angličtině se bavlnářství označuje výrazem \"cotton industry\". \n\nNálezy z Egypta nebo Mexika dokazují, že bavlna byla známá už před 7000 lety. Nejstarší písemná zmínka o obchodu s bavlnou pochází ze 7. století př. n. l., ke kterému docházelo mezi Indií a dnešním Íránem. Do Evropy se poprvé importovala bavlna asi o 200 let později z Číny. \n\nAž do konce 18 . století pocházela naprostá většina bavlny a bavlněných výrobků z indické subkontinentu. V Evropě se pokoušeli řemeslní textiláci napodobovat indické výrobky (zčásti ve směsích bavlny se lnem) a od 18. století se začala dovážet bavlna z karibské oblasti a z Brazílie.\n\nPodíl bavlny na světové spotřebě textilních vláken se v té době odhadoval na 5 %. \n\nAsi ve 13. století se dostalo z Indie do Evropy předení bavlny na kolovratu. Zkušená přadlena uměla v polovině 18. století na (vylepšeném) kolovratu vyrobit za 12 hodin asi 450 gramů bavlněné příze 45 tex (cca poloviční výkon oproti spřádání vlny). Tkaní bylo pokročilejší: Ruční tkalcovský stav (s „létajícím člunkem“) mohl zpracovat přízi od nejméně dvou přadlen, většina bavlněných přízí se proto dovážela z Indie. \n\nPrudký rozmach bavlnářství nastal v posledních letech 18. století po využití vynálezu dopřádacího stroje (již v nejjednodušším provedení mohl nahradit 25 kolovratů.) a stroje na vyzrňování surové bavlny \nV roce 1771 byla otevřena přádelna v anglické vesnici \"Cromford\", která je považována za první bavlnářskou továrnu na světě a za začátek průmyslové revoluce. První přádelna bavlny ve střední Evropě začala vyrábět v roce 1797 ve Vernéřovicích.\n\nCelosvětová spotřeba bavlny se zvýšila v období od roku 1790 do roku 1861 ze 700 tun na 10 000 tun a o 100 let později na 7 milinů tun.\n\nKoncem 20. století se zpracování bavlny z velké části přesunulo z Evropy a severní Ameriky do regionů s nízkými mzdovými náklady, především do jihovýchdní Asie. (Např. na území České republiky se výroba bavlnářských tkanin snížila ze 591 milionů m v roce 1989 na 47 milionů m v roce 2015)\n\n Ve 2. dekádě 21. století se zpracovává cca 40 % z celkového množství přírodních a umělých textilních vláken na bavlnářské příze. Z dostupných údajů se dá odvodit, že výroba bavlnářských tkanin (z bavlny a směsí s bavlnou) dosahuje řádově 200 miliard m. \n\nBavlnářstvím se se zabývá (od pěstování bavlníku až po prodej hotových textilií) zhruba 250 milionů lidí. \n\nZatímco v prvních dvou dekádách 21. století narůstala spotřeba bavlny ročně o 1,3 %, počítá se do konce 3. dekády se zvýšením na cca 29 milionů tun, tj . s 1,6 % ročním přírůstkem. \n\nBavlnářství je často kritizováno zelména za extrémně vysokou spotřebu vody při pěstování (5800 cbm/ha) a za plýtvání (minimální četnost použití) hotových výrobků.\n\nVe snaze o udržitelný rozvoj bavlnářství se ve 2. dekádě 20. století spojily významné obchodní řetězce a sdružení dodavaltelů bavlny k akcím s cílem: zavedení cirkulární ekonomiky od pěstování bavlníku až po použití hotových textilii. \nNěkteré podniky bavlnářského průmyslu jsou zapojeny do sdružení, která financovala obsáhlé průzkumy s výsledným doporučením zejména radikálně zvýšit použití recyklovaných textilií, zvýšit četnost použití oděvních textilií a urychlit technický rozvoj.\n\nK nejstarším pokusům o zhotovení bavlnářských tkanin patřily výrobky z roku 1788 z upravených lněných a konopných vláken. \n\nOd 30. let 20. století jsou známé bavlnářské příze ze směsi bavlny s viskózovými vlákny. \n\nAsi od poloviny 20. století se začaly vyrábět směsi bavlny se syntetickými vlákny, v 21. století se zpracovává cca 60 % bavlny na příze ze směsi s umělými vlákny, především s polyesterem a polyakrylem). Za bavlnářskou tkaninu se považuje také např. bytová textilie ze 100 % polyesterových vláken (zpravidla do 60 mm délky), pokud má vzhled a omak podobný bavlněné tkanině. \n\ntechnologie výroby, konstrukci strojů a zařízení (mykací, protahovací, česací) \n\norganizace (výrobní, výzkumné, obchodní aj.)\n\n"}
{"id": "1545131", "url": "https://cs.wikipedia.org/wiki?curid=1545131", "title": "Cerovo", "text": "Cerovo\n\nCerovo je obec na Slovensku v okrese Krupina. Žije zde  obyvatel.\n\nPrvní písemná zmínka o obci pochází z roku 1275. V obci se nachází klasicistní evangelický kostel z 19. století s oltářním obrazem od Petra Bohúně. Nad obcí se nachází zřícenina hradu Cerovo. První písemná zmínka o hradu pochází z roku 1276.\n\n\n"}
{"id": "1545136", "url": "https://cs.wikipedia.org/wiki?curid=1545136", "title": "Třída Kit", "text": "Třída Kit\n\nTřída Kit (jinak též třída Bezstrašnyj) byla třída torpédoborců ruského carského námořnictva. Celkem byly postaveny čtyři jednotky této třídy. Zařazeny byly do Tichooceánského loďstva. Nasazeny byly za Rusko-japonské války a první světové války.\n\nCelkem byly v letech 1898–1900 postaveny čtyři jednotky této třídy. Jejich stavbu provedla německá loděnice Schichau-Werke v Danzigu.\n\nJednotky třídy \"Kit\":\nTorpédoborce nesly jeden 75mm kanón, pět 47mm kanónů a tři 381mm torpédomety se zásobou šesti torpéd. Pohonný systém tvořily čtyři kotle a dva parní stroje o výkonu 6000 hp, pohánějící dva lodní šrouby. Nejvyšší rychlost dosahovala 27 uzlů. Dosah byl 1500 námořních mil při rychlosti 10 uzlů.\n\nRoku 1912 byly všechny 47mm kanóny nahrazeny druhým 75mm kanónem.\n"}
{"id": "1545138", "url": "https://cs.wikipedia.org/wiki?curid=1545138", "title": "Třída Vnimatělnyj", "text": "Třída Vnimatělnyj\n\nTřída Vnimatělnyj (jinak též třída Forel) byla třída torpédoborců ruského carského námořnictva. Celkem bylo postaveno pět jednotek této třídy. Zařazeny byly do Tichooceánského loďstva. Nasazeny byly za Rusko-japonské války a první světové války.\n\nCelkem bylo v letech 1899–1902 postaveno pět jednotek této třídy. Stavbu provedly francouzské loděnice Forges et Chantiers de la Méditerranée a Normand v Le Havre.\n\nJednotky třídy \"Vnimatělnyj\":\nTorpédoborce nesly jeden 75mm kanón, pět 47mm kanónů a dva 381mm torpédomety. Pohonný systém tvořily čtyři kotle a dva parní stroje o výkonu 5200 hp, pohánějící dva lodní šrouby. Nejvyšší rychlost dosahovala 26,5 uzlu. Dosah byl 1250 námořních mil při rychlosti 13 uzlů.\n\nPřeživší plavidla měla upravenou výzbroj, tvořenou dvěma 75mm kanóny, šesti 7,6mm kulomety a dvěma 457mm torpédomety.\n"}
{"id": "1545141", "url": "https://cs.wikipedia.org/wiki?curid=1545141", "title": "Viktor Oppenheimer", "text": "Viktor Oppenheimer\n\nViktor Oppenheimer (2. května 1877 Rousínov – 26. října 1942 Varšava), byl český grafik, malíř, sochař, designér, sběratel orientálního umění, medailér, architekt a pedagog.\n\nNarodil se v Rusínově do německé židovské rodiny Emanuela Oppenheimera a jeho ženy Ernestiny Löwenthalové. Po absolvování základního vzdělání studoval v Brně na Zemském vyšším reálném gymnáziu, kde v roce 1895 úspěšně maturoval. Následně ještě dva roky pokračoval ve studiu na brněnské průmyslové škole. Další studium s výtvarným zaměřením studoval na uměleckoprůmyslových školách ve Vídni, v Düsseldorfu u prof. R. Boselta a v Mnichově. Po návratu do vlasti působil v letech 1905–1907 v Brně jako učitel kreslení, odtud zamířil do Šumperka a v roce 1909 se opět vrátil do Mnichova, kde působil 10 let. V roce 1911 obdržel \"\"Poellathovu cenu\"\" za vynikající výsledky v medailérské tvorbě. Zde se v únoru roku 1912 oženil s Hermínou Neuburgerovou. Manželství však bylo v polovině roku 1919 rozloučeno. \n\nPo vzniku Československé republiky se vrátil do vlasti, nastoupil na místo asistenta kreslení na \"\"Německém reálném gymnáziu\"\" v Brně, ale v roce 1923 přešel na \"\"Spolkové židovské reformní reálné gymnázium\"\" se sídlem v tamtéž. V roce 1924 byla založena \"\"Škola uměleckých řemesel\"\" a Oppenheimer byl jmenován prvním profesorem modelování. Koncem roku 1925 se podruhé oženil a za ženu si vzal vdovu Elsu Wernerovou. \n\nV Brně se účastnil uměleckého života, byl členem většiny uměleckých spolků ve městě a působil rovněž jako výtvarný kritik, publicista a organizátor kultury. Přednášel o umění nejen v Brně, ale i v Olomouci nebo Moravské Ostravě a obesílal výstavy doma nebo v Německu. Mezi roky 1930–1938 byl členem spolku \"\"Mährischer Kunstverein\"\" a podílel se na uspořádání celkem 8 výstav retrospektivního charakteru. Oppenheimer též publikoval v časopisech \"\"Bytová kultura\"\" a \"\"Tagesbote\"\", ve své tvorbě se orientoval zejména na reliéfní tvorbu a v roce 1936 vystavoval např. bustu T. G. Masaryka. Důležitým prvkem jeho díla byly i portrétní medailea plakety, na nichž kromě světových osobností zobrazil i přední zástupce brněnského kulturního a vědeckého života, např. prof. Karla Absolona, arch. Ernsta Wiesnera a dalších. Významným způsobem se prezentoval i jako sběratel, vlastnil rozsáhlou sbírku orientálního umění čítající asi 1500 kusů. Sbírku se podařilo zachránit a v současné době je součástí sbírek Moravské galerie v Brně.\n\nV roce 1938 byl Viktor Oppenheimer penzionován a koncem ledna roku 1942 byl i se s svou ženou transportován do Terezína. V říjnu byl pak odvezen do Varšavy, kde zahynul. Velká část jeho díla byla za války nacisty zničena.\n\n\n\n\n"}
{"id": "1545150", "url": "https://cs.wikipedia.org/wiki?curid=1545150", "title": "Jan Satorie (rozcestník)", "text": "Jan Satorie (rozcestník)\n\nJméno Jan Satorie má více osob\n"}
{"id": "1545155", "url": "https://cs.wikipedia.org/wiki?curid=1545155", "title": "1939 ve fotografii", "text": "1939 ve fotografii\n\nTento článek obsahuje významné fotografické události v roce 1939.\n\n\n\n\n\n"}
{"id": "1545158", "url": "https://cs.wikipedia.org/wiki?curid=1545158", "title": "ProStředoškoláky", "text": "ProStředoškoláky\n\nProStředoškoláky je nezisková organizace, která se od roku 2013 zaměřuje na rozvoj nadaných středoškolských studentů. Za tímto účelem propaguje mimoškolní vzdělávání a informuje o soutěžích a událostech pro středoškoláky na území České republiky. Organizace taktéž pořádá soutěž Středoškolák roku (dříve Nejaktivnější středoškolák), připravuje vlastní vzdělávací projekty a zprostředkovává pravidelná setkání komunity aktivních středoškoláků z ČR.\n\nOrganizace zahájila činnost v roce 2013 na základě blogu jednoho z organizátorů, který přilákal pozornost vzdělávacích organizací Scio a EDUin. Nejprve se organizace zaměřovala na vytváření internetového katalogu mimoškolních aktivit. Později se však začala orientovat i na pořádání vlastních vzdělávacích projektů. V letech 2013 a 2014 organizace uspořádala dva ročníky vzdělávací akademie (tzv. Říjnová a Listopadová akademie), v jejichž rámci studenti absolvovali přednášky z oblasti marketingu, moderního umění, investování, etikety a mnohých dalších oborů, které jsou dle pořadatelů projektu v českých školních osnovách nedostatečně zastoupeny. V následujících letech se stala hlavním předmětem činnosti organizace soutěž Středoškolák roku. V roce 2014 se se svou organizací umístili mezi finálovou devítkou v soutěži o cenu „Eduína“, která chce upozorňovat na podnětné a inovativní novinky v tuzemském vzdělávání. \n\nZakladateli organizace jsou Robin Ibl, Tomáš Zahradník a Filip Ibl, v době založení studenti maturitního ročníku Gymnázia Oty Pavla v Praze Radotíně.\nOrganizace ProStředoškoláky pořádá od roku 2014 vzdělávací akce, kterých se účastní středoškoláci z celé České republiky. Stěžejní aktivitou organizace je soutěž \"Středoškolák roku\", která oceňuje studenty, kteří se ve svém volném čase věnují mimoškolním aktivitám. V souvislosti s touto soutěží pořádají i \"Vzdělávací akademii pro TOP65\" a \"Víkendové setkání finalistů.\" Mezi další činnost organizace patří i konference \"Free Spirit,\" na které mohou výherci soutěže předat zkušenosti svým vrstevníkům a široké veřejnosti.\n\nV minulých letech projekt podpořili mimo jiných: Microsoft, Čtení pomáhá, Nadace O2, Hlavní město Praha, First International Ballet School in Prague, Centrum pro talentovanou mládež, Nadace Via – Fond rodiny Sýkorovy, Leaf Academy, Google, Francouzský institut v Praze.\n\nRočník 2018/2019 se konal pod záštitou Ministerstva školství, mládeže a tělovýchovy.\n\n"}
{"id": "1545159", "url": "https://cs.wikipedia.org/wiki?curid=1545159", "title": "1938 ve fotografii", "text": "1938 ve fotografii\n\nTento článek obsahuje významné fotografické události v roce 1938.\n\n\n\n\n"}
{"id": "1545160", "url": "https://cs.wikipedia.org/wiki?curid=1545160", "title": "Salt", "text": "Salt\n\nSalt či SALT odkazuje na:\n\n"}
{"id": "1545162", "url": "https://cs.wikipedia.org/wiki?curid=1545162", "title": "Tituly a vyznamenání Viktora Kulikova", "text": "Tituly a vyznamenání Viktora Kulikova\n\nViktor Georgijevič Kulikov, maršál Sovětského svazu, obdržel během svého života řadu sovětských i zahraničních civilních i vojenských řádů a medailí.\n\n\n\n\n\n"}
{"id": "1545164", "url": "https://cs.wikipedia.org/wiki?curid=1545164", "title": "Hrdina Bulharské lidové republiky", "text": "Hrdina Bulharské lidové republiky\n\nHrdina Bulharské lidové republiky (: Герой на Народна република България) byl čestný titul a nejvyšší státní vyznamenání Bulharské lidové republiky. Udílen byl od roku 1948 občanům Bulharska i cizím státním příslušníkům za hrdinské činy nebo za službu na obranu vlasti a spojeneckých zemí.\n\nČestný titul Hrdina Bulharské lidové republiky byl spolu s dalšími třemi čestnými tituly vytvořen výnosem prezidia Národního shromáždění č. 960 ze dne 15. června 1948. Vycházel ze svého sovětského vzoru Hrdiny Sovětského svazu. Byl určen bulharským občanům i cizím státním příslušníkům a byl udílen za hrdinské činy či za službu vlasti a spojeneckým zemím. Příjemci čestného titulu obdrželi také odznak zvaný \"Zlatá hvězda\" a Řád Georgiho Dimitrova.\n\nTitul byl zrušen po pádu komunistického režimu v roce 1990. Do té doby byl udělen v 58 případech.\n\nOdznak měl podobu hladké zlaté pěticípé hvězdy o průměru 34 mm. Na zadní straně byl nápis ГЕРОЙ НА НР БЪЛГАРИЯ \"(hrdina Bulharské lidové republiky)\".\n\nVyznamenání se nosilo na červené stuze, která byla připevněna mezi dvěma zlatými destičkami.\n\n"}
{"id": "1545165", "url": "https://cs.wikipedia.org/wiki?curid=1545165", "title": "Štěpán Filípek", "text": "Štěpán Filípek\n\nŠtěpán Filípek (* 15. května 1981 Brno) je český violoncellista a hudební skladatel.\n\nPražskou konzervatoř absolvoval ve třídě Františka Pišingera. Na Hudební fakultě JAMU studoval u Miroslava Zichy a posléze v doktorském studijním programu u Jozefa Podhoranského (violoncello) a Jindřišky Bártové (teorie). Později vystudoval též kompozici u Radomíra Ištvana na Konzervatoři Brno. \n\nV současnosti se Filípek zaměřuje na sólové a komorní projekty. Mnoho skladatelů mu dedikovalo své práce (např. Jana Vörošová, František Emmert, Radomír Ištvan, David Carpenter, Barry Wan aj.). \n\nJako autor navazuje na východiska skladatelů brněnské kompoziční školy, čerpá především z teoretických systémů Miloslava Ištvana a Ctirada Kohoutka a z některých kompozičních východisek Františka Emmerta, Radomíra Ištvana a Jana Nováka.\n\nHraje na violoncello pojmenované „Imperio“ z dílny brněnského houslaře Jana Husa Bursíka, Brno, 2006. \n\n\n\n\n\n\n"}
{"id": "1545167", "url": "https://cs.wikipedia.org/wiki?curid=1545167", "title": "Luka nad Jihlavou (nádraží)", "text": "Luka nad Jihlavou (nádraží)\n\nLuka nad Jihlavou je železniční stanice v jihovýchodní části městysu Luka nad Jihlavou v Kraji Vysočina v okrese Jihlava poblíž řeky Jihlavy. Leží na neelektrifikované jednokolejné trati 240.\n\nNádraží byla vybudováno železniční společností Rakouské severozápadní dráhy (\"ÖNWB\") při stavbě trati spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 23. dubna 1871 byl s místním nádražím uveden do provozu celý nový úsek trasy z Znojma do Jihlavy, odkud mohly vlaky po již dokončené trati pokračovat do Kolína a dále.\n\nPo znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1545169", "url": "https://cs.wikipedia.org/wiki?curid=1545169", "title": "Kuřim (nádraží)", "text": "Kuřim (nádraží)\n\nKuřim je železniční stanice v centrální části města Kuřim v okrese Brno-venkov v Jihomoravském kraji, nedaleko říčky Kuřimky. Leží na dvoukolejné elektrizované trati Brno – Havlíčkův Brod (25 kV, 50 Hz). Před stanicí je umístěno městské autobusové nádraží.\n\nStanici otevřela 2. července 1885 společnost Rakouská společnost státní dráhy (StEG) na nově vybudované trati z Brna do Tišnova, postavena byla dle typizovaného stavebního vzoru. Po zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (kkStB). V roce 1911 se kuřimské nádraží stalo koncovou stanicí soukromé místní dráhy do Veverské Bítýšky. Po roce 1918 správu stanice přebraly Československé státní dráhy, které však o trať do Veverské Bítýšky zájem neměly. Kvůli velké hospodářské krizi byl na ní provoz roku 1936 ukončen.\n\nRoku 1938 bylo Ministerstvem železnic vydáno rozhodnutí o dostavbě dvoukolejného železničního spojení z Havlíčkova Brodu dále do Brna přes Křižanov z důvodu zvýšení přepravní kapacity trasy dále na Slovensko, s plánem prodloužení slepé trati z Velkého Meziříčí do Křižanova. Budování trati Brno – Havlíčkův Brod pozdržela druhá světová válka, zcela dokončena a zprovozněna byla 5. prosince 1953, včetně kompletní přestavby celého kuřimského nádraží.\n\nNachází se zde jedno hranové a dvě ostrovní, částečně krytá, nástupiště, k příchodu k vlakům slouží podchody pod kolejištěm.\n\n"}
{"id": "1545170", "url": "https://cs.wikipedia.org/wiki?curid=1545170", "title": "Hrušovany nad Jevišovkou-Šanov (nádraží)", "text": "Hrušovany nad Jevišovkou-Šanov (nádraží)\n\nHrušovany nad Jevišovkou-Šanov je železniční stanice přibližně 3 kilometry jižně od města Hrušovany nad Jevišovkou poblíž obce Šanov v okrese Znojmo v Jihomoravském kraji, při řece Jevišovce, poblíž hranic s Rakouskem. Leží na neelektrizovaných jednokolejných tratích 244 a 246.\n\nStanice byla zprovozněna 15. září 1870 jako součást trati Rakouské společnosti státní dráhy (\"StEG\") do Vídně přes Hevlín a rakouské Laa an der Thaya propojující region s Brnem. Současně s hlavním úsekem otevřela \"StEG\" ve stejném datu svou odbočnou trať do Znojma.\n\nO dva roky později byla vybudována propojovací dráha mezi již existujícími železnicemi z Břeclavi, kudy od roku 1839 procházela starší železniční spojnice mezi Vídní a Brnem, do Hrušovan privilegovanou společností \"Dráha Břeclav-Mikulov-Hrušovany\" (k. k. privilegierte Lundenburg-Nikolsburg-Grußbacher Eisenbahn), pravidelný provoz zde byl zahájen 30. prosince 1872. Společnost vybudovala východně od původního nádraží vlastní stanici s kolejištěm.\n\nPo zestátnění všech soukromých společností v Rakousku-Uhersku roce 1908 obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV prosinci 2018 byla stanice přejmenována na \"Hrušovany nad Jevišovkou-Šanov\".\n\nNachází se zde tři nekrytá hranová nástupiště, k příchodu k vlakům slouží přechody přes kolejiště. Ze stanice je vyvedeno několik nákladních vleček.\n\n"}
{"id": "1545171", "url": "https://cs.wikipedia.org/wiki?curid=1545171", "title": "Oslavany (nádraží)", "text": "Oslavany (nádraží)\n\nOslavany je železniční stanice v jižní části města Oslavany v okrese Brno-venkov v Jihomoravském kraji, při řece Oslavě. Leží na neelektrizované jednokolejné trati Moravské Bránice – Oslavany, a je tak jeho koncovou stanicí.\n\nStanici otevřela 14. července 1912 společnost Místní dráha Kounice-Ivančice – Oslavany na trati z Moravských Bránic do Oslavan. Nádraží zde vzniklo jako koncová stanice, dle typizovaného stavebního vzoru. Moravskými Bránicemi od 15. září 1870 procházela trať Rakouské společnosti státní dráhy (StEG) z Brna přes Střelice do Vídně přes Hevlín a rakouské město Laa an der Thaya.\n\nOd prosince 2016 byla osobní doprava v úseku Ivančice – Oslavany zastavena.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště. Ze stanice je vyvedena jedna nákladní vlečka.\n\n"}
{"id": "1545172", "url": "https://cs.wikipedia.org/wiki?curid=1545172", "title": "Ivančice (nádraží)", "text": "Ivančice (nádraží)\n\nIvančice je železniční stanice v jižní části města Ivančice v okrese Brno-venkov v Jihomoravském kraji, při řece Oslavě. Leží na neelektrizované jednokolejné trati Moravské Bránice – Oslavany. Ve městě se dále nacházejí železniční zastávky Ivančice město a Ivančice letovisko.\n\nStanici otevřela 14. července 1912 společnost Místní dráha Kounice-Ivančice – Oslavany na trati z Moravských Bránic do Oslavan. Moravskými Bránicemi od 15. září 1870 procházela trať Rakouské společnosti státní dráhy (StEG) z Brna přes Střelice do Vídně přes Hevlín a rakouské město Laa an der Thaya. Budova ivančického nádraží vznikla dle typizovaného stavebního vzoru.\n\nNachází se zde dvě nekrytá hranová nástupiště, k příchodu k vlakům slouží přechody přes kolejiště. Ze stanice je vyvedena jedna nákladní vlečka. V roce 2019 byla dokončena rekonstrukce stanice.\n\n"}
{"id": "1545173", "url": "https://cs.wikipedia.org/wiki?curid=1545173", "title": "Holešov (nádraží)", "text": "Holešov (nádraží)\n\nHolešov je železniční stanice v západní části města Holešov v okrese Kroměříž ve Zlínském kraji nedaleko řeky Rusavy. Leží na neelektrizované jednokolejné trati 303. Před stanicí je umístěno městské autobusové nádraží.\n\nDne 22. září 1882 zprovozňuje \"Kroměřížská dráha\" trať z Hulína, stanice na trati společnosti Severní dráhy císaře Ferdinanda (\"KFNB\") Břeclav-Přerov, do Holešova, nádraží zde vzniklo dle typizovaného stavebního vzoru. V listopadu téhož roku byla železnice prodloužena do Bystřice pod Hostýnem.\n\n\"KFNB\" trať později odkoupila a roku 1888 propojila Bystřici s nádražím v Krásně nad Bečvou (dnešní součást Valašského Meziříčí), kde navázala na již dostavěný úsek do Ostravy. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě nekrytá úrovňová jednostranná nástupiště, k příchodu k vlakům slouží přechody přes koleje. Ze stanice odbočuje několik vleček.\n\n"}
{"id": "1545174", "url": "https://cs.wikipedia.org/wiki?curid=1545174", "title": "Willy Hack", "text": "Willy Hack\n\nWilly Hack (26. března 1912 Reutlingen – 26. července 1952 Drážďany) byl během druhé světové války německý příslušník SS, který sloužil ve vedoucích funkcích řízení nucených prací v koncentračních tábotech Mittelbau-Dora a Buchenwald.\n\nNarodil se ve městě Reutlingen v Bádensku-Württembersku a před nástupem do SS v roce 1934 vystudoval vysokou školu. Sloužil ve Waffen-SS na východní frontě, v únoru 1942 byl povýšen do hodnosti Obersturmführer a převeden na Amtsgruppe C (Budovy a práce) na hlavním hospodářském a správním úřadu SS.\n\nV roce 1943 byl přidělen k personálu koncentračního tábora Mittelbau-Dora. V Doře působil jako stavební ředitel pro pobočný tábor Niedersachswerfen. Dohlížel na stovky otrokářských dělníků, kteří byli zaměstnáni při stavbě velké podzemní továrny na letouny, která vyráběla součásti německých řízených raket V-2. V listopadu 1944 opustil Doru a stal se velitelem pracovního tábora Berga poblíž města Greiz.\n\nV Bergu opět řídil otrocké práce vězňů z koncentračních táborů, tentokrát s využitím vězňů z Buchenwaldu, aby vykopali těžební tunely pro použití při výrobě syntetického oleje. V únoru 1945 dorazila do Bergu skupina 350 amerických válečných zajatců. Mnoho z těchto mužů byli američtí Židé, kteří byli posláni SS do Bergu, místo do standardního zajateckého tábora kvůli jejich etnicitě. Ztráty na životech v této skupině byly velké, nejméně 55 Američanů zemřelo v důsledku nemoci nebo podvýživy během pouhých několika měsíců, které strávili v táboře.\n\nHack se zpočátku vyhnul zajetí po německém kapitulaci v roce 1945, ale nakonec byl zatčen sovětskými okupačními orgány ve Cvikově v roce 1947. Byl souzen za válečné zločiny v roce 1949. Bylo shledáno, že je zodpovědný za smrt stovek vězňů, kteří zahynuli pod jeho velením v Niedersachswerfenu i v Bergu a byl odsouzen k trestu smrti. V roce 1951 byl souzen znovu, opět usvědčen a jeho rozsudek smrti potvrzen. Trest smrti byl vykonán oběšením v Drážďanech dne 26. července 1952.\n"}
{"id": "1545175", "url": "https://cs.wikipedia.org/wiki?curid=1545175", "title": "Moravský Krumlov (nádraží)", "text": "Moravský Krumlov (nádraží)\n\nMoravský Krumlov je železniční stanice asi 2 kilometry východně od města Moravský Krumlov v okrese Znojmo v Jihomoravském kraji, nedaleko řeky Rokytná. Leží na neelektrizované jednokolejné trati 244.\n\nStanice byla otevřena 15. září 1870 na trati Rakouské společnosti státní dráhy (\"StEG\") z Brna přes Střelice do Vídně, přes Hrušovany nad Jevišovkou, Hevlín a rakouské město Laa an der Thaya. Budova krumlovského nádraží vznikla dle typizovaného stavebního vzoru.\n\nNacházejí se zde dvě jednostranná nástupiště, k příchodu na nástupiště č. 2 slouží přechody přes koleje. Ze stanice odbočuje vlečka.\n\n"}
{"id": "1545177", "url": "https://cs.wikipedia.org/wiki?curid=1545177", "title": "Bhágalpur", "text": "Bhágalpur\n\nBhágalpur () je město v Biháru, jednom z indických svazových států. K roku 2011 měl přes 410 tisíc obyvatel, čímž byl třetím nejlidnatějším městem Biháru po Patně a Gaje. \n\nBhágalpur leží ve východní části Biháru v Indoganžské nížině na pravém, jižním břehu Gangy. Od Patny, hlavního města Biháru, je vzdálen přibližně 190 kilometrů východně. \n\nPodle sčítání v roce 2011 ve městě převažovali muži (218 tisíc) nad ženami (192 tisíc).\n"}
{"id": "1545180", "url": "https://cs.wikipedia.org/wiki?curid=1545180", "title": "1937 ve fotografii", "text": "1937 ve fotografii\n\nTento článek obsahuje významné fotografické události v roce 1937.\n\n\n\n\n\n"}
{"id": "1545200", "url": "https://cs.wikipedia.org/wiki?curid=1545200", "title": "Céline Dumercová", "text": "Céline Dumercová\n\nCéline Dumercová (* 9. července 1982, Tarbes) je francouzská basketbalistka hrající převážně na postu rozehrávače. S francouzskou ženskou basketbalovou reprezentací získala stříbrnou medaili na olympijských hrách v Londýně roku 2012 a vyhrála mistrovství Evropy v roce 2009. Krom toho má z Eurobasketu tři stříbra (2013, 2015, 2017) a jeden bronz (2011). Na klubové úrovni patří k jejím největším úspěchům vítězství v EuroCupu, druhé nejprestižnější evropské klubové soutěži, roku 2016, s klubem CJM Bourges Basket. K největším jejím individuálním úspěchům pak patří vítězství v anketě Mezinárodní basketbalové federace (FIBA) o nejlepší basketbalistku Evropy v roce 2012. Působila v klubech Tarbes Gespe Bigorre (2000–2003), Bourges (2003–2009, 2011–2014, 2015-2016), UGMK Jekatěrinburg (2009–2011), Atlanta Dream (2014) a Basket Landes (2016-dosud).\n"}
{"id": "1545205", "url": "https://cs.wikipedia.org/wiki?curid=1545205", "title": "Asfaltovenator", "text": "Asfaltovenator\n\nAsfaltovenator („Lovec ze (souvrství Cañadón) Asfalto“) byl rod vývojově primitivního alosauroidního teropodního dinosaura, formálně popsaného na konci roku 2019, a to na základě fosilií objevených v souvrství Cañadón Asfalto v Argentině (provincie Chubut).\n\nFosilie tohoto vývojově primitivního zástupce nadčeledi Allosauroidea byly objeveny roku 2002 v sedimentech souvrství Cañadón Asfalto, pocházejí tedy z období rané střední jury (geologické stupně toark až bajok, asi před 183 až 168 miliony let). Zachovala se téměř kompletní lebka a přední část postkraniální kostry, s částmi kostry zadních končetin (holotyp s označením \"MPEF PV 3440\"). Podle provedené fylogenetické analýzy by se mohlo jednat o jednoho z nejstarších známých zástupců kladu Tetanurae, tedy vývojově vyspělejších teropodních dinosaurů, kteří se poprvé ve fosilním záznamu objevují na přelomu spodní a střední jury.\n\nLebka holotypu je dlouhá asi 75 až 80 centimetrů, což odpovídá celkové délce těla v rozmezí 7 až 8 metrů. Jednalo se tedy o poměrně velkého teropoda.\n\n"}
{"id": "1545214", "url": "https://cs.wikipedia.org/wiki?curid=1545214", "title": "Igor Čikl", "text": "Igor Čikl\n\nIgor Čikl (* 29. října 1964 Brno) je bývalý český hokejový útočník. \n\nV československé lize hrál za TJ Zetor Brno a HC Olomouc. V dánské lize hrál za IK Odense a ve slovenské lize za Iskru Banská Bystrica. V nižších soutěžích hrál i za TJ Lokomotiva Ingstav Brno, Duklu Jihlava „B“, HC Rondo Brno a HC eD's System Senators Rosice.\n"}
{"id": "1545224", "url": "https://cs.wikipedia.org/wiki?curid=1545224", "title": "Lokální vzdělávací trh", "text": "Lokální vzdělávací trh\n\nLokální vzdělávací trh se odehrává v místě jako je například město, vesnice, sídliště nebo vyloučená lokalita. \"Děti\" jsou zde zařazovány do \"škol\" na základě volby jejich \"rodičů\". Ti mají právo rozhodnout, kam jejich dítě nastoupí na školu. Lokální vzdělávací trh nemá jasně vymezené hranice na mapě. Tyto hranice si vytyčují rodiče výběrem preferované školy. Vybírají pak takové školy, které odpovídají představám o vzdělávání jejich dětí (např. co se týče \"kurikula\"). Školy tak soutěží mezi sebou o nové žáky tím, že nabízejí vzdělání. V přeneseném významu pak hovoříme o smyslu nabídky (škola) a poptávky (rodiče). Tento trh se ustanovil v osmdesátých a devadesátých letech. Kdy došlo k tzv. marketizaci vzdělávání.\n\nLokální vzdělávací trh tedy znamená, že \"„aktéři při volbě základních škol zohledňují především konkrétní podmínky v místě, kde žijí, nikoliv situaci v jiném městě či obci.\"\"“\" Na podobu těchto trhů má velký vliv počet obyvatel a jejich složení (Češi, cizinci apod.) a s ní související počet škol a konkrétní prostorovou konfiguraci. Nejčastějším případem je vznik \"segregované\" školy ve \"vyloučených lokalitách\" (např. „Romské školy“).\n\nLze tedy říct, že: \"„Analýza vzdělávacího lokálního trhu je analýzou fyzického, místního sociálního a institucionálního prostoru, v rámci národní legislativy“\"\n\n\nNabídkou škol je především to, že nabízí vzdělání dětem. Je pak na každé škole, co navíc nabízí svým klientům, tedy rodičům, a především jejich dětem.\n\n\nRodiče mohou preferovat a poptávat různé profily škol, například:\n\nJako sociálně vyloučená lokalita je označováno místo, kde se soustřeďují lidé, poznamenaní exkluzí neboli sociálním vyloučením. Společnost takové místo vnímá negativně a spojuje jej označením \"ghetto\", \"špatná adresa\" či \"problémové místo\".\n\n\n"}
{"id": "1545234", "url": "https://cs.wikipedia.org/wiki?curid=1545234", "title": "Mayra Andrade", "text": "Mayra Andrade\n\nMayra Andrade (* 13. února 1985 Kuba) je kapverdská zpěvačka. Navazuje na tvorbu Cesárie Évory a v její tvorbě se prolíná tradiční styl morna s vlivy západní pop music. Zpívá nejčastěji v kapverdské kreolštině.\n\nNarodila se na Kubě, její otec byl kapverdský diplomat a rodina cestovala po světě. Od sedmnácti let žila v Paříži, v roce 2015 se usadila v Lisabonu.\n\nV roce 2001 vyhrála spolu se skladatelem Orlandem Panterou hudební soutěž na Frankofonních hrách v Ottawě. V roce 2008 se stala objevem roku na BBC Radio 3 Awards for World Music. Vystupovala s Charlesem Aznavourem, Youssou N'Dourem, Benjaminem Biolayem a skupinou Trio Mocotó, hrála ve filmu \"Das Rauschen des Meeres\". Na albu \"Manga\" experimentuje s použitím jazzu a elektronické hudby.\n\nSpolupracuje s dobročinnou organizací Red Hot Organization. \n\n\n"}
{"id": "1545240", "url": "https://cs.wikipedia.org/wiki?curid=1545240", "title": "Rafael Amador", "text": "Rafael Amador\n\nRafael Amador (15. února 1959 Tlaxcala de Xicoténcatl – 31. července 2018 Puebla) byl mexický fotbalista, obránce.\n\nV mexické lize hrál za Club Universidad Nacional a Puebla FC. Nastoupil ve 213 ligových utkáních a dal 1 gól. V roce 1981 získal s týmem Club Universidad Nacional mistrovský titul. Za reprezentaci Mexika nastoupil v letech 1983–1986 ve 30 utkáních. Byl členem mexické reprezentace na Mistrovství světa ve fotbale 1986, nastoupil ve 3 utkáních. \n\nV letech 1999-2000 byl trenérem týmu Club Universidad Nacional.\n\n"}
{"id": "1545248", "url": "https://cs.wikipedia.org/wiki?curid=1545248", "title": "Benedetto Neri", "text": "Benedetto Neri\n\nBenedetto Neri (1771 Rimini – 24. dubna 1841 Milán) byl italský hudební skladatel.\n\nNarodil se v roce 1771 v Rimini. Několik let působil jako kapelník v Novaře. Později byl jmenován profesorem na konzervatoři v Miláně a kapelníkem milánského Dómu.\n\nV roce 1832 slavný violista a skladatel Alessandro Rolla navrhl mladému Giuseppe Verdimu, který nebyl kvůli svému věku přijat na milánskou konzervatoř, aby pokračoval v studiu skladby u Neriho.\n\nBenedetto Neri zemřel v Miláně ve věku 70 let a byl pohřben na hřbitově San Gregorio u Porta Venezia, který dnes již neexistuje.\n\nKomponoval zejména chrámové skladby a díla s náboženskou tématikou. Z operní tvorby je známa pouze opera \"I saccenti alla moda\", na libreto Angela Anelliho, která byla uvedena v La Scale v roce 1806. \n\n"}
{"id": "1545249", "url": "https://cs.wikipedia.org/wiki?curid=1545249", "title": "Seznam nejvyšších budov Evropské unie", "text": "Seznam nejvyšších budov Evropské unie\n\nToto je seznam dvaceti nejvyšších budov Evropské unie, které už byly vystavěny. Seznam nejvyšších budov v Evropě obsahuje nejvyšší budovy celé Evropy.\n\n"}
{"id": "1545290", "url": "https://cs.wikipedia.org/wiki?curid=1545290", "title": "Ladislav Zahrádka", "text": "Ladislav Zahrádka\n\nLadislav Zahrádka (15. června 1903, Ptáčov, Třebíč – 18. října 1943, Londýn) byl český voják. \n\nLadislav Zahrádka se narodil v roce 1903 v Ptáčově nedaleko Třebíče, vychodil základní školu a nastoupil na Gymnázium Třebíč, ale maturoval v roce 1923 na Obchodní akademii. Následně odešel do Hranic na Vojenskou akademii a tam absolvoval roku 1925. Vstoupil do armády ve Znojmě a následně byl přesunut do Milovic, kde vstoupil do jednoletého kurzu pro důstojníky. Po absolvování kurzu byl umístěn do Podmokel k hraničářům, kde pracoval jako velitel čety. Od července roku 1927 pracoval jako velitel kulometčíků v Děčíně a od 1. října 1929 jako nadporučík působil v témže praporu. Od roku 1934 působil jako kapitán v Terezíně. V roce 1935 zahájil studia na Vysoké škole válečné v Praze, absolvoval v roce 1937 a odešel do Spišské Nové Vsi jako přednosta štábu.\n\nRoku 1939 vstoupil do odbojové organizace Obrana národa, ale roku 1940 měl být zatčen gestapem a tak utekl na Slovensko a dále do Maďarska, kde byl dopaden a uvězněn. Z vězení v dubnu roku 1940 utekl a odešel do Bělehradu a následně do Palestiny, kde vstoupil opětovně do československé armády. V říjnu roku 1940 odjel do Velké Británie a působil jako zpravodajský důstojník a od května roku 1941 byl velitelem výchovné čety. V červnu 1942 byl přesunut na ministerstvo národní obrany v Londýně. V říjnu roku 1943 se dozvěděl, že manželka Jarmila byla odvezena do koncentračního tábora a v depresi se střelil do prsou. Tragicky zemřel a in memoriam byl povýšen na podplukovníka. Jeho jméno je uvedeno na památníku obětem 2. světové války v Praze 6.\n"}
{"id": "1545309", "url": "https://cs.wikipedia.org/wiki?curid=1545309", "title": "Albert A-60", "text": "Albert A-60\n\nAlbert A-60 byl francouzský jednomotorový, dvoumístný, převážně dřevěný, sportovní a cvičný dolnoplošník navržený a postavený ve Francii na počátku 30. let firmou Albert-Aéronautique (později Societe Anonyme des Avions Albert) z francouzského Drancy. Byly postaveny tři varianty A-60, A-61 a A-62, které létaly s různými motory.\nSpolečnost Albert-Aéronautique sídlila v Drancy nedaleko pařížského letiště Le Bourget. Konstrukce letounu Albert A-60 vycházela z předchozích prací Edouarda Alberta. První A-60 poprvé vzlétl koncem roku 1930. V roce 1931 mu byl vyměněn motor Walter NZ-70 za novější verzi Walter Vega o vzletovém výkonu 66 kW (90 k). Druhé letadlo, A-61, bylo vyrobeno s výkonnějším, sedmiválcovým hvězdicovým motorem Salmson 7Ac o výkonu 71 kW (95 k) a bylo o 0,5 m delší než A-60. Dosahovalo max. rychlosti 185 km/h. Tento letoun uskutečnil první let 9. září 1931. Třetí verze A-62 létala s řadovým motorem s 71 kW (95 k) Renault 4Pb. Zvýšený výkon nových motorů u verzí A-61 a A-62 přirozeně zlepšil výkonové charakteristiky: A-62 byl oproti A-60 o 30 km/h rychlejší v maximální rychlosti (202 km/h) a o 25 km/h rychlejší v cestovní rychlosti (185 km/h). Letoun vystoupal až na 6800 m. Hmotnost letounu byla nižší o 5 kg, ale dolet se snížil na 750 km. \nLetoun A-60 byl celodřevěný konzolový jednoplošník. Křídlo bylo vyrobeno ze tři částí, s obdélníkovým středním dílem zapuštěným do trupu a dvěma vnějšími, které se směrem ke konci mírně zužovaly a zaokrouhlovaly. Tyto vnější části křídla nesly křidélka o délce 3,48 metru, která zabírala větší část odtokové hrany křídla. Křídlo bylo konstrukčně navrženo a vyrobeno ze dvou nosníků a bylo pokryto překližkou. Vnější části křídla byly snadno demontovatelné. Za kokpity byl v trupu i zavazadlový prostor. \"Kalhotový\" podvozek A-60 s aerodynamickými kryty byl z robustních nezávisle odpružených duralových ramen a byl doplněn ostruhou. Rozchod kol byl 1,90 m.\n\nTrup letounu byl celodřevěný, v průřezu pravoúhlý, a skládal se ze 4 nosníků potažených překližkou. Horní část trupu byla ve svislé ose podélně dělená se dvěma střechovitě skloněnými plochami. Trup byl rozdělen několika přepážkami z dýhy. V trupu byly dva otevřené kokpity s malými čelními skly, první byl umístěn asi ve třetině délky a druhý za ním, v úrovni odtokové hrany křídla. Letoun byl vybaven odpojitelným zdvojeným řízením. Trup se zužoval směrem k ocasu, který měl konvenční konstrukci. Vodorovná část ocasu se zaoblenými konci byla umístěna ve výšce trupu. Svislá ocasní plocha vycházela z konce trupu, její pohyblivá část byla za letounem. Motor Walter NZ-70 byl upevněn na loži z duralových trubek.\n\nV létě 1932 Edouard Albert letoun A-60 mírně upravil. Jeho podvozek, který měl původně kola nesena uzavřeným \"kalhotovým\" podvozkem, byl nahrazen trubkovou, trojdílnou konstrukcí. Výrobce Edouard Albert prováděl osobně zkoušky takto transformovaného stroje.\n\nPrvní letoun A-60 byl imatrikulován 18. února 1930 a létal s označením F-AJFY. Jeho modifikace A-61 byly zaneseny do francouzského leteckého rejstříku 1. října 1931 (F-AJFZ) a ve stejný den i A-62 s imatrikulací F-ALOT.\n\nV roce 1931 uspořádal Edouard Albert reklamní turné a zúčastnil se ve Francii několika leteckých soutěží v naději, že přiláká potenciální zákazníky. Nový letoun A-60 s motorem Walter Vega na veřejnosti představil 31. května 1931 při mítinku \"F.A.N.\" na letišti Orly, letoun A-60 přihlásil do mezinárodní soutěže konané 4.-5. července 1931 na letišti Aulnat (Aéroport Clermont-Ferrand Auvergne) za pořadatelství klubu l'Aéro-Club d'Auvergne a také do Poháru Dunlop (Dunlop Cup), který se za pořadatelství l'Aéronautique Club de France uskutečnil od 23. do 30. srpna 1931. Ve startovní listině více než 30 konkurentů figuroval s letadlem Albert A.60 a s motorem Walter-Vega 85 k. O měsíc později se dva letouny A-61 a A-62 zúčastnily Národní soutěže turistických letadel. Této akce, konané od 21. září 1931, se novém pařížském letišti Orly zúčastnilo devět letadel od osmi výrobců. Letoun Albert A-61 s motorem Salmson o výkonu 95 koní pilotoval samotný výrobce Edouard Albert; druhý Albert (A-62), vybavený Renaultem 95 k, pilotoval Sautereau. Soutěž pokračovala od 5. do 13. října soutěžním, etapovým, okružním letem v délce přibližně 3 600 km po francouzském \"venkově\" (Saint-Quentin, Chaumont, Nancy, Štrasburk, Mulhouse, Dijon, Lyon, Montélimar, Avignon, Cannes, Marseille, Nîmes, Montpellier a zpět na pařížské Orly). Během první etapy 5. října 1931 havaroval A-62, inženýr Paul Breyrich zahynul a pilot Sautereau se vážně zranil. Na pařížském Orly byl 15. října vyhlášen vítězem letoun Caudron C.232 Luciole a na druhém místě skončil Delart, kterému místo pilota po 1.etapě přepustil E. Albert, na A-61.\n\nVšechny tyto sportovně-reklamní akce se však minuly účinkem. Žádné objednávky na tyto letouny se nekonaly, proto byly vyrobeny pouze zmíněné, první tři letouny.\n\nV roce 1999 bylo v jedné francouzské farmě (přesněji řečeno ve stodole) v departmentu Aisne objeveno torzo letounu A-61 s odmontovanými křídly a bez motoru. Letoun byl roku 2013 předán společnosti Espace Air Passion, je uložen v muzeu (Musée Régional de l'Air) a čeká na svoji renovaci.\n\n\n\nÚdaje pro A-60 s motorem Walter Vega dle\n\n\n\n\n\n"}
{"id": "1545312", "url": "https://cs.wikipedia.org/wiki?curid=1545312", "title": "Josef Žižka (1916)", "text": "Josef Žižka (1916)\n\nJosef Žižka (14. srpna 1916, Bílá Třemešná – ?) byl český zbrojíř, voják a dělník.\n\nJosef Žižka se narodil v roce 1916 v Bílé Třemešné nedaleko Turnova. Nastoupil do učení na zbrojíře a posléze pracoval v oboru. V roce 1939 pracoval v podniku Škoda v Mladé Boleslavi a následně pak v Dubnici nad Váhom. Roku 1940 odešel legálně do Turecka, kde v Istanbulu vstoupil do československé armády. Byl přemístěn do Palestiny, kde nastoupil do zbrojní továrny. Později byl Brity přemístěn do Indie, kde pracoval jako odborník, který pomáhal rozjíždět podnik Brengun-Factory. Později byl přesunut do Bombaje do podniku Metall-Box, kde pracoval až do kapitulace Japonska.\n\nPo skončení druhé světové války zůstal až do roku 1947 v Indii, kde pracoval pro Baťu v Batangaru. Vrátil se do Československa a nastoupil do továrny Svit v Sezimově Ústí, později výroba pletacích automatů byla přesunuta do Třebíče, kde se Josef Žižka usadil a pracoval v tamním Unipletu.\n\nObdržel několik válečných vyznamenání.\n"}
{"id": "1545322", "url": "https://cs.wikipedia.org/wiki?curid=1545322", "title": "Náměstí U Orionky", "text": "Náměstí U Orionky\n\nNáměstí U Orionky v Praze na Vinohradech takto bylo pojmenováno v roce 2014. Orionka byl název cukrářské firmy, která v těchto místech měla od roku 1897 továrnu.\n\nNáměstí ohraničuje na západě budova obnoveného Vinohradského pivovaru, na severu ulice Korunní, na východě objekt bývalé vinohradské vozovny a na jižní straně ulice Benešovská a nová zástavba (\"Rezidence Korunní\") v místech bývalé továrny na cukrovinky. Poměrně frekventovaná Benešovská ulice, klesající od křižovatky s Korunní nejprve k jihu a hned pod náměstíčkem pak zahýbající na jihovýchod do Vršovic, dělí prostor na dvě části, obě s parkovou úpravou. Východně od Benešovské je prostor bývalé točny trolejbusů, nad kterým se na severní straně Korunní tyčí řada činžovních domů. Západně od Benešovské je volný prostor před novou zástavbou (jeho vytvoření bylo podmínkou pro souhlas městské části s projektem). Na severní straně Korunní je v této části mezi Boleslavskou a Libickou ulicí nízký areál dřívějších městských jatek a tržnice masa, přebudovaný na divadelní dílny a sklady dekorací a využívaný pro Divadlo na Vinohradech.\n\n"}
{"id": "1545323", "url": "https://cs.wikipedia.org/wiki?curid=1545323", "title": "Dragonja", "text": "Dragonja\n\nDragonja je řeka na Istrijském poloostrově, dlouhá 30 km. Ve středověku byla známa jako \"Argao\", z toho se vyvinul slovinský název \"Dragonja\" a italský \"Dragogna\".\n\nPramení nedaleko vesnice Poletiči ve vysočině Šavrinsko gričevje. Má osmnáct pravých a třináct levých přítoků. Vlévá se do Piranského zálivu Jaderského moře. Hlavní zdrojem vody jsou dešťové srážky, v létě koryto vysychá. U ústí řeky se nacházejí Sečoveljské soliny.\n\nDolní tok řeky je předmětem územního sporu mezi Slovinskem a Chorvatskem. Chorvati považují řeku za přirozenou státní hranici, kdežto Slovinci si nárokují také oblasti na levém břehu s argumentem, že už od jugoslávských časů patří ke katastrálnímu území Sečovlje. Svojí podporou slovinského nároku na toto území proslul místní obyvatel Joško Joras. V roce 2017 mezinárodní arbitráž rozhodla ve prospěch Slovinska, Chorvatsko však odmítlo verdikt přijmout.\n"}
{"id": "1545330", "url": "https://cs.wikipedia.org/wiki?curid=1545330", "title": "Markus Strassmann", "text": "Markus Strassmann\n\nMarkus Strassmann (3. května 1831, Tlumačov – 23. září 1903, Moravská Ostrava) byl podnikatel, majitel pivovaru v Moravské Ostravě, radní města Moravské Ostravy a nositel titulu císařského rady. Jeho manželkou byla Theresa Rösi Rössl Irena rozená Katscher (24. květen 1837, Branky – 17. říjen 1907, Moravská Ostrava). Jeho jméno bylo zmíněno v knize Bezejmenní od Milana Krčmáře. Tato kniha byla psána v žánru literární fikce.\n\nPřed rokem 1857 bydlel a podnikal v Lipníku nad Bečvou. V roce 1857 získal do nájmu malý ruční pivovar v Moravské Ostravě, který se nacházel na Černé louce. Z doby pivovaru se dochovala pouze jediná budova: „Vila Tereza\", postavená v roce 1896 ostravským architektem Felixem Neumannem. Od roku 1945 na adrese Střelniční ulice 16/78 (GPS: 49.834481, 18.295515).\n\nV roce 1875 se stal prvním předsedou založené Židovské náboženské obce v Moravské Ostravě, která byla založena 7. března. Ve funkci předsedy byl v letech 1875–1903. Zasloužil se o založení židovského hřbitova a výstavbu hlavní ostravské synagogy. V roce 1892 byl zakládajícím členem spolku Deutsches Haus, který se zasadil o stavbu Německého domu v Moravské Ostravě.\n\nV manželství s Theresou Rösi Rössl Irenou Katscher se narodilo 14 dětí, 11 se dožilo dospělosti. Všechny se narodily v Moravské Ostravě:\n\n\nMarkus Strassmann zemřel 23. září 1933 v Moravské Ostravě. V ten den se uzavřely všechny kavárny a hostince. Pohřebního průvodu se účastnily tisíce lidí, v čele šli radní města. Na jeho práci navázali dva z jeho synů: Adolf a Ernest. Na jeho počest byla pojmenována ulice. Zasedání obecního zastupitelstva Moravské Ostravy (č. 4653, a č. 4714) odsouhlasilo přejmenování ulice Gabelsbergergasse na Straßmanngasse. Toto ustanovení vešlo v platnost dne 23. června 1911. Ulice vedla od Nádražní třídy směrem k řece Ostravici.\n\n\n\n\n"}
{"id": "1545334", "url": "https://cs.wikipedia.org/wiki?curid=1545334", "title": "Pavel Janeczek", "text": "Pavel Janeczek\n\nPavel Janeczek (24. července 1911, Návsí – 25. září 1985, Jihlava) byl český evangelický duchovní, publicista a překladatel; působil v Českobratrské církvi evangelické, ve Slezské církvi evangelické a. v. a jako vojenský kaplan v československé armádě.\n\nPo teologických studiích působil jako katecheta. V letech 1935–1938 byl redaktorem časopisu \"Slezský evangelík\", v němž se otevřeně vyslovoval proti antisemitismu.\n\nRoku 1938 byl ordinován.\n\nRoku 1945 začal působit ve sboru Slezské církve evangelické a. v. v Komorní Lhotce, jehož právní status byl v té době nevyjasněný. Janeczek usiloval zřídit v Komorní Lhotce samostatný český evangelický sbor a. v., který by nepodléhal žádnému vrchnostenskému nebo dozorčímu úřadu kterékoliv církve. V březnu 1948 byl nucen z Komorní Lhotky odejít. V době pobytu v Komorní Lhotce vydával časopis \"Hlasy evangelické mládeže na Těšínsku\".\n\nV letech 1949–1950 působil jako farář sboru ČCE v Silůvkách, v letech 1950–1965 působil ve sboru ČCE v Horních Dubenkách, následně do roku 1982 v Šenově u Ostravy.\n\n"}
{"id": "1545339", "url": "https://cs.wikipedia.org/wiki?curid=1545339", "title": "Seznam sídel v Chorvatsku (U)", "text": "Seznam sídel v Chorvatsku (U)\n\nToto je seznam sídel v Chorvatsku začínajících na písmeno U.\n"}
{"id": "1545346", "url": "https://cs.wikipedia.org/wiki?curid=1545346", "title": "Janovský záliv", "text": "Janovský záliv\n\nJanovský záliv (Golfo di Genova) se nachází v nejsevernější části Ligurského moře. Jeho šířka je přibližně 125 km (od města Imperia - západ, po město La Spezia - východ). Maximální hloubka činí okolo 1500 m. Největším městem na pobřeží je Janov, kde se nachází také přístav.\n"}
{"id": "1545350", "url": "https://cs.wikipedia.org/wiki?curid=1545350", "title": "Tanis (paleontologická lokalita)", "text": "Tanis (paleontologická lokalita)\n\nTanis (podle egyptského města ve filmu \"Indiana Jones a dobyvatelé ztracené archy\") je paleontologická lokalita v souvrství Hell Creek na území Severní Dakoty v USA, proslulá sedimenty utvořenými krátce po dopadu planetky \"Chicxulub\" v době před 66 miliony let do oblasti současného Mexického zálivu. Lokalita se nachází zhruba 3000 kilometrů severně od místa dopadu a zachycuje události prvních desítek minut až hodin po této katastrofické události z přelomu křídy a paleogénu.\nLokalita je prvním místem nabízejícím pohled na události přímo spojené s dopadem planetky Chicxulub na konci období křídy. Mezi tamějšími objevy jsou například fosilní jeseterovité ryby s impaktními sférulemi v žábrách, zatopené nory savců a hmyzu i zkamenělé otisky opeření a fosilní otisky stop dinosaurů, které dokládají, že tito populární plazi přežili až na samotný konec křídy. Výzkum této lokality provádí zejména paleontolog Robert DePalma a jeho kolegové, mezi nimi například i geolog Walter Alvarez, který je spoluautorem původní impaktní teorie z roku 1980. Lokalita je zkoumána od roku 2012, první předběžné výsledky byly zveřejněny v říjnu 2017 a první oficiální studie byla publikována 1. dubna 2019. Výzkum však nadále probíhá a bude pravděpodobně trvat mnoho dalších let.\n"}
{"id": "1545361", "url": "https://cs.wikipedia.org/wiki?curid=1545361", "title": "Tituly a vyznamenání Todora Živkova", "text": "Tituly a vyznamenání Todora Živkova\n\nTodor Živkov, generální tajemník Ústředního výboru Bulharské komunistické strany, obdržel během svého života řadu bulharských i zahraničních řádů a medailí.\n\n\n\n"}
{"id": "1545381", "url": "https://cs.wikipedia.org/wiki?curid=1545381", "title": "Grand Prix Brazílie 1974", "text": "Grand Prix Brazílie 1974\n\nGrand Prix Brazílie 1974 (oficiálně III Grande Premio do Brasil) se jela na okruhu Autódromo José Carlos Pace v Sao Paulo v Brazílii dne 27. ledna 1974. Závod byl druhým v pořadí v sezóně 1974 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1545388", "url": "https://cs.wikipedia.org/wiki?curid=1545388", "title": "Dream Chemistry Award", "text": "Dream Chemistry Award\n\nDream Chemistry Award je mezinárodní soutěž pro mladé vědce organizovaná Ústavem organické chemie a biochemie Akademie věd ČR a Ústavem fyzikální chemie Polské akademie věd.\n\nSoutěž byla založena v roce 2013 Ústavem fyzikální chemie Polské akademie věd ve Varšavě, další ročník proběhl v roce 2015. V roce 2017 do soutěže přistoupil Ústav organické chemie a biochemie AV ČR a od té doby soutěž probíhá každý rok střídavě v Praze a ve Varšavě.\n\nSoutěž oceňuje vizionářské projekty z oblasti chemie či z pomezí chemie a dalších přírodních věd, které mají ambici a potenciál měnit svět k lepšímu. Do soutěže se zapojují mladí vědci do 37 let, kteří byli nominováni respektovanými experty z oboru.\n\nVítěz soutěže dostává finanční odměnu 10.000 eur. Od roku 2019 získávají navíc finalisté odměnu 1.000 eur.\n\nKoordinátory soutěže jsou Pavel Jungwirth z Ústavu organické chemie a biochemie AV ČR a Robert Hołyst z Ústavu fyzikální chemie Polské akademie věd. Členy čestného výboru jsou mj. Josef Michl či Richard Schrock, držitel Nobelovy ceny za chemii z roku 2005.\n\n2019 (Praha):\n\n\n2018 (Varšava):\n\n\n2017 (Praha):\n\n\n2015 (Varšava):\n\n\n2013 (Varšava):\n\n\n"}
{"id": "1545389", "url": "https://cs.wikipedia.org/wiki?curid=1545389", "title": "Superšéf", "text": "Superšéf\n\nSuperšéf: 24 hodin do pekla a zpět, zkráceně Superšéf, je pořad televize Prima, premiéru měl 7. února 2020. Průvodcem pořadu je Zdeněk Pohlreich, který v každém dílu dostal na starost jednu restauraci, kterou musí se svým týmem během 24 hodin vyvést ze svízelné situace. Informace o prostředí získá nejdříve v utajení a následně se pustí do její kompletní obnovy včetně kuchyně, interiéru nebo myšlení restauratérů. Kuchaře učí ve speciální pojízdné kuchyni.\n\n"}
{"id": "1545390", "url": "https://cs.wikipedia.org/wiki?curid=1545390", "title": "Gibon malý", "text": "Gibon malý\n\nGibon malý, nazývaný také gibon Klossův (\"Hylobates klossii\"), je primát z čeledi gibonovití (Hylobatidae) a rodu \"Hylobates\". Popsal jej americký zoolog Gerrit Smith Miller v roce 1903. Jedná se o endemitní druh tropických stálezelených deštných pralesů Mentavajských ostrovů při západním pobřeží Sumatry a obývá všechny čtyři hlavní ostrovy: Siberut, Sipora, Severní Pagai a Jižní Pagai.\n\nGibon malý je nejmenším ze všech druhů gibonů. Měří asi 44 až 63,5 cm a váží asi 5,6 kg u samců a 5,9 kg u samic, samice jsou tedy mírně větší než samci. Výrazný pohlavní dimorfismus se ale neobjevuje, a to ani v rámci zbarvení, které je u obou pohlaví uniformně černé. Vyvinul se velký hrdelní vak, který zesiluje vydávané volání, sloužící pravděpodobně k vymezení území nebo vytyčení sociální struktury. Samci vokalizují až sedmkrát častěji než samice. Giboni malí tvoří monogamní páry, které žijí na území o rozloze asi 20 až 35 hektarů, ale vymezují si jen asi 10 hektarů. Pohybují se ve stromovém baldachýnu pomocí brachiace a zavěšování, k čemuž jim napomáhá dlouhé předloktí. Jejich strava je tvořena asi ze 75 % plody a ovocem, přičemž tak představují roznašeče semen, a z 25 % živočišnými složkami. Listy konzumují jen výjimečně. Gibon malý představuje dominantního potravního konkurenta vůči hulmanovi mentavejskému (\"Presbytis potenziani\").\n\nPáry se rozmnožují během celého roku, samice rodí jenom jedno mládě jednou za dva až tři roky. Doba březosti trvá 7 až 8 měsíců, samice mládě krmí mateřským mlékem asi 24 měsíců, poté dojde k odstavení. Mladí giboni zůstávají se svými rodiči asi osm let, poté (kdy už dosahují pohlavní dospělosti) z rodných oblastí emigrují. Stále však potomci daného páru zůstávají v blízkosti domovského území.\n\nPopulace tohoto druhu je v současnosti klesající, na základě několika faktorů. Nebezpečí představuje především ztráta původních lesů kvůli těžbě dřeva a uvolňování půdy pro pěstování palem olejných. Hrozbou je také lov a odchytávání gibonů do obchodu se zvířaty. Lovu napomáhá rozvoj infrastruktury, kvůli kterému se mohou lovci snáze dostat do odlehlejších oblastí, stejně tak jako nahrazení luků účinnějšími moderními zbraněmi. Celková velikost populace je odhadována na 20 000 až 25 000 jedinců, největší populace (13 000 až 15 000 jedinců) přičemž žije v Národním parku Siberut. Mezinárodní svaz ochrany přírody ve svém posledním hodnocení ohrožení z roku 2008 gibona černého hodnotí jako ohrožený taxon s klesající populací. Odhadovaný pokles populace činil více než 50 % během posledních tří generací. Druh je chráněn na základě indonéských zákonů a úmluvy CITES (příloha I, veškerý mezinárodní obchod je tedy zakázán).\n\n"}
{"id": "1545391", "url": "https://cs.wikipedia.org/wiki?curid=1545391", "title": "Fierljeppen", "text": "Fierljeppen\n\nFierljeppen nebo také polsstokverspringen je fríský národní sport, podobný skoku o tyči. Úkolem závodníka je skočit co nejdále pomocí dlouhého bidla. Sport se vyvinul z potřeby místních obyvatel překonávat četné vodní kanály. Poprvé je doložen ve 12. století, první oficiální soutěž se konala v srpnu 1767. \n\nTyč na fierljeppen je dlouhá osm až třináct metrů a na spodním konci je opatřená destičkou proti zaboření do bahna. Původně se vyráběla ze dřeva, od roku 2006 se používají tyče z karbonových vláken. Závodník se rozběhne, vyskočí na tyč zaraženou v nádrži s vodou, vyšplhá na její vrchol a překotí se s ní vlastní vahou do písčitého doskočiště.\n\nSvětový rekord ve skoku do dálky je 22,21 m a vytvořil ho v roce 2017 Jaco de Groot. \n\n \n"}
{"id": "1545395", "url": "https://cs.wikipedia.org/wiki?curid=1545395", "title": "Anděla Čisáriková", "text": "Anděla Čisáriková\n\nAnděla Čisáriková (3. června 1941 Domamil – 21. prosince 2018 Brno) byla česká herečka, loutkoherečka a dabérka.\n\nNarodila se 3. června 1941 v Domamili do rodiny Nechvátalů. V roce 1962 absolvovala katedru alternativního a loutkového divadla na Divadelní fakultě Akademie múzických umění v Praze. Poté se se svým slovenským manželem a překladatelem Jánem Čisárikem, přestěhovala do Brna, kde zůstala až do konce života. Na počátku 90. let 20. století ukončila svou divadelní kariéru. Dabingu se věnovala od 80. let 20. století až do roku 2014.\n\nAnděla Čisáriková zemřela náhle ve svém brněnském bytě dne 21. prosince 2018.\n\nSe svým manželem Jánem Čisárikem měla tři děti, syna Tomáše (*1967) a dcery Janu a Hanu Čisárikovy. Manželem Tomáše Čisárika je herečka a dabérka Zuzana Slavíková.\n\nMimo jiné si zahrála taky v Četnických humoreskách.\n"}
{"id": "1545401", "url": "https://cs.wikipedia.org/wiki?curid=1545401", "title": "Auto Moto Revue", "text": "Auto Moto Revue\n\nAuto Moto Revue je televizní motoristický magazín vysílaný v Československé a České televizi od roku 1971 do roku 2000 a obnovený v letech 2014–2016.\n\nPořad vzniknul pod názvem \"Motoristicko Dopravní Revue\". Vysílal se s týdenní periodicitou každou sobotu a jeho moderátory byli Luboš Pecháček, Jan Kalina, motocyklový závodník František Šťastný a zejména po dlouhá desetiletí Vladimír Dolejš.\n\nMagazín se v největší míře věnoval běžnému silničnímu provozu a také údržbě vozidel. Po roce 1990 se rozšířil podíl testů nových vozidel a dalšího motoristického zboží.\n\nMagazín se vysílal do roku 1999, kdy ho v programové nabídce České televize nahradil pořad \"Jízda\".\n\nV roce 2014 ho Česká televize obnovila v modernizované podobě. Moderovali ho Petr Šimek a Aleš Valenta, zpočátku také závodníci rallye Josef Kalina a Michaela Maňovská. Vysílal se ale jen do roku 2016 s tím, že jeho další náhradou měl být pořad s pracovním názvem \"Drajv\".\n\n\n"}
{"id": "1545402", "url": "https://cs.wikipedia.org/wiki?curid=1545402", "title": "1936 ve fotografii", "text": "1936 ve fotografii\n\nTento článek obsahuje významné fotografické události v roce 1936.\n\n\n\n\n\n"}
{"id": "1545407", "url": "https://cs.wikipedia.org/wiki?curid=1545407", "title": "Tituly a vyznamenání prince Charlese", "text": "Tituly a vyznamenání prince Charlese\n\nCharles, princ z Walesu, obdržel řadu titulů, vyznamenání, čestných funkcí a vojenských hodností jak od zemí Commonwealthu tak i od dalších států i od nestátních organizací. Byla po něm také pojmenována řada objektů, budov a také druh žáby.\n\n\nPlný tituly a oslovení zní: \"Jeho královská Výsost princ Charles Philip Arthur George, princ z Walesu, KG, KT, GCB, OM, AK, QSO, CC, PC, ADC, hrabě z Chesteru, vévoda z Cornwallu, vévoda z Rothesay, hrabě z Carricku, baron z Renfrew, pán ostrovů a princ a velký správce Skotska (\": \"His Royal Highness Prince Charles Philip Arthur George, Prince of Wales, KG, KT, GCB, OM, AK, QSO, CC, PC, ADC, Earl of Chester, Duke of Cornwall, Duke of Rothesay, Earl of Carrick, Baron of Renfrew, Lord of the Isles and Prince and Great Steward of Scotland)\".\n\n\n\n\n\n\n\n\n\n\n"}
{"id": "1545426", "url": "https://cs.wikipedia.org/wiki?curid=1545426", "title": "1935 ve fotografii", "text": "1935 ve fotografii\n\nTento článek obsahuje významné fotografické události v roce 1935.\n\n\n\n\n"}
{"id": "1545427", "url": "https://cs.wikipedia.org/wiki?curid=1545427", "title": "Gonfalon", "text": "Gonfalon\n\nGonfalon (italsky: gonfalone) je heraldická vlajka obdélníkového tvaru vždy ukončená klínovitými jazyky, několika stuhami nebo pruhy. \n\nGonfalon byl používán pro vojenské, slavnostní a náboženské účely. Vojenské a slavnostní gonfalony byly zdobeny erbem nebo složitými ozdobami, náboženské zobrazeními svatých.\n\nPoprvé byl používán italskými obcemi, později cechy a dílnami. Vznikl v Itálii, je odvozen z římského praporu nazývaného labarum, ale používali ho i němečtí rytíři jako bojový prapor a také hanzovní města.\n\nSlouží též jako procesní kostelní prapor.\n"}
{"id": "1545437", "url": "https://cs.wikipedia.org/wiki?curid=1545437", "title": "Paladins", "text": "Paladins\n\nPaladins je free-to-play onlinová videohra žánru FPS. Hra je vyvíjena studiem Evil Mojo Games a distribuována Hi-Rez Studios. Je dostupná na platformách Microsoft Windows, Playstation 4, Xbox One a Nintendo Switch.\n\nKdyž chcete hrát Paladins, prvně si zvolíte herní mód, který chcete hrát. Každý mód má několik map, které se střídají. Jakmile vás hra připojí, vyberete si šampiona za kterého budete hrát. Každý šampion má jiné schopnosti a útoky. Jakmile se načte hra, vyberete si jeden ze tří talentů. Talenty různě ovlivňují postavy, ze začátku máte ale pouze jeden a další se odemknou hraním. Následně si zvolíte balíček karet, který jste si poskládali (karty vás různě vylepšují). Nyní nastává čekací fáze, během které se čeká na hru. Poté hra začne.\n\nV každém herním módu platí to, že pokud pár vteřin neútočíte, ani nedostáváte poškození, začnete si léčit. Také téměř v každém módu máte koně, když se zrodíte po smrti, nasednete na něj a jste rychlejší. Jakákoliv akce koně ovšem zažene. Ve hře dostáváte také kredity, za které si během hry kupujete vylepšení. To se dá koupit pouze v základně, nebo pokud jste mrtvý.\n\nVe hře se nachází několik různých postav (šampionů) za které můžete hrát. Šampioni se dělí do 4 tříd:\n\n\nKaždá postava má svoje schopnosti a útoky. Každý hrdina má hlavní útok. Ten nemá žádné omezení a můžete s ním střílet kdykoliv. Útoky se dělí na:\n\n\nKromě hlavního útoku má každá postava obvykle 3 další schopnosti (existují zde i výjimky). Většina schopností fungují na tzv. cooldown, to znamená, že když schopnost použijete, na určitou dobu ji znovu použít nemůžete. \n\nPoslední schopností je schopnost ultimátní. Ta nemá cooldown, ale nabíjí se procenty. Začínáte na 0% a poškozováním nepřátel se vám postupně načítá až do 100% kdy je připravena k použití. Ultimátní schopnosti většinou razantně změní hru.\n"}
{"id": "1545445", "url": "https://cs.wikipedia.org/wiki?curid=1545445", "title": "1934 ve fotografii", "text": "1934 ve fotografii\n\nTento článek obsahuje významné fotografické události v roce 1934.\n\n\n\n\n"}
{"id": "1545446", "url": "https://cs.wikipedia.org/wiki?curid=1545446", "title": "Bruno Beran", "text": "Bruno Beran\n\nBruno Beran (6. ledna 1888 Brno – 27. června 1979 Palma de Mallorca), byl český akademický malíř.\n\nNarodil se v Brně v židovské rodině majitele přádelny Lazara vulgo Aloise Berana a jeho ženy Bruny rozené Schwarz. Vyrůstal s dvěma staršíma bratry, Philippem a Rudolfem. Kromě výtvarného talentu měl i talent hudební a byl výjimečným houslistou. Nakonec dal přednost studiu malířství a v letech 1903–1905 navštěvoval Uměleckoprůmyslovou školu ve Vídni u prof. Karla Otto Czechky a poté i Akademii výtvarných umění, kde se školil u prof. Rudolfa Bachera. Zde se seznámil se svou budoucí ženou Irenou, studentkou konzervatoře a rovněž brněnskou rodačkou. Další studium absolvoval v letech 1907–1911 v Mnichově na Malířské akademii u profesorů J. C. Hertericha a Heinricha von Zügela. Načež v roce 1911 studoval i v Paříži na Akademii de la Grande-Chaumiere u Luciena Simona. V průběhu roku 1913 navštěvoval v Giverny Clauda Moneta a tímto počinem získal charakteristický impresionistický rukopis.\n\nPo vypuknutí první světové války narukoval, ale po několika měsících byl pro zdravotní neschopnost zproštěn vojenské služby a vrátil se do rodného Brna. Od roku 1924 byl krátce společníkem firmy \"„Brněnské továrny na mýdlo Mira, s r. o.“\", ale v červnu 1925 ze společnosti vystoupil. Bruno Beran střídavě tvořil v Paříži, kromě portrétů maloval i náboženské výjevy a účastnil se výstav brněnského \"\"Sdružení německých výtvarných umělců Moravy a Slezska\"\".\n\nV roce 1929, když hospodářská krize připravila malířova otce o rodinný podnik, odešel poprvé do Španělska, kde na Ibize prožil tři roky intenzivní výtvarné práce. Již tehdy byl vyprofilován jako žádaný portrétista a krajinář, některými kritiky přirovnávaný k Degasovi. Mezitím se v Brně roku 1935 oženil s Irenou Subakovou. V roce 1936 po vypuknutí španělské občanské války odjeli manželé Beranovi do Velké Británie a poté se vrátili do Paříže, ale po její okupaci nacisty roku 1940 museli opět uprchnout přes Pyreneje do Portugalska a odtud do New Yorku.\n\nV roce 1950 získal Bruno Beran americké občanství, ale před tímto datem se živil porůznu, ovšem díky jeho mistrovství v malbě portrétů záhy získal zakázky z okruhu washingtonského diplomatického sboru. Do své smrti 27. června 1979 v Palma de Mallorca byl stále umělecky aktivní.\n\n\n\n\n"}
{"id": "1545447", "url": "https://cs.wikipedia.org/wiki?curid=1545447", "title": "Parazit (film)", "text": "Parazit (film)\n\nParazit (v korejském originále 기생충, anglicky Parasite) je jihokorejský dramatický film z roku 2019. Jeho režie se ujal Pong Čun-ho a scénáře režisér a Han Jin-won. Hlavní role hrají Kang-ho Song, Sun-kyun Lee, Cho Yeo-jeong, Woo-shik Choi a So-dam Park.\n\nFilm měl premiéru na Mezinárodním filmovém festivalu v Cannes dne 21. května 2019, kde se mu podařilo jako prvnímu jihokorejskému filmu získat cenu Zlatou palmu. Film měl premiéru v Jižní Korei dne 30. května 2019. V České republice měl premiéru dne 3. října 2019.\n\nK únoru 2020 utržil celosvětově přes 204 milionů dolarů a stal se tak nejvýdělečnějším filmem Pong Čun-hoa a aktuálně je devatenáctým nejvýdělečnějším filmem v historii Jižní Korei. \n\nFilm získal 2 ceny Critics' Choice Movie Awards, 1 cenu Zlatý glóbus, 3 nominace na cenu Satellite Awards cenu Screen Actors Guild Awards a mnoho dalších cen. Film byl také nominován na 6 Oscarů a 4 nominace proměnil - Oscar za nejlepší původní scénář, Oscar za nejlepší režii, Oscar za nejlepší cizojazyčný film a Oscar za nejlepší film. Ocenění za nejlepší film získal neanglicky mluvený film vůbec poprvé.\n\n"}
{"id": "1545454", "url": "https://cs.wikipedia.org/wiki?curid=1545454", "title": "1933 ve fotografii", "text": "1933 ve fotografii\n\nTento článek obsahuje významné fotografické události v roce 1933.\n\n\n\n\n\n"}
{"id": "1545456", "url": "https://cs.wikipedia.org/wiki?curid=1545456", "title": "Konstal 105Nz", "text": "Konstal 105Nz\n\nKonstal 105Nz (podtyp tramvaje 105N) je model tramvaje vyráběný společností Konstal v roce 1997. Celkem byly vyrobené 2 vozy, které v roce 2019 stále jezdily ve Varšavě.\n\nTramvaj 105Nz vychází (stejně jako některé typy polských tramvajových vozů 90. let) z konstrukce typu Konstal 105Na ze začátku 80. let 20. století. Jde o jednosměrný čtyřnápravový motorový tramvajový vůz se třemi výklopnými dveřmi a standardní výškou podlahy. Každou nápravu pohání jeden trakční asynchronní motor SBM 34/45-4 s výkonem 45 kW. Motory jsou napájeny ze usměrňovače. Tramvaj je vybavena tyristorovou elektrickou výzbrojí, která umožňuje rekuperační brzdění. Proud je z trolejového vedení odebírán běžným pantografem. Řidičova kabina je uzavřená a oddělená od salónu pro cestující. V něm jsou plastové sedačky s textilním potahem rozmístěny v uspořádání 1+1. Horní část oken je posuvná (jako u 105Na).\n"}
{"id": "1545464", "url": "https://cs.wikipedia.org/wiki?curid=1545464", "title": "Som (1900)", "text": "Som (1900)\n\nSom byl torpédoborec ruského carského námořnictva, provozovaný v letech 1900–1905. Roku 1902 byl přejmenován na \"Bojevoj\". Torpédoborec byl potopen za rusko-japonské války.\n\nTorpédoborec postavila britská loděnice Laird v Birkenheadu. Stavba byla zahájena roku 1898. Na vodu byl spuštěn 1899 a do služby byl přijat roku 1900.\n\nVýzbroj představoval jeden 75mm kanón Canet umístěný na přídi před můstkem, dále pět 47mm kanónů Hotchkiss a dva 381mm torpédomety. Pohonný systém tvořily čtyři kotle Laird a dva parní stroje o výkonu 6000 hp, pohánějící dva lodní šrouby. Torpédoborec měl čtyři komíny. Nejvyšší rychlost dosahovala 27,5 uzlu. Dosah byl 15780 námořních mil při rychlosti 15 uzlů.\n\nTorpédoborec se účastnil rusko-japonské války. Dne 24. července 1904 byl torpédován japonskou torpédovkou, dokázal se ale vrátit do Port Arthuru.\n"}
{"id": "1545465", "url": "https://cs.wikipedia.org/wiki?curid=1545465", "title": "Rumburk (nádraží)", "text": "Rumburk (nádraží)\n\nRumburk je železniční stanice v severní části stejnojmenného města v okrese Děčín ve Ústeckém kraji poblíž řeky Mandava. Leží na neelektrizovaných jednokolejných tratích č. 081, 083, 084, 088. Přímo před budovou je umístěno též městské autobusové nádraží. Ve městě se dále nachází železniční zastávka \"Rumburk zastávka\". Jedná se o hraniční železniční stanici se Spolkovou republikou Německo.\n\nStanice byla otevřena 16. ledna 1869 společností Česká severní dráha (\"BNB\") prodloužením trati zprovozněné roku 1867 z Bakova nad Jizerou a České Lípy přes Nový Bor do Rumburku, odkud byla trať dále vedena ke státní hranici s Pruskem. Stavbu trati a železničních budov prováděla firma Vojtěcha Lanny, dle typizovaného předpisu drážních budov \"BNB\". 29. října 1869 byla z nádraží vyvedena vlečka do Dolních Křečan.\n8. ledna 1873 \"BNB\" dále dobudovala a otevřela železniční spojení z Rumburku do Šluknova, roku 1884 prodloužené do Mikulášovic a roku 1904 až k německé hranici v Dolní Poustevně (1905 dokončeno spojení do Sebnitzu). 1. listopadu 1873 spojila nově zbudovaná dráha, též v majetku \"BNB\", rumburské nádraží přes Jiříkov s německým Ebersbachem.\n\n29. října 1902 otevřela společnost \"Místní dráha Mikulášovice-Rumburk\" trať z Mikulášovic navazující na klečanskou vlečku pro osobní a nákladní dopravu. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde pět nekrytých jednostranných nástupišť, k příchodu k vlakům slouží přechody přes koleje.\n\n"}
{"id": "1545467", "url": "https://cs.wikipedia.org/wiki?curid=1545467", "title": "Varnsdorf (nádraží)", "text": "Varnsdorf (nádraží)\n\nVarnsdorf je železniční stanice v jihovýchodní části stejnojmenného města v okrese Děčín ve Ústeckém kraji poblíž řeky Mandava. Leží na neelektrizované jednokolejné trati č. 089. Ve městě se dále nachází železniční zastávka \"Varnsdorf staré nádraží\". Jedná se o hraniční železniční stanici se Spolkovou republikou Německo.\n\nStanice byla otevřena 16. ledna 1869 jakožto koncová stanice na odbočné trati (vyvedena ze stanice Rybniště) od hlavní trasy dráhy společností Česká severní dráha (\"BNB\"). Ta vznikla prodloužením trati zprovozněné roku 1867 z Bakova nad Jizerou a České Lípy přes Nový Bor do Rumburku, odkud byla trať dále vedena ke státní hranici s Pruskem. Stavbu trati a železničních budov prováděla firma Vojtěcha Lanny, vzhledem k blízkosti státní hranice zde vznikla rozměrná staniční budova, kde mimo jiné sídlila též celní kancelář. Jedná se o hraniční železniční stanici se Spolkovou republikou Německo.\n\n15. srpna 1873 dále společnost \"Saské státní dráhy\" dobudovala a otevřela železniční spojení z již existující trati v Žitavě, vedoucí přes Varnsdorf, do Seifhennersdorfu přes německou hranici v Sasku. Vznikla zde též roku 1876 nová železniční stanice, několik stovek metrů severně od stanice (později zastávka \"Varnsdorf staré nádraží\").\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2018 byla dokončena rekonstrukce nádraží prováděná na širším úseku trati 089. Původní jedno hranové a jedno ostrovní nekryté nástupiště nahradilo jedno nekryté vyvýšené nástupiště poloostrovní (k příchodu slouží přechody přes kolejiště), opraveno a nově omítnuto bylo západní křídlo budovy.\n"}
{"id": "1545468", "url": "https://cs.wikipedia.org/wiki?curid=1545468", "title": "Frýdlant nad Ostravicí (nádraží)", "text": "Frýdlant nad Ostravicí (nádraží)\n\nFrýdlant nad Ostravicí () je železniční stanice v centrální části města Frýdlant nad Ostravicí v okrese Frýdek-Místek v Moravskoslezském kraji nedaleko řeky Ostravice. Leží na jednokolejných neelektrizovaných tratích 323 a 324. Ve městě se dále nachází železniční zastávky \"Frýdlant nad Ostravicí zastávka\" a \"Frýdlant nad Ostravicí-Nová Dědina\".\n\nStanice byla otevřena 1. ledna 1871 společností Severní dráha císaře Ferdinanda (\"KFNB\") z Ostravy do Frýdlantu. Nádraží vzniklo dle typizovaného stavebního předpisu \"KFNB\". 1. června 1888 \"KFNB\" dále propojila koncovou trať v Bystřici pod Hostýnem, kam roku 1882 dovedla společnost \"Kroměřížská dráha\" trať z Hulína, a nově dostavěný úsek z Krásna nad Bečvou (dnes součást Valašského Meziříčí) k frýdlantské trati jakožto alternativní spojení Vídně a Krakova, které tolik neohrožovala blízká hranice s Pruskem.\n\n6. srpna 1908 pak projekt společnosti \"Frýdlantsko-bílská dráha\" (FBD) spojil Frýdlant s Bílou.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. V roce 1965 byl úsek Ostravice-Bílá snesen kvůli výstavbě vodní nádrže Šance.\n\nNachází se zde jedno hranové nástupiště u staniční budovy s přístřeškem a dvě krytá ostrovní nástupiště s podchody, bezbariérovými výtahy a elektronickým informačním systémem.\n\n"}
{"id": "1545470", "url": "https://cs.wikipedia.org/wiki?curid=1545470", "title": "Chotoviny (železniční zastávka)", "text": "Chotoviny (železniční zastávka)\n\nChotoviny je železniční zastávka v jihozápadní části obce Chotoviny v okrese Tábor v Jihočeském kraji nedaleko Košínského potoka. Leží na dvoukolejné elektrizované trati 220 (25 kV, 50 Hz AC).\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně a Prahy s dočasnou konečnou stanici v Čerčanech, první vlak projel stanicí při zprovoznění úseku z Českých Velenic 3. září 1871. K otevření zbývající trasy do Prahy došlo 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nKoncem 70. let 20. století byla trať procházející zastávkou elektrizována. Nové podoby se dočkala při rekonstrukci traťového úseku v roce 2018, v této době byla přeměněna na železniční zastávku.\n\nZastávkou prochází Čtvrtý železniční koridor, vede tudy dvoukolejná trať. Roku 2009 byla zastávka upravena dle parametrů na koridorové stanice: byla přidána druhá traťová kolej, byla zvýšena průjezdová rychlost stanicí na 160 km/h, vznikla dvě bezbariérová vyvýšená nástupiště s podchodem.\n\n"}
{"id": "1545474", "url": "https://cs.wikipedia.org/wiki?curid=1545474", "title": "Ičinoseki", "text": "Ičinoseki\n\nIčinoseki () je město v prefektuře Iwate v Japonsku. K roku 2019 v něm žilo přes 114 tisíc obyvatel, takže bylo třetím nejlidnatějším v prefektuře po Morioce a Óšú.\n\nIčinoseki je jedním z míst uvažovaných pro stavbu mezinárodního lineárního urychlovače.\n\nIčinoseki leží na řece Kitakami na jižním okraji prefektury Iwate. Na jihu sousedí s prefekturou Mijagi a na západě s prefekturou Akitou.\n\nProchází zde několik tratí, kde vlaky provozuje Východojaponská železniční společnost, mimo jiné železniční trať Tokio – Morioka z Tokia do Morioky a železniční trať Ičinoseki – Ófunato.\n\nIčinoseki vzniklo sloučením čtyř obcí k 1. lednu 1948.\n\n"}
{"id": "1545483", "url": "https://cs.wikipedia.org/wiki?curid=1545483", "title": "Důl Panguna", "text": "Důl Panguna\n\nDůl Panguna je jedním z největších povrchových měděných dolů nejen v Papui-Nové Guineji, ale i na světě. Nachází se na ostrově Bougainville, ve stejnojmenném autonomním území (provincii) tichomořského státu Papua-Nová Guinea. Těžbu a zpracování rudy zde provozovala společnost Bougainville Copper Limited až do roku 1989 a i po uzavření zůstal důl ve vlastnictví této společnosti. \n\nLožisko se nachází v pohoří \"Crown Prince Range\" v centrální části ostrova Bougainville v oblasti s nadmořskou výškou od 500 až do 1200 metrů. V této oblasti jsou prameniště některých bougainvilleských řek (Jaba, Bovo). Zeměpisné souřadnice centrální části povrchového dolu jsou -6.3166667 severní šířky a 155.4933333 východní délky. Ostrov Bougainville je součástí melanéského sopečného oblouku, nejaktivnější bougainvilleská sopka Bagana je od dolu Panguna vzdálená necelých 40 km vzdušnou čarou směrem na severozápad.\n\nJiž v roce 1930 byla v lokalitě Kupei na ostrově Bougainville objevena ložiska zlata a krátce poté bylo zlato nalezeno také u zhruba 5,5 km vzdálené Panguny. Tato ložiska měděných rud a zlata byla těžena v menším rozsahu až do roku 1941, kdy byl ostrov okupován Japonci. V 60. letech 20. století geologové z Port Moresby na základě dřívějších poznatků zahájili v pohoří \"Crown Prince Range\" nový průzkum. \n\nPrůzkum lokality o rozloze 13 km², vykazující geologickou anomálii, probíhal v letech 1964 až 1969. V roce 1969 započaly přípravné práce na zahájení těžby nedávno objeveného mimořádně velkého ložiska měděné rudy v lokalitě Panguna. V dubnu roku 1972 společnost Bougainville Copper Limited, dceřiná firma Conzinc Rio Tinto of Australia\",\" australské pobočky nadnárodního těžařského gigantu Rio Tinto, zde oficiálně zahájila těžbu a provoz zpracovatelského závodu. Důl produkoval koncentrát mědi, který obsahoval také významné množství zlata a stříbra. Těžba byla zastavena 15. května 1989 v důsledku občanské války a vojenských operací na ostrově a od té doby zůstal důl uzavřený.\n\nBěhem 17 let těžby byly z vyprodukovaného koncentrátu získány tři miliony tun mědi, 306 tun zlata a 784 tun stříbra, což v tomto období představovalo přibližně 44% vývozu z Papuy Nové Guiney. Pro potřebu dolu a zpracovatelských provozů bylo během uvedených let v dole Panguna zapracováno a vyučeno na 12 000 zaměstnanců, z nichž zhruba 1000 získalo kvalifikaci na úrovni středního vzdělání a 400 na úrovni vyššího odborného vzdělání. \n\nTěžba v dole Panguna měla i své negativní dopady. Místní obyvatelé a představitelé ostrova poukazovali na to, že řeka Jaba byla silně znečištěna těžkými kovy. Důsledkem toho mělo být narození dětí se zdravotním postižením a dokonce mizení některých živočišných druhů, konkrétně netopýrů. Obyvatelé Bougainville nemohli být spokojeni ani se situací, že vláda Pauy-Nové Guineje sice měla dvacetiprocentní podíl ve vlastnictví společnosti Bougainville Copper Ltd, avšak na obyvatele ostrova připadlo obvykle jen 0,5–1,25% z celkového zisku. Pokud by mělo dojít k obnovení těžby, podle prohlášení Bougainville Copper Ltd. z roku 2011 by důlní společnost musela přezkoumat způsob ukládání odpadů.\n\nDne 1. července 2016 převedla společnost Rio Tinto, hlavní akcionář Bougainville Copper Limited, 53,8% svého podílu akcií do vlastnictví správy ostrova Bougainville. Akcie byly převedeny ve prospěch majitelů pozemků v Panguně i všech obyvatel ostrova. Převod vlastnictví dolu byl zároveň prezentován jako vyjádření podpory budoucímu vyhlášení nezávislosti Bougainville.. \n\n"}
{"id": "1545486", "url": "https://cs.wikipedia.org/wiki?curid=1545486", "title": "Hudební škola", "text": "Hudební škola\n\nVýraz hudební škola může mít dva hlavní významy. První obecný (škola - instituce) a specifický (škola - skupina osob, či období), přičemž oba významy se v některých případech mohou překrývat:\n\n\nHudební pedagogika může probíhat v rámci všeobecné povinné školní docházky, nebo ve specializovaných hudebních školách pro děti jako jsou lidová škola umění apod., v Anglii je to např. Purcellova škola. Děti základních škol mohou rovněž hudba pedagogika v mimoškolních institucích jako např. hudební akademie nebo hudební školy. Například ve Venezuele existuje studijní systém (El Sistema) mládežnických orchestrů, který poskytuje bezplatné mimoškolní hudební vzdělávání na hudebních školách zvaných \"núcleos\".\n\nVýrazu “hudební škola” se užívá také pro instituce vyššího vzdělání jako jsou:\n\n\nAčkoli hudba a určitý stupeň hudebního vzdělání existuje po tisíce let, nejstarší dějiny hudby jsou stále předmětem dohadů. I poté, co začaly být zaznamenány dějinné události, hudba jako takové je zmiňována častěji než hudební vzdělávání. V biblické tradici, byly hebrejské litanie bohatě hudebně doprovázeny, avšak Tóra i Pentateuch o hudební praxi či pedagogice hudby v raných dobách Judey mlčí. Nicméně na základě I. knihy Samuelovy 10, badatel Alfred Sendrey hovoří o “náhlém a nevysvětlitelném vzestup velkých sborů a orchestrů, sestávajících z důkladně organizovaných a školených hudebních uskupení, což by bylo nemyslitelné bez předchozí soustavné metodické přípravy.” To vedlo některé badatele k závěru, že prorok Samuel byl patriarchou školy, která vzdělávala nejen kazatele a svaté muže, ale také vyškolené hudebníky.\n\nPapežský sbor Schola cantorum v Římě je zřejmě první doloženou hudební školou v historii. Ve 4. století vytvořil papež Řehoř I. Veliký (540–604) trvalý cech (tehdejší \"schola\" skutečně připomínala spíše cech nežli školu). Tyto školy tvořili mniši, světští duchovní a mladí chlapci. Katedrální škola Wells založená v Anglii již v roce 909 za účelem výuky sborových zpěváků, pokračuje dodnes v tradici výuky sboristů a instrumentalistů. Nicméně činnost této školy byla zřejmě nejméně jednou přerušena a později znovu obnovena.\n\nŠkola svatého Martiala ve stejnojmenném opatství ve francouzském Limoges byla v 10. - 12. století významnou školou s rozvojem hudební skladby, zejména tropů, sekvencí a raného organa. V tomto ohledu byla významným předchůdcem pařížské hudební školy Notre Dame. Notredamská škola na přelomu 12. a 13. století byla prvním místem komponování nejstarší polyfonní hudby, která získala mezinárodní věhlas. Škola představovala skupinu skladatelů a zpěváků, kteří působili při katedrále Notre-Dame in Paříž. První zmínka o chlapeckém sboru spojeném s hudební školou Escolania de Montserrat je z roku 1307 a jeho tradice hudebního vzdělání stále pokračuje.\n\nJednou z nejstarších hudebních institucí na světě je Italská Accademia Nazionale di Santa Cecilia se sídlem v římském auditoriu Parco della Musica. Byla založena v roce 1585 na základě papežské buly \"Ratione congruit\" Sixta V., která vzpomínala dva významné světce v dějinách západní hudby: papeže Řehoře Velikého, po němž je (poněkud mylně) nazván gregoriánský zpěv, a svatou Cecílii, patronku zpěváků a hudebníků. Akademie byla založena jako \"kongregace\" či \"bratrstvo\" – duchovní cech, který během staletí vyrostl z fóra místních hudebníků a skladatelů do mezinárodně uznávané akademie aktivní ve výuce hudby. Učitelský sbor akademie tvoří stovka vynikajících hudebních pedagogů.\n\nTaktéž výraz \"konzervatoř\" má původ v renesanční Itálii 16. století a zpočátku označoval sirotčince (\"conservatori\") v rámci špitálů. Sirotkům (ital. \"conservati\" – chráněnci) se zde dostávalo hudebního vzdělání, aby nemuseli žebrat, ale mohli si na obživu vydělávat hudbou. Výraz konzervatoř se pak postupně ustálil jako označení (střední) hudební školy. Tyto \"špitální konzervatoře\" byly prvními světskými institucemi vybavené pro praktickou hudební výuku. Později, v 18. století, hrály italské konzervatoře hlavní roli ve výuce hudebníků a skladatelů.\n\n"}
{"id": "1545487", "url": "https://cs.wikipedia.org/wiki?curid=1545487", "title": "Mísa", "text": "Mísa\n\nMísa je větší, nepříliš hluboká nádoba okrouhlého nebo oválného tvaru používaná obvykle k přípravě, podávání nebo uchovávání pokrmů.\n\n\n\n\n"}
{"id": "1545491", "url": "https://cs.wikipedia.org/wiki?curid=1545491", "title": "Nanyangosaurus", "text": "Nanyangosaurus\n\nNanyangosaurus (\"Ještěr z (města) Nan-jang\") byl rod hadrosauromorfního dinosaura z období svrchní křídy (věk turon až kampán, asi před 94 až 72 miliony let). Fosilie tohoto býložravého ptakopánvého dinosaura byly objeveny na území východní Číny (provincie Che-nan). \n\nStehenní kost tohoto ornitopoda měří na délku 51,7 cm, jeho celková délka tak mohla činit asi 4 až 5 metrů. Představoval býložravého stádního živočicha, spásajícího zřejmě nízko rostoucí vegetaci.\n\nFosilie byly objeveny v roce 1994 v sedimentech souvrství Sia-kuan. Holotyp nese označení \"IVPP V 11821\" a jedná se o částečně zachovanou kostru bez lebky. Formálně byl tento druh popsán jako \"Nanyangosaurus zhugeii\" týmem čínských paleontologů v roce 2000. \"Nanyangosaurus\" byl zřejmě vývojově primitivním zásdtupcem kladu Iguanodontia a jeho sesterkou skupinou byl klad Hadrosauroidea.\n\n\n"}
{"id": "1545496", "url": "https://cs.wikipedia.org/wiki?curid=1545496", "title": "1932 ve fotografii", "text": "1932 ve fotografii\n\nTento článek obsahuje významné fotografické události v roce 1932.\n\n\n\n\n\n"}
{"id": "1545499", "url": "https://cs.wikipedia.org/wiki?curid=1545499", "title": "Dál Riata", "text": "Dál Riata\n\nDál Riata či též Dál Riada nebo Dalriada bylo gaelské království na území dnešního Skotska existující v 6.-9. století, silně kulturně ovlivněné kolonizačním výsadkem z Irska, k němuž dle legend došlo kolem roku 500. O velikosti tohoto výsadku a o tom, zda jeho součástí byla i královská dynastie (s prvním králem Fergusem Mórem), se vedou spory. Nicméně jazyk těchto irských osadníků v oblasti převládl a položil základ skotské gaelštině (zatímco starší obyvatelstvo mluvilo keltskými jazyky bližšími dnešní velštině). Centrem království bylo město Dunadd v oblasti Argyll. \n\nZákladním historickým pramenem je kronika \"Senchus fernAlban\" (\"Historie mužů Skotska\") z 10. století, která je ale založena na originále ze sedmého století, tedy z doby existence království. Podle tohoto dokumentu se království dělilo na čtyři části (Cenél nGabráin, Cenél Loairn, Cenél nOengusa a Cenél Comgaill) a celá struktura společnosti byla založena na námořnictví (neboť ostatně cestování v Argyllu bylo snadnější po vodě až do 20. století). Centrem vzdělanosti byl patrně klášter na ostrově Iona, mnozí historikové se domnívají, že spisy zde sepsané a nedochované byly zdrojem textů dochovaných v Irsku, jako například kroniky \"Tigernach\". V nich se totiž vyskytuje nápadně mnoho zmínek o království Dál Riata. Zakladatelem kláštera Iona byl Svatý Kolumba, který sehrál velkou roli při šíření křesťanství v severním Skotsku. Ostrov Iona dal Kolumbovi k dispozici král Conall mac Comgaill. Klášter se později proslavil Knihou z Kellsu, která zde vznikla v 8. století. \n\nOd 6. století bylo království jednou z hlavních mocností severu Británie a zpočátku ovládalo i některá území v Irsku. Král Aédán mac Gabráin, který vládl v letech 574-608, měl rozšířit moc království na Orkneje a ostrov Man. Byl to také on, kdo zatlačil Pikty na východ a porazil Britany. Jeho postup zastavili až Anglové roku 603 v bitvě u Degsastanu. Aédánův vnuk Domnall Brecc (vládl 629-642) však ztratil všechna irská území a i mnohá ve Skotsku. Zemřel v prohrané bitvě u Strathcarronu. Někteří historikové se domnívají, že poté se načas dostalo království pod nadvládu Northumbrie. Podle jiných zuřila v království občanská válka, z níž nakonec vzešel vítězně kolem roku 697 nový král Fercher Fota. Dosti spornou je otázka, jak království vycházelo s Pikty, kteří žili na východ od Dál Riaty. Někteří historici soudí, že Piktové postupně Dál Riatu ovládli, jiní naopak tvrdí, že dalriadská dynastie Pikty ovládala. Jisté je, že roku 736 Piktové, vedeni Unustem, provedli velký útok na Dunnad, patrně značně úspěšný. Roku 794 došlo k prvnímu útoku Vikingů na Dál Riatu. Aby rostoucímu tlaku Vikingů šlo čelit, sloučilo se v 10. století království Dál Riata s královstvím Piktů a vzniklo tak království Alba. Jeho prvním králem byl Cinead mac Ailpín neboli Kenneth I. Datum jeho nástupu na trůn, rok 843, lze považovat za datum konce království Dál Riata. Nicméně, ačkoli není jasné, jakým procesem, Alba se časem značně gaelizovala a piktský vliv se z ní postupně vytratil (je to patrné zejména na jazykovém vývoji), v tomto smyslu tedy Alba navazuje mnohem více na království Dál Riata, k němuž se tak mnozí skotští historici vztahují jako k jádru skotské státnosti.\n"}
{"id": "1545503", "url": "https://cs.wikipedia.org/wiki?curid=1545503", "title": "Oběd na vrcholu mrakodrapu", "text": "Oběd na vrcholu mrakodrapu\n\nOběd na vrcholu mrakodrapu ( \"Lunch atop a Skyscraper)\" je slavná černobílá fotografie, kterou pořídil 20. září 1932 Charles Clyde Ebbets během výstavby mrakodrapu 30 Rockefeller Plaza na Manhattanu v New Yorku v USA.\n\nFotografie zachycuje jedenáct mužů během oběda, kteří sedí na nosníku s nohama visícíma 260 metrů nad ulicemi New Yorku. Fotografie byla pořízena 20. září 1932, na 69. patře RCA Building v posledních měsících výstavby. Podle archiváře, fotka byla ve skutečnosti předem dohodnutá a pod nimi není propast ale dokončené předešlé patro. Ačkoli fotografie ukazuje skutečné ironworkers, v té době byl představen Rockefeller Center na podporu jeho nového mrakodrapu. Fotografie se objevila v neděli jako foto příloha \"New York Herald Tribune\" dne 2. října.\n\nStavební práce pod vedením Johna D. Rockefellera trvaly od roku 1931 do roku 1940; Rockefellerovo centrum nyní zahrnuje 21 výškových budov.\n\nNegativ je nyní ve vlastnictví Branded Entertainment Network, který jej získal od archivu Acme Newspictures v roce 1995.\n\nAutor je formálně „neznámý“, ale od roku 2003 byla fotografie připsána Charlesi C. Ebbetsovi. Autorství bylo omylem připisováno i Lewisi Hineovi, který na mrakodrapu také fotografoval. Nicméně společnost Corbis Corporation oficiálně ponechala autora jako „neznámého“, i když různé zdroje nadále připisují autorství Ebbetsovi. \n\nO totožnosti mužů na obrázku existuje mnoho zdrojů a tvrzení. Film \"Men at Lunch\" \"(Muži při obědě)\" vystopoval některé muže Irského původu a režisér plánuje udělat další rozhovory s cílem navázat na další požadavky švédských příbuzných. Zleva třetí je Jozef Eckner, čtvrtý je Michael Breheny, další je Albin Svensson a muž s cigaretou je Peter Rice, Mohawk ironworker z kanadského Kahnawake. První muž zprava je slovenský dělník Gustav (Gusti) Popovič z obce Vyšný Slavkov v okrese Levoča. Gusti byl původně dřevorubec a tesař. V roce 1932 poslal své manželce Marišce pohlednici s touto fotografii, na kterou napsal: „Nic še ty neboj, moje milá Mariška, jak pohleď, ta já furt s fľašečku. Tvůj Gusti.“ Gusti se vrátil do Vyšného Slavkova na začátku druhé světové války, koupil nějaké lesy, pole, aby mohl hospodařit a stal se zemědělcem. Na konci druhé světové války byl Gusti zabit granátem v jeho vesnici, kde ho při přechodu fronty zasáhla střepina. Gusti a Mariška mají na hřbitově ve Vyšším Slavkově společný hrob, který je zdoben touto fotografií. Třetí zprava je Joe Curtis. Muž, který sedí čtvrtý zprava je údajně Ir Francis Michael Rafferty se svým celoživotním nejlepším irským přítelem a kolegou, Stretchem Donahuem, sedícím po jeho pravici.\n\n\n"}
{"id": "1545519", "url": "https://cs.wikipedia.org/wiki?curid=1545519", "title": "Huahine", "text": "Huahine\n\nHuahine je ostrov ve Francouzské Polynésii. Nachází se v závětrné části (\"Îles Sous-le-Vent\") Společenských ostrovů 170 km severozápadně od Tahiti. Má rozlohu 75 km² a žije na něm okolo šesti tisíc obyvatel, převážně Polynésanů. Největším sídlem je Fare na severozápadním pobřeží, které je správním centrem obce Huahine a nachází se zde infrastruktura včetně letiště spojujícího ostrov se světem.\n\nOstrov se skládá ze dvou částí: \"Huahine Nui\" (Velké Huahine) na severu a \"Huahine Iti\" (Malé Huahine) na jihu. Jsou spojeny úzkou písečnou šíjí, která je při přílivu zaplavena (byl postaven most umožňující stálou dopravu mezi oběma částmi ostrova). Mezi oběma částmi se nachází zátoka Baie Maroe. Pobřeží je lemováno četnými korálovými ostrůvky (\"motu\"). Nedaleko vesnice Maeva na severu ostrova leží mělké brakické jezero Lac Fauna Nui, které je pozůstatkem původní laguny. Nejvyšším vrcholem je Mont Turi (669 m n. m.).\n\nNázev Huahine znamená „ženský ostrov“ a je odvozen od toho, že zde tradičně vládly královny. Domorodé království zaniklo v roce 1895, kdy se dynastie Teurura'i podrobila francouzské nadvládě. \n\nHlavními ekonomickými aktivitami jsou rybolov a zemědělství; pěstují se kokosové ořechy, ananasy, melouny a vanilka. Na rozdíl od sousedních ostrovů dali obyvatelé Huahine přednost původnímu způsobu života před příjmy z masové turistiky, ostrov proto navštěvují spíše dobrodružné typy cestovatelů. Významnými památkami jsou dobře zachované svatyně marae a archeologické naleziště Fa'ahia, kde byly objeveny pozůstatky vyhubených endemitních druhů ptactva: racka \"Chroicocephalus utunui\", chřástala \"Gallirallus storrsolsoni\" a holuba \"Macropygia arevarevauupa\".\n\nNa Huahine se narodila Louise Peltzerová, profesorka lingvistiky a rektorka Univerzity Francouzské Polynésie.\n\n"}
{"id": "1545520", "url": "https://cs.wikipedia.org/wiki?curid=1545520", "title": "Národní park Siberut", "text": "Národní park Siberut\n\nNárodní park Siberut () je indonéský národní park, který se nachází na ostrově Siberut, jenž představuje s rozlohou asi 4 000 km největší ostrov Mentavajských ostrovů ležících při západním pobřeží Sumatry. Národní park s rozlohou 1905 km zabírá asi polovinu ostrova. Oblast je od roku 1981 biosférickou rezervací UNESCO a od roku 1993 národní park.\n\nNárodní park pokrývají tropické dvojkřídláčovité lesy, smíšené tropické lesy, lesy bažinaté, pobřežní i mangrovové. Roste zde více než 860 druhů rostlin. Na ostrově se vyskytuje na 134 druhů ptáků a žije zde více než 31 druhů savců. Množství fauny se tu vyskytuje endemitně, až 65 %. Žijí zde vzácné opice hulman mentavejský (\"Presbytis potenziani\"; ohrožený taxon), makak jihomentawajský (\"Macaca pagensis\"; kriticky ohrožený taxon), kahau mentavejský (\"Simias concolor\"; kriticky ohrožený taxon) a gibon malý (\"Hylobates klossii\"; ohrožený taxon). Z celkové velikosti populace gibona malého, která činí asi 20 000 až 25 000 dospělých jedinců, se 13 000 až 15 000 jedinců vyskytuje v Národním parku Siberut.\n"}
{"id": "1545522", "url": "https://cs.wikipedia.org/wiki?curid=1545522", "title": "Samsung Galaxy Note 5", "text": "Samsung Galaxy Note 5\n\nSamsung Galaxy Note 5 (stylizováno jako Samsung Galaxy Note5) je phablet vyvinutý společností Samsung Electronics. Byl představen 13. srpna 2015 jako nástupce Galaxy Note 4.\n\n"}
{"id": "1545525", "url": "https://cs.wikipedia.org/wiki?curid=1545525", "title": "Salpn", "text": "Salpn\n\nSalpn je běžně používaný zkrácený název chelatačního činidla N,N′-bis(salicyliden)-1,2-propandiaminu (systematicky nazývaného 2,2'-{1,2-propandiylbis[nitrilo(\"E\")methylyliden]}difenol. Používá se jako aditivum do motorových olejů.\n\nStrukturu čistého salpnu je možné popsat jako salen, na jehož ethylenový můstek je navázána methylová skupina.\n\nPodobně jako salen často vytváří konjugovanou zásadu salpn, která vzniká odtržením dvou protonů z hydroxylové skupiny. Ve vzorcích komplexů se tento anion často značí „(salpn)“.\n\nZkratka „salpn“ se také někdy používá pro strukturní izomer N,N‘-bis(salicyliden)-1,3-diaminopropan a jeho konjugovanou zásadu.\n\nSalpn se vyrábí kondenzační reakcí 1,2-diaminopropanu se salicylaldehydem:\n\nSalpn se používá jako aditivum v motorových olejích, kde zachytává ionty kovů, které by znehodnocoavqaly palivo katalyzováním růzmých oxidačních reakcí. Látky jako je salpn vytváří s kovy stabilní komplexy, čímž snižují jejich katalkytickou aktivitu. I když salpn tvoří stabilní komplexy s mnoha kovy, jako například mědí, železem, chromem a niklem, tak je oblíbenou přísadou do motorových olejů především díky schopnosti zachytávat měď. Měď má v palivu největší katalytickou aktivitu a salpn s ní tvoří velmi stabilní komplex.\n\nSalpn se používá častěji než salen, a to díky lepší rozpustnosti v nepolárních rozpouštědlech.\n"}
{"id": "1545530", "url": "https://cs.wikipedia.org/wiki?curid=1545530", "title": "Vodní elektrárna Štěchovice", "text": "Vodní elektrárna Štěchovice\n\nVodní elektrárna Štěchovice je vodní dílo na řece Vltavě. Elektrárna byla vybudována po vodní elektrárně Vrané nad Vltavou jako druhá na Vltavské kaskádě vodních děl. Vodní elektrárna pracuje v průtočném režimu jako středotlaká elektrárna Štěchovice I a přečerpávací elektrárna Štěchovice II. Horní pracovní hladinu středotlaké elektrárny zajišťuje údolní nádrž Štěchovice. \n\nNa říčním kilometrů 84,3 opouští řeka Vltava úzkou soutěsku a rozlévá se do širšího údolí. V dobách, kdy tak ještě činila po překonání pro plavbu nebezpečných Svatojánských proudů, bylo toto místo pro projekty vodních děl obzvláště zajímavé. Ve všech projektech na splavnění řeky a později i v projektech na energetické využití se toto místo objevuje bez diskusí. Variabilní byly pouze navrhované výšky vodních děl.\n\nPrvní katastr vodních sil na řece Vltavě byl vytvořen v roce 1911 z popudu Ředitelství vodních cest v Praze. Do této doby se všechny projekty soustředily pouze na splavnost řeky. Na základě nejnovějších poznatků z Německa a Švýcarska byla stanovena nejvyšší možná plavební propust 9 metrů. První energetický projekt z roku 1911 tak počítá s přehradou 18 metrů vysokou s dvoukomorovou propustí. Z téhož roku pochází i projekt 20 metrů vysoké přehrady s návazností na 60 metrů vysokou přehradu ve Svatojánských proudech. Toto řešení již s vodocestnou problematikou vůbec nepočítalo. Vodohospodářská studie z roku 1917 navrhuje výšku u Štěchovic 19,1 m a u Slap 49,6 m. Dále navrhovala nižší stupně u Kamýku, Těchnice, Žďákova, Podolska, Hněvkovic a Hluboké nad Vltavou.\n\nNávrh Vysoké štěchovické přehrady z roku 1922 předpokládá výstavbu sypané kamenité hráze pro zpracování spádu 70 metrů při výkonu 70 MW. Takový výkon by ve své době poukázal elektrárnu na přední místa v Evropě. Většina odborníků však návrh zpochybnila ve prospěch nižších stupňů s plavebními komorami.\n\nVe studii Ředitelství vodních cest z roku 1923 je uvažován stupeň 19,10 metrů u Štěchovic, 36,4 metrů u Slap a 13,6 metrů u Zvírotic. Na nižším úseku pak 12 m vysoký stupeň u Vraného. Proti studii byly vytvořeny dvě soukromé alternativy.\n\nNávrh Ing, Kobzy nabízel u Štěchovic přehradu o výšce 63 metrů a na ní navazující stupeň v Bučilských proudech pod Kamýkem o výšce 8 metrů. Návrh stupně u Vraného byl podpořen při stejných parametrech jako v návrhu Ředitelství vodních cest.\n\nFirma Ing. Záruba-Pfaffermann navrhovala ve Svatojánských proudech zděnou přehradu 45 metrů vysokou, odvádějící vodu tunelem ke štěchovické hydrocentrále o spádu 50 metrů. Pod přehradou měl být nad Štěchovicemi stupeň 15 metrů vysoký a pod ním 7 metrů vysoký vyrovnávací stupeň v Davli. Všechny návrhy se staly předměte vleklých jednání. Nejdříve bylo proto v roce 1930 započato s výstavbou přehrady ve Vraném nad Vltavou, jejíž účelnost již byla jednoznačná. Ve výstavbě díla u Štěchovic byl nakonec podpořen plán Ředitelství vodních cest a s prvními pracemi bylo započato v roce 1937.\n\nPracovní poměry ovlivňovaly nepříznivé okolnosti v podobě úzkého profilu pracoviště, na pravém břehu těžko dostupném, silný proud, proměnlivé vodní stavy, silné mrazy a komplikované odchody ledů. Stavba musela vyhovět požadavku na zajištění plavby po proudu během stavby až do posledního stádia stavby a nerušeného průtoku velkých vod.\n\nPro bezpečné založení základních částí stavby bylo provedeno 178 288 m měkkých výkopů a 279 820 m skalního výlomu. Na obou březích byly postaveny betonárky s nejmodernějším vážícím, mísícím a transportním zařízením. Kvalitní písek pocházel z místní pískovny na levém břehu. Výlomový kámen ze stavby nevyhovoval vysokým nárokům na štěrk a ten byl proto drcen z kamene, dodávaného z lomů nad přehradou. Pro betonáž bylo vytěženo kolem 150 000 m kamene a 80 000 m písku. Celkem bylo na stavbě použito 186 000 m betonu.\n\nFinanční krytí stavební části zajišťoval stát a práce provedly firmy Ing. B. Hlava – Lanna, a.s. a Ing. J.Domanský – Kress, a.s.. \n\nTechnologickou část  financovaly Ústřední elektrárny a.s.,Praha a největší dodávky zajistily Českomoravské strojírny, Škodovy závody v Plzni, Vítkovické horní a hutní těžířstvo v Moravské Ostravě, Bratři Prášilové a spol. v Praze a Elektromontážní závody a.s v Olomouci.  Mimořádně obtížné bylo zajištění pracovní síly. Pouze v prvním roce prací bylo zajištěno dostatečné množství kvalifikovaných pracovníků. Další personální poměry byly nepříznivě ovlivněny válkou. Do skladby pracovních sil nejprve zasáhla všeobecná mobilizace, později v protektorátním období byly kvalifikované síly neustále snižovány odvodem do zbrojního průmyslu. Zpožděny byly především dodávky strojních a elektrotechnických součástí. Ke zkušebnímu spuštění prvního bloku tak došlo až v listopadu 1943. V roce 1942 byla začata stavba akumulační nádrže pro přečerpávací elektrárnu. Středotlaká elektrárna byla uvedena do provozu v roce 1944, přečerpávací elektrárna byla zprovozněna v roce 1947. \n\nGeologickému průzkumu byla pro blízkost nad hlavním městem věnována mimořádná pozornost a geologické poměry byly shledány jako mimořádně příznivé. Elektrárna je založena na porfyrových drobech diabasu a břidlice Jílovského pásma, zčásti na mandlovcovém diabasu. Pravý břeh je tvořen algonkickými břidlicemi. Ve skalním podloží nebyly shledány výrazné poruchy, takže injekční práce byly oproti původním představám menší. Nepočetné netěsnosti základové spáry byly utěsněny injekčními vrty a boční sklála torkretovou omítkou. Souvislá injekční clona byla vytvořena pouze na návodní straně plavební komory a to o hloubce 5 -15 metrů. \n\nPřehradní těleso sestává z pevného betonového tělesa a ocelové hradící konstrukce. Výška pevné části od základů ke koruně je 22,5 metrů, šířka v základech 20 metrů a délka v koruně 124 metrů. Přehrada je rozdělena na pět otvorů o šířce 20 metrů, oddělenými 4 metry širokými pilíři. Na koruně hráze jsou v jednotlivých otvorech stavidla Stoney o výšce 4,95 metrů. Vyhrazování umožňují mechanismy umístěné na kryté lávce a ve zvýšených pilířích.  \n\nVýpustný otvor ve středovém poli je trvale hrazen neděleným stavidlem. Jeho případné vyhrazování i zahrazování je podpořeno pomocnými ocelovými hradidly, které lze předsadit ve drážkách zesíleného přehradního tělesa. Otvor o rozměrech 7 x 7 metrů je určen k úplnému vypuštění nádrže a během stavby byl použit jako provizorní plavební cesta. Propustnost spodní výpusti je 620 m/s. K ochraně betonového zdiva byly použity žulové kvádry, vyspárované cementovou maltou.\n\nVývar je dlouhý v základu 20 metrů a prodlužuje se třemi schody o další čtyři metry. Při normální hladině je 3 metry hluboký. Chráněn je žulovým obložením o mocnosti 40 cm.\n\nPřeliv je dimenzován pro převod stoleté vody ze září roku 1890 na 2 400 m/s při zachování vzdutí na kótu 219,6 při kótě přelivné hrany 214,65. \n\nPlavební komora při pravém břehu překonává převýšení hladin 19 metrů a byla v době uvedení do provozu Evropským unikátem. Ještě ve 21. století představuje ve Střední Evropě nejvyšší spád překonaný jednou komorou. Rozměry plavební komory umožňují proplutí lodi o výtlaku 1 000 tun. Užitečná délka komory mezi horním a dolním záporníkem je 118,4 metrů a světlá šířka komory 12 metrů. Střední záporník umožňuje vytvořit dvě komory o délce 85 nebo 40 metrů.  Menší komora umožňuje přepravu osobních lodí. Záporníky jsou 3 metry pod příslušnou hladinou. Spodní a střední vrata jsou vysoká 24 metrů a horní 7 metrů.\n\nPlnění komory zajišťuje 21 obtoků v levém břehu a 19 v pravém. Vyprázdnění komory umožňuje 13 výtokových otvorů vyvedených na délku 15 metrů za dolní ohlaví. Doba plnění i prázdnění komory se pohybuje kolem 12 minut.\n\nVodní elektrárna byla postavena na levém břehu v šikmé poloze mimo hrázové těleso. Toto uspořádání bylo zvoleno pro provozní účelnost a možnost společné práce s vysokotlakou elektrárnou. Hráz se vtokovým objektem s jemnými česlicemi je přímým pokračováním hrázového tělesa. Ve vzdálenosti asi 15 metrů jsou na železobetonové konstrukci umístěny hrubé česle. Nad vtokovým systémem se nachází manipulační plošina pro provoz čistícího zařízení a jeřáb pro obsluhu stavidel, uzavírajících vtok k turbínám. Dno před vtokem do elektrárny je vytvořeno betonovou dlažbou.\n\nAgregáty tvoří dvě Kaplanovy turbíny o hltnosti 75 m/s, které při spádu 19,1 metrů podávají na svorkách generátorů celkový výkon 22,5 MW. Pro špičkový provoz je vyhrazen mezi kótami 199,5 a 200,5 manipulační prostor 2,5 milionu m.\n\nVýstup z alternátorů o napětí 10,5 kV je transformován na 110 kV a vyveden čtyřmi trasami k vodní elektrárně Slapy, vodní elektrárně Vrané, do rozvoden v Týnci nad Sázavou a v Praze Chodově.\nV elektrárně pracují původní turbíny, zachovány zůstaly i rotor alternátoru a jeho historický kryt.  Modernizace se soustředily především na automatizaci technologického i vodohospodářského provozu. V prvním období po zprovoznění Slapské elektrárny (1958-1967) byla průměrná roční výroba středotlaké elektrárny při středním spádu 17,8 metrů 89,6 milionu kWh. V roce 2013, v roce zvládnuté padesátileté povodně, vyrobily obě elektrárny 166,4 milionu kWh, z toho středotlaká elektrárna 110,7 kWh.\n\nPřelivy hráze, vybudované pro převod stoleté vody 2 400 m/s dokázaly převést i tisíciletou vodu v srpnu 2002 o hodnotě přes 3 100 m/s. Přesto se při vzedmutí dolní hladiny provoz obou elektráren dostal mimo kontrolu. Stanice byly postupně uvedeny do provozu v letech 2004 a 2005.\n\nVodní elektrárna Štěchovice I spolu s přečerpávací elektrárnou Štěchovice II představují případ úspěšného bezproblémového vodního díla, které zásobuje elektrorozvodnou síť dodávkou především špičkové energie. Provoz je úzce spjat s ostatními vodními stupni na Vltavské kaskádě, zejména ve vazbě na provoz sousedních elektráren Slapy a Vrané. V budově sídlí centrální dispečink pro řízení provozu Vltavské kaskády.\n\n\n\n\n\n"}
{"id": "1545533", "url": "https://cs.wikipedia.org/wiki?curid=1545533", "title": "1931 ve fotografii", "text": "1931 ve fotografii\n\nTento článek obsahuje významné fotografické události v roce 1931.\n\n\n\n"}
{"id": "1545535", "url": "https://cs.wikipedia.org/wiki?curid=1545535", "title": "Vodní elektrárna Vrané", "text": "Vodní elektrárna Vrané\n\nVodní elektrárna Vrané nad Vltavou je vodní dílo na řece Vltavě. Elektrárna byla vybudována jako první na Vltavské kaskádě vodních děl. Proti vodě na ní navazuje vodní elektrárna Štěchovice. Horní pracovní hladinu zajišťuje údolní nádrž Vrané.\n\nNa samotném začátku 20.století byla stále živá představa o spojení Labe s Dunajem přes vltavskou vodní cestu. Požadavky na úpravu řeky Vltavy tak byly orientovány tímto směrem. První katastr vodních sil byl vypracován až v roce 1911 v rámci Studie vodocestné expozitury na splavnění a využití vodních sil. Třebaže přesný mapový podklad byl ještě nedostatečný, bylo na základně této zprávy vytvořeno množství návrhů, z nichž například návrh Ing. Radouše z roku 1911 počítal s vybudováním vysokých přehrad v okolí Svatojánských proudů a vyloučení lodní dopravy do střední Vltavy vůbec. Tento projekt zohledňoval pouze účel energetický. I přes celosvětový trend překotně rostoucí poptávky po vodní energii byl tento návrh považován za příliš radikální. Ve vodohospodářské studii pro vyrovnání odtoků z roku 1917, vypracované popudem Ředitelství vodních cest, byla stanovena možnost energetického využití řeky při zachování plné splavnosti. Od doby této zprávy se ve všech následujících projektech objevuje přehrazení na 84,3 říčním kilometru, tj. v místě pozdější Štěchovické elektrárny. V jednotlivých návrzích se objevují navrhované výšky hráze v tomto místě od 19 po 70 metrů. Přehrazení na nižším úseku, a to na 71,3 říčním kilometru je však ve všech návrzích podporováno zcela jednoznačně. Místo bylo dáno jednak hranicí dosažitelné splavnosti směrem od Prahy, jednak nutností zachovat nižší hladinu v úseku u Vraného s ohledem na pobřežní zástavbu a komunikace. Nadmořská výška maximálního vzdutí 200,5 metrů byla určena nutnou ochranou zástavby Štěchovic a příbřežních komunikací. Proto když v období hospodářské krize Ministerstvo veřejných prací rozhodlo o vytvoření pracovních sil na výstavbě vodního díla, bylo jednoznačně rozhodnuto o výstavbě právě u Vraného nad Vltavou.\n\nPřípravné práce byly zahájeny koncem roku 1930. Podmínky nepřerušené plavby vedly k složitému zakládání stavby ve třech základních suchých jámách a k zajímkování dalších osmi stavebních ploch za použití osmi rozdílných typů a konstrukcí jímek. První stavební jáma byly vybudována pro založení plavebních komor. Druhá stavební jáma byla vybudována pro založení základů elektrárny a jednoho jezového pole. Třetí suchá jáma umožnila dobudování jezové části. U staveniště byla vybudována drtírna lomového kamene a dvě betonárky. Celkem bylo vytěženo 397 000 m kamene a uloženo 250 000 m betonu a zdiva. Na stavbě bylo pro výztuže i konstrukce použito 4 000 t oceli.\n\nNa straně nádrže byl zdvižen železniční most u Skochovic a silniční most v Davli. Byly zvýšeny a upraveny pobřežní i železniční komunikace podél Vltavy i Sázavy. V dolním úseku bylo v šířce 30 metrů probagrováno koryto do Jarova u Zbraslavi. Vytěžený materiál byl použit k nasypávce výpadových silnic na jih od Prahy.\n\nV prosinci 1935 byl spuštěn jednoroční zkušební provoz elektrárny.\n\nVrchním investorem bylo Ministerstvo veřejných prací, přímým investorem a generálním zpracovatelem projektu Ředitelství pro stavbu vodních cest v Praze. Dodavatelem stavební části byla firma Ing. B. Hlava a Ing. B. Domanský. Hydrotechnické jednotky dodala Českomoravské strojírny, generátor dodaly Škodovy závody. Dodavateli dalších prací byly firmy Bratři Prášilové, Vítkovické horní a hutní těžířstvo, Křižík-Chaudoir, Tudor Varta a Mikrophona, Bratři Knotkové.\n\nÚdolní dno je kryto hrubými písčitými štěrky o mocnosti 10-13 metrů. Na pravém břehu je terasa z písčitých štěrků, na levém břehu balvanitá suť z algonkických hornin. Všechny objekty vodního díla jsou založeny do zdravé skály, minimálně 6 metrů pod její povrch. V celém údolním profilu byla provedena jednořadová injekční základová clona do hloubky průměrně 5 metrů při rozteči vrtů 1,5 metru.  \n\nBudova strojovny s montážním prostorem a rozvodnou je pokračováním jezové části směrem k pravému břehu. Transformátory jsou na volné plošině, vysunuté proti vodě. Strojovna a rozvodna jsou umístěny v železobetonové monolitické stavbě o půdorysu 51 x 11 metrů a výšce 18 metrů. Ve strojovně pracují dvě soustrojí s vertikálními Kaplanovými turbínami o hltnosti 90 m/s, pracujících při optimálním spádu 10,5 metrů. Pracovní spádové rozmezí je 8 – 11 metrů. Turbíny o průměru 3 500 mm se otáčí rychlostí 150 otáček za minutu. Alternátory o jmenovitém výkonu 9 250 VA při účiníku 0,75 poskytují na svorkách výkon 6 937,5 kW. Celkový stanovený výkon elektrárny je tak 13 875 kW. Alternátory pracují do jednotlivých bloků rozvodny 6,3 kV a odtud přes blokové transformátory do rozvodny 110 kV. Energie z elektrárny je vyvedena dvěma vývody do systému 110 kV.\n\nVtok do přítokového koryta je chráněn hrubými česlicemi, navazujícími na předsunutý pilíř u jezového tělesa.  Vlastní vtok je chráněn šikmo položeným jemnými česlicemi, čištěnými čistícím zařízením. Následuje provizorní hrazení, představované dvěma ocelovými deskami. Za nimi následují rychlozávěrné tabule s těsněním proti vodě, ovládané olejovým servomotorem. Manipulaci s provizorním hrazením zajišťuje a demontáže a montáže rychlozávěrů obstarává portálový jeřáb o nosnosti 50 tun. K montážím a demontážím ve strojovně slouží podstropní mostový jeřáb o hmotnosti 80 tun. Voda z elektrárny je od vývaru oddělena 30 metrů dlouhou zdí.\n\nStavební základ tvoří betonový práh, obložený žulovými kvádry, tři vnitřní pilíře o šířce 4,20 metrů a dva krajní pilíře, navazující na těleso elektrárny a plavební komory. Vznikají tak čtyři otvory o šířce 20 metrů, zahrazené dvěma ocelovými posuvnými stavidly do výše 9,7 m. Pilíře mají železobetonovou nástavbu se schodišti umístěnými vevnitř. Na návodné straně je upevněn mostový jeřáb zajišťující manipulaci se stavidly a hradidly provisorního hrazení. Propustnost zcela vyhrazeného jezu byla navržena k převodu průtoku 2 800 m/s, což je hodnota povodně ze září 1890.\n\nVývar o délce 18 metrů je ukončený stupňovitým prahem.\n\nPlavební komory byly navrženy pro dopravní výkony 30. let s prognózou jejich růstu. U levého břehu je umístěna velká komora pro nákladní dopravu loděmi o výtlaku 1 000 tun a pro přepravu vorů. Malá komora byla určena pro rychlou nákladní a osobní přepravu. Sportovní lodě jsou přepravovány vozíky podél levobřežní komunikace. Vjezd ke komorám je od jezového vývaru oddělen 70 metrů dlouhou zdí.\n\nPůvodní turbíny o hltnosti 75 m/s přestaly po dostavbě vodních děl Slapy a Orlík vyhovovat novým průtokový poměrům. Možnými reakcemi na novou hydrologickou situaci mohla být instalace třetího soustrojí nebo výměna původních turbín za turbíny o větší hltnosti. V letech 1978-1980 byly nakonec původní turbíny zaměněny za nové o hltnosti 90 m/s.  Důsledkem vyšší účinnosti zpracování přírodního hydrodynamického výkonu bylo navýšení roční výroby. V letech 1958-1937 byla roční výroba 57 milionů kWh, dlouhodobá roční výroba je 60 milionů kWh, a to i po poklesu průtoku vyvolaném sníženým příspěvkem Sázavy vlivem odběru z vodního díla Želivka.\n\nV srpnu 2002 překročila pětisetletá voda o průtoku téměř 4 000 m/s zhruba o třetinu propustnost jezu, stanovenou pro stoletou vodu a voda přelévala plavební komory. Dolní hladina se vyrovnala s horní hladinou. Zařízení vodního díla nebylo výrazně poškozeno a provoz elektrárny byl obnoven po opadu povodňové vlny.\n\nV roce 2016 elektrárna Vrané nad Vltavou oslavila 80. výročí bezproblémového provozu.\n\n\n\n\n\n"}
{"id": "1545538", "url": "https://cs.wikipedia.org/wiki?curid=1545538", "title": "Gabrielle Aplinová", "text": "Gabrielle Aplinová\n\nGabrielle Ann Aplinová (* 10. října 1992 Chippenham) je anglická zpěvačka, skladatelka, kytaristka a klavíristka.\n\nStylově vychází z folku a indie rocku, za své vzory označuje Joni Mitchellovou, Leonarda Cohena a Nicka Drakea. Je hudebním samoukem a fanouškovskou základnu si vybudovala díky umisťování hudebních videí na YouTube. Původně vydávala hudbu pod vlastní značkou Never Fade Records, v roce 2012 podepsala smlouvu s firmou Parlophone. Jejím největším hitem byla coververze písně „Power of Love“ od skupiny Frankie Goes to Hollywood, použitá v reklamě firmy John Lewis, která byla platinovou deskou podle British Phonographic Industry a vedla v prosinci 2012 žebříček UK Singles Chart. Na šesté místo britské hitparády se dostala také její vlastní skladba „Please Don't Say You Love Me“.\n\nVydala dlouhohrající desky \"English Rain\" (2013) a \"Light Up the Dark\" (2015), na leden 2020 připravuje další album \"Dear Happy\". \n\n"}
{"id": "1545545", "url": "https://cs.wikipedia.org/wiki?curid=1545545", "title": "Moselle Open 2019", "text": "Moselle Open 2019\n\nMoselle Open 2019 byl tenisový turnaj pořádaný jako součást mužského okruhu ATP Tour, který se hrál na krytých dvorcích s tvrdým povrchem v Arènes de Metz. Probíhal mezi 16. až 22. zářím 2019 v francouzských Metách jako dvacátý druhý ročník turnaje.\n\nTurnaj s rozpočtem 586 140 eur patřil do kategorie ATP World Tour 250. Nejvýše nasazeným hráčem ve dvouhře se stal čtrnáctý tenista světa David Goffin z Belgie, kterého po volném losu vyřadil ve druhém kole Pablo Carreño Busta. Jako poslední přímý účastník do hlavní singlové soutěže nastoupil 95. hráč žebříčku Němec Cedrik-Marcel Stebe.\n\nOsmnáctý singlový titul na okruhu ATP Tour a rekorní čtvrtý metský vybojoval 34letý Francouz Jo-Wilfried Tsonga. Čtyřhru ovládla švédsko-německá dvojice Robert Lindstedt a Jan-Lennard Struff, jejíž členové odehráli první společný turnaj. Na prahu vyřazení se ocitli ve čtvrtfinále, když odvrátili Simonovi s Mischou Zverevem tři mečboly.\n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěž pod žebříčkovou ochranou:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1545553", "url": "https://cs.wikipedia.org/wiki?curid=1545553", "title": "St. Petersburg Open 2019", "text": "St. Petersburg Open 2019\n\nSt. Petersburg Open 2019 byl tenisový turnaj pořádaný jako součást mužského okruhu ATP Tour, který se hrál v aréně Sibur na dvorcích s tvrdým povrchem Portable Rebound Ace. Probíhal mezi 16. až 22. zářím 2019 v severoruském Petrohradu jako dvacátý čtvrtý ročník turnaje.\n\nTurnaj s rozpočtem 1 248 665 dolarů patřil do kategorie ATP Tour 250. Nejvýše nasazeným hráčem ve dvouhře se stal čtvrtý tenista světa Daniil Medveděv. Jako poslední přímý účastník do hlavní singlové soutěže nastoupil 88. hráč žebříčku ze Srbska Janko Tipsarević.\n\nŠestý singlový titul na okruhu ATP Tour vybojoval 23letý Daniil Medveděv. St. Petersburg Open vyhrál jako první ruský hráč od triumfu Michaila Južného v roce 2004. Čtyřhru ovládla indicko-slovenská dvojice Divij Šaran a Igor Zelenay, jejíž členové odehráli první společný turnaj.\n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1545557", "url": "https://cs.wikipedia.org/wiki?curid=1545557", "title": "Moderní pětiboj na Letních olympijských hrách 2008 – ženy – jednotlivkyně", "text": "Moderní pětiboj na Letních olympijských hrách 2008 – ženy – jednotlivkyně\n"}
{"id": "1545558", "url": "https://cs.wikipedia.org/wiki?curid=1545558", "title": "Moderní pětiboj na Letních olympijských hrách 2008 – muži – jednotlivci", "text": "Moderní pětiboj na Letních olympijských hrách 2008 – muži – jednotlivci\n"}
{"id": "1545563", "url": "https://cs.wikipedia.org/wiki?curid=1545563", "title": "Moderní pětiboj na Letních olympijských hrách 2012 – muži – jednotlivci", "text": "Moderní pětiboj na Letních olympijských hrách 2012 – muži – jednotlivci\n\n"}
{"id": "1545564", "url": "https://cs.wikipedia.org/wiki?curid=1545564", "title": "Malta na Letních olympijských hrách 2008", "text": "Malta na Letních olympijských hrách 2008\n\nMalta se účastnila Letních olympijských her 2008 a zastupovalo ji 6 sportovců ve 4 sportech (3 muži a 3 ženy). Během zahájení her byla vlajkonoškou výpravy Marcon Bezzina. Při zakončení her byl vlajkonošem plavec Ryan Gambin. Nejmladší z výpravy byla Madeleine Scerri, které bylo v době konání her 19 let. Nejstarším z výpravy byl Nicolai Portelli, kterému bylo v době konání her 26 let. Nikomu z výpravy se během her nepodařilo získat medaili.\n\nPět ze šesti startujících maltských sportovců se na olympijské hry kvalifikovalo pomocí divoké karty. Jediným z výpravy, kdo splnil kvalifikační limit, byl Ryan Gambin. Nikomu z výpravy se nepodařilo postoupit ze základního kola soutěží.\n\nPrvními letními olympijskými hrami, kterých se Malta zúčastnila, byly Letní olympijské hry v Amsterdamu, konané v roce 1928. Od své první účasti na hrách se Malta neúčastnila her v letech 1932, 1952, 1956, 1964 a 1976 a v Pekingu, takže se jednalo o její 14. olympijskou účast. Během předchozích her se nikomu z maltských sportovců nepodařilo získat olympijskou medaili.\n\nNa Letní olympijské hry v Pekingu byla vyslána reprezentační výprava sestávající z šesti sportovců, 3 mužů a 3 žen. Byli jimi sprinteři Nikolai Portelli a Charlene Attard, judistka Marcon Bezzina, plavci Ryan Gambin a Madeleine Scerri a střelec William Chetcuti. Během zahajovacího ceremoniálu byla vlajkonoškou výpravy Marcon Bezzina, zatímco Ryan Gambin byl vlajkonošem během závěrečného ceremoniálu.\n\nSložení výpravy bylo zveřejněno \"The Malta Independent\" dne 6. července 2008 a o dva dny později potvrzeno Maltským olympijským výborem. Výpravu kromě samotných sportovců tvořil také předseda maltského olympijského výboru Lino Farrugia Sacco, generální sekretář Joe Cassar a místopředseda výboru Julian Pace Bonello, kterému asistovala Marie Therese Zammit. Dále výpravu doprovázel i David Azzopardi. Trenéry výpravy byli Leandros Calleja, Gail Rizzo, Jurgen Klinger a Jimmy Bugeja. Lékařem týmu byla Lucianne Attard.\n\nNikolai Portelli byl ve svých 26 letech nejstarším z maltské výpravy a účast na olympijských hrách v Pekingu pro něho byla olympijským debutem. Se svým osobním rekordem 22,11 s nestačil ani na olympijský kvalifikační rekord B a na hry se kvalifikoval díky divoké kartě. Před hrami Portelli prohlásil, že účastí na olympiádě se mu splní jeden z jeho snů a přislíbil, že se pokusí předvést svůj nejlepší výkon. Do závodu na 200 m který se konal dne 17. srpna 2008, nastoupil ve čtvrtém rozběhu. Dosáhl času 22,31 s a ve svém rozběhu tak skončil na posledním 8. místě. Celkově skončil na 60. místě se stejným časem jakého dosáhl i uzbecký reprezentant.\n\nI pro 21letou sprinterku Charlene Attard byla účast na Letních olympijských hrách v Pekingu jejím debutem. Se svým osobním rekordem 11,93 s nestačila ani na olympijský kvalifikační rekord B a na hry se kvalifikovala díky divoké kartě. Během rozhovoru, který před účastí na hrách poskytla maltským novinám \"Times of Malta\", prohlásila, že se na start na hrách těší a vzhledem k bezproblémové přípravě prozradila svůj cíl, kterým bylo vylepšení národního rekordu. Do závodu na 100 m, který se konal dne 16. srpna 2008, nastoupila v desátém rozběhu. Dosáhla času 12,20 s a ve svém rozběhu tak z devíti sprinterek skončila na 6. místě. To na postup nestačilo a nevylepšila tím ani národní rekord. Celkově se tak z 85 účastnic umístila na 57. místě.\nPro 22letou Marcon Bezzinu byla účast na Letních olympijských hrách v Pekingu její druhou olympijskou účastí poté, co startovala již na Letních olympijských hrách v Athénách v roce 2004. Na hry se kvalifikovala díky divoké kartě, kterou obdržela od Mezinárodní judistické federace. Na účast na olympijských hrách se připravovala účastí na několika mezinárodních turnajích i tréninkových soustředěních. Na hrách startovala v závodu žen do 63 kg, který se uskutečnil dne 12. srpna 2008. V prvním kole nastoupila proti alžírské judistce Kahině Saidi. Bezzina souboj prohrála poté, co na ni soupeřka úspěšně provedla techniku \"waza-ari\". S ohledem na následnou prohru Saidi v jejích dvou dalších zápasech nenastoupila Bezzina ani do oprav.\nRyan Gambin, v Austrálii narozený reprezentant Malty, se na olympijské hry kvalifikoval splněním kvalifikačního limitu B, který svým časem 54,33 sekundy překonal o 0,38 s. Podařilo se mu to na Evropském vodním mistrovství, které se konalo v Eindhovenu v roce 2008. Účast na Letních olympijských hrách v Pekingu tak byla jeho olympijským debutem a podle svých slov si tím splnil jedno z dětských přání. Jeho cílem pro olympijské hry byl postup do semifinále, který se mu však splnit nepodařilo. Do svého závodu na 100 m motýlkem nastoupil 14. srpna 2008 a přestože s časem 53,70 překonal národní rekord skončil ve své rozplavbě na 6. místě a postup do semifinále si nezajistil. Celkově se z 66 plavců umístil na 48. místě.\n\nI pro maltskou reprezentantka Madeleine Scerri pocházející z Austrálie byla účast na olympijských hrách v Pekingu jejím olympijským debutem. Se svým nejlepším osobním časem 58,11 sekundy na trati 100 m volným způsobem nesplnila ani kvalifikační limit B a na olympijské hry se kvalifikovala díky divoké kartě. Na hrách dosáhla času 57,97 s, kterým vylepšila jak svůj osobní rekord tak rekord národní. Tento čas však na postup do semifinále nestačil a Scerri se v závodě celkově umístila na 45. místě.\n\nPro 23letého Williama Chetcutiho byla účast na Letních olympijských hrách v Pekingu jeho druhou olympijskou účastí poté, co startoval již na Letních olympijských hrách v Athénách v roce 2004. Do závodu v double trapu mužů se kvalifikoval díky divoké kartě. Kvalifikační kolo soutěže se uskutečnilo dne 12. srpna 2008. Chetcuti dosáhl výsledku 136 bodů. Stejného výsledku dosáhli i tři další střelci, australský reprezentant Russel Mark, reprezentant Spojených arabských emirátů Ahmed Al-Maktoum a maďarský střelec Roland Gerebics. O posledním postupovém místě do šestičlenného finále musel rozhodnout rozstřel. V něm uspěl Russel Mark a Chetcuti tak skončil na končeném 8. místě.\n\n"}
{"id": "1545572", "url": "https://cs.wikipedia.org/wiki?curid=1545572", "title": "Rare (album, Selena Gomezová)", "text": "Rare (album, Selena Gomezová)\n\nRare je třetí studiové album americké zpěvačky Seleny Gomez. Album bylo vydáno 10. ledna 2020. Singl \"Lose You to Love Me\" byl vydán jako 1. hlavní singl 23. října 2019, následně singl \"Look at Her Now\" Jako 2. hlavní singl \"Rare\" byl vydán 10. ledna 2020, pár hodin po vydání samotného alba. \n\nSelena v rozhovoru pro Apple Music na téma jejího studiového alba \"Rare\" řekla také, že skladby v albu jdou po sobě tak, aby hezky navazovaly. \n\nSelena se také objevila v radio programu \"On Air with Ryan Seacrest\" a řekl Seacrestovi, že má „\"milion nápadů a že to bude lepší a silnější\"“. Později řekla Jimmymu Fallonovi v The Tonight Show, že album bude mít „\"nádech silného popu\"“ a že experimentuje s elektrickou kytarou. Také řekla, že jí trvalo „čtyři roky, než se s tímto albem cítila na dobrém místě“. \n\nStandardní edice alba byla propagována vydáním prvního singlu \"Lose You to Love Me\" 23. října 2019 a druhého singlu \"Look at Her Now\" 24. října 2019. Třetí singl, který toto album propaguje je singl \"Rare\", který vyšel pár hodin po vydání samotného alba 10. ledna 2020. \n\n24. listopadu 2019 vystoupila na American Music Awards 2019 s písničkami \"Lose You to Love Me\" a \"Look at Her Now\" a propagovala tím její nové album. Také se objevila v The Tonight Show kde mluvila o tom, že musí udělat pár konečných úprav a album bude hotové. \n\n8. ledna 2020 promluvila pro americký časopis WSJ o novém albu: \"Před tímto albem jsem nikdy neměla moc velkou kontrolu nad tím, co dělám a co říkám. Například úryvek ze singlu z roku 2013 \"Come & Get It\" - \"Když jsi připravená, tak běž a vem si to\". To jsem prostě nebyla já. Toto album jsem tvořila s Julií Michaels a Justinem Tranterem a nikdy předtím jsem neměla také spojení s lidma jako právě s nimi a takovou kontrolu nad mým hlasem a albem. Oni prostě umí udělat, aby můj hlas zněl perfektně.“ \n\nTaké Taylor Swift promluvila v tomto časopisu o Seleně a jejím novém albu: “Tohle je poprvé, co jsem jí slyšela zprostředkovávat detaily jejího emotionálního zážitku. Říkala jsem si, Wow, Konečně si dovoluje říct ostatním lidem vědět, že věci nejsou vždy jen v pořádku. Můžete být zranitelní a osamělí a nezávislí a silní, stateční a vystrašení najednou.“ \n\nU společnosti Metacritic Rare získalo průměrné skóré 80 na základě 7 recenzí, což vedlo k \"obecně příznivým recenzím\".\n\nJem Aswad přes společnost Variety označil Rare za jedno z nejlepších popových alb, které bylo za poslední dobu vydáno. Označil také Rare jako “sofistikovanou, přesně psanou a odborně produkovanou hudbu, která je šokující a krásně pozitivní“.\n\nBrittany Spanos z Rolling Stone řekla, že album je aktem “božské bezohlednosti a plné tance“.\n\nRhian Daly, která psala pro NME, nazvala album “krásně sebevědomým návratem jedné z nejvíce podceňovaných hvězd tichým vzdorovitým zápasem za příběhem, který ji obklopuje“.\n\nSeznam převzatý z Apple Music a Spotify. \n\n"}
{"id": "1545578", "url": "https://cs.wikipedia.org/wiki?curid=1545578", "title": "Klenot TV (televizní stanice)", "text": "Klenot TV (televizní stanice)\n\nKlenot TV je česká televizní stanice vysílající teleshopping.\n\nKlenot TV odstartovala své vysílání 10. prosince 2019 a je součástí regionální sítě 7. Stanice převzala původní program TV Galerie, vysílá tedy pouze pořad \"Klenot TV\", a to jak živé vysílání, tak i reprízy. Ve vysílání se také vyskytuje prodej parfémů, doplňků stravy a dalších výrobků. Nabídka šperků je k dispozici také na oficiálním webu Klenot TV.\n\n"}
{"id": "1545579", "url": "https://cs.wikipedia.org/wiki?curid=1545579", "title": "Klenot TV", "text": "Klenot TV\n\nKlenot TV má více významů:\n"}
{"id": "1545584", "url": "https://cs.wikipedia.org/wiki?curid=1545584", "title": "Brian", "text": "Brian\n\nBrian je křestní jméno, které nosí více lidí:\n\n"}
{"id": "1545590", "url": "https://cs.wikipedia.org/wiki?curid=1545590", "title": "Andrea Nahlesová", "text": "Andrea Nahlesová\n\nAndrea Maria Nahlesová (* 20. června 1970) je německá politička, od dubna 2018 do června 2019 předsedkyně Sociálnědemokratické strany Německa (SPD) a od září 2017 do června 2019 jako předsedkyně poslanecké frakce SPD ve Spolkovém sněmu. V letech 2013 až 2017 působila jako spolková ministryně práce a sociálních věcí a předsedkyně socialistické mládeže Jusos. Známou se v rámci strany stala kritikou Agendy 2010 kancléře Gerharda Schrödera. V červnu 2019, po špatném výsledku SPD v evropských volbách, oznámila rezignaci na předsednictví SPD a její parlamentní frakce SPD. Pro přechodné období do zvolení nového vedení SPD se jejími nástupci stali Manuela Schwesigová, Malu Dreyerová a Thorsten Schäfer-Gümbel. Nahlesová rezignovala na poslanecký mandát ke dni 31. října 2019.\n"}
{"id": "1545594", "url": "https://cs.wikipedia.org/wiki?curid=1545594", "title": "Saskia Eskenová", "text": "Saskia Eskenová\n\nSaskia Eskenová rozená Hoferová (* 28. srpna 1961 Stuttgart) je německá politička. Od prosince 2019 je vedle Norberta Waltera-Borjanse spolupředsedkyně Sociálnědemokratické strany Německa (SPD). Povoláním je informatička, poslankyní Spolkového sněmu je od roku 2013.\n"}
{"id": "1545596", "url": "https://cs.wikipedia.org/wiki?curid=1545596", "title": "Norbert Walter-Borjans", "text": "Norbert Walter-Borjans\n\nNorbert Walter-Borjans (* 17. září 1952 Krefeld) je německý sociálnědemokratický politik a ekonom. Od prosince 2019 je vedle Saskie Eskenové spolupředsedou Sociálnědemokratické strany Německa (SPD). V letech 2010 až 2017 byl ministrem financí Severního Porýní-Vestfálska.\n"}
{"id": "1545603", "url": "https://cs.wikipedia.org/wiki?curid=1545603", "title": "Vila Tereza (Ostrava)", "text": "Vila Tereza (Ostrava)\n\nVila Tereza je secesní vila v Moravské Ostravě, na ulici Střelniční, v areálu Černé louky. Byla postavena v roce 1896 Felixem Neumannem pro majitele ostravského pivovaru Markuse Strassmanna. \n\nVila byla pojmenována po manželce Markuse Strassmanna Terezii (německy \"Theresa\"), rozené Katscher (1837, Branky – 1907, Moravská Ostrava). Pojmenování vily mělo vyjadřovat úctu, kterou k manželce Strassmann choval. Stavba byla dokončena necelý rok před oslavou jejich 40. výročí sňatku, vzali se v roce 1857, a také oslavou jeho podnikání v pivovarnictví a byla postavena v areálu jeho pivovaru. \n\nPo smrti Markuse Strassmanna vilu obýval prvorozený syn Adolf (1867–1939) se svojí ženou Josefinou (1875–1917), dcerou ostravského průmyslníka Karla Glassnera (1844–1931), a dětmi Dorotheou „Dora\" (19. května 1897) a Josefem „Pepi\" (08. srpna 1901). Adolf Strassmann patřil k mecenášům divadelního umění a před vznikem stálé ostravské scény poskytoval k pořádání divadelních představení sál v pivovarské zahradě U Lípy. Vilu často navštěvovali herci německých kočovných společností. \n\nPři burzovním krachu za Velké hospodářské krize v roce 1933 přišla rodina Strassmannů o podíly ve společnosti, která provozovala pivovar. Museli opustit manažerská místa a po necelých 40 letech také toto rodinné sídlo. Budova byla v následujícím období určena jako luxusní byt pro ředitele pivovaru. Při náletu v srpnu 1944 došlo k jejímu částečnému poškození. Po válce byla vila, jako součást německým kapitálem ovládaného podniku, zkonfiskována a znárodněna. \n\nPo roce 1946 zde byla služebna Sboru národní bezpečnosti. V roce 1949 přešla do majetkové správy Ostravského národního výboru. Následně se stala součástí Parku kultury a oddechu na tzv. Černé louce. V 60. letech 20. století zde byla služebna Veřejné bezpečnosti a ubikace pro příslušníky motorizovaného oddílu.\n\nPo roce 1989 zde byla prodejna nábytku. Od roku 1999 kanceláře společnosti Ostravské výstavy, a.s. V roce 2007 byla městem Ostrava pronajata České podnikatelské pojišťovně.\n\nNa místě vily stál od roku 1833 dřevěný, později zděný domek patřící ostravskému měšťanovi Augustu Kudělkovi. Vila byla postavena v letech 1895–1896 podle projektu vídeňského architekta Otto F. Thienemanna (1827, Gotha, Německo – 1905, Vídeň, Rakousko) a nesla prvky pozdního historismu. Stavbu prováděl ostravský architekt Felix Neumann, který byl autorem původního nerealizovaného projektu. \n\nV letech 1913–1914 byla vila přestavěna a rozšířena podle projektu architekta Richarda Strassmanna (1882–1925) nejmladšího syna Markuse Strassmanna. V tomto období získala svůj secesní vzhled. \n\nZa druhé světové války byl ve sklepení vily vybudován protiletecký kryt pro 240 osob. \n\n\n"}
{"id": "1545604", "url": "https://cs.wikipedia.org/wiki?curid=1545604", "title": "Praha-Eden (nádraží)", "text": "Praha-Eden (nádraží)\n\nPraha-Eden je plánovaná železniční zastávka, která se bude nacházet ve Vršovicích nad podjezdem U Slavie – U vršovického hřbitova. Plánovaný rok otevření je 2021.\n\nVýstavba začala společně s Optimalizací traťového koridoru Praha Hostivař – Praha hl.n. v roce 2018, kdy společnost Eurovia stáhla stížnost na modernizaci tratě od vinohradských tunelů po nádraží Hostivař. Stavba nádraží Eden je součástí projektu a proto nemohla začít. Po stažení žaloby začaly na stavbě pracovat společností Metrostav, Swietelsky Rail a SMP.\n\nStanice bude umístěna jižně od stadionu Slavia a obchodního centra Eden nad podjezdem U Slavie – U vršovického hřbitova. Napojení na MHD bude zajištěno ze stanice Slavia kde je možný přestup na autobus a tramvaj.\n"}
{"id": "1545605", "url": "https://cs.wikipedia.org/wiki?curid=1545605", "title": "Nukleofilní aromatická substituce", "text": "Nukleofilní aromatická substituce\n\nNukleofilní aromatická substituce je substituční reakce v organické chemii, při které nukleofil nahrazuje jinou skupinu navázanou na aromatické jádro. Může probíhat šesti různými mechanismy, mezi které patří\n\n\nNejvýznamnější z nich je SAr mechanismus, při němž skupina odtahující elektrony aktivuje jádro vůči nukleofilním atakům.\n\nDále je popsán mechanismus nukleofilní aromatické substituce 2,4-dinitrochlorbenzenu v zásaditém vodném roztoku.\n\nUhlíkový atom, na který je navázán chlor, se označuje číslem 1 a ostatní čísly 2 až 6 po směru hodinových ručiček. Jelikož je nitroskupina vůči nukleofilní substituci aktivující skupinou usměrňuje substituci do polohy \"meta\", tak uhlíkovému atomu benzenového kruhu, na který je navázána, dodává záporný náboj. V Meisenheimerově komplexu se nevazebné elektrony karboaniontu navážou na aromatický π systém, čímž umožní připojení hydroxylu na \"ipso\" uhlík. Takto vytvořený meziprodukt se odštěpením hydroxylové skupiny nebo chloridu dostane na nižší energetickou hladinu; v roztoku probíhají oba tyto děje, přičemž malá část odštěpí chlorid za vzniku konečného produktu (2,4-dinitrofenolu), zatímco zbytek odštěpí hydroxyl, čímž dojde k obnovení reaktantu. 2,4-dinitrofenol má nižší potenciální energii než reaktant, a tak se po určité době vytvoří rovnovážný stav s převahou 2,4-dinitrofenolu.\n\nVznik rezonančně stabilizovaného Meisenheimerova komplexu je pomalý, protože má tento komplex vyšší energii než reaktant. Odštěpení chloridu probíhá rychle, protože se cyklus opět stává aromatickým. Ukazuje se ovšem, že v některých případech není meziproduktem Meisenheimerův komplex, ale meziprodukt „předního S2 procesu“.\n\nU arylhalogenidů nemůže proběhnout klasická S2 reakce. Vazba uhlík-halogen se nachází v rovině aromatického jádra, protože uhlíkový atom má rovinnou trojúhelníkovou geometrii. Atak uhlíku ze zadní strany je tím znemožněn a k takovéto reakci tedy nemůže dojít. S1 reakce nastat může, ale je velmi nepravděpodobná, protože by vedla k energeticky nevýhodnému oddělení odcházející skupiny a tvorbě arylového kationtu. Aktivující skupinou je při nukleofilní aromatické substituci nejčastěji nitroskupina, může to být také například kyano- nabo acylová skupina. Odcházející skupinou může být halogen nebo sulfid. S rostoucí elektronegativitou se rychlost nukleofilních ataků zvyšuje, a to díky tomu, že krokem určujícím rychlost reakce je zde nukleofilní atak a následný zánik aromaticity. Schopnost halogenů podstoupit SAr reakci klesá v řadě F > Cl ≈ Br > I, tedy obráceně oproti S2 reakci, což se může jevit jako zvláštní,m jelikož vazba C-F patří v organické chemii k nejsilnějším. Díky její značné polaritě je ovšem fluorid při SAr reakci ideální odcházející skupinou. Nukleofily mohou být aminy, alkoxidy, thioethery a stabilizované karboanionty.\n\nK typickým nukleofilním substitučním reakcím arenů patří:\n\n\nU heteroarenů probíhá nukleofilní aromatická substituce snadněji než u arenů. Pyridiny jsou obzvlášť reaktivní, pokud jsou substituovány v poloze \"orto\" nebo \"para\", protože pak je záporný náboj ideálně delokalizován na dusíku. Příkladem takové reakce je Čičibabinovova reakce, při níž pyridin reaguje s amidem alkalického kovu, jako je amid sodný, za vzniku 2-aminopyridinu.\n\nU methyl-3-nitropyridin-4-karboxylátu lze nitroskupinu v poloze \"meta\" snadno nahradit fluorem reakcí s fluoridem cesným v dimethylsulfoxidu (DMSO) při 120 °C.\n\nS nukleofily jako jsou 1,3-dikarbonylové sloučeniny, lze provést asymetrickou syntézu chirálních sloučenin pomocí nukleofilní aromatické substituce. Katalyzátorem je derivát cinchonidinu, který má na dusíku a kyslíku připojené benzylové skupiny.\n\n"}
{"id": "1545612", "url": "https://cs.wikipedia.org/wiki?curid=1545612", "title": "Kunsthalle Bern", "text": "Kunsthalle Bern\n\nKunsthalle Bern je výstavní síň současného umění v Bernu ve Švýcarsku, sídlící na náměstí Helvetiaplatz. Její výstavba proběhla v letech 1917 až 1918 a otevřena byla 5. října 1918. Svá díla zde vystavovali například Paul Klee, Alberto Giacometti, Henry Moore, Jasper Johns, Sol LeWitt, Daniel Buren a Bruce Nauman. U příležitosti padesátého výročí založení instituce byla celá mohutná budova zabalena umělci Christo a Jeanne-Claude do 2430 čtverečních metrů vyztuženého polyethylenu.\n\n"}
{"id": "1545618", "url": "https://cs.wikipedia.org/wiki?curid=1545618", "title": "Čekovce", "text": "Čekovce\n\nČekovce jsou obec na Slovensku v okrese Krupina. Žije zde  obyvatel.\n\nPrvní písemná zmínka o obci pochází z roku 1391. V obci se nachází jednolodní římskokatolický kostel Růžencové Panny Marie z roku 1925. \n"}
{"id": "1545620", "url": "https://cs.wikipedia.org/wiki?curid=1545620", "title": "Milan Friedrich", "text": "Milan Friedrich\n\nMilan Friedrich (* 3. dubna 1964 Plzeň) je americko-český podnikatel, filmový producent, scenárista, režisér a filantrop. Po emigraci do Spojených států amerických studoval na New York University, a po návratu do ČR založil společnost American Way, která se zabývala módními doplňky. Friedrich založil společnost Alpha Hollywood Studios, která sídlí v Universal Studios Hollywood, v Los Angeles v Kalifornii, USA . Společně s Phillip B. Goldfinem vyprodukovali převážne ve Spojených státech na 10 titulů behem dvou let . V současné době je majitelem několika společností se sídlem jak v ČR tak i ve Spojených státech amerických.\n\nNejnovější film s názvem Alpha Code připravoval a natáčel Friedrich v Brdech a v Praze. Do hlavních rolí obsadil Denise Richards, Randyho Coutura, Brena Fostera nebo Marka Vašuta a Vojtěcha Dyka. Tajemství Karmy je dalším audiovizuálním dílem natáčeným v České republice, do kterého obsadil herce Brendana Frasera, Marciu Cross, Dawn Olivieri, Bolka Polívku nebo Chantal Poullain.\n\nFriedrich se již přes 20 let zajímá o témata spojená s mimozemskými civilizacemi a proto do Prahy přivezl světovou premieru filmu První Kontakt (v originále First Contact) od Darryla Anky, který se propojuje (v angličtině channeling) s mimozemskou bytostí Bashar. Friedrich také vyprodukoval film Alpha Code pojednávající o mimozemšťanech, ke kterému napsal společně s Keoni Waxmanem scénář na základě skutečných událostí \n\nFriedrich dlouhodobě podporuje skrze nadaci Proměny od Chantal Poullain vzhled čekáren nemocnic zejména dětských oddělení po celé České republice.\n\n\n"}
{"id": "1545623", "url": "https://cs.wikipedia.org/wiki?curid=1545623", "title": "Hulman mentavejský", "text": "Hulman mentavejský\n\nHulman mentavejský (\"Presbytis potenziani\") je druh primáta z podčeledi hulmani (Colobinae) a rodu \"Presbytis\". Druh poprvé popsal Charles Lucien Bonaparte roku 1856. Jedná se o endemita Mentavajských ostrovů při západním pobřeží Sumatry, přičemž obývá všechny hlavní ostrovy Siberut, Sipora, Severní Pagai a Jižní Pagai. Vytváří dva poddruhy, z toho \"Presbytis potenziani siberu\" je endemitní vůči ostrovu Siberut a poddruh \"Presbytis potenziani potenziani\" obývá zbylé ostrovy souostroví. Druh je v současné době ohrožený a jeho populace klesá (Mezinárodní svaz ochrany přírody uvádí ve svém vyhodnocení ohrožení druhu z roku 2008 pokles populací o více než 50 % za posledních 40 let). Nebezpečí představuje především ztráta přirozeného prostředí z důvodu přeměny původních lesů pro těžbu dřeva a uvolňování půdy pro pěstování palem olejných, jakožto i lov, jemuž napomáhá rozvoj infrastruktury, kvůli kterému se mohou lovci snáze dostat do odlehlejších oblastí, stejně tak jako nahrazení luků účinnějšími moderními zbraněmi. Pro obchod se zvířaty jsou však hulmani odchytáváni jen zřídka. Druh je chráněn skrze první přílohu úmluvy CITES a indonéské zákony.\n\nSamci hulmanů mentavejských váží přibližně 6,5 ​​kg. Samice jsou o něco lehčí, váží ale jen asi 6,4 kg, pohlavní dimorfismus tedy není příliš výrazný. Zadní končetiny jsou delší nežli končetiny přední. Celkový zubní vzorec činí I 2/2, C 1/1, P 2/2, M 3/3. Hřbet je zbarvený černě, ventrální část je oranžová až hnědá, obličej je černý a lemován bílou. Mláďata mají světlou srst a dospělé zbarvení získají až časem. Druh se vyskytuje v primárních, sekundárních, bažinatých a mangrovníkových lesích. Pohybuje se většinou ve stromoví ve výškách kolem 20 metrů a výše. Živí se především listy (až z 55 %), ovocem a semeny (32 %) a květy, kůrou a mízou stromů (13 %). Jako jedni z mála primátů dovedou tito hulmani strávit listy dvojkřídláčovitých stromů. Jsou to jediné hulmanovité opice, které vytvářejí monogamní páry. Žijí ve skupinách od 2 do 5 jedinců, které tvoří dospělý pár a jejich mláďata, objevují se ale i samotářsky žijící jedinci. Samice rodí jediné mládě během července a srpna, přičemž se rozmnožují jenom jednou za dva roky. Samci i samice se ze svých rodných oblastí později rozptylují.\n\nHulman mentavejský sdílí své území s jinými druhy primátů, jako je kahau mentavejský (\"Simias concolor\"), makak vepří (\"Macaca nemestrina\") a gibon malý (\"Hylobates klossii\").\n"}
{"id": "1545627", "url": "https://cs.wikipedia.org/wiki?curid=1545627", "title": "Jak si nepodělat život", "text": "Jak si nepodělat život\n\nJak si nepodělat život je český televizní seriál z roku 2019. V každém díle se hlavní postava dostává do situace, kdy musí přehodnotit svůj život a rozhodnout se, co dál. Za celým projektem stojí Tereza Kopáčová. \n\nSeriál obsahuje díly \"Až budou krávy lítat\" v hlavní roli s Evou Hacurovou, \"Non-stop lahůdky\" v hlavní roli s Eliškou Křenkovou a Miroslavem Krobotem, \"Můj bezvadnej život\" v hlavní roli s Terezou Brodskou a \"Beze stopy\" v hlavní roli s Ondřejem Vetchým. Seriál se poprvé vysílal na ČT1 dne 24. listopadu 2019.\n\nČtvrtý díl \"Beze stopy\" měl předpremiéru v kinech v rámci filmového festivalu Febiofest, kde byl uveden jako samostatný film.\n\nPrvní díl cyklu pojednává o učitelce prvního stupně Bětce, která je kvůli své nadváze častým terčem posměchu. Bětka se shodou náhod dostane na kurz pro burlesky, kde si jí všimne lektorka Salome. Bětka si postupně díky kurzům vybuduje sebedůvěru a snaží se jí přenášet i do svého soukromého života. \n\nV hlavních rolích se objevili Eva Hacurová (Bětka), Sabina Remundová (matka Bětky), Filip Král (Štěpán Svoboda), Stanislav Majer (otec Štěpána), Eva Burešová (Lotta), Jana Burkiewiczová (Salome), Jacob Erftemeijer (Zbyněk) a Daniel Bambas (Daniel). \n\nDíl režírovala autorka celého projektu, Tereza Kopáčová, scénář napsal Pavel Gotthard a na scénáři spolupracoval Michal Reitler. Díl se poprvé vysílal dne 24. listopadu 2019.\n\nDíl pojednává o majiteli non-stop obchodu s lahůdkami Karlem, jehož podvádí manželka s jeho nejlepším kamarádem. V jeden večer do jeho obchodu zavítá mladá dívka Lenka, s níž se zase rozešel přítel. Na první pohled nesourodá dvojice si začne povídat a společně se vydá na cestu městem. \n\nV hlavních rolích se objevili Miroslav Krobot (Karel), Eliška Křenková (Lenka), Jitka Sedláčková (Karlova manželka), Václav Kopta (Karlův kamarád), Martin Evžen Kyšperský (revizor), Hana Seidlová (barmanka), Tomáš Bambušek (bezdomovec) a Jan Strejcovský (Lenčin přítel). \n\nDíl režíroval Jan Hřebejk a scénář k němu napsal Tomáš Pavlíček. Díl se poprvé vysílal 1. prosince 2019.\n\nPříběh pojednává o bankovní úřednici Daně (Tereza Brodská), která se jednoho dne probudí s ošklivou vyrážkou okolo očí, což jí začne značně komplikovat život. \n\nV hlavních rolích se objevili Tereza Brodská (Dana), Vasil Fridrich (Petr), Anna Peřinová (Vanda), Veronika Divišová (Erika), Lucie Žáčková (Klára) a Jitka Schneiderová (Miriam).\n\nDíl režírovala Tereza Kopáčová a scénář k němu napsala Alice Nellis. Díl se poprvé vysílal 8. prosince 2019.\n\nPoslední díl cyklu vypráví o samotářském Karlovi, který tráví zimu v lese v opuštěných chatových osadách a má vypracovaný systém, jak po sobě nezanechávat stopy. Poslední dobou má však pocit, že ho někdo sleduje.\n\nV hlavních rolích se objevili Ondřej Vetchý (Karel), Marika Šoposká (Blanka), Václav Švarc (Patrik), Vít Gajdoš (Péťa) a Jan Jankovský (Láďa).\n\nDíl se poprvé vysílal 15. prosince 2019. Režíroval ho Vít Karas a scénář k němu napsal Tomáš Holeček.\n\n"}
{"id": "1545630", "url": "https://cs.wikipedia.org/wiki?curid=1545630", "title": "Krvavá neděle (1944)", "text": "Krvavá neděle (1944)\n\nKrvavá neděle bylo letecké střetnutí letectva Třetí říše (Luftwaffe) a Spojenců ve druhé světové válce, které proběhlo 17. prosince 1944. Bombardovací svaz sestavený v Itálii měl původně za misi bombardovat rafinerie v Horním Slezsku. Během letu však byli přepadeni letadly Luftwaffe a v následné bitvě bylo zničeno 78 letadel a zabito, zraněno nebo zajato bylo 220 letců. Byla to největší letecká bitva na území dnešního Česka. Bitva se odehrála v prostoru mezi Olomoucí, Přerovem, Odrami a Novým Jičínem.\n\n15. letecká armáda sídlící v Bari na jihu Itálie, vyslala 17. prosince 1944 misi s úkolem vyřadit z provozu rafinérie v koncernu Oberschlesische Hydrierwerke (aka OHW) v Horním Slezsku vyrábějící syntetický benzín. Byli to dva sesterské závody Blechhammer-Süd a Blechhammer-Nord (dnes Blachównia Slaska, v Polsku), pracující od roku 1942 a v komplexu s třetím závodem Odertalu (dnes Zdieszowice). Tyto závody byli strategickými cíli, protože každá Süd a Nord produkovaly až 35 000 tun pohonných hmot měsíčně, k tomu Odertal 15 000 tun. Po prvním útoku 7. července 1944 se objem pohonných hmot ovšem snížil. Německé velení si závodů velmi cenilo, proto celou oblast bránila celá 11. protiletadlová divize. Do oblasti pojmenované \"Bleachhammer - Nord\" bylo vysláno 191 bombardérů B-17 z 5. bombardovacího křídla (5. bombardment wing), do oblasti \"Bleachhammer - Süs\" 105 bombardérů B-24 z 55. bombardovacího křídla a do oblasti \"Odertal\" 231 bombardérů B-24 z 49. a 304 bombardovacího křídla. Pod ochranou je měli mít 93 kusů P-38 a 207 kusů P-51 od 306. a 305. stíhacího křídla (306. a 305. Fighter Wing). Celkem tedy asi 527 bombardovacích a asi 300 stíhacích letounů. V předchozích pěti měsících se podobné operace byla provedena už dvanáctkrát. Mezi alternativní cíle patřili například rafinerie v Přívoze, nad kterou se nakonec zbavilo pum 18 bombardérů v 12:27. \n\nBěhem plánování bylo počítáno s tím, že díky právě probíhajícímu tlaku v Ardenách a na východní frontě nebude kladen velký odpor. Navzdory tomu, a také nepříznivému počasí a husté oblačnosti však německé vrchní velení zcela neočekávaně podniklo největší protiakci, které způsobilo velké ztráty na obou stranách. \n\nNad pobřežím Jugoslávie se utvořily útočné svazy pro jednotlivé cíle a poté skupiny letěly ve výšce 9 tisíc metrů nad mořem, přes Maďarsko a Moravu do Slezska. Svazy byly následně detekovány německými radiolokátory Freya na Istrijském poloostrově. V důsledku toho byl v 10:45 hodin vyslána proti tomuto útoku kompletní stíhací eskadra JG-300 \"Wilde Sau\" z letišť v okolí Berlína a to Jűterborg, Borkheide, Löbnitz a Reinsdorf, naváděná pozemní stanicí v Doeberitz u Berlína. Tato eskadra byla vyzbrojena asi třiceti stíhačkami Focke-Wulf FW 190A a padesáti až šedesáti Messerschmitt Bf 109G v celkovém počtu asi sta strojů. Původně tato eskadra byla určena pro obranu Berlína, ale kvůli špatnému počasí nad základnami 8. USAAF ve Velké Británii, které uzemnilo spojenecká letadla, byla použita pro tuto obranu. Celá eskadra byla sestavena z velmi zkušených pilotů cvičených pro boj za ztížených povětrnostních podmínek. V čele eskadry stál stíhač Major Walther Dahl se 129 sestřely. \n\nStřetnutí se odehrálo 17. prosince 1944 nad Moravou a částí dnešního Českého Slezska. Utkala se v ní 15. letecká armáda USAAF (v počtu 300 stíhacích letounů a 527 bombardérů) proti stíhací eskadře Luftwaffe JG 300 (okolo 100 stíhacích letounů). Střet samotný proběhl mezi 11:45 až 12:30. Tato bitva je označována jako Mission No. 151 - 15. USAAF a v Česku jako \"Krvavá neděle\".\n\nStíhačky Jagdruppe 300 letěly bombardérům vstříc, ovšem první dvě útočné skupiny minuly a zaútočily až na třetí svaz B-24 směřujících na Odertal, a to otočením o 180 stupňů doprava, odhodily přídavné nádrže a jižně od Přerova napadly B-24 zezadu a zespodu. První střet německých stíhačů a amerických bombardérů nastal v 11:50 hodin v prostoru mezi Olomoucí, Přerovem a Prostějovem. Doprovod stíhaček se z důvodu špatného počasí opozdil a toho využila Eskadra JG-300 a pomocí těžkých FW 109A překonala obranu osamocených B-24, lehčí Messerschmitty Bf 109 G zasáhly až později rychlým útokem shora. \n\nPozději se zpožděním do vzdušné bitvy dorazili i američtí stíhači a zamezili útokům na bombardéry. Přítomnost velkého množství P-38 a P-51 způsobil obrat v bitvě a ztráty Luftwaffe.\n\nBitva probíhající mezi 11:45 a 12:30 skončila sumou ztrát na obou stranách celkem osmdesáti letadel. Američané přišli o 28 strojů (22 bombardérů a 6 stíhaček, 63 letců a 114 jich bylo zajato). Luftwaffe přišlo o 53 stíhaček a 21 pilotů a 4 zraněné.\n\nBitva byla provázena nízkou oblačností, proto jsou pozorování svědků bitvy velmi omezené. Dodnes jsou v oblasti nalézány zbytky letadel a podobně. V městysu Suchdol nad Odrou je muzeum věnované této bitvě s několika exponáty s havarovaných letadel. V části Jeseníku nad Odrou - Hůrka je památník letců. V obci Palačov je památník havarovanému bombardéru. \n"}
{"id": "1545635", "url": "https://cs.wikipedia.org/wiki?curid=1545635", "title": "Malta na Letních olympijských hrách 2012", "text": "Malta na Letních olympijských hrách 2012\n\nMalta se zúčastnila Letních olympijských her 2012 a zastupovalo ji 5 sportovců ve 3 sportech (3 muži a 2 ženy). Během zahájení her byl vlajkonošem výpravy William Chetcuti. Při zakončení her byla vlajkonoškou Diane Borg. Nejmladší z výpravy byla plavkyně Nicola Muscat, které bylo v době konání her 18 let. Nejstarším z výpravy byl Rachid Chouhal, kterému bylo v době konání her 37 let. Nikomu z výpravy se během her nepodařilo získat medaili.\n\nVšichni startující maltští sportovci se na olympijské hry kvalifikovali pomocí divoké karty. Jediným kdo dokázal postoupit ze základního kola soutěží byla sprinterka Diane Borg, která si výkonem 12,00 s v běhu na 100 m zajistila místo ve čtvrtfinále.\n\nPrvními letními olympijskými hrami, kterých se Malta zúčastnila, byly Letní olympijské hry v Amsterdamu, konané v roce 1928. Od své první účasti na olympijských hrách se Malta nezúčastnila her v letech 1932, 1952, 1956, 1964 a 1976. V Londýně se tak jednalo o její 15. olympijskou účast. Během předchozích her se nikomu z maltských sportovců nepodařilo získat olympijskou medaili.\nNikomu z maltských sportovců se nepodařilo splnit kvalifikační limit A ani kvalifikační limit B nutný k účasti na olympijských hrách. Maltský národní olympijský výbor tak dostal možnost kvalifikovat jednoho muže a jednu ženu pomocí divoké karty. Další dva se na hry kvalifikovali díky divoké kartě od Mezinárodní plavecké federace.\n\nNa Letní olympijské hry v Londýně byla vyslána reprezentační výprava sestávající z pěti sportovců, 3 mužů a 2 žen. Byli jimi sprinteři Rachid Chouhal a Diane Borg, plavci Andrew Chetcuti a Nicola Muscat a střelec William Chetcuti. Během zahajovacího ceremoniálu byl vlajkonošem výpravy William Chetcuti, zatímco Diane Borg byla vlajkonoškou během závěrečného ceremoniálu. Kromě sportovců výpravu dále tvořili místopředseda Maltského olympijského výboru Julian Pace Bonello, Mark Cutajar, generální sekretář Joe Cassar a David Azzopardi. Reprezentačními trenéry byli Jimmy Bugeja, Andy Colbourn a Mario Bonello. Členy lékařské komise Malského olympijského výboru, kteří se zúčastnili her, byli Lucienne Attard, Adele Muscat a Milos Stanisavljevic.\n\nRachid Chouhal byl nejstarším sportovcem maltské reprezentace a ve svých 37 letech byla účast na hrách v Londýně jeho olympijským debutem. Na olympijské hry se kvalifikoval díky divoké kartě od Maltského olympijského výboru, neboť jeho nejlepší výkon 10,83, který zaběhl 2. června 2012, nestačil ani na splnění kvalifikačního limitu B. Před hrami Chouhal prohlásil, že pokud něco chce tak si zatím jde, že nemá obavy, při tréninku se cítí dobře a jen dává pozor na zranění. Dále řekl že ví, že úroveň sprinterů v závodu na 100 m je vysoká a že jeho cílem je dosáhnout svého osobního maxima nebo alespoň nejlepšího výkonu sezony.\n\nRozběhy závodu mužů na 100 m proběhly 4. srpna 2012. Chouhal nastoupil do čtvrtého rozběhu a zaběhl čas 10,83 s, se kterým se ve svém rozběhu umístil na 4. místě z 8 osmi startujících sprinterů. Celkově se ze 75 sprinterů umístil na 58. místě.\n\nPro 21letou Dianu Borg byla účast na olympijských hrách v Londýně jejím olympijským debutem. Na olympijské hry se kvalifikovala díky divoké kartě od Maltského olympijského výboru, neboť její nejlepší výkon 11,89, který zaběhla na Hrách malých států Evropy v roce 2011, nestačil ani na splnění kvalifikačního limitu B.\n\nRozběhy závodu žen na 100 m se uskutečnily 3. srpna 2012. Borg nastoupila do druhého rozběhu a zaběhla čas 12,00 s čímž ve svém běhu skončila na 3. místě. Její výkon ji umožnil postup do čtvrtfinále, které se konalo téhož dne. Jakožto kvalifikantka z rozběhů s nejpomalejším časem v něm nastoupila do prvního běhu a zaběhla čas 11,92 s se kterým se ve svém běhu umístila na posledním 8. místě. Její čas byl také nejpomalejším výkonem čtvrtfinále a Borg do dalšího kola nepostoupila. Celkově se ze 78 atletek umístila na 53. místě.\nÚčast na olympijských hrách v Londýně byla pro maltského reprezentanta Andrewa Chetcutiho jeho olympijským debutem. Svým osobním rekordem 51,98 s na trati 100 m volným způsobem, kterého dosáhl v roce 2011 na Hrách malých států Evropy, nesplnil ani kvalifikační limit B nutný pro účast na olympijských hrách. Na ně se kvalifikoval díky divoké kartě, kterou obdržel od Mezinárodní plavecké federace. Na start na hrách se mj. připravoval i v Dubaji a v Jihoafrické republice. Před hrami prohlásil, že to pro něho bude dosud největší zážitek v životě a že si svůj start na hrách bude chtít užít. Také uvedl, že se pokusí zlepšit svůj osobní rekord.\n\nZávod mužů na 100 m volným způsobem se konal dne 31. července 2012 a Chetcuti v něm nastoupil do třetí rozplavby. Časem 51,67 s ustanovil nový maltský národní rekord. Tímto výkonem skončil ve své rozplavbě třetí. Na postup do semifinále však tento čas nestačil a Chetcuti se umístil na celkovém 39. místě. Po závodu prohlásil že má radost z dosaženého úspěchu, ale že doufal, že bude rychlejší.\n\nNicola Muscat byla z maltské reprezentace na olympijských hrách v Londýně nejmladší a byl to její olympijský debut. Se svým nejlepším osobním výkonem na trati 50 m volným způsobem 26,87 s nedosáhla ani na kvalifikační limit B nutný pro účast na olympijských hrách. Na ně se kvalifikovala díky divoké kartě, kterou obdržela od Mezinárodní plavecké federace. Před hrami prohlásila, že je nutné si nastavit realistické cíle a že by ráda pokořila maltský národní rekord.\n\nZávod žen na 50 m volným způsobem proběhl dne 3. srpna 2012. Muscat nastoupila do páté rozplavby. Zaplavala čas 27,22 s a skončila tak ve své rozplavbě čtvrtá. Tímto výkonem se ji nepodařilo vylepšit národní rekord a čas nestačil ani na postup do semifinále. Celkem se ze 73 plavkyň umístila na 43. místě.\n\nWilliam Chetcuti v Londýně startoval na svých třetích olympijských hrách a byl tak jediným z maltské výpravy, kdo se zúčastnil předešlých her v Pekingu a Athénách. Na hry se kvalifikoval díky divoké kartě, kterou obdržel za zisk zlaté medaile během \"ISSF světového poháru ve střelbě z brokovnice\" v roce 2011.\n\nKvalifikační kolo závodu v double trapu se konalo 2. srpna 2012. Chetcuti získal 135 bodů a ze 23 střelců se umístil na 9. místě. Od posledního postoupivšího do šestičlenného finále, maďarského reprezentanta Richárda Bognára, jej dělily dva body. Po kvalifikaci Chetcuti prohlásil, že do závodu dal vše, ale nepodařilo se mu předvést své nejlepší schopnosti.\n\n"}
{"id": "1545636", "url": "https://cs.wikipedia.org/wiki?curid=1545636", "title": "Eliza Coupeová", "text": "Eliza Coupeová\n\nEliza Kate Coupeová (* 6. dubna 1981 Plymouth) je americká herečka. Je známá svými rolemi v seriálech \"Šťastní až do smrti\", \"\" a \"Quantico\".\n\nMá francouzské, anglické a skotské předky. Herectví se věnovala již na střední škole, je absolventkou California Institute of the Arts a improvizační školy The Groundlings. V roce 2003 podnikla turné po Francii s ženskou verzí \"Krále Leara\". V roce 2006 získala cenu na US Comedy Arts Festival v Aspenu. Jejím prvním celovečerním filmem byla v roce 2007 \"Moje žena a jiné katastrofy\". Od roku 2017 hraje v komediálním seriálu \"Future Man\".\n\nJejím prvním manželem byl loutkář Randall Whittinghill (2007–2013) a druhým manželem podnikatel Darin Olien (2014–2018).\n"}
{"id": "1545640", "url": "https://cs.wikipedia.org/wiki?curid=1545640", "title": "Jan Florian (lékař)", "text": "Jan Florian (lékař)\n\nJan Florian (24. listopadu 1897 Brno – 7. května 1942 koncentrační tábor Mauthausen) byl český lékař, univerzitní profesor, příležitostný básník, popravený za účast v odboji proti nacistům.\n\nNarodil se v rodině hospodářského kontrolora (na panství hraběte Mitrovského v Sokolnicích) Valentina Floriana (1854–??) a jeho manželky Antonie, rozené Padevítkové (1872–??).\n\nMaturoval na Prvním českém gymnasiu státním v Brně, poté v letech 1919–1925 vystudoval lékařskou fakultu Masarykovy univerzity. Již za studií vypomáhal na Ústavu histologie, kam po studiích nastoupil a v roce 1928 se zde habilitoval.\n\nV roce 1933 se na Masarykově univerzitě stal mimořádným profesorem. V letech 1933–1935 působil v Bratislavě jako mimořádný profesor histologie a embryologie na lékařské fakultě Univerzity Komenského a přednosta histologicko–embryologického ústavu. Po návratu do Brna se zde stal přednostou histologicko–embryologického ústavu Masarykovy univerzity. Řádným profesorem se na Masarykově univerzitě stal v roce 1937. \n\nPo odborné stránce vyniknul jako embryolog s mezinárodní reputací. V odborných kruzích se proslavil podrobným studiem časného vývoje člověka a vytvořením sbírky mladých lidských zárodků o stáří 13–18 dnů, kterou podrobně popsal a doložil mikrofotografickou dokumentací a modely.\n\nBezprostředně po zřízení Protektorátu Čechy a Morava do protinacistického odboje v organizaci \"Obrana národa\". Jako jediný z akademických funkcionářů protestoval proti uzavření českých vysokých škol po událostech 17. listopadu 1939, které označil za „...bezprecedentní likvidační akt namířený proti české inteligenci“. Po rozbití \"Obrany národa\" v únoru 1940, kdy ještě unikl zatýkání, se Jan Florian zapojil do odbojové organizace \"Moravská pětka\".\n\nJeště v květnu 1941 ocenily Lidové noviny odbornou úvahu Jana Floriana v časopise \"Věda a život\" o buněčné teorii. Bezprostředně po příchodu Reinharda Heydricha do Prahy byl Jan Florian 1. října 1941 zatčen. Po zatčení odmítl nabídky na spolupráci s německými vědci, odsouzen k smrti byl 13. ledna a popraven 7. května 1942.\n\nDne 27. února 1926 se oženil s Annou Ondrovou, učitelkou na obecné škole (1898–??). Manželé Florianovi měli dceru Helenu (*1928), provdanou Pinterovou.\n\nByl posledním předválečným děkanem lékařské fakulty Masarykovy univerzity.\nJan Florian publikoval nejen odborné práce, ale i verše. Byl členem Moravského kola spisovatelů.\n\nZ odborných společností byl členem Československé biologické společnosti, Moravské přírodovědecké společnosti, Přírodovědeckého klubu v Brně, Učené společnosti Šafaříkovy, L´association des anatomistes (Anatomischer Gesellschaft), Československé národní rady badatelské.\n\n\n\n"}
{"id": "1545649", "url": "https://cs.wikipedia.org/wiki?curid=1545649", "title": "Citová výchova (román)", "text": "Citová výchova (román)\n\nCitová výchova (ve francouzském originále \"L'Éducation sentimentale\") je román francouzského spisovatele Gustava Flauberta. Původně vyšel v roce 1869. Českého překladu se dočkal v roce 1898, kdy vyšel pod názvem \"Výchova sentimentální\". V roce 1959 vyšel pod názvem \"Citová výchova\" a v pozdějších letech vždy znovu pod tímto názvem. V roce 1962 se kniha dočkala filmového zpracování v režii Alexandra Astruce. Kniha pojednává o životě mladého muže (Frédéric Moreau) během revoluce roku 1848 a následném vzniku Druhého Francouzského císařství. Řada ze zážitků hlavní postavy byla inspirována Flaubertovými vlastními zkušenostmi.\n\n"}
{"id": "1545652", "url": "https://cs.wikipedia.org/wiki?curid=1545652", "title": "Mobility", "text": "Mobility\n\nMobility byl český odborný časopis, jehož hlavním tématem byly mobilní telefony, mobilní operátoři a mobilní aplikace. Časopis postupně vedli šéfredaktoři Marek Lutonský, Tereza Bočková (dříve Bartošíková) a Tomáš Doseděl. Mezi redaktory patřili Petr Broža, Ivan Lukáš, Ivo Kocera a Pavel Tomek.\n\nVedle samotného časopisu Mobility vyšlo v 2006–2010 celkem 10 rozsáhlých speciálů Katalog mobilů a v letech 2005–2006 10 čísel časopisu MobilMania.\n\nOd roku 1999 do roku 2010 patřil měsíčník do portfolia brněnské společnosti Computer Press. V roce 2010 časopis přešel pod vydavatelský dům Mladá fronta, která jej v prosinci 2011 zastavila. Část redaktorů v roce 2012 založila nástupnický web Mobinfo.cz.\n"}
{"id": "1545656", "url": "https://cs.wikipedia.org/wiki?curid=1545656", "title": "Systém brzd a protivah", "text": "Systém brzd a protivah\n\nSystém brzd a protivah (anglicky \"checks and balances\", někdy též v češtině systém brzd a rovnovah nebo princip brzd a protivah či princip brzd a rovnovah) je mechanismus, který zajišťuje rovnováhu v dělbě moci. Tento systém zajišťuje, aby žádná ze složek státní moci nezískala výsadní postavení a neohrozila demokratickou povahu politického zřízení – jde o systém omezení moci, který doplňuje princip oddělení jednotlivých mocí. Uvedený princip oddělení státní moci doplněný systémem vzájemného ovlivňování mocí, tedy systémem brzd a protivah, je dobře znám od dob Charlese Louise Montesquieu, ten určitým způsobem navázal na dílo Johna Locka. Používán byl nicméně už od starověku, v římské republice, ale i císařské Číně.\n\nStátní moc je v demokratickém zřízení oddělena – dělí se na: legislativu (zákonodárná moc), která především vydává zákony a snaží se tak hlavně ovlivňovat budoucnost, dále na exekutivu (výkonná moc), která především vykonává zákony a ovlivňuje tak zejména přítomnost, a dále na justici (soudní moc), ta především vykládá zákony a ovlivňuje tak především věci, které se již staly, tedy má vztah zejména k minulosti. \n\nSystém brzd a protivah samotný se skládá z jednotlivých součástí, je poměrně složitý a v systémech různých států, zejména v jejich ústavách, bývá implementován v odlišné míře a různě, nejznámějším případem je Ústava Spojených států amerických.\n\nZ hlediska politologie bývají základní a obecné principy systému uváděny například takto:\nV praxi je nicméně implementace principů brzd a rovnovah v různých demokratických zemích rozličná, tedy v různém provedení – uvedená tabulka může být uváděna jakožto určitý obecný základ tohoto systému. Dalším příkladem systému brzd a protivah může kupř. být, že justice ve vztahu k legislativě má právo rušit zákony atp., jak však bylo uvedeno, v různých zemích je uvedené nicméně nastaveno různým způsobem.\n\nPodstatou systému je vzájemné omezování a možné vyvažování. Každé „rozhodnutí“ jedné moci může být nějakým způsobem korigováno, popřípadě zcela zrušeno, jinou mocí.\n\nIuridictum upozorňuje na problematiku, že moderní veřejná správa, respektive státní správa, se neobejde bez rozsáhlé specializované byrokracie (bez aparátu, úředníků) a objevují se tak v praxi různé problém toho druhu, jak zajistit rovnováhu mezi nikým nevolenými představiteli aparátu a volenými funkcionáři – představiteli státu, kteří mu formálně stojí v čele. Například v Česku členové Vlády – typicky ministři, což jsou představitelé vrcholné exekutivy zpravidla stojící v čele jednotlivých ministerstev, tedy monokratických orgánů řízených právě přímo ministry; tito mají své přímé podřízené, typicky náměstky, ti zase své, třeba ředitele jednotlivých sekcí a tak dále, až se v hierarchii instituce dostane ústní pokyn či příkaz nadřízeného k podřízenému, řadovému úředníkovi. Existuje zde zákon o státní službě, nicméně také instituty jako systemizace, odměny, o kterých rozhoduje nadřízený atd. Iuridictum uvádí, že v některých zemích jako třeba USA bývá zvykem po změně vlády správní aparát podstatně obměňovat, v jiných jako třeba v UK se byrokracie nemění, takže je sice kvalitnější, ale není vůči vládě loajální a ani není jejím úspěchem a úspěšnou realizací vládních záměrů motivována, protože na nich není sama nijak závislá.\n\nLegislativa především vydává zákony. Zákonodárná moc tedy především vydává zcela nové zákony, mění ty stávající, tedy provádí jejich novelizaci, a ruší ty staré. Tato moc typicky přísluší parlamentu, ten může být dvoukomorový (např. Česko, Belgie, Rakousko, USA, Rusko, Španělsko aj.) či jednokomorový (např. Dánsko, Finsko, Švédsko, Portugalsko, Slovensko, Čína aj.). Postavení jednotlivých komor se může v jednotlivých systémech různit. Zákonodárná moc nemůže zasahovat do individuálních rozhodnutí (jako příklad se uvádí třeba lex Schwarzenberg, nemůže tedy ani kupř. vydávat rozsudky atp.). Zákony vydávané mocí zákonodárnou pak musí být v kontinentálním (evropském) právu dodržovány exekutivou i justicí. V angloamerickém právu založeném na precedentech se pojetí liší. Parlament tedy „vytváří určitá pravidla pro budoucnost,“ tzn. nemůže kupř. přijmout zákon a posuzovat podle něj věci, které se staly kdysi, předtím – v minulosti, uvedené je pro legislativu nepřípustné, jde o tzv. retroaktivitu, která je zakázána. Legislativa dále například schvaluje daně, schvaluje vládě rozpočet, má právo ji kontrolovat – právo na interpelace, v původním pojetí autorů politického systému USA, tedy v Ústavě USA, je pak vyvážení exekutivy a legislativy, tedy že exekutiva není legislativě odpovědná a není jí ani odvolatelná (USA), tento princip však již v mnohých jiných zemích nebývá uplatňován. V politickém systému USA se volí zvlášť legislativa, tedy Kongres, a zvlášť exekutiva, tedy prezident (a většinou i zvlášť justice, tedy soudci), přičemž prezident není Kongresu odpovědný či naopak; jednotlivé složky moci jsou zde oddělené a jsou nezávislé. Prezident nemůže být politickým způsobem sesazen a rovněž ten nemůže rozpustit Kongres, pokud by se však volený funkcionář dopustil např. kriminálního činu, existuje tzv. impeachment. V jiných politických systémech typických pro kontinentální Evropu má legislativa vliv na odvolání vlády (vyslovení důvěry či nedůvěry vládě), avšak ani zde ji nemůže ukládat závazné pokyny o tom, jak má v určitých případech konkrétně rozhodovat. V těchto systémech se exekutiva zpravidla přímo nevolí (např. Česko), ale její legitimita je odvozována z jiných voleb, typicky právě od legislativy.\n\nExekutiva především vykonává zákony. Tedy provádí zákony – právo aplikuje, rozhoduje a řídí stát, státní aparát, pod který spadají úředníci. Exekutiva smí právo tvořit pouze tam, kde k tomu dostává zákonem výslovné zmocnění a pouze v mezích zákona (např. nařízení vlády, rozhodnutí prezidenta, vyhlášky atp.). Exekutiva též může využít institut veta vůči legislativě. Individuálně rozhodnout exekutiva může pouze tam, kde to zákon uvádí – kupř. správní úřady a výběr daní, projednávání přestupků apod. Exekutiva také např. rozhoduje o konkrétním využití finančních prostředků atp. Exekutiva také zajišťuje provoz soudů, nesmí však do rozhodování soudů zasahovat. Exekutiva má též ve vztahu k justici pravomoc užití agraciace či abolice (milosti), popř. i amnestie. Exekutiva většinou v kontinentální Evropě jmenuje představitele moci soudní – justice, tedy soudce (např. v USA jsou soudci většinou voleni, soudci Nejvyššího soudu USA jsou jmenováni exekutivou).\n\nJustice především vykládá zákony. Soudní moc smí vydávat pouze individuální právní akty, a to pouze když ji tuto pravomoc přiznává zákon. Soudní moc tedy interpretuje právo. Soudní moc pak může rušit správní akty, přičemž není vázána ani podzákonnými předpisy, pokud shledá, že jsou v rozporu se zákonem, a prostřednictvím svého nejvyššího článku (např. Ústavní soud České republiky) může rušit i právní předpisy nebo i pouze i jejich části („může škrtat“) – typicky zákonů, jestliže jsou v rozporu s ústavou, respektive ústavními zákony. „Rozhodnutí exekutivy však soudy nesmějí samy změnit ani nahradit vlastními rozsudky, pouze vrátit k novému projednání a rozhodnutí správnímu úřadu, který je vydal.“\n\nSystém brzd a protivah je v Česku implementován především v Ústavě České republiky.\n\nJedním z mnoha příkladů principu brzd a rovnovah, tedy systému vzájemného omezování jednotlivých mocí v Česku, je třeba ten, že exekutiva (prezident) zde potřebuje pro jmenování justice (soudců Ústavního soudu) získat souhlas legislativy (Senátu) atd.\n\nZákonodárná moc v Česku přísluší Parlamentu, který se skládá z Poslanecké sněmovny a Senátu. Vláda je pak odpovědna jen Poslanecké sněmovně, Senátu nikoli. Taktéž státní rozpočet, což je vždy zákon, který obsahuje plán hospodaření na následující kalendářní rok, schvaluje Vládě ČR jen Poslanecká sněmovna, Senátu toto nepřísluší. Poslanecká sněmovna má též právo přehlasovat prezidentské veto – tzv. suspenzivní veto. Parlament se v ČR určitým způsobem podílí na vydávání: ústavních zákonů, zákonů, zákonných opatření Senátu, taktéž se podílí i na schvalování, tj. ratifikaci, mezinárodních smluv. Na základě určitých mezinárodních smluv, respektive na základě práva Evropské unie, pak mají určité právní akty Evropské unie i přednost před zákony ČR – nařízení Evropské unie mají závaznou platnost i aplikační přednost. \n\nVýkonná moc v Česku přísluší především Vládě České republiky, což je vrcholný orgán exekutivy. V Česku platí princip kontinuálního vládnutí, tzn. že stát může určitou dobu fungovat např. bez Poslanecké sněmovny, právo počítá i s tím, že určitou dobu nemusí být obsazen např. i úřad prezidenta republiky – bez Vlády však fungovat nesmí. Pod Vládu spadá rozhodování, výkon každodenní správy země, například se podílí na rozhodování o financích atd. Dále výkonná moc přísluší též prezidentu republiky, ten má ve vztahu k legislativě pravomoc vetovat přijímané zákony, může však být přehlasován, může také např. v určitých případech rozpustit Poslaneckou sněmovnu. Dále pod tuto moc spadají práva agraciace, respektive i amnestie, dále rehabilitace či abolice. Výkonnou mocí je pak i státní zastupitelství – tato soustava především zajišťuje obžalobu před soudy v trestních řízeních. Dalšími příklady exekutivy mohou být např. jednotlivá ministerstva (monokratické orgány řízené ministry, tedy přímo členy vlády), dále např. Policie ČR, ta spadá pod Ministerstvo vnitra ČR, či mnohé další úřady – různé správní úřady, složky nebo instituce, které nějakým způsobem rozhodují, tedy uplatňují např. vůči občanovi státní moc – výkonnou moc; některé z nich mají autonomii danou legislativně poněkud větší, jiné mají autonomii značně omezenou, obecně lze však říci, že rozhodováním, respektive přímo, či nepřímo, personálně, finančně či jinak spadají pod exekutivu, jejíž vrcholným orgánem je Vláda České republiky a která má na tyto další orgány exekutivy větší či menší vliv.\n\nSoudní moc v Česku přísluší jednotlivým soudům. Soudní soustava je v Česku čtyřčlánková, jsou zde dva nejvyšší soudy, dva vrchní soudy, krajské soudy a okresní soudy. Mimo obecnou soustavu soudů pak stojí Ústavní soud ČR, což je soudní orgán ochrany ústavnosti. Na základě mezinárodních smluv má určitý vliv na justici v ČR prostřednictvím svých aktů též Soudní dvůr Evropské unie se sídlem v Lucemburku a jeho judikatura, další význam a vliv na justici v ČR má nepochybně též Evropský soud pro lidská práva se sídlem ve Štrasburku, což je orgán Rady Evropy, který může zvrátit i rozhodnutí Ústavního soudu ČR. Justice má právo rušit podzákonné právní předpisy (nařízení vlády, vyhlášky apod.), pokud shledá, že jsou v rozporu s legislativou. Rovněž může justice rušit části, nebo i celé zákony, pokud je shledá v rozporu s ústavními zákony. V jednom případě justice dokonce zrušila i ústavní zákon, když shledala, že je v rozporu s materiálním jádrem Ústavy. Jmenování představitelů justice, tedy soudců, pak spadá pod exekutivu.\n\n"}
{"id": "1545658", "url": "https://cs.wikipedia.org/wiki?curid=1545658", "title": "Michel Micombero", "text": "Michel Micombero\n\nMichel Micombero (26. srpna 1940 Rutovu – 16. července 1983 Mogadišo) byl burundský voják a politik tutsijské národnosti, prezident republiky v letech 1966–1976.\n\nPocházel z rolnické rodiny, navštěvoval církevní školu a v roce 1960 vstoupil do armády. Absolvoval vojenskou akademii v Bruselu a po vyhlášení nezávislosti Burundi v roce 1962 se stal ministrem obrany. Podílel se na potlačení pokusu o státní převrat v říjnu 1965, po němž král Mwambutsa IV. odcestoval do Švýcarska a vlády se ujal jeho syn Ntaré V. Ten v červenci 1966 sesadil umírněného předsedu vlády Léopolda Bihu a jeho nástupcem jmenoval Micombera. V listopadu 1966 využil Micombero královy nepřítomnosti v zemi k dalšímu převratu, po němž vyhlásil republiku a ve věku 26 let se stal hlavou státu. Zavedl režim založený na mocenském monopolu strany UPRONA a na nadvládě tutsijské menšiny, která kontrolovala armádu a státní úřady. V roce 1972 se Hutuové vzbouřili a vyhlásili na jihu země vlastní stát Martyazo. Micombero vzpouru vojensky zlikvidoval a vypukla vlna etnického násilí nazvaná Ikiza, která si vyžádala nejméně sto padesát tisíc životů. Bývalý král Ntaré V. byl obviněn z podněcování vzpoury a popraven.\n\nMicombero se jmenoval generálem a zavedl kult osobnosti, nesvoboda a korupce vedla k rostoucí nespokojenosti, která vyvrcholila v roce 1976 vojenským převratem, který vedl podplukovník Jean-Baptiste Bagaza. Micombero byl uvězněn a poté vypovězen ze země, azyl mu poskytl somálský diktátor Muhammad Siad Barre. Ve věku nedožitých 43 let Micombero zemřel v exilu na srdeční zástavu. \n"}
{"id": "1545668", "url": "https://cs.wikipedia.org/wiki?curid=1545668", "title": "Lvoušek oranžový", "text": "Lvoušek oranžový\n\nLvoušek oranžový (\"Leonotis leonurus\") je nemrazuvzdorná, vytrvalá, keřovitá, stálezelená rostlina s atraktivními trubkovitými květy zbarvenými většinou do odstínů červené až žluté barvy. Rostlina je původním druhem na subtropickém jihu Afriky v Jihoafrické republice. Vyskytuje se tam především v pobřežních oblastech Západního, Severního a Východního Kapska a v provincii KwaZulu-Natal. Poměrně řidčeji roste také ve vnitrozemí v severních provinciích Gauteng, Limpopo a Mpumalanga. Druhotně byla jako okrasná rostlina rozšířena do mnoha subtropických oblastí jak v Africe (např. v Botswaně) tak i Americe a Austrálii (kde je dokonce považována za invazní druh). Středoevropské podnebí svými mrazivými zimami rostlině nesvědčí.\n\nV jižní Africe roste roztroušeně na travnatých i kamenitých pastvinách, v nízkých křovinách, lesních lemech i okolo cest. Rostlině vyhovuje půda kamenitá, písčitá i hlinitá, stejně jako vlhká místa v blízkosti močálů, je tolerantní vůči zasolené půdě. Upřednostňuje růst na plném slunci, snáší i polostín. Vytváří husté houštiny skýtající úkryt drobným savcům, pro některé ptáky, včely i motýly je její nektarem důležitým zdrojem potravy. Při příchodu mrazu shodí listy, ale brzy se z toho zotaví, listy vyraší nové a opět rozkvete. Nezanikne ani po běžném ohni který sežehne jeho nadzemní části, opět se zazelená z hlubokých kořenů a případně nově vyroste ze semen čekajících v půdě, kdy dostanou světlo a volný prostor k růstu. Vyskytuje se od mořské hladiny až po nadmořskou výšku 2000 m n. m.\n\nRostlina ročně vytvoří až 1000 semen která vypadávají do blízkého okolí a na příhodných místech vznikají jednodruhové kolonie. V některých nepůvodních oblastech, například v jižní a východní Austrálii, se ze zahrad rozšířila do volné přírody a je tam považována za ekologicky nebezpečný plevel, který vytlačuje z přírody původní druhy rostlin.\n\nKeřovitá rostlina s větvenými stonky vysokými 50 až 200 cm, které vyrůstají z husté, zdřevnatělé báze a od spodu postupně dřevnatí. Mladé stonky, lodyhy, jsou dužnaté, přímé, duté, čtyřhranné se zaoblenými hranami, hluboce rýhované, měkce chlupaté a obrůstají vstřícnými, řapíkatými listy. Čepele listů jsou úzce kopinaté, dlouhé 5 až 10 cm a 1 až 2 cm široké, po obvodě jsou zubaté, na horní straně drsné a na dolní sametové. Listy, stejně jako ostatní části rostliny, mají hodně aromatických žlázek obsahujících éterické oleje a po rozdrcení vydávají silnou vůni podobnou vůni máty.\n\nNápadné květy vyrůstají až po deseti v horní části lodyh, kde vytvářejí vzájemně oddálené, téměř kulovité, husté, střapcovitě uspořádané úžlabní lichopřesleny. Trubkovité květy jsou oboupohlavné, mají kratičké stopky, listeny jsou podobné listům a listence jsou podlouhlé a drobné. Kalich s osmi zelenými, špičatými lístky má trubkovitý tvar, je vytrvalý, dlouhý až 1,5 cm a při zrání plodů se mírně zvětšuje. Koruna je dvoupyská, horní pysk má dva laloky a spodní tři, je sametově chlupatá, její lístky mají barvu oranžově červenou, červeně žlutou, vzácněji též světle růžovou a v její až 5 cm dlouhé, štíhlé trubce jsou čtyři tyčinky, z nichž horní pár je kratší a z korunní trubky nevyčnívá. Horní semeník je čtyřdílný, šídlovitá čnělka nese dvoudílnou, nestejně laločnatou bliznu. Květy produkují hojně nektaru přitahující opylovače. Plody uzavřené ve vytrvalém kalichu jsou po uzrání matně černé tvrdky velké 2 mm a složené že čtyř plůdků – semen, která jsou velmi lehká a jsou snadno odnášena větrem.\n\nRostlina se rozšiřuje semeny, kterých rostlina vyprodukuje velká množství. Semena se mohou šířit větrem, vodou, v srstí zvířat nebo lidským přičiněním, např. orbou nebo zemědělskou technikou. Přirozenou cestou, bez lidského přičínění, se semena obvykle dostanou do vzdálenosti nejdále 200 až 1000 m.\nLvoušek oranžový je po staletí užitnou rostlinou, kterou v současnosti využívají tři skupiny osob. Do prvého souboru uživatelů patří původní domorodí obyvatelé jižní Afriky, Hottenti, Křováci, Xhosové a Zulové, kteří rostlinu berou v běžném životě jako léčivou a při významných příležitostech jako omamnou. Rostlina obsahuje hlavně alkaloidům podobnou látku leonurin, která je významnou léčebnou složkou v tradiční medicíně pro široké spektrum onemocnění včetně bolestí hlavy, kašle, horečky, astmatu, hemeroidů, úplavice i po uštknutí hadem. Při vědeckých zkouškách byly u výluhu z listů a květů prokázány analgetické, protizánětlivé i antidiabetické vlastnosti, velké dávky však způsobují změny ve vlastnostech červených krvinek. Listy, kůra i kořeny při nestřídmé orální konzumaci způsobují průjmy a zvrácení. Již od dávných dob však původní obyvatelé sušené listy a květy kouří, či méně často žvýkají a využívají tak jejích nevšedních narkotických, uklidňujících vlastností.\n\nDruhé seskupení uživatelů tvoří současní milovníci přírody, kteří rostliny v okrasných zahradách pěstují pro potěchu očí, v Evropě byla tato rostlina známa již v druhé polovině 17. století. V současnosti se pěstuje i v zemích, kde na zahradách nepřežije zimní období. Vysazuje se do rozměrných květináčů, ve kterých v letním období roste i kvete a po odkvětu se s příchodem zimy přestěhuje do světlých, bezmrazých prostor.\n\nDo třetí kategorie patří lidé, kteří rostlinu využívají jako náhražku zakázaných omamných rostlin, např. konopí setého. Pěstují ji ze semen, která prodávají africká zásilková zahradnictví. Podle en wikipedie je pěstování lvouška oranžového v Polsku a Lotyšsku nezákonné a může být potrestáno až vězením.\n\n"}
{"id": "1545670", "url": "https://cs.wikipedia.org/wiki?curid=1545670", "title": "Vila Tereza", "text": "Vila Tereza\n\nVila Tereza je název více vil: \n"}
{"id": "1545671", "url": "https://cs.wikipedia.org/wiki?curid=1545671", "title": "Třída Tverdyj", "text": "Třída Tverdyj\n\nTřída Tverdyj (jinak též třída Točnyj) byla třída torpédoborců ruského carského námořnictva. Celkem bylo postaveno pět jednotek této třídy. Rozestavěny byly na Baltu, ale po vypuknutí rusko-japonské války byly přesunuty a dokončeny na Dálném východě pro Tichooceánské loďstvo. Nasazeny byly rovněž za první světové války. Od června 1918 byly zadrženy Japonskem, přičemž Rudá armáda je obsadila až v říjnu 1920. Do sovětského námořnictva byly následně zařazeny pouze první dva.\n\nCelkem bylo v letech 1904–1908 postaveno pět jednotek této třídy. Konstrukčně byly téměř shodné s dřívější třídou \"Krečet\", hlavní změnou bylo zvětšení ráže torpédometů na 457 mm. Stavbu zahájily loděnice Crichton a Něvskij v Petrohradu, přičemž po vypuknutí rusko-japonské války byly rozestavěné torpédoborce po sekcích přepraveny k dokončení do Vladivostoku.\n\nJednotky třídy \"Tverdyj\":\nTorpédoborce nesly jeden 75mm kanón, tři 47mm kanóny a dva 457mm torpédomety. Pohonný systém tvořily čtyři kotle a dva parní stroje o výkonu 3800 hp, pohánějící dva lodní šrouby. Nejvyšší rychlost dosahovala 26 uzlů. Dosah byl 950–1100 námořních mil při rychlosti 12 uzlů.\n\nV letech 1910–1911 byly všechny 47mm kanóny nahrazeny druhým 75mm kanónem.\n"}
{"id": "1545672", "url": "https://cs.wikipedia.org/wiki?curid=1545672", "title": "Třída Lovkij", "text": "Třída Lovkij\n\nTřída Lovkij (jinak též třída Lejtěnant Burakov) byla třída torpédoborců ruského carského námořnictva. Celkem bylo ve Francii postaveno 11 jednotek této třídy. Všechny byly zařazeny do Baltského loďstva. Torpédoborce byly nasazeny za první světové války. Tři byly ve válce ztraceny. Doslužily v řadách sovětského námořnictva.\n\nCelkem bylo postaveno 11 jednotek této třídy. Navrhla je francouzská loděnice Normand. Konstrukčně byly blízké rovněž ve Francii postavené ruské třídě \"Vnimatělnyj\", avšak s mírně větším výtlakem a silnější výzbrojí. Stavbu provedly v letech 1905–1906 francouzské loděnice La Seyne v La Seyne-sur-Mer, dále Normand a Forges et Chantiers de la Méditerranée v Le Havre.\n\nJednotky třídy \"Lovkij\":\nTorpédoborce nesly dva 75mm kanóny, šest 7,62mm kulometů a dva 457mm torpédomety. Dále unesly 10 min. Pohonný systém tvořily čtyři kotle a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 27 uzlů. Dosah byl 1000 námořních mil při rychlosti 14 uzlů.\n"}
{"id": "1545673", "url": "https://cs.wikipedia.org/wiki?curid=1545673", "title": "Semovente 20/70 Quadruplo", "text": "Semovente 20/70 Quadruplo\n\nSemovente 20/70 Quadruplo byl prototyp italského samohybného protiletadlového kanónu.\n\nPočátkem roku 1942 vznikl v italské královské armádě požadavek na vývoj samohybného protiletadlového kanónu přizpůsobeného pro použití v severní Africe. Samotné použití vozidla se mělo zaměřovat na ochranu zásobovacích konvojů, které byly napadány britským královským letectvem.\n\nPro ušetření času a materiálu se měl použít již vyvinutý podvozek z tanku M15/42. Originální věž byla nahrazena otevřenou verzí. Věž byla vybavena 20mm těžkým protileteckým kulometem 20/70. Ten měl úhel sklopení od −5° do +90°.\n\nPrvní prototyp byl vyroben na přelomu ledna a února 1943. Prototyp byl po kapitulaci italské armády převzat jako kořistní vozidlo německou armádou. Účastnil se bojů v posledních dnech druhé světové války v Německu.\n"}
{"id": "1545675", "url": "https://cs.wikipedia.org/wiki?curid=1545675", "title": "Brod Moravice", "text": "Brod Moravice\n\nBrod Moravice () je vesnice a správní středisko stejnojmenné opčiny v Chorvatsku v Přímořsko-gorskokotarské župě. Nachází se blízko hranic se Slovinskem, asi 15 km severozápadně od Vrbovska a asi 23 km severovýchodně od Delnice. V roce 2011 žilo v Brodu Moravice 358 obyvatel, v celé opčině pak 866 obyvatel.\n\nOpčina zahrnuje celkem 27 trvale obydlených vesnic, většina těchto sídel však nedosahuje ani deseti obyvatel. Nacházejí se zde pouze dvě vesnice s počtem obyvatel větším než sto, a to středisko opčiny Brod Moravice (358 obyvatel) a vesnice Donja Dobra (212 obyvatel).\n\nNachází se zde i jedenáct zaniklých vesnic: Donji Šajn, Goliki, Gornja Lamana Draga, Gornji Šehovac, Kavrani, Naglići, Nove Hiže, Pauci, Smišljak, Zavrh a Završje.\n\nNejdůležitější silnicí v opčině je silnice D3; dále zde prochází silnice 5033.\n"}
{"id": "1545676", "url": "https://cs.wikipedia.org/wiki?curid=1545676", "title": "1930 ve fotografii", "text": "1930 ve fotografii\n\nTento článek obsahuje významné fotografické události v roce 1930.\n\n\n\n\n"}
{"id": "1545677", "url": "https://cs.wikipedia.org/wiki?curid=1545677", "title": "Njivice", "text": "Njivice\n\nNjivice () je vesnice a přímořské letovisko v Chorvatsku v Přímořsko-gorskokotarské župě. Je jednou ze dvou vesnic tvořících opčinu Omišalj. Nachází se na ostrově Krku, asi 32 km od Rijeky. V roce 2011 zde žilo celkem 1 115 obyvatel.\n\nDopravu ve vesnici zajišťuje silnice D102. Sousedními letovisky jsou Malinska a Omišalj.\n"}
{"id": "1545678", "url": "https://cs.wikipedia.org/wiki?curid=1545678", "title": "Malinska", "text": "Malinska\n\nMalinska () je vesnice a známé přímořské letovisko v Chorvatsku v Přímořsko-gorskokotarské župě. Je střediskem opčiny Malinska-Dubašnica a jednou z mnoha vesnic tvořící sídlo Dubašnica. Nachází se na ostrově Krku, asi 40 km od Rijeky. V roce 2011 zde žilo celkem 965 obyvatel.\n\nSousedními letovisky jsou Milčetići a Njivice.\n"}
{"id": "1545681", "url": "https://cs.wikipedia.org/wiki?curid=1545681", "title": "Okrouhlice (nádraží)", "text": "Okrouhlice (nádraží)\n\nOkrouhlice je železniční stanice v centrální části obce Okrouhlice v Kraji Vysočina v okrese Havlíčkův Brod, na řece Sázavě. Leží na trati 230. Stanice je elektrizovaná (25 kV, 50 Hz AC).\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 21. prosince 1870 byl s místním nádražím uveden do provozu celý nový úsek trasy z Havlíčkova Brodu do Golčova Jeníkova, odkud mohly vlaky po již dokončené trati pokračovat do Kolína. Po zestátnění železničního provozu obsluhu trati přebrala větší výpravní budova, odkud ovšem musí vlaky do samostatného kolejiště trati zajíždět přes dvojitou úvrať.\n\nRoku 1909 byl zdvoukolejněn úsek Čáslav-Velký Osek, kompletní druhá kolej byla pak mezi Kolínem a Děčínem dokončena během první světové války, zejména s pracovním nasazením ruských válečných zajatců. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Druhá kolej v brněnském směru byla v plném rozsahu dokončena roku 1953. Elektrická trakční soustava sem byla dovedena roku 1965.\n\nNachází se zde tři hranová nekrytá nástupiště, k příchodu na ostrovní nástupiště slouží přechody přes kolejiště.\n\n"}
{"id": "1545684", "url": "https://cs.wikipedia.org/wiki?curid=1545684", "title": "Pačejov (nádraží)", "text": "Pačejov (nádraží)\n\nPačejov je železniční stanice severně od obce Pačejov, v místní části Pačejov-nádraží, v okrese Klatovy v Plzeňském kraji nedaleko řeky Březového potoka. Leží na elektrifikované trati 190 (25 kV, 50 Hz AC).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nElektrická trakční soustava zde byla zprovozněna 7. října 1963.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště. Roku 2019 bylo rozhodnuto o její modernizaci.\n\n"}
{"id": "1545686", "url": "https://cs.wikipedia.org/wiki?curid=1545686", "title": "Neoimpresionismus", "text": "Neoimpresionismus\n\nNeoimpresionismus je termín zavedený francouzským kritikem umění Félixem Fénéonem v roce 1886, k charakteristice uměleckého hnutí založeného malířem Georgesem Seuratem. Nejznámější Seuratův obraz \"Nedělní odpoledne na ostrově Grande Jatte\", jenž byl poprvé vystaven v pařížském Salonu nezávislých, datuje počátek hnutí. V 80. a 90. letech devatenáctého století reagovala řada francouzských malířů na rozmach modernismu, spojeného s vědeckými objevy včetně optiky, hledáním nových technik. Ovlivněni vědecky podloženým výkladem tahů štětce a teorií barev, rozpracovanou Chevreulem a Roodem, definovali malíři vlastní soudobé umění. V tvorbě se stoupenci neoimpresionismu snažili zobrazovat scenérie moderní urbanizace, stejně jako krajiny a mořská pobřeží. K hnutí neoimpresionistů jsou vztahovány pointilismus a divizionismus, jakožto dominantní techniky v rané fázi hnutí. \n\nČást kritiků charakterizovala neoimpresionismus za první skutečné avantgardní hnutí v malířství. Rychlý zrod hnutí souvisel se silnou vazbou na anarchismus, který určoval tempo pro následná umělecká vyjádření. Hnutí a umělecká technika byly pokusem o „harmonizaci“ pohledu moderní vědy, anarchistické teorie a diskuse o hodnotách akademismu na sklonku devatenáctého století. Zástupci hnutí „\"přislíbili využití zrakové zkušenosti a psychobiologické teorie v hledání velké syntézy mezi ideálem a skutečností, dočasností a podstatou, vědou a temperamentem\".“\n\n"}
{"id": "1545687", "url": "https://cs.wikipedia.org/wiki?curid=1545687", "title": "Devičie", "text": "Devičie\n\nDevičie je obec na Slovensku v okrese Krupina. Žije zde  obyvatel.\n\nPrvní písemná zmínka o obci pochází z roku 1256. V obci se nachází jednolodní barokně-klasicistní evangelický kostel z roku 1785. \n\n\n"}
{"id": "1545696", "url": "https://cs.wikipedia.org/wiki?curid=1545696", "title": "Albert TE.1", "text": "Albert TE.1\n\nAlbert TE.1 a Albert A-110 byly francouzské jednomotorové, jednomístné, převážně dřevěné, sportovní a cvičné hornoplošníky navržené a postavené ve Francii v polovině 20.let firmou Albert-Aéronautique (později Societe Anonyme des Avions Albert) z francouzského Drancy. \nPočátkem dvacátých let pilot Edouard Albert požádal svého strýce Alphonse Telliera (slavného inženýra specializujícího se na stavbu hydroplánů), aby vyprojektoval lehké a ekonomické jednomístné letadlo, se kterým by se Albert zúčastňoval sportovních soutěží. Tellier se svým přítelem Robertem Duhamelem navrhli v roce 1925 projekt letadla Albert TE.1 (zprvu označené jako \"Albert, licence Tellier Duhamel\"). První verze letounu vzlétla v roce 1925 poháněna vodou chlazeným šestiválcovým motorem Vaslin V 6 B o výkonu 30 kW (40 k). Toto letadlo bylo sériově vyráběno s devítiválcovým vzduchem chlazeným hvězdicovým motorem Salmson 9 AD o výkonu 30 kW (40 k), s výjimkou posledních 3 letounů výr. č. 15, 16 a 17, které byly vybaveny československým motorem Walter NZ-60 o výkonu 60-70 k. Bylo vyrobeno celkem 22 letounů: 5 letadel označených jako TE.1 a 17 letadel označených jako A-110. Tento letoun byl uváděn jako cvičný letoun, poštovní letadlo nebo jako vojenský spojovací letoun. \n\nV roce 1928 bylo zmíněno, že Albert připravuje dvoumístnou verzi označenou jako Albert TE.2 s motorem o výkonu 95-100 k, ale tato zpráva nebyla později potvrzena. Na tyto letouny navázal E. Albert v roce 1929 letounem A-120 s motorem Armstrong Genet (výr. č. 18 a 19) resp. přestavěný letoun výr. č. 14. \n\nLetouny Albert TE.1 a A-110 byly celodřevěné konzolové, hornokřídlé jednoplošníky (typ parasol). Křídla, trup a ocasní plochy byly vyrobeny výhradně ze dřeva, podvozek z ocelových trubek, ostruha z ocelových per. Potah vesměs dýhový. Profil křídla měl proměnlivé rozměry podél rozpětí křídla. Křídlo, celé vyrobené ze smrkového dřeva, se skládalo ze dvou nosníků, které byly přemostěny pouze od sebe oddělenými žebry (stojiny z dýhy, příruby ze dřeva). Křídlo bylo potaženo překližkou. Použití dýhového potahu, který zpevnil strukturu křídla a trupu natolik, že bylo umožněno odstranit drátové výztuhy, napínáky a řadu příslušných kování. \n\nTrup a ocasní plochy byly zkonstruovány stejným způsobem jaký byl zvolen u křídla (dřevo, překližka). Nosníky byly skříňového typu a byly spojeny navzájem podélnými lištami. Svislá ocasní plocha měla tvar obdélníku a nesla drátem ovládané půlkruhové kormidlo, které sahalo až k zadnímu konci. Otevřený pilotní prostor (kokpit) byl na úrovní odtokové hrany křídla, což umožňovalo dobrý výhled nad a pod křídlem.\n\nDvoukolový široký podvozek (rozchod 1,55 m) měl kola namontována na prohnutých polonápravách (V- vzpěry) zavěšených uprostřed spodní části trupu. Ostruha byla tvořena ocelovou, dvojitou listovou pružinou. Motor byl přichycen na jednoduchém rámu z ocelových trubek. Benzin se přiváděl do karburátoru motoru gravitačním spádem ze dvou nádrží z hliníku, umístěných v křídle. Letoun díky jednoduché konstrukci byl snadno rozebratelný, křídlo bylo připevněno k trupu v šesti bodech dvanácti šrouby, skupina ocasu pěti šrouby.\n\nPůvodní TE.1 díky svým letovým vlastnostem vyvolal i zájem francouzské armády, která letoun testovala ve zkušebním středisku ve Villacoublay u Paříže (nyní letecká základna Vélizy-Villacoublay Air Base). Předběžně bylo plánováno použití tohoto letadla jako cvičného nebo spojovacího letadla a dokonce i jako lehkého bojového letadla vyzbrojeného kulometem. K realizaci těchto plánů ale nedošlo. Pro civilní účely postavil Avions Albert další tři letadla TE.1 a jedno bylo vyrobeno ve Spojených státech na základě licence. Letoun v USA byl nazván jako „Baby Columbia“ a létal s imatrikulací XI0007.\n\nV roce 1926 vykonal poručík Thoret s letounem TE.1 dva dálkové lety. První se uskutečnil v červnu \"sedmietapový\" (5.-16. června) let na trase Paříž-Mont Blanc-Benátky a zpět v délce 2500 km včetně přeletu Alp, kde překonal i výšku 3000 m n.m. O měsíc později zvládl 8-denní let na trase Paříž - Varšava - Praha - Paříž v délce 3000 km. Tři různé letouny Albert TE.1 se účastnily v letech 1926 a 1928 dvou soutěží lehkých letadel, uspořádaných na pařížském letišti Orly. V srpnu 1926 se dvě letadla TE.1 zúčastnila soutěže d'Avions Économiques a v celkovém pořadí obsadily 3. a 4. místo. Další důležitá událost v kariéře TE.1 se stala 20. června 1927. TE.1, pilotovaný Edwardem Albertem, překonal francouzský výškový rekord, když vystoupal na 5535 m n. m.\n\nPo těchto úspěších TE.1 vyrobila společnost Albert-Aéronautique větší sérii letadel pod označením Albert A-110 (výr. č. 1-17). Ve francouzské leteckém rejstříku byly tyto letouny zapsány pod různými názvy: Tellier 1, Tellier TE.1, Albert 10, Albert 110. Jsou zde zapsána mj. letadla F-AHDY (TE.1, výr. č. 1), F-AIDB (TE.1, výr. č. 2), F-AJFX (A-10, v.č. 1), F-AIVA (v.č. 6, později přestavěný na A-120), F-AIXO ( v.č. 14) a F-AJAX (A-110, v.č. 16). Letoun F-AJAX vlastnil baron de Perignon/Pharang (Annam) Indo-Chine (Le Bourget), ostatní letouny zůstaly povětšinou ve vlastnictví Soc.Albert Aeronautique z Drancy.\n\nV roce 1999 bylo v jedné francouzské farmě (přesněji řečeno ve stodole) v departmentu Aisne objeveno torzo dvou letounů: A-61 s demontovanými křídly a bez motoru a A-110 s původním motorem Walter NZ-60 (výr. č. 17). Byla tam uložena v roce 1936. Obě letadla byla objevena nadací Ailex, v jejíž péči byla obnovena a v roce 2015 představena na letišti Aéroport Tours Val de Loire v Tours (údolí Loiry). \n\n\n\nÚdaje pro A-110 s motorem Walter NZ-60 dle\n\n\n\n\n\n"}
{"id": "1545698", "url": "https://cs.wikipedia.org/wiki?curid=1545698", "title": "HK Mogo", "text": "HK Mogo\n\nHK Mogo je klub ledního hokeje z hlavního lotyšského města Rigy. Je účastníkem nejvyšší soutěže Latvijas hokeja līga. Sídlem je Mogo ledus halle v areálu Lotyšské tělovýchovné akademie na třídě Brīvības gatve. Klubové barvy jsou bílá, zelená a modrá.\n\nKlub byl založen v roce 2014 a jeho sponzorem je finanční společnost \"Mogo\". Hned ve své první sezóně získal v roce 2015 mistrovský titul. O rok později vypadlo HK Mogo v semifinále play-off s HK Kurbads, v sezóně 2016/17 vyhrálo základní část a prohrálo ve finále, v následující sezóně opět vyhrálo základní část a vypadlo v semifinále, v roce 2019 získalo svůj druhý titul. \n\nKlub také vyhrál lotyšský hokejový pohár v letech 2016, 2017 a 2018.\n\nHK Mogo zastupovalo Lotyšsko v Kontinentálním poháru v sezónách 2015/16 a 2019/20, ani v jednom případě se mu nepodařilo postoupit do závěrečné fáze.\n"}
{"id": "1545702", "url": "https://cs.wikipedia.org/wiki?curid=1545702", "title": "Ugayafukiaezu", "text": "Ugayafukiaezu\n\nUgayafukiaezu no Mikoto ( 鵜葺草葺不合命) je šintoistický \"kami\" a v japonské mytologii otec prvního japonského císaře Džimmu.\n\nV kronice \"Kodžiki\" se jeho jméno objevuje v podobě (Amatsuhiko Hiko Nagisatake Ugayafukiaezu no Mikoto) a v kronice \"Nihonšoki\" jako (Hiko Nagisatake Ugayafukiaezu no Mikoto).\n\nUgayafukiaezu byl synem Hooriho, syna Ninigi-no-Mikota, vnuka bohyně Slunce Amaterasu, která jej seslala na svět, aby vládl zemi Ašihara no Nakacukuni (tento výraz se během let stal synonymem pro Japonsko), a Tojotamy-hime, dcery mytologického draka Rjūjina, strážného božstva moře.\n\nAčkoli Tojotama-hime otěhotněla v podmořském dračím paláci Rjūgū-jō, rozhodla se, že své dítě neporodí v oceánu, a zamířila k pobřeží. Tam se její rodiče snažili zbudovat pro ni dům, kde by mohla porodit. Rozhodli se pokrýt střechu kormoráním peřím místo trsů mařice. Byli už skoro hotovi, když Tojotama-hime začala rodit.\n\nZostuzená Tojotama-hime uprchla a opustila své novorozené dítě, jež nazvala Ugayafukiaezu.\nPozději, když Ugayafukiaezu dospěl, oženil se se svou tetou Tamajori-hime. Měli spolu čtyři děti jménem Hikoicuse, Inai, Mikeirinu a Hikohohodemi (pozdější císař Džimmu).\n"}
{"id": "1545706", "url": "https://cs.wikipedia.org/wiki?curid=1545706", "title": "Leopold Moll", "text": "Leopold Moll\n\nProf. Dr. Leopold Moll (* 2. března 1877 Česká Lípa, † 21. února 1933, Vídeň) byl lékař, pediatr, dvorní rada a učitel a organizátor sociální pediatrické péče. Byl zakladatelem a dlouholetým ředitelem vídeňského ústavu pro mateřskou a kojeneckou péči. Leopold Moll byl autor mnoha vědeckých studií a knih o lékařské i sociální péči o novorozence a děti. Byl iniciátorem řady nadací a sociálních služeb pro zaopatřování sirotků a žen s dětmi. V mezinárodním středoevropském měřítku byl jednou z nejvýznamnějších osobností budování moderní vědecké pediatrie. \n\nNarodil se v České Lípě 2. března 1877 v domě čp. 32 (tehdy v ulici s názvem Mühlgasse) v židovské rodině. Jeho otcem byl Wilhelm Moll, řeznický mistr, provozující toto řemeslo stejně jako jeho otec. Matkou byla Rosa Mollová taktéž ze živnostenské rodiny.  Leopold ve svém rodišti absolvoval základní a střední školu. Na vysokoškolská studia odešel do Prahy na německou univerzitu studovat medicínu, kterou zakončil v roce 1902. Následně začal pracovat jako asistent v pražském Farmakologickém ústavu u doktora Pohla. V letech 1904–1910 byl asistentem u známého dětského lékaře prof. Aloise Epsteina ve pražské fakultní dětské nemocnici, kde se podrobně seznámil s problematikou kojenecké výživy a nutričních poruch kojenců, které se mu následně staly celoživotním zaměřením. Již v roce 1909 se  habilitoval na pražské univerzitě diplomovou prací na téma „Klinický význam vylučování fosforu v moči kojenců“. \n\nKrátce poté odešel do Vídně, kde se habilitoval již o rok později. Ve Vídni hned po svém příchodu vzbudil veliký dojem svými plány na systematickou péči o matky a novorozence, takže byl již v roce 1910 pověřen vybudováním Říšského ústředního ústavu pro mateřskou a kojeneckou péči ve Vídni-Glanzingu. Tento projekt měl být vybudován z prostředků 2 milionů rakouských korun darovaných lidmi k 60. narozeninám císaře Františka Josefa I., jako vzorový projekt pro celou monarchii. Od otevření ústavu v roce 1915 až do své smrti zůstal Moll správním a lékařským ředitelem a stal se i zakladatelem uznávané odborné školy pro pečovatelky. Tyto tzv. „Mollovy sestry“ se velmi zasloužily o šíření jeho stylu práce a myšlenek v péči o matky a kojence. Poměrně brzy se mu tak splnil jeho celoživotní sen vybudovat specializovaný ústav zajišťující a rozvíjející tento obor medicíny. Velmi rychle z něj dokázal vytvořit přední evropský ústav tohoto zaměření s mezinárodním věhlasem a vzorem.\n\nSvé myšlenky i vědecká zjištění mezinárodního významu velmi pilně publikoval, věnoval se především  dietní problematice nejen fyziologických kojenců, ale také  u dětí poruchami vstřebávání. S jeho jménem bylo spojeno v klinické praxi hojně používané kalciové Mollovo mléko, mandlové mléko a „keksmilch“.  Patřil k prvním pediatrům, kteří obrátili svou pozornost k výživě nedonošených novorozenců. Napsal také řadu lékařských knih, ale i článků o potřebě a organizaci sociálních služeb pro matky a děti. Mnoha vydání se dočkaly i jeho osvětové knihy pro širokou veřejnost nazvané „Dítě předškolního věku, jeho péče, výživa a vzdělávání“ a  „Mateřské kurzy, přednáškový cyklus pro pečující matky“. \n\nV těžkých dobách 1. světové války osobně pomáhal v organizaci péče o válečné sirotky,  již v roce 1914 inicioval založení nadace tzv. „válečného sponzorství“, které po skončení války dále fungovalo jako „národní sponzorství“. Matkám s malými dětmi, jejichž manželé byli odveleni do války nebo sloužili v armádě, byla prostřednictvím těchto nadací poskytována materiální podpora, aby mohly zajistit lepší a zdravější výživu svých dětí. Aktivně prosazoval zavádění soustavy poručnictví čili pěstounské péče, kterou pro výchovu dětí považoval za mnohem lepší než umístění v sirotčincích. Pro rakouské válečné sirotky také opatřil vilu na Riviéře, kam je vozil na rekreaci. V roce 1921 založil „Sjednocené zdravotní pojištění pro děti ohrožené tuberkulózou“, později s pozměněným názvem „pro děti s ohroženým zdravím“. Tato organizace, běžně známá jako „Mollova akce“, fungovala celých 15 let.\n\nLeopold Moll byl ženatý. S manželkou Marií měli jediného syna Wilhelma Molla, který se jim narodil v roce 1920. Před druhou světovou válkou v atmosféře narůstajícího antisemitismu se mu podařilo emigrovat do Spojených států amerických, kde se stal v Charlottesville (stát Virginia) ředitelem tamní knihovny. Leopoldova manželka Marie byla skoro o dvacet let mladší, pocházela z Chebu a byla taktéž židovského původu, což předurčilo její osud v nacistické  říši. Zahynula v roce 1942 v pověstném koncentračním táboře Treblinka. \n\nZa svou vědeckou a pedagogickou činnost byl Leopold Moll v roce 1920 jmenován profesorem a posléze i dvorním radou, byl doma i v zahraničí uznáván jako vynikající pediatr i učitel.\n\nZemřel v roce 1933 v nedožitých pouhých 56 letech. Jeho pohřeb se stal událostí celé Vídně. Kondolenci zaslal také rakouský spolkový prezident Wilhelm Miklas a vídeňská obec mu darovala čestný hrob na ústředním hřbitově. Na dětské klinice ve Vídni-Glanzingu mu byl v roce 1937 odhalen pomník od akademického sochaře prof. dr. Josefa Heua. Za okupace Rakouska byla jeho památka potlačována pro jeho židovský původ. \n\nNa velké reprezentační výstavě Vídeň - Praha v paláci U Hybernů v  roce 1990 byly představeny portréty deseti mužů, kteří se nejvíce zasloužili o slávu Vídně. Nechyběl mezi nimi ani Leopold Moll, který byl svou prací znám daleko za hranicemi Rakouska.\n\nBližší pohled na některé jeho činnosti přináší nekrolog, který hned po jeho smrti vyšel ve Velké Británii v celosvětově uznávaném lékařském časopise The Lancet: \n\n„Náhlá smrt prof. Leopolda Molla bude pociťována daleko mimo vídeňskou univerzitu, kde dlouho zastával místo jedné z nejznámějších autorit pro dětské nemoci. Moll, původem z Čech, zahájil svou kariéru studiem biochemie ve Vídni a vrátil se do Prahy jako asistent Epsteina, který tam řídil kliniku pro kojence. V roce 1909 se Moll vrátil do Vídně na žádost Eschericha, aby organizoval Říšský ústav pro mateřskou a kojeneckou péči (Reichsanstalt für Mütter-und-Saüglingsfürsorge). Jednalo se o první instituci ve střední Evropě, do které byly matky přijímány se svými dětmi, a právě zde se vyučovala moderní vídeňská škola dětské výživy. Z tohoto centra se vyvinul systém zdravotní péče o děti a předporodní poradny po celém městě.\n\nV hladovém poválečném období organizoval Moll rekreační pobyty pro děti od 6 do 12 let v Itálii, Švýcarsku a rakouských Alpách a průkazně touto cestou zařídil rekreaci více než 25 000 dětí za nominální cenu. Byl spíše sociální než klinický lékař; přestože jeho studium pylorospazu, zažívacího a enterálního metabolismu upoutalo pozornost, jeho nejznámější knihou byla publikace \"Doporučení pro matky\", přeložená do mnoha jazyků. Těsně před svou smrtí shrnul vlastní zkušenosti s významem klimatického faktoru při léčbě dětských nemocí v příspěvku, který se ve velkém šířil v přetiscích a kopiích. V tomto článku Moll definuje fyziologické účinky mořských, alpských a subalpských podnebí na vyvíjející se organizmus.\n\nZe všech dětí, které byly poslány na ozdravný pobyt, u 90 % došlo ke změnám hmotnosti, průměrný přírůstek činil 2,2 kg nebo 8,1 % tělesné váhy dítěte. Moll vždy kladl velký důraz na výběr dětí, které posílal na ozdravné pobyty, a na výběr prostředí, do jakého je poslal; byl ostře v konfliktu s Tugendreichem, který měl za to, že 50 % dětí vyslaných na ozdravné pobyty z Berlína by bývalo lepší ponechat doma. Moll považoval změnu životního prostředí na vysokohorské nebo přímořské jako jakousi šokovou terapii, jejíž začátek byl pro dítě nejnáročnější, a vždy trval na tom, aby o děti na cestách a v prvních dnech jejich ozdravného pobytu bylo pečováno se zvláštní opatrností.\n\nNedospěl k přesnému stanovení volby mezi přímořským a vysokohorským prostředím, ale velký dojem na něj udělal význam mořského vzduchu pro velkou skupinu dětí s neuro-lymfatickými potížemi, zatímco pro děti slabé konstituce s druhotnou chudokrevností, s bronchiálním astma, zejména infiltrací bronchiálních žláz dával přednost vysokým horám. Později na něj udělalo dojem velké procento dětí, které se zbavily recidivy bronchiálního kataru zimní léčbou ve vysokých horách. Jeho hlavní obavou bylo, že peníze potřebné k poslání dětí na ozdravné pobyty by byly vynaloženy zbytečně. Vzhledem k faktu, který se mu zdál zjevný, že výživa malého dítěte ve Vídni za panujících podmínek vysoké nezaměstnanosti byla ohrožena stejně vážně jako v poválečných dobách, jeho posledním slovem byl apel na zdravotně pojištěné dospělé obyvatelstvo Vídně, že děti mají mít na zdravotní pojištění stejné právo jako dospělí.“\n"}
{"id": "1545707", "url": "https://cs.wikipedia.org/wiki?curid=1545707", "title": "Kniha roku Lidových novin 2019", "text": "Kniha roku Lidových novin 2019\n\nKniha roku Lidových novin 2019 je 29. ročník od obnovení ankety \"Lidových novin\" o nejzajímavější knihu roku. Do ankety jsou také započítány hlasy pro knihy vydané koncem roku 2018. \"Lidové noviny\" oslovily kolem 400 respondentů, hlasovalo jich 153. Uzávěrka byla 1. prosince 2019, výsledky vyšly ve speciální příloze novin v sobotu 14. prosince 2019.\n\nV anketě zvítězil román francouzského spisovatele Michela Houellebecqa \"Serotonin\", který Odeon vydal v českém překladu ve stejném roce jako originál a vyšel v edici Světová knihovna.\n"}
{"id": "1545709", "url": "https://cs.wikipedia.org/wiki?curid=1545709", "title": "Hans Kollhoff", "text": "Hans Kollhoff\n\nHans Kollhoff (* 18. září 1946 Bad Lobenstein) je německý architekt, představitel nového urbanismu.\n\nNarodil se v Durynsku, v roce 1953 jeho rodina emigrovala do Západního Německa. V roce 1975 vystudoval Univerzitu v Karlsruhe ve třídě Egona Eiermanna. Spolupracoval s Oswaldem Ungersem a v roce 1984 založil spolu s Helgou Timmermannovou vlastní ateliér. Přednášel o architektuře v Německu i USA, v letech 1990–2012 byl profesorem na Spolkové vysoké technické škole v Curychu. Patří mezi zastánce racionalistické a tradicionalistické architektury, jeho vzorem je Adolf Loos.\n\nJeho tvorba je spojena s proměnou Berlína po sjednocení Německa, nejslavnější stavbou tohoto období je mrakodrap „Kollhoff Tower“ na Postupimském náměstí. Podílel se na přestavbě budovy Říšské banky na sídlo ministerstva zahraničí, je také autorem Evropského domu na třídě Unter den Linden, hotelu Main Plaza ve Frankfurtu nad Mohanem a obytného komplexu „Piraeus“ v Amsterdamu.\n\n"}
{"id": "1545713", "url": "https://cs.wikipedia.org/wiki?curid=1545713", "title": "František Stavinoha", "text": "František Stavinoha\n\nFrantišek Stavinoha (10. července 1928 v Zašové u Valašského Meziříčí – 8. dubna 2006 v Kladně-Švermově) byl kladenský havíř, prozaik, publicista a fejetonista, podle jeho scénářů bylo natočeno také několik filmů. Čestný občan města Kladna, v letech 1994–1998 byl členem kladenského zastupitelstva.\n\nMezi roky 1975 a 1985 bydlel v kladenském Podprůhonu, v domě čp. 214 v \"Bukovské\" ulici, kde byla 4. června 2016 (34. \"Kladenské dvorky\") odhalena pamětní deska, tu navrhl grafik František Tomík a zrealizoval ji \"Spolek Podprůhon\" za finanční podpory kladenského magistrátu. Ve své povídkové sbírce \"Hvězdy nad Syslím údolím\" z roku 1981 vykreslil postavičky této svérázné čtvrti, natáčel se zde také stejnojmenný film (trilogie), dokončený v roce 1986.\n\n\n\n\n\n"}
{"id": "1545715", "url": "https://cs.wikipedia.org/wiki?curid=1545715", "title": "Helstrom", "text": "Helstrom\n\nHelstrom je připravovaný americký dramatický televizní seriál, natočený na motivy postav z komiksů vydavatelství Marvel Comics. Autorem seriálu, který je součástí franšízy a fikčního světa Marvel Cinematic Universe, je Paul Zbyszewski. Objednání \"Helstromu\" oznámila služba Hulu 1. května 2019, uveden má být právě na Hulu v roce 2020. Bylo objednáno 10 dílů.\n\nDaimon a Ana Helstromovi jsou potomky mocného sériového vraha, avšak sami loví ty nejhorší příslušníky lidského druhu.\n\n"}
{"id": "1545717", "url": "https://cs.wikipedia.org/wiki?curid=1545717", "title": "Toray Pan Pacific Open 2019", "text": "Toray Pan Pacific Open 2019\n\nToray Pan Pacific Open 2019 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem v Tenisovém centru Ucubo. Událost probíhala mezi 16. až 22. zářím 2019 v japonské Ósace jako třicátý šestý ročník turnaje.\n\nTurnaj s rozpočtem 823 000 dolarů se v rámci okruhu řadil do kategorie WTA Premier. Nejvýše nasazenou hráčkou ve dvouhře se stala japonská světová čtyřka Naomi Ósakaová. Jako poslední přímá účastnice do dvouhry nastoupila 52. hráčka žebříčku Italka Camila Giorgiová.\n\nČtvrtý singlový titul na okruhu WTA Tour vybojovala ósacká rodačka Naomi Ósakaová, jež si zahrála třetí finále z uplynulých čtyř ročníků Toray Pan Pacific Open. Deblovou soutěž ovládl sesterský pár Čan Chao-čching a Latisha Chan z Tchaj-wanu, jehož členky získaly čtrnáctou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1545718", "url": "https://cs.wikipedia.org/wiki?curid=1545718", "title": "Špindl", "text": "Špindl\n\nŠpindl je zimní komedie Milana Cieslara z roku 2017. Hlavní role ztvárnili Anna Polívková, Anita Krausová, Kateřina Klausová, David Gránský, Jan Révai, Jakub Kohák, Oldřich Navrátil, Jitka Sedláčková a Martin Siničák. V roce 2019 bylo natočeno pokračování \"Špindl 2\".\n"}
{"id": "1545720", "url": "https://cs.wikipedia.org/wiki?curid=1545720", "title": "1929 ve fotografii", "text": "1929 ve fotografii\n\nTento článek obsahuje významné fotografické události v roce 1929.\n\n\n\n\n\n"}
{"id": "1545722", "url": "https://cs.wikipedia.org/wiki?curid=1545722", "title": "Metropolie Lampi, Syvritos a Sfakia", "text": "Metropolie Lampi, Syvritos a Sfakia\n\nMetropolie Lampi, Syvritos a Sfakia je jedna z metropolií Krétské pravoslavné církve pod jurisdikcí Konstantinopolského patriarchátu.\n\nSamostatná eparchie Syvritos existovala od 5. století do roku 826 a eparchie Lampi od 4. století. Eparchie zanikly z důvodu vpádu Arabů na Krétu. \n\nEparchie byla obnovena jako jedna roku 1170 se jménem \"Kalamos\". Eparchie byla zrušena roku 1211 Benátčany. Roku 1646 byla eparchie znovuobnovena.\n\nRoku 1831 získala jméno \"Lampi a Sfakia\". Opět byla zrušena v roce 1845 a obnovena v roce 1863, znovu zrušena roku 1932 a obnovena roku 1935.\n\nRoku 1962 byla eparchie povýšena na metropolii.\n\nRoku 2000 získala své současné jméno.\n\n\n"}
{"id": "1545723", "url": "https://cs.wikipedia.org/wiki?curid=1545723", "title": "The Falcon and the Winter Soldier", "text": "The Falcon and the Winter Soldier\n\nThe Falcon and the Winter Soldier je připravovaný americký akční televizní seriál, natočený na motivy postav z komiksů vydavatelství Marvel Comics. Autorem seriálu, který je součástí franšízy a fikčního světa Marvel Cinematic Universe, je Malcolm Spellman. Objednání pořadu oznámily společnosti The Walt Disney Company a Marvel Studios 12. dubna 2019. Seriál má být uveden na službě Disney+ v srpnu 2020, vzniknout má šest dílů. Bude se jednat o první seriál, který je zaměřený na hlavní postavy z filmů Marvel Cinematic Universe.\n\nSam Wilson a Bucky Barnes se vyrovnávají s následky událostí, zobrazených ve filmu \"\", po kterých Wilson převzal úlohu Kapitána Ameriky.\n\n\n"}
{"id": "1545724", "url": "https://cs.wikipedia.org/wiki?curid=1545724", "title": "Spanish Town", "text": "Spanish Town\n\nSpanish Town je město na Jamajce. Nachází se na řece Rio Cobre 15 km západně od Kingstonu a je administrativním centrem farnosti St. Catherine. Se zhruba 160 000 obyvateli je druhým největším městem Jamajky. Je nejstarším souvisle obydleným sídlem ostrova.\n\nPůvodními obyvateli byli Taínové. Město založil roku 1534 španělský conquistador Francisco de Garay pod názvem \"Villa de la Vega\" (Město na pláni), později \"Santiago de la Vega\" (Svatý Jakub na pláni). V roce 1665 obsadili ostrov Angličané a sídlo přejmenovali na \"Spanish Town\" (Španělské město). V roce 1692, kdy byl Port Royal zničen zemětřesením, se Spanish Town stalo hlavním městem Jamajky a zůstalo jím do roku 1872, kdy byla správa kolonie přenesena do Kingstonu.\n\nMěsto se vyznačuje mnoha památkami koloniální architektury: katedrálu svatého Jakuba, která je nejstarší anglikánskou katedrálou mimo Anglii, guvernérský palác, budovu soudu, kasárna a litinový most z roku 1801. Spanish Town je centrem potravinářského průmyslu díky své poloze na úrodné pláni Liguanea, kde se pěstuje tropické ovoce, cukrová třtina, kávovník a oreláník barvířský. Město je známé také díky stadionu Prison Oval (nazvaném podle sousední věznice), kde se provozuje fotbal a kriket. \n\nVe Spanish Townu se narodila zpěvačka Grace Jones. \n"}
{"id": "1545726", "url": "https://cs.wikipedia.org/wiki?curid=1545726", "title": "WandaVision", "text": "WandaVision\n\nWandaVision je připravovaný americký televizní seriál, natočený na motivy postav z komiksů vydavatelství Marvel Comics. Autorkou seriálu, který je součástí franšízy a fikčního světa Marvel Cinematic Universe, je Jac Schaefferová. Objednání pořadu oznámily společnosti The Walt Disney Company a Marvel Studios 12. dubna 2019. Seriál má být uveden na službě Disney+ v prosinci 2020, vzniknout má šest dílů.\n\nWanda Maximoff se vyrovnává s dopadem událostí, které byly zobrazeny ve filmu \"\".\n\n\n"}
{"id": "1545727", "url": "https://cs.wikipedia.org/wiki?curid=1545727", "title": "Kostel svatého Petra a Pavla (Petrovice, okres Příbram)", "text": "Kostel svatého Petra a Pavla (Petrovice, okres Příbram)\n\nFarní kostel svatého Petra a Pavla je jednou z hlavních dominant Petrovic u Sedlčan.\n\nPrvní doložené zprávy o osadě Petrovice jsou z roku 1219. Písemné zmínky o farním kostele sv. Petra a Pavla pocházejí z roku 1350. Gotický kostel, jen s malou věžičkou obklopený hřbitovem, stál na tomto místě s velkou pravděpodobností již koncem 12. století. Jeho tehdejší podobu dnes připomíná křížová klenba presbytáře a kamenný hrotitý portál bočního vchodu. V 15. století došlo i v Petrovicích ke změnám, které s sebou přineslo husitství. Farnost spravovali husitští a později utrakvističtí kněží.\n\nRoku 1650 se stali majiteli petrovického panství jezuité. Byla postavena nová fara a roku 1711 obnovena katolická farnost. Jezuité nechali malý zchátralý kostel v roce 1721 přestavět v barokním stylu. Z jeho barokního vybavení tam lze vidět křtitelnici, sochu ukřižovaného Ježíše Krista, sochu Jana Nepomuckého, barokní varhany, mramorové kropěnky a dvě náhrobní desky zesnulých jezuitů.\n\nV 19. století došlo ke změnám v jeho barokním vybavení. Nad sakristií byla postavena oratoř, nová kazatelna byla umístěna pod vítězný oblouk a barokní postranní oltáře nahrazeny oltáři se sochami Panny Marie Lurdské a Nejsvětějšího Srdce Ježíšova. Okna dostala výplně s vitrážovými obrazy a v roce 1888 byl hřbitov, který od počátku kostel obklopoval, přemístěn mimo zástavbu obce. Mobiliář kostela doplnily nové sochy a obrazy křížové cesty.\n\nSoučasný hlavní oltář je kopií původního barokního oltáře, který téměř celý shořel v roce 1934 při požáru v presbytáři. V jeho horní části je malý obraz sv. Martina a pod ním velký oltářní obraz sv. Petra a Pavla, který namaloval akademický malíř Alois Bílek, rodák ze Skoupého. Okraje oltáře zdobí sochy patronů kostela. Z této doby je i nástropní obraz akademického malíře Františka Fišera Andělé klanící se Ježíši Spasiteli v podobě IHS. Výzdobu kostela doplnily obrazy Ježíš a Samařanka a Legenda o sv. Anežce. Sloupy pod kruchtou zdobí sochy sv. Václava a sv. Jana Nepomuckého.\n\nV 60. letech 20. století byla v prostoře Božího hrobu postavena skála se soškou Panny Marie Lurdské. V kostele jsou z té doby nové lavice a na postranním oltáři socha Neposkvrněného Srdce Panny Marie.\n\nPo roce 1989 byla provedena generální oprava věže a nosných konstrukcí kostela. Do nové podlahy jeho lodi bylo zavedeno elektrické vytápění. Po rekonstrukci v roce 2014 barokní varhany opět slouží svému účelu. V kostele je umístěna restaurovaná socha sv. Václava, kterou na sloupu před kostelem nahradila její kopie. U bývalé hřbitovní zdi stojí kaplička sv. Jana Nepomuckého.\n\nPo celkové barokní přestavbě kostela byly roku 1779 do nové zvonice zavěšeny renesanční zvony \"Petr\" z roku 1532 a \"Pavel\" z roku 1522, v malé vížce byl malý blíže neurčený zvonek. V průběhu 19. století byly ve velké věži dva velké a dva menší zvony. Zvon Pavel byl v roce 1861 přelit a nově vysvěcen.\n\nZa první světové války byly zvony rekvírovány. I když rakouská vláda slíbila ušetřit zvony historické ceny, byl zvon Petr také odvezen. Zůstal jen malý „umíráček“. Po 1. světové válce bylo ustanoveno Komité pro zřízení nových zvonů. Ze sbírek a darů byly pořízeny do roku 1925 velké zvony Pavel a Petr.\n\nPo 25 letech čekal zvony stejný osud. Zvonice ve věži opět zela prázdnotou. Zůstal jen jeden malý zvonek. V roce 1966 byly vypůjčeny z Liběchova u Mělníka dva zvony do velké věže.\n\nPo roce 1989 obecní zastupitelstvo společně s P. Bartákem začalo usilovat o zřízení nových zvonů. Snaha byla korunována úspěchem a 25. června mohl biskup Jaroslav Škarvada posvětit tři nové petrovické zvony se jmény sv. Petr, sv. Pavel a sv. Martin, které odlila firma Dytrych z Brodku u Přerova. V malé věži je zavěšen zvon „umíráček“. Vypůjčené zvony byly do kostela v Liběchově vráceny.\n\n"}
{"id": "1545731", "url": "https://cs.wikipedia.org/wiki?curid=1545731", "title": "Cerkev Nanebevstoupení Páně", "text": "Cerkev Nanebevstoupení Páně\n\nCerkev Nanebevstoupení Páně (ukrajinsky: \"Вознесенська церква\") je dřevěná pravoslavná cerkev v Jasině v Zakarparské Ukrajině v okrese Rachov. Na severní straně u cerkve stojí dřevěná zvonice z roku 1813.\n\nJe spoluužívána Ukrajinskou pravoslavnou církví (Moskevský patriarchát) a Rusínskou řeckokatolickou církví.\n\nCerkev je zařazena na seznamu památek UNESCO\n\nPodle pověsti na místě v Jasině zanechal pastýř Ivan Struk své stádo ovcí, které nemohl převést přes průsmyk. Zastihla jej rychle nastupující zima. Narychlo pozastavil ohradu a sám se vydal domů. Na jaře se vrátil na místo, kde zanechal ovce. K jeho překvapení všechny ovce byly naživu. V údolí založil vesnici Jasina a z vděčnosti postavil dřevěnou kapli. Cerkev byla postavena v roce 1824. Také je nazývána Strukivský chrám.\n\nCerkev je od 19. století velmi populární. Byla velmi často fotografována a její fotografie publikovány v časopisech, knihách a brožurách. Byla vydána v roce 1939 na poštovní známce. Mnoho zakarpatských umělců se věnovalo ztvárnění této umělecké památky.\n\nDne 21. června 2013 na 37. zasedání Výboru pro světové dědictví UNESCO, které se konalo v Kambodži, byla cerkev Nanebevstoupení Páně včetně s dalšími dřevěnými cerkvemi v karpatském regionu v Polsku a na Ukrajině zařazeny na seznam světového dědictví UNESCO.\n\nCerkev je \"huculský typ\", roubená stavba pěti věžových srubů s dominantní střední části na půdorysu kříže. Stavba je tvořena pěti dřevěnými roubenými sruby, které mají čtvercový půdorys, centrální srub je zakončen osmibokou jehlanovou střechou. Boční užší sruby jsou zastřešeny sedlovými střechami s malými věžičkami nad štíty. Části stavby, střechy jsou pokryty šindelem. Okolo srubů je je postavena obvodová stříška položena na vyřezávaných trámech (krakorcích). V devadesátých letech 20. století byla k západnímu srubu přistavena přístavba. V roce 2006 byla obnovena střešní krytina.\nV interiéru se dochoval vyřezávaný ikonostas z 18. století a gonfalon z počátku 19. století.\n\nDřevěná dvoupatrová zvonice byla postavena v roce 1813 na jiném místě v Jasenici, v roce 1895 byla přestěhována na současné místo. Je jedenáct metrů vysoká postavena ze smrkových trámů. Přízemní patro je roubené na čtvercovém půdorysu s obvodovou pultovou střechou bez podpěr. Horní zvonová část je rámová, osmiboká, horizontálně ji dělí dvě přesahující okapové stříšky. Zvonice je zakončena nízkou jehlanovou střechou, krytou šindelem. Ve zvonici jsou zavěšeny tři zvony. V roce 1971 byla restaurována.\n\n"}
{"id": "1545732", "url": "https://cs.wikipedia.org/wiki?curid=1545732", "title": "Leopold Kohn", "text": "Leopold Kohn\n\nLeopold Kohn (8. dubna 1838, Světlá nad Sázavou – 23. října 1901 Mimoň) byl básník píšící česky pod pseudonymem Světelský. \n\nLeopoldův otec Eliáš Kohn byl zemědělec a nájemce vinopalny ve Světlé nad Sázavou. V roce 1840 se rodina odstěhovala do Nové Vsi u Světlé. Leopold navštěvoval školu v Heřmanově Městci. Absolvoval židovské gymnázium v Německém Brodě (1851–1855) a pokračoval ve studiích filozofie na univerzitě v Praze. Pro hmotné nesnáze se však musel vzdát studií, byl po nějaký čas vychovatelem a nakonec se věnoval zemědělství. V roce 1869 se oženil a usadil se jako nájemce velkostatku ve Vlkanči. Narodilo se mu sedm dcer. Po roce 1880 se odstěhoval do Mimoně u České Lípy, kde si pronajal zemědělský dvůr s lihovarem o rozloze 231 ha. Zemřel v roce 1901 a byl pohřben na dnes již zaniklém židovském hřbitově v České Lípě.\n\n\"Leopold Kohn byl stoupencem českožidovského hnutí a patřil mezi propagátory myšlenky, že se mají židé i přes silnou germanizaci z dob Josefa II. a jeho následovníků přidat k národnímu obrození malého národa. Své cítění dával najevo především ve svých básních, otištěných v časopise Rodinná kronika a v Národních listech pod pseudonymem Světelský. Nejznámější se staly jeho básně \"Vy a my\" či \"Jordán a Vltava\". Obsahem těchto básní je hledání cesty mezi českou a židovskou identitou.\"\n"}
{"id": "1545734", "url": "https://cs.wikipedia.org/wiki?curid=1545734", "title": "1928 ve fotografii", "text": "1928 ve fotografii\n\nTento článek obsahuje významné fotografické události v roce 1928.\n\n\nKarl Blossfeldt vydal v Berlíně knihu nazvanou \"Pratvary umění\", ve které bylo více než sto makrofotografií květů, listů a jiných částí rostlin. Chtěl ukázat, že umění má vždy předobraz v přírodě, z níž vyšlo nejen umění, ale i sám člověk.\n\n\n"}
{"id": "1545735", "url": "https://cs.wikipedia.org/wiki?curid=1545735", "title": "Iratoșu", "text": "Iratoșu\n\nIratoșu () je rumunská obec v župě Arad. Žije zde obyvatel. V roce 2011 se 45% obyvatel hlásilo k maďarské národnosti. Obec leží na západě Rumunska a její území sousedí s Maďarskem. Skládá se ze tří částí.\n\n"}
{"id": "1545737", "url": "https://cs.wikipedia.org/wiki?curid=1545737", "title": "Tituly a vyznamenání Farúka I.", "text": "Tituly a vyznamenání Farúka I.\n\nFarúk I., egyptský a súdánský král, obdržel během svého života řadu vyznamenání a titulů. Během své vlády v období od 28. dubna 1936 do 26. července 1952 byl nejvyšším představitelem egyptských řádů.\n\n\nJeho plný titul byl \"\"Jeho Veličenstvo Farúk I., z milosti Boží, král Egypta a Súdánu, vládce Núbie, Kordofánu a Darfúru.\"\"\n\nV období od 28. dubna 1936 do 26. července 1952 byl nejvyšším představitelem egyptských řádů.\n\n\n\n"}
{"id": "1545738", "url": "https://cs.wikipedia.org/wiki?curid=1545738", "title": "Korea Open 2019", "text": "Korea Open 2019\n\nKorea Open 2019, oficiálním názvem KEB Hana Bank Korea Open 2019, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Probíhal mezi 16. až 22. zářím 2019 v jihokorejské metropoli Soulu jako šestnáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se po odhlášení Sakkariové pro zranění zápěstí stala třicátá devátá tenistka světa Jekatěrina Alexandrovová z Ruska. Jako poslední přímá účastnice do dvouhry nastoupila 110. hráčka žebříčku Belgičanka Ysaline Bonaventureová.\n\nPremiérový titul na okruhu WTA Tour ve dvouhře vybojovala Češka Karolína Muchová, jež se posunula na nové kariérní maximum, 37. příčku žebříčku. Čtyřhru vyhrála dvojice španělsko-německá dvojice Lara Arruabarrenová a Tatjana Mariová, jejíž členky získaly druhou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila pod žebříčkovou ochranou:\n\nNásledující hráčka obdržela zvláštní výjimku:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastné poražené:\n\nNásledující páry obdržely divokou kartu do hlavní soutěže:\n\n\n\n"}
{"id": "1545740", "url": "https://cs.wikipedia.org/wiki?curid=1545740", "title": "Neil Tennant", "text": "Neil Tennant\n\nNeil Francis Tennant (* 10. července 1954) je anglický hudebník, zpěvák, skladatel, hudební novinář a spoluzakladatel synth-popového dua Pet Shop Boys, které vytvořil s Chrisem Lowem v roce 1981. Byl také novinářem pro \"Smash Hits\" a byl asistentem redaktora časopisu v polovině 80. let. Tennant jako dítě navštěvoval gymnázium sv. Cuthberta, katolickou školu všech chlapců v Newcastle Upon Tyne. Tennantovy písně „This Must Be The Place I Waited Years To Leave“ a „It's A Sin“ odkazují na jeho raný život v katolické škole a na přísnou výchovu. Tennant je otevřený gay a přiznal svou sexualitu v rozhovoru z roku 1994 v časopise \"Attitude.\" Ve \"Smash Hits\" mu vznikla příležitost odjet do New Yorku, aby pohovořil s The Police. Zatímco byl v New Yorku, Tennant uspořádal setkání s Bobbym Orlandem, producentem, kterého obdivoval jak on, tak i Lowe. Tennant zmínil, že ve svém volném čase píše písně, a Orlando souhlasil, že si s ním a Lowe nahraje nějaké skladby. Orlando následně produkoval první singl Pet Shop Boys, „West End Girls“.\n"}
{"id": "1545742", "url": "https://cs.wikipedia.org/wiki?curid=1545742", "title": "Les Monthairons", "text": "Les Monthairons\n\nLes Monthairons je francouzská obec v departementu Meuse v regionu Grand Est. Žije zde obyvatel.\n\n\n"}
{"id": "1545743", "url": "https://cs.wikipedia.org/wiki?curid=1545743", "title": "1927 ve fotografii", "text": "1927 ve fotografii\n\nTento článek obsahuje významné fotografické události v roce 1927.\n\n\n\n\n\n"}
{"id": "1545745", "url": "https://cs.wikipedia.org/wiki?curid=1545745", "title": "Nanaimo", "text": "Nanaimo\n\nNanaimo je město v kanadské provincii Britská Kolumbie. Žije v něm okolo 90 000 obyvatel. Nachází se na ostrově Vancouver na pobřeží průlivu Strait of Georgia 55 km od Vancouveru. \n\nNanaimo bylo založeno v roce 1849 jako obchodní stanice Společnosti Hudsonova zálivu a jeho název vznikl zkomolením původního indiánského jména „Snuneymuxw“. Roku 1878 bylo povýšeno na město. Rozvoj města je spojen s těžbou černého uhlí. Za prací sem přicházelo mnoho Číňanů, původní čínská čtvrť byla zničena požárem v roce 1960.\n\nNanaimo je významným obchodním přístavem, po druhé světové válce došlo k útlumu hornictví a hlavními odvětími hospodářství se staly dřevařství, zemědělství a rybolov, rozvíjejí se také moderní technologie a turistický ruch. Sídlí zde Vancouver Island University.\n\nMěsto má středozemní podnebí s mírnými zimami a suchými léty. V centru Nanaima se nachází ptačí rezervace Buttertubs Marsh. Historickými památkami jsou přístavní pevnost z roku 1853 a park s domorodými petroglyfy. Každoročně v červenci se koná mořský festival se závodem člunů.\n\nPodle města je pojmenován nepečený zákusek Nanaimo bar, který patří ke kanadským národním jídlům.\n\n\n"}
{"id": "1545746", "url": "https://cs.wikipedia.org/wiki?curid=1545746", "title": "Velké Opatovice (nádraží)", "text": "Velké Opatovice (nádraží)\n\nVelké Opatovice je železniční stanice ve východní části města Velké Opatovice v okrese Blansko v Jihomoravském kraji nedaleko řeky Jevíčky. Leží na neelektrizované jednokolejné tratích 017 a 262. Přibližně 500 metrů západně od stanice je umístěno městské autobusové nádraží.\n\nStanice byla vybudována jakožto součást odbočné trati společnosti \"Moravská západní dráha\" (\"MWB\") do Velkých Opatovic, nádraží zde vzniklo jako koncová stanice, vyvedené z Chornic. Tudy procházela hlavní trasa dráhy spojující Třebovice v Čechách, kde se trať napojovala na existující železnici do Ostravy a Krakova, a Prostějov s možnými směry jízdy na Brno, či na Olomouc. Nádraží bylo vystavěno dle typizovaného stavebního vzoru. Pravidelný provoz mezi Prostějovem a Třebovicemi i na odbočné trati byl zahájen 1. září 1889.\n\n18. května 1908 otevřela společnost \"Místní dráha Velké Opatovice-Skalice nad Svitavou\" trať do Boskovic s napojením na hlavní trať mezi Brnem a Českou Třebovou v nedaleké Skalici nad Svitavou. Po zestátnění některých soukromých společností po roce 1925 pak správu trati přebraly Československé státní dráhy.\n\nVe druhé polovině 20. století byla z důvodu zvýšení přepravní kapacity byla původní budova stanice nahrazena novostavbou\n\nNachází se zde dvě nekrytá jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1545750", "url": "https://cs.wikipedia.org/wiki?curid=1545750", "title": "Guangzhou International Women's Open 2019 – ženská čtyřhra", "text": "Guangzhou International Women's Open 2019 – ženská čtyřhra\n\nŽenská čtyřhra Guangzhou International Women's Open 2019 probíhala ve druhé polovině září 2019. Do deblové soutěže kantonského tenisového turnaje hraného na tvrdém povrchu nastoupilo šestnáct dvojic. Obhájcem titulu byl australský pár Monique Adamczaková a Jessica Mooreová, jehož členky nestartovaly společně. Adamczaková se rozhodla zúčastnit paralelně hraného Toray Pan Pacific Open 2019 v Ósace. Spoluhráčkou Mooreové se stala Dalila Jakupovićová, s níž skončila v úvodním kole na raketách Guarachové s Olmosovou.\n\nVítězem se stal čísnko-německý pár Pcheng Šuaj a Laura Siegemundová, který ve finále zdolal chilsko-mexickou dvojici Alexa Guarachiová a Giuliana Olmosová po hladkém dvousetovém průběhu 6–2 a 6–1. Obě šampionky si do žebříčku WTA připsaly 280 bodů a získaly debutovou společnou trofej. Šuaj, která v Kantonu triumfovala počtvrté, vybojovala dvacátý třetí deblový titul na okruhu WTA Tour a pro Siegemundovou to bylo páté takové turnajové vítězství.\n\n"}
{"id": "1545751", "url": "https://cs.wikipedia.org/wiki?curid=1545751", "title": "1926 ve fotografii", "text": "1926 ve fotografii\n\nTento článek obsahuje významné fotografické události v roce 1926.\n\n\n\n"}
{"id": "1545753", "url": "https://cs.wikipedia.org/wiki?curid=1545753", "title": "František Šašek", "text": "František Šašek\n\nFrantišek Šašek (19. února 1903, Praha – 1. května 1995, Praha) byl český pedagog, hudebník, divadelní ochotník, sběratel lidových písní, malíř a karikaturista.\n\nJeho rodiče, Anna a František Šaškovi, pocházeli z jižních Čech. Otec byl krejčí a při práci v dílně naučil svého syna zpívat mnoho národních lidových písní. Když byly malému Františkovi čtyři roky, otec mu zemřel a jeho matka pak si pak vzala Vojtěcha, bratra svého zesnulého manžela, který také ovlivnil kladný vztah malého Františka k hudbě a zpěvu.\n\nPo úspěšném absolvování základní školní docházky studoval František Šašek v Praze na učitelském ústavu pro odborné učitele. Jako hlavní předměty, které též později vyučoval, si zvolil zpěv, kreslení a tělocvik, v nichž osvědčil své hudební, výtvarné a pohybové nadání, později si k těmto předmětům přibral ještě německý jazyk.\nPrvní učitelské místo dostal František Šašek ve Velkých Popovicích. Do podhůří Orlických hor se dostal poprvé s dětmi v rámci jejich prázdninového pobytu v Jablonném nad Orlicí. Protože nemohl sehnat učitelské místo v Praze ani v bezprostředním okolí, poohlédl se po práci na Žamberecku, kde se mu zalíbilo. V září roku 1923 dostal nabídku jít učit přímo do Žamberka, čtvrtou třídu obecné školy. Děti, které měl tenkrát vyučovat, byly tedy jen o deset let mladší než on, a proto si navzájem velice rozuměli. Mladý nadšený učitel Šašek se jim věnoval nejen v pracovní době v rámci školy, ale také o sobotách a nedělích, kdy pro ně obětoval spoustu svého volného času. Pořádal pro ně výlety do okolí a nejrůznější sportovní i jiné akce, přičemž kladl důraz na rozvoj jejich estetického a sportovního nadání. V průběhu dvacátých a třicátých let vystřídal, jak bylo v té době obvyklé, několik škol v blízkém okolí Žamberka. Ve školním roce 1925–1926 tak vyučoval na menšinové škole v nedalekém Lanškrouně. Poté se vrátil na čas do Žamberka, kde se 29. června 1929 oženil s Marií Jirešovou. Záhy ovšem opět změnil své učitelské působiště a přesunul se do nedalekého Klášterce nad Orlicí. Zde působil od roku 1928 jako zatímní odborný učitel, od roku 1931 byl jmenován definitivním odborným učitelem. Tím zajistil pevnější existenci nejen sobě, ale i své čerstvě tříčlenné rodině – v tomtéž roce se totiž narodil jeho syn Jiří Šašek. Ani v Klášterci se však Šašek dlouho nezdržel a v roce 1933 odchází i s rodinou do tehdejšího Kyšperka. Odtud se po třech letech opět vrací do Žamberka, kde se mu v roce 1937 narodila dcera Eva a zde již zůstal.\n\n\n"}
{"id": "1545755", "url": "https://cs.wikipedia.org/wiki?curid=1545755", "title": "Pârscov", "text": "Pârscov\n\nPârscov je rumunská obec v župě Buzău. Žije zde obyvatel. Obec se skládá z dvanácti částí.\n\n\n"}
{"id": "1545756", "url": "https://cs.wikipedia.org/wiki?curid=1545756", "title": "Kynšperk nad Ohří (nádraží)", "text": "Kynšperk nad Ohří (nádraží)\n\nKynšperk nad Ohří (v němčině Königsberg) je železniční stanice v severozápadní části města Kynšperk nad Ohří v okrese Sokolov ve Karlovarském kraji ležící nedaleko soutoku řeky Ohře. Leží na elektrizované dvoukolejné trati 140 (25 kV, 50 Hz AC).\n\nStaniční budova zde byla zbudována v rámci budování trati z Chomutova do Chebu, čímž došlo k napojení dalších hnědouhelných důlních oblastí, včetně těch v sokolovské pánvi. Výstavbu a provoz trati financovala a provozovala soukromá společnost Buštěhradská dráha. První vlak projel nádražím 25. června 1870, pravidelný provoz byl zahájen 19. září téhož roku. Spolu s nádražím zde vyrostly též provozní nádražní budovy. Autorem univerzalizované podoby stanic byl vrchní projektant \"BEB\" Ing. arch. Josef Chvála.\n\nPo zestátnění všech soukromých společností v Rakousku-Uhersku roce 1908 obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy. Elektrická trakční soustava sem byla dovedena 1. srpna 1968.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště.\n\n\n"}
{"id": "1545764", "url": "https://cs.wikipedia.org/wiki?curid=1545764", "title": "Zhengzhou Open 2019 – ženská čtyřhra", "text": "Zhengzhou Open 2019 – ženská čtyřhra\n\nŽenská čtyřhra Zhengzhou Open 2019 probíhala v první polovině září 2019. Do deblové soutěže čengčouského tenisového turnaje hraného na tvrdém povrchu nastoupilo šestnáct dvojic. Obhájcem titulu byl čínský pár Tuan Jing-jing a Wang Ja-fan, jehož členky nestartovaly společně. Wangová se rozhodla zúčastnit paralelně hraného Jiangxi Open v Nan-čchangu Spoluhráčkou Tuanové se stala Čeng Saj-saj, s níž skončila v úvodním kole na raketách Pattinamy Kerkhoveové a Schoofsové.\n\nVítězem se stal nejvýše nasazený, americko-český pár Nicole Melicharová a Květa Peschkeová, který ve finále zdolal belgicko-slovinskou dvojici Yanina Wickmayerová a Tamara Zidanšeková po dvousetovém průběhu 6–1 a 7–6. Obě šampionky si do žebříčku WTA připsaly 470 bodů a získaly pátou společnou trofej, respektive třetí v probíhající sezóně. 44letá Peschkeová vybojovala třicátý čtvrtý deblový titul na okruhu WTA Tour a pro 26letou Melicharovou to bylo šesté takové turnajové vítězství. Finále bylo pro déšť odehráno v hale. \n\n"}
{"id": "1545784", "url": "https://cs.wikipedia.org/wiki?curid=1545784", "title": "Pánuco", "text": "Pánuco\n\nPánuco je řeka v Mexiku. Je dlouhá 120 km pod svým názvem a 510 km od pramene k ústí. Má průměrný průtok 481 m³/s a její povodí má rozlohu 84 956 km². Zdrojnicemi jsou řeky Moctezuma a Tampaón, nejdelším přítokem je Tamesí. Do jejího povodí patří i Údolí Mexika. Pánuco protéká státy México, Hidalgo, Querétaro, San Luis Potosí, Tamaulipas a Veracruz. Na dolním toku leží úrodný kraj Huasteca a říční voda je využívána k zavlažování polí. Vlévá se do Mexického zálivu u města Tampico. Posledních 15 kilometrů je splavných. V roce 1988 byl nedaleko ústí řeky otevřen most Puente Tampico, dlouhý 1543 metrů. V řece žije 111 druhů ryb. \n"}
{"id": "1545785", "url": "https://cs.wikipedia.org/wiki?curid=1545785", "title": "Alexej Mordašov", "text": "Alexej Mordašov\n\nAlexej Mordašov (* 26. září 1965, Čerepovec) je ruský miliardář a podnikatel, který zaujímá čtvrté místo v ruském žebříčku Forbes v roce 2019.Mordašov se od začátku kariéry soustředil na metalurgii – ve firmě Severstal, která je primárním zdrojem jeho majetku, působil 19 let jako výkonný ředitel, v roce 2015 však ze svého postu odstoupil a zůstal pouze většinovým vlastníkem tohoto ocelárenského gigantu. Dále působí jako předseda představenstva ve firmě Power machines a.s., člen představenstva společnosti Nord Gold NV a předseda představenstva Sveza. Výše jeho majetku v roce 2019 je odhadovaná na 20,5 miliardy dolarů.\n\nMordašov se narodil v ruském městě Čerepovec, kde také prožil velkou část svého života. Jeho otec Alexander Mordašov pracoval v ČMK (Čeljabinský metalurgický kombinát) jako elektrotechnik. Stejně tak jeho matka Maria. Mladý Alexej prožil studijní léta  v Leningradě (dnešní Petrohrad), kde dokončil Leningradský inženýrsko-hospodářský institut.\n\nAlexej Mordašov je rozvedený. Je otcem šesti dětí ze tří manželství.\n\nPo dokončení studia v počátečním období privatizace se vrátil do rodného města a začal pracovat v ČMK. Díky dobrým vztahům s generálním ředitelem ČMK, Jurijem Lipukhinem, se již do čtyř let stal ředitelem finančního a ekonomického oddělení. Zároveň založil dceřinou společnost Severstal-invest, ve které 24 % akcií patřilo Severstalu a 76 % Mordašovovi, díky čemuž se stal generálním ředitelem a vlastníkem Severstalu. \n\nJako generální ředitel společnosti Severstal začal Mordašov reformovat závod. Přivedl nové odborníky, zbavil se zátěže neziskových podniků, snížil počet zaměstnanců z 50 na 37 tisíc lidí, otevřel nové moderní linky. Začal také více sledovat poptávku světového trhu. \n\nV prosinci 2004 koupil Severstal ocelářský závod Ford's Rouge Industries lnc. Steel Mill, který zachránil před bankrotem a především mu pomohl opět získat silnou pozici v tomto odvětví. Dále byl koupen automobilový závod v Uljanovsku, závod Izhora v Petrohradě a další. \n\nV únoru roku 2019 se Mordašov rozhodl ke koupi sítě hypermarketů Lenta. Důvodem k tomuto kroku je podle něj vzrůstající potenciál maloobchodního prodeje v Rusku. „Obchodní model Lenty umožňuje společnosti v budoucnu vytěžit maximum z globálního trendu Omnichannel, tj. smazání hranice mezi online nákupy a tradičními obchody\", vysvětlil Severgroup.\n\nV roce 2007 se stal vlastníkem podílu v německé cestovní společnosti TUI Group, který v roce 2014 čítal asi 25 %.\n\nV roce 2013 koupil 50% podíl v Tele2 Russia, v té době 4. největší mobilní operátor v Rusku. \n\n\n\n\n\n\n\n\n\n\n\n\n"}
{"id": "1545786", "url": "https://cs.wikipedia.org/wiki?curid=1545786", "title": "Seznam členů Megadeth", "text": "Seznam členů Megadeth\n\nMegadeth je americká thrasmetalová kapela, která vznikla v roce 1983 v Los Angeles. Založil ji Dave Mustaine (bývalý člen skupiny Metallica, ze které byl kvůli alkoholismu vyhozen) spolu s baskytaristou Davidem Ellefsonem, kytaristou Gregem Handevidtem a bubeníkem Dijonem Carruthersem. Skupina v průběhu let několikrát měnila složení; jediným nepřetržitým členem (nepočítaje přerušení činnosti skupiny v letech 2002–2004) je Dave Mustaine. \n\n"}
{"id": "1545787", "url": "https://cs.wikipedia.org/wiki?curid=1545787", "title": "Ighiu", "text": "Ighiu\n\nIghiu je rumunská obec v župě Alba. Žije zde obyvatel. Obec se skládá z pěti částí.\n\n\n"}
{"id": "1545788", "url": "https://cs.wikipedia.org/wiki?curid=1545788", "title": "Concangis", "text": "Concangis\n\nConcangis byla pomocná pevnost v římské provincii Dolní Británie (\"Britannia Inferior\"). Její ruiny se nacházejí ve městě Chester-le-Street v hrabství Durham v  Anglii a jsou známé i jako římská pevnost Chester-le-Street. Nachází se 10 km na sever od Durhamu a 13 km jižně od města Newcastle upon Tyne. \nPojmenování \"Concangis\" je keltského původu, pravděpodobně odvozené od kořene \"* concos / * cancos s\" významem \"kůň\". Alternativní název zní též Concangium.\n\nŘímská pevnost Concangis leží na východ od pevností Longovicium (ve vesnici Lanchester) a Vindomora (Ebchester) 13 km na jih od pevnosti Pons Aelius (Newcastle upon Tyne). Na západ od ní běžela důležitá římská silnice Dere Street, která spojovala pevnosti v  blízkosti Hadriánova valu a pokračovala na jih do pevnosti Eboracum (York). Poblíž vedla i starověká silnice Cade's Road, pravděpodobně od pevnosti Eboracum k pevnosti Pons Aelius. \nPevnost Concangis mohla být se silnicí Dere Street spojena také přes odbočku směřující na západ do pevnosti Longovicium, ale to dosud nebylo potvrzeno. Objevené zdivo, snad zbytek mostu přes Cong Burn, naznačuje, že zde stál most, který umožňoval dostat se do pevnosti Vindomora (Ebchester) na západ. \n\nPevnost vybudovali na vysokém útesu, díky němuž měla výhled do údolí řeky Wear na východ a na tok Cong Burn na sever, tedy ve strategicky příhodné poloze. Cesta na sever k pevnosti Pons Aelius procházela blízko pevnosti směrem na západ, takže i provoz na ní bylo snadné sledovat. \nPevnost zabírala zhruba šest a půl akru a byla postavena nejprve ze dřeva (pravděpodobně v 70. letech 1. století našeho letopočtu) legií Legio VIIII Hispana (devátou hispánskou), a později z  kamene legií Legio II Augusta (druhou Augustovou), pravděpodobně na začátku 2. století, (jinde se také uvádí rok 216) ve stejné době, kdy se stavěl Hadriánův val, který také zčásti postavila druhá legie.\n\nNalezený nápis svědčí o tom, že pevnost postavila nebo přestavěla druhá Augustova legie, ale jako obvykle z  toho ještě nevyplývá, která posádka ji hájila, protože pevnosti stavěli legionáři, ale potom v  nich působily pomocné sbory,auxilia. Neúplný nápis zmiňuje Alae Antoninae, která možná zajišťovala rutinní hlídky a opravy akvaduktu a latrín. Špatný stav nápisu znemožňuje přesnou identifikaci jednotky, ale na základě nálezů v okolí a jednotek s podobnými jmény lze odvodit, že šlo o  Ala Secundae Asturum Antoniniana. Tato jednotka se zúčastnila kampaně císaře Septimia Severa v Kaledonii a byla také v jiných pevnostech, jako je například Lindum (Lincoln). K dalším úpravám pevnosti došlo ve 3. století.\n\nConcangis je uveden v dokumentu \"Notitia Dignitatum (\"jednotka \"numerus vigilum Concangiensium)\"z 4. až 5. století i ravennské Kosmografii ze 7. století. \n\nVykopávky byly provedeny v letech 1978 a 1990/1991. Velká část plochy pevnosti se nachází pod městem Chester-le-Street, takže je z ní vidět jen málo, s výjimkou hradeb či zbytku domu pro důstojníky. Tamější nálezy zahrnovaly hrnčířské výrobky, kvalitní nádobí, mince, zvířecí kosti, lis na sýr a také dlaždice s otiskem psí tlapky. Objevené oltáře patřily jak válečnému bohu Martovi a bohu slunce Apollónovi, tak keltským a germánským bohům jako Digenis a Vitiris. Počet oltářů svědčí o tom, že v pevnosti žilo mnoho veteránů. \nDva velké kameny v opěrném systému farního kostela sv. Marie a sv. Cuthberta nesou stopy po přenášení krepnami, proto pravděpodobně pocházejí z římské pevnosti.\n\nDlaždice s iniciálami NV zřejmě naznačuje, že Numeri Vigilum zde byl během 4.  století našeho letopočtu. Byl také uveden jako Praefectus Numeri Vigilum Concangios.   \nNálezy ze širšího okolí svědčí o přítomnosti civilní osady (vicus). \n"}
{"id": "1545796", "url": "https://cs.wikipedia.org/wiki?curid=1545796", "title": "Verke", "text": "Verke\n\nVerke (ukrajinsky: \"Ви́рка nebo Ве́рке, Ві́рке\", maďarsky: \"Vérke\") je řeka na Zakarpatské Ukrajině, která protéká Zakarpatskou nížinou, okresy Iršava a Berehovo a je pravým přítokem řeky Serny (povodí Dunaje). V některých pramenech je uváděná jako vodní kanál, který spojuje řeku Boržavu s řekou Latoricou.\n\nJe dlouhá 33 km, její povodí činí 179 km². Údolí je široké 100 až 300 m. V roce 1892 byla nedaleko obce Boržava na řece Boržavě postavena přehrada. Voda vytéká přes pravobřežní propust hráze Boržavy a zásobuje řeku Verke vodou. Koryto řeky bylo částečně upraveno na kanál, břehy byly vyzděny kamenem, šířka kanálu je 10 m. Sklon řeky je 0,33 m na km. Ústí do řeky Serny v nadmořské výšce 108 m. Voda je využívána pro každodenní život a hospodářské účely, zavlažuje až 40 000 ha půdy. Jednou z funkcí je zředění odpadních vod města Berehovo, vesnice Velká Bakta a dalších míst podél toku řeky.\n\nProtéká obcemi Boržava, Velká Bakta, Berehovo, Balažer, kolem obce Malá Bijhan.\n\nV městě Berehovo je zachován nejstarší kamenný most, který byl postaven v letech 1850–1853 italským mistrem Jánosem Petruskou. Klenutý most je dlouhý 43 m a byl jedním z prvních kamenných mostů na Zakarpatské Ukrajině.\n"}
{"id": "1545797", "url": "https://cs.wikipedia.org/wiki?curid=1545797", "title": "Android application package", "text": "Android application package\n\nAndroid Application Package (APK) je formát souboru balíčku, používaný operačním systémem Android pro distribuci a instalaci mobilních aplikací a middlewaru. APK je analogický s jinými softwarovými balíčky, jako je APPX v systému Microsoft Windows nebo balíček Debian v operačních systémech založených na Debianu. Aby se vytvořil soubor APK, je nejprve kompilován program pro Android, a poté jsou všechny jeho části zabaleny do jednoho kontejnerového souboru. Soubor APK obsahuje veškerý programový kód (například soubory .dex), prostředky, prostředky, certifikáty a soubor manifestu. Stejně jako v případě mnoha formátů souborů mohou mít soubory APK libovolný název za předpokladu, že název souboru končí příponou „.apk“. Soubory APK lze použít i k downgradování aplikací na starší verzi souborů.\n"}
{"id": "1545802", "url": "https://cs.wikipedia.org/wiki?curid=1545802", "title": "Lotyšská pomocná policie", "text": "Lotyšská pomocná policie\n\nLotyšská pomocná policie byla paramilitantní jednotka založená Němci během okupace Lotyšska v roce 1941. Dohlížela na Židy, zatýkala je a předávala Němcům. Zúčastnila se i jejich vyvražďování.\n\nPomocná policie měla zhruba 1 400 členů a působila především v Rize. Zúčastnila se Masakru v Rumbule, kde bylo v prosinci 1941 zavražděno 25 000 Židů.\n\n\n"}
{"id": "1545804", "url": "https://cs.wikipedia.org/wiki?curid=1545804", "title": "Zápas na Letních olympijských hrách 2004 – řecko-římský styl", "text": "Zápas na Letních olympijských hrách 2004 – řecko-římský styl\n\nPodrobné výsledky z olympijských her v zápasu řecko-římském za rok 2004.\n\n\nZápasníci byli v roce 2004 nalosování bez předchozího nasazení do skupin po třech a čtyřech. Vítězové skupin postoupili do vyřazovacích bojů – vítěz tříčlenné skupiny do čtvrtfinále a vítěz čtyřčlenné skupiny přímo do semifinále. O vítězi skupiny rozhodovaly klasifikační body a v případě shodného výsledku počet technických bodů (nikoliv poměr).\n\nve zkratce:\n\n\n\n\n\n\n\n\n\n\n\n\n"}
{"id": "1545805", "url": "https://cs.wikipedia.org/wiki?curid=1545805", "title": "Bundahišn", "text": "Bundahišn\n\nBundahišn „Prvotní stvoření“ je tradiční označení středoperské encyklopedické kompilace pojednávající především o zarathuštrické kosmogonii a kosmologii. Dílo je zachováno ve dvou redakcích: kratší a nejspíše zkomolené zvané \"Indický Bundahišn\" a rozsáhlejší a kompletnější zvané \"Velký\", \"Větší\" či \"Íránský Bundahišn\". Původní jméno textu není známo, ale je také označován jako \"Bundahišnín\" nebo \"Zand-ágáhíh\" „Vědění Zandu“. Bundahišn pravděpodobně vznikl v době vlády posledních Sasánovců, tedy v 7. století, přičemž závěrečné kapitoly 31 až 36 vznikly až po dobytí Íránu Araby.\n"}
{"id": "1545806", "url": "https://cs.wikipedia.org/wiki?curid=1545806", "title": "VSS Vintorez", "text": "VSS Vintorez\n\nVSS Vintorez (rusky: \"ВСС Винтовка Снайперская Специальная\" = puška odstřelovačská speciální, \"Винторез\" = závitník) je sovětská / ruská odhlučněná odstřelovačská puška, určená pro speciální vojenské, policejní a bezpečnostní jednotky. Zbraň byla vyvinuta počátkem 80. let v Ústředním vědecko-výzkumném ústavu přesného strojírenství (ЦНИИ Точного Машиностроения, ЦНИИ Точмаш) v Klimovsku pod vedením Petra Serdjukova (П. Сердюков). Společně se zbraní bylo vyyvinuto speciálně podzvukové střelivo ráže 9×39 mm, odstřelovačské SP-5 a průbojné SP-6.\n\nZbraň VSS Vintorez má prakticky stejnou konstrukci jako od ní odvozená bezhlučná útočná puška AS Val, liší se především pevnou pažbou a optickým zaměřovačem.\n\nVSS Vintorez je automatická puška se závěrem uzamčeným otočným závorníkem, pracující na principu odběru plynů z hlavně. Píst je spojen s nosičem závorníku a funkci Bicího mechanizmu plní přímoběžný úderník nízké hmotnosti (podobný bicí mechanismus má i Sa vz. 58). Přední část hlavně, od připojení plynového válce, má v sobě několik řad spirálovitě umístěných otvorů, kterými část spálených plynů přechází z dna drážek hlavně do integrovaného tlumiče hluku . Tlumič hluku je expanzní, s kovovými přepážkami. Plyny z hlavně jsou odvedeny do zadní části tlumiče a snížení tlaku plynů probíhá již během pohybu střely v hlavni, což zvyšuje efektivnost tlumení hluku výstřelu. Tlumič lze demontovat pro účely čištění a přepravy, střelba bez tlumiče je zakázána. Vlastní hlaveň je dlouhá 200 mm a ve skutečnosti nedosahuje ani do poloviny délky integrovaného tlumiče. Pažba a pistolová rukojeť jsou z laminovaného dřeva skeletové konstrukce, integrované do jednoho celku a podobně jako tlumič, snadno demontovatelné. Zbraň je vybavena otevřenými mířidly s nastavením do 400 metrů, primárním zaměřovačem je ale optický zaměřovač PSO-1 se záměrnou osnovou upravenou pro náboj SP-5 a SP-6 a čtyřnásobným zvětšením. Je možné použít i noční optický zaměřovač NSPU-3 se stejnou úpravou. Do zbraně lze použít zásobníky na 10 nebo na 20 nábojů . Primárním režimem střelby je střelba jednotlivými výstřely, zbraň je ale schopna i střelby dávkou. Při střelbě dávkou výrazně klesá účinnost integrovaného tlumiče hluku.\n\nDélka zbraně je 894 mm, délka hlavně je 200 mm, hmotnost s prázdným zásobníkem je 2,6 kg, s náboji a optickým zaměřovačem PSO-1 3,41 kg. Kapacita zásobníku je 10 nebo 20 nábojů. Teoretická rychlost střelby je 700 ran za minutu. Vzdálenost mířené střelby je do 400 metrů přes den a 300 metrů v noci, reálné použití se dá předpokládat na vzdálenost méně než 300 metrů (limitovaná je především vlivem větru, tvarem balistické křivky a dobou letu pomalé střely). Pro speciální operace lze rozmontovanou zbraň se dvěma zásobníky, denním zaměřovačem PSO-1 a nočním zaměřovačem NSPU-3 přepravovat v kufříku s rozměry 450 x 370 x 140 mm.\n"}
{"id": "1545809", "url": "https://cs.wikipedia.org/wiki?curid=1545809", "title": "Waluigi", "text": "Waluigi\n\nWaluigi (japonsky: ワルイージ) je fiktivní postava vystupující ve videohrách japonské firmy Nintendo. Vyskytuje se převážně ve spin-offech ságy Super Mario. Wario a Waluigi byli vytvořeni jako záporní protějšci bratrů Maria a Luigiho. Waluigiho typický znak (Γ) je převrácené L, což je znak Mariova bratra Luigiho.\n\nWaluigi je obvykle oblečen ve fialovém (až na jeho modré kalhoty) a nosí čepici s jeho charakteristickým znakem Γ.\n\nPostava Waluigiho se stala též internetovým memem.\n\n"}
{"id": "1545816", "url": "https://cs.wikipedia.org/wiki?curid=1545816", "title": "Gvozd", "text": "Gvozd\n\nGvozd () je opčina v Chorvatsku, nacházející se na západě Sisacko-moslavinské župy. V roce 2011 žilo v opčině 2 970 obyvatel, přičemž většina obyvatel byla srbské národnosti. Správním střediskem opčiny je vesnice Vrginmost.\n\nV opčině se nachází celkem 19 obydlených vesnic. Největšími vesnicemi jsou Vrginmost s 1 095 obyvateli a Slavsko Polje s 338 obyvateli, nejmenší vesnicí je Trepča, v níž žije pouze 5 stálých obyvatel.\n\nOpčinou prochází D6. Obyvatelé se zabývají především zemědělstvím, chovem hospodářských zvířat a těžbou dřeva.\n"}
{"id": "1545820", "url": "https://cs.wikipedia.org/wiki?curid=1545820", "title": "1925 ve fotografii", "text": "1925 ve fotografii\n\nTento článek obsahuje významné fotografické události v roce 1925.\n\n\n\n\n"}
{"id": "1545822", "url": "https://cs.wikipedia.org/wiki?curid=1545822", "title": "Ilovik", "text": "Ilovik\n\nIlovik () je malý ostrov v Jaderském moři v Kvarnerském zálivu. Je součástí Chorvatska, leží v Přímořsko-gorskokotarské župě, jihovýchodně od ostrova Lošinj a spadá pod opčinu města Mali Lošinj. V roce 2011 žilo na celém ostrově 85 obyvatel, všichni ve stejnojmenné vesničce na severu ostrova. Příjmy zdejších obyvatel tvoří především turismus, rybolov, zemědělství a chov ovcí.\n"}
{"id": "1545825", "url": "https://cs.wikipedia.org/wiki?curid=1545825", "title": "1924 ve fotografii", "text": "1924 ve fotografii\n\nTento článek obsahuje významné fotografické události v roce 1924.\n\n\n\n\n"}
{"id": "1545830", "url": "https://cs.wikipedia.org/wiki?curid=1545830", "title": "Lab (rozcestník)", "text": "Lab (rozcestník)\n\nLab může označovat:\n"}
{"id": "1545834", "url": "https://cs.wikipedia.org/wiki?curid=1545834", "title": "Gossypium sturtianum", "text": "Gossypium sturtianum\n\nGossypium sturtianum je rostlina z čeledi slézovitých. Je to druh bavlníku pocházející z Austrálie. Je národní květinou Severních teritorií a ve stylizované podobě se objevuje i na jejich vlajce. V roce 1961 byl v Austrálii zvolen jako květina roku.\n\nJe to dřevnatý keř dorůstající výšky 1–2 metry a podobné šířky; dožívá se kolem 10 let. Po většinu roku, nejvíce ale v pozdní zimě, jej zdobí velké, nápadně růžové, fialové nebo bílé květy s pěti korunními plátky, o průměru až 12 cm. Listy jsou při rozdrcení silně aromatické. \n\nVyrůstá v písčitých a kamenitých půdách podél vyschlých řečišť, v kaňonech, soutěskách a na skalnatých svazích. Je rostlinou dobře adaptovanou na sucho.\n"}
{"id": "1545845", "url": "https://cs.wikipedia.org/wiki?curid=1545845", "title": "Universum (časopis)", "text": "Universum (časopis)\n\nRevue UNIVERSUM je čtvrtletník České křesťanské akademie (ČKA). Časopis přináší rozhovory, eseje, analýzy, recenze, zachycuje společenské, přírodovědné a kulturní fenomény doby. \n\nZ webu ČKA lze stáhnout celá starší čísla v elektronické verzi od roku 2010 a obsah čísel vyšlých od roku 2000.\n\nPrvní číslo Universa bylo připraveno ještě před sametovou revolucí. Druhé číslo vyšlo v březnu 1991 jako revue přírodovědecké a technické sekce K.A.P, šéfredaktorem byl Karel Šprunk. K.A.P získala první větší finanční zdroje ze zahraničí ve formě účelových darů (mnichovské arcibiskupství), brzy nato i dlouhodobou finanční podporu (Ackermann-Gemeinde).\n\nV roce 1999 se z časopisu přírodovědné sekce rozvinulo ve společnou revue celé akademie; vydavatelem se stala přímo ČKA, hlavním redaktorem Josef Beránek.\n\n"}
{"id": "1545847", "url": "https://cs.wikipedia.org/wiki?curid=1545847", "title": "1923 ve fotografii", "text": "1923 ve fotografii\n\nTento článek obsahuje významné fotografické události v roce 1923.\n\n\n\n"}
{"id": "1545848", "url": "https://cs.wikipedia.org/wiki?curid=1545848", "title": "LINET", "text": "LINET\n\nLinet je česko-německá firma, která sídlí v Želevčicích nedaleko Slaného. Vyrábí hlavně nemocniční a pečovatelské lůžka s příslušenstvím, ale také speciální výrobky jako jsou porodní lůžka nebo gynekologická vyšetřovací křesla.\n\nLinet byl založen v roce 1990 skupinou 3 českých podnikatelů v čele se Zbyňkem Frolíkem a začal svou výrobu v pobořeném bývalém statku.\n\n"}
{"id": "1545852", "url": "https://cs.wikipedia.org/wiki?curid=1545852", "title": "Crazy Little Thing Called Love", "text": "Crazy Little Thing Called Love\n\nCrazy Little Thing Called Love je píseň britské rockové skupiny Queen. Původně byla vydána v roce 1979 jako singl s B stranou We Will Rock You (Velká Británie) a Spread Your Wings (USA, Kanada, Austrálie). Roku 1980 se objevila na studiovém albu \"„The Game“\" a o rok později (1981) na kompilaci \"„Greatest Hits“\". V žebříčku \"UK Singles Chart\" už v roce 1979 dosáhla druhého místa. Stala se také prvním singlem skupiny, který figuroval v americké hitparádě Billboard Hot 100, kde se umístil v roce 1980 a vydržel tam čtyři týdny. Sedm týdnů se také udržovala v popředí australského žebříčku ARIA. \n\nPíseň složil na kytaru v roce 1979 zpěvák skupiny Freddie Mercury. Rytmickou kytarou také doprovázel Queen na koncertech.\n\nPíseň napsal Mercury jako poctu Elvisovi Presleymu. Roger Taylor v rozhovoru dodal, že Mercury píseň napsal za pouhých 10 minut, zatímco ležel ve vaně v hotelu Bayerischer Hof v Mnichově. Mercury nápad na píseň vzal do studia krátce po jeho napsání a představil ho Taylorovi a Johnovi Deaconovi. Tito tři spolu se svým tehdejším novým producentem Reinholdem Mackem jej nahráli v Musicland Studios v Mnichově.\n\nVideoklip k písni byl natočen v Trillion Studios dne 22. září 1979 a režírován Dennisem De Vallanceem. Alternativní verze videa byla použita v DVD a Blu-ray vydání.\n\nQueen hráli píseň živě mezi lety 1979–1986\n\nSingl hned po vydání zaznamenal veliký úspěch a Queen se proto rozhodli uspořádat turné s názvem „\"Crazy Tour“\" speciálně k singlu. \nVždy, když se píseň hrála živě, přidala skupina rockový konec, který prodloužil původní necelé tři minuty skladby na více než pět minut. Příkladem toho je i nahrávka písně na koncertním albu \"Live ve Wembley '86\", kde píseň trvá šest minut.\nV sobotu 13. července 1985 zahráli Queen píseň na obřím charitativním koncertě Live Aid, který dohromady sledovalo přes 2 miliardy lidí. O rok později v roce 1986 ji zahráli na stejném stadionu v rámci koncertu Live at Wembley, který je zaznamenán na koncertním albu „Live at Wembley '86“. Naposledy skladba na stadionu Wembley zazněla 20. dubna 1992 během „The Freddie Mercury Tribute Concert“. Další živá vystoupení této písně jsou zaznamenány také na albech \"Queen Rock Montreal\", \"Queen on Fire – Live at the Bowl\", a \"Hungarian Rhapsody\".\n\n\nAčkoli v originální studiové nahrávce hrál Mercury na dvanácti strunnou akustickou kytaru, na koncertech používal klasickou šestistrunnou elektrickou (někdy i akustickou) kytaru, která byla během vystoupení významná pouze v úvodu písně. Potom hlavní kytarovou stopu převzal Brian May a Mercury se věnoval převážně zpěvu.\n\n"}
{"id": "1545857", "url": "https://cs.wikipedia.org/wiki?curid=1545857", "title": "Kasino Constanța", "text": "Kasino Constanța\n\nKasino Constanța, historická secesní budova kasina ze začátku 20. století, se nachází na pobřeží Černého moře v centru města Constanța. Stavba je na seznamu kulturních památek Rumunska. Budova kasina je opuštěná od roku 2000, kdy naposledy sloužila jako restaurace. V současné době je v dezolátním stavu, a proto běžně nepřístupná. Stavba čeká na rekonstrukci.\n\nPrvní budova kasina postavená roku 1880 stála několik set metrů od místa současného kasina. Budova byla celá dřevěná a zničila ji silná bouřka v roce 1891. Druhé kasino byla postaveno na místě dnešní stavby a otevřeno bylo v roce 1893 a bylo rovněž postaveno ze dřeva. V roce 1903 bylo rozhodnuto postavit moderní budovu kasina. Výstavba začala 1907 a byla dokončena roku 1910. V roce 1911 kasino dostalo hráčskou koncesi. Po otevření čelila stavba silné kritice, kritizován byl jak vzhled budovy tak údajně vysoké náklady na stavbu. Části veřejnosti vadila asymetrie budovy a také se nezamlouval secesní styl. Brzy po otevření se kasino stalo vyhledávaným místem, které přitahovalo návštěvníky až z dalekých zemí. V budově se kromě herny nacházela luxusní restaurace a bar. Pořádaly se zde plesy, promítání a také navzdory špatné akustice i divadelní představení. \n\nV průběhu první světové války, budova kasina sloužila jako lazaret červeného kříže a při ostřelování přístavu byla zasažena. Po válce byla budova opravena a dál sloužila původnímu účelu. Během druhé světové války se v budově ubytovala německá vojska. Ke konci války byla budova opět poškozena tentokrát vážněji a znovu opravena byla po skončení bojů. V poválečné době byla budova využita jako Palác kultury a později se zde nacházela restaurace.\n"}
{"id": "1545860", "url": "https://cs.wikipedia.org/wiki?curid=1545860", "title": "Varoš", "text": "Varoš\n\nVaroš je název hojně používaný v zemích bývalé Jugoslávie. Pochází z maďarského slova \"város\", znamenající město. V srbochorvatštině má slovo podobný význam. Zároveň je součástí názvů mnoha sídel:\n\n\n\n\n\n"}
{"id": "1545864", "url": "https://cs.wikipedia.org/wiki?curid=1545864", "title": "1922 ve fotografii", "text": "1922 ve fotografii\n\nTento článek obsahuje významné fotografické události v roce 1922.\n\nMan Ray experimentuje s fotogramem, který nazval rayogram, černobílým obrazem, který pořídil bez fotoaparátu položením předmětů na citlivý fotografický papír.\n\n\n\n"}
{"id": "1545868", "url": "https://cs.wikipedia.org/wiki?curid=1545868", "title": "1921 ve fotografii", "text": "1921 ve fotografii\n\nTento článek obsahuje významné fotografické události v roce 1921.\n\n\n\n\n"}
{"id": "1545875", "url": "https://cs.wikipedia.org/wiki?curid=1545875", "title": "Koopa Troopa", "text": "Koopa Troopa\n\nKoopa Troopa (japonsky: ノコノコ) je označení pro fiktivní postavy z her ze série Super Mario od japonské firmy Nintendo. Koopy Troopy jsou společně s Goombami nejběžnější nepřátelé Maria ve skákačkách z této série. Koopy Troopy jsou želvy, jejich krunýře mají různé barvy, nejčastěji však zelenou nebo červenou. Varianta Koopy Troopy, která má křídla, se nazývá Paratroopa.\n\nKoopa Troopa se poprvé objevila v arkádové hře Mario Bros. z roku 1983. Poté se objevila v mnoha dalších hrách ze série Super Mario, v některých hrách (např. New Super Mario Bros. U, Mario Kart Wii nebo Mario Party 9) byla Koopa Troopa dokonce postavou, za kterou mohl hráč hrát.\n\nKrunýř Koopy Troopy (anglicky: \"Koopa shell\") je důležitou součástí her z podsérie Mario Kart. V těchto závodních hrách jsou tyto krunýře používány ke zpomalování ostatních hráčů. V těchto hrách se vyskytují nejčastěji zelené, červené a modré krunýře.\n\n"}
{"id": "1545878", "url": "https://cs.wikipedia.org/wiki?curid=1545878", "title": "František Hrdlička (akademik)", "text": "František Hrdlička (akademik)\n\nProf. Ing. František Hrdlička, CSc. (* 1. března 1946, Cheb) je český energetik a akademik. Jeho specializací jsou energetické stroje. Po dvě volební období byl děkanem Fakulty strojní ČVUT v Praze. Je členem řady českých i mezinárodních odborných grémií.\n\nStudoval Střední školu jaderné techniky a během studia pracoval na stavbě jaderné elektrárny v Jaslovských Bohunicích. Nedostal se na Jadernou fakultu ČVUT a studoval tedy obor Energetické stroje na FS ČVUT, tématem jeho diplomové práce byl nadkritický parní kotel. V šedesátých letech na této fakultě působil jako předseda studentské akademické rady. Po dokončení studia na vysoké škole působil sedm let mimo akademickou sféru. Od roku 1976 pak působí na Ústavu energetiky FS ČVUT, v roce 2005 byl pak zvolen jejím děkanem, přičemž v této funkci strávil dvě funkční období. V současnosti je členem Akademického senátu ČVUT a Akademického senátu FS ČVUT.\n\nJe členem řady odborných grémií včetně Grantové agentury ČR, Mezinárodní energetické agentury, poradního výboru Státního úřadu pro jadernou bezpečnost či vědecké rady Asociace poskytovatelů technických informací. Je členem energetické sekce Hospodářské komory ČR. V roce 2019 se stal jedním ze dvou zástupců akademické sféry v tzv. Uhelné komisi zřízené Vládou ČR.\n\nJe zastáncem budoucího řešení české energetiky založeného na jaderných zdrojích.\n"}
{"id": "1545879", "url": "https://cs.wikipedia.org/wiki?curid=1545879", "title": "Dymkovská hračka", "text": "Dymkovská hračka\n\nDymkovská hračka je jedním z nejstarších ruských řemeslných výrobků. Figurka ve tvaru člověka nebo zvířete se vyrábí z keramiky. Je zdobená veselými barvami a jednoduchými vzory. Hračka vznikla v 15.–16. století v osadě Dymkovo nedaleko od města Vjatka (současné město Kirov).\n\nDymkovská hračka byla původně spojována se svátkem jara, kdy se vyráběly tyto hliněné píšťalky v podobě zvířat, například drůbeže, ovcí, koz nebo koňů. Při výrobě hračky byla zapojena celá rodina, společně hnětli hlínu, vyřezávali a zdobili figurku.\nV 19. století se hračka začala vyvážet za účelem prodeje například do Moskvy a Orenburgu. Za Sovětského svazu byla vynaložena velká snaha na podporu tohoto lidového řemesla.\n\nPůvodně se pro vytvarování hračky používala místní červená hlína a písek z řeky (tehdy se používal písek z řeky Vjatky). Figurka se lepí po částech, jednotlivé části hračky se dolepují pomoci tekutého červeného jílu.\nHračky se suší dva až patnáct dní, poté se vypalují při teplotě 700–900 °C a natírají se bílou temperovou barvou. Dříve byly figurky natírány temperovými barvami, které se smíchaly s vejci a kvasem a místo štětců se používaly špejle a pírka. Namalovanou figurku pak potírali rozšlehaným vejcem, které jí dodalo lesk.\nHračka je malována pestrými barvami, z nich převládá zelená, modrá, červená, žlutá a zdobí se vzory proužků, čtverečků, teček, a. j.\n\nDymkovská hračka je jedním ze symbolů Kirovské oblasti.\nDnes se motivy dymkovské hračky projevují také v návrhářství.\nDymkovské motivy byly použity při slavnostním zahájení Zimních olympijských her v roce 2014 v Soči.\n\nV roce 2011 bylo v Kirově otevřeno muzem „Dymkovská hračka: historie a současnost“.\n\n"}
{"id": "1545887", "url": "https://cs.wikipedia.org/wiki?curid=1545887", "title": "Savva Mamontov", "text": "Savva Mamontov\n\nSavva Ivanovič Mamontov (rusky Савва Иванович Мамонтов; * , Jalutorovsk, Tobolská gubernie) byl ruský průmyslník, podnikatel a mecenáš. Jde o jednoho z nejslavnějších ruských podnikatelů konce 19. století. Díky svým aktivitám byl známý pod přídomkem „Velkolepý“ nebo také „Moskevský Mediči“ (Lorenzo I. Medicejský).\n\nMamontov byl iniciátorem založení Soukromé ruské opery, podílel se na financování, vytvoření estetické koncepce a úpravě divadelních představení, které tvořili členové Mamontovského kroužku. Od roku 1899 financoval časopis „Mir iskusstva“.\n\nNarodil se v sibiřském městě Jalutovsk do bohaté kupecké rodiny a zároveň slavného rodů starověrců. Jeho otec (Ivan Fjodorovič Mamontov) se věnoval stavbě železnic a byl ředitelem Moskevsko-Jaroslavských železic. V osmi letech se rodina Mamontových přestěhoval do Moskvy. V roce 1855 nastoupil do Patrohradského hornického institutu (1854–1855). \n\nVe svých 19 letech (v roce 1860) nastupuje na právnickou fakultu Moskevské státní univerzity. Svůj čas však nevěnuje studiu zákonů, ale moskevskému divadlu. Mladý Mamontov se úspěšně hlásí do dramatického kroužku. V té době komunikuje s otcem jen prostřednictvím dopisů a s rodinou se téměř nevídá. Přes to všechno ví, že takový stav nemůže trvat dlouho a není v jeho silách dlouho svému otci odporovat. V jednom z dopisů píše Ivan Mamontov svému synu následující:\n\nBez ohledu na konflikt s otcem debutuje v roce 1862 v divadelním představení „Groza“ v roli Kudrjaši. Na premiéře v přední řadě sedí i otec Savvy. I když mělo představení úspěch, Ivan Mamontov s kariérou divadelního herce nesouhlasí.\n\nNásledně jej otec vyslal na stáž do Baku.\n\nV roce 1864 odjel do Itálie (konkrétně do Lombardie), kde se chtěl blíže obeznámit s obchodem s hedvábím. V milánském divadle následně získává angažmá a seznamuje se svou budoucí manželkou Jelizavětou Sapožnikova, dcerou moskevského kupce a obchodníka s hedvábím Grigorije Sapožnikova. Jako svadební dar dostává Savva a Jelizavěta vilu v Moskvě.\n\nPo smrti otce v roce 1869 Savvo Mamontov převzal rodinný obchod a se stal ředitelem Moskvesko-Jaroslavských železnic.\n\nFinancoval stavbu dvou železničních tratí: Doněckou uhelnou železnici (1882) a Moskevsko-Jaroslavsko-Archangelskou železnici (1898). Založil Mytiščinský vagonový závod (1897).\n\nV roce 1870 koupil od rodiny spisovatele Aksanova za 15 000 rublů usedlost Abramcevo, která se nachází blízko stanice Choťkovo Moskevsko-Jaroslavské železnice. V roce 1872 v moskevské usedlosti umělci vytvořili z iniciativy Mamontova „Mamontovský kroužek“, jehož členy byli umělec a architekt Viktor Gartman, sochař Mark Antokolskij, znalec umění Adrian Prachov, umělci Isaak Iljič Levitan, Nikolaj Nevrev, Ilja Repin, Apollinarij Vasněcov, Viktor Vasněcov, Michail Vrubel, Valentin Alexandrovič Serov, Vasilij Polenov, Konstantin Korovin. Mnohým umělcům Mamontov poskytoval finanční podporu. V letech 1870—1890 bylo Abramcevo centrem uměleckého života v Rusku.\n\nNa počátku 80. let 19. století začal přemýšlet nad velkými divadelními inscenacemi. Savva Mamontov byl první, kdo se rozhodl rozbít státní monopol v oblasti divadla poté, co 24. března 1885 Alexandr III zákonem umožnil zakládání soukromých divadel v hlavních městech. V roce 1885 se tak rozhodl založil Moskevskou soukromou ruskou operu, která zaujímala důležitou roli v rozvoji umění v Rusku. Savvo Mamontov nechtěl založit jen další operu, ale vytvořit něco absolutně nového. Zpočátku se zaměřovala na propagaci děl italských a ruských autorů. Velmi rychle však přišla změna a opera se začala soustředit výhradně na ruské autory, mezi které patřil Modest Petrovič Musorgskij, Nikolaj Andrejevič Rimskij-Korsakov, Petr Iljič Čajkovskij, Alexandr Sergejevič Dargomyžskij.\n\nPřeložil do ruštiny libretta řady oper, např. Bohéma Giacoma Pucciniho, Perníková chaloupka Engelbertа Humperdinckа.\n\nV září 1899 byl obviněn z nelegálního nakládání s penězi Moskevsko-Jaroslavských drah a následně uvězněn. Po 5 měsících v cele Savva Mamontov onemocněn tuberkulózou a kvůli požadavkům ze strany společnosti i lékařů byl propuštěn do domácího vězení. Dne 23. června začalo v Moskvě soudní líčení. Mezi obviněnými nebyl jen Savva Mamontov, ale i jeho synové – Sergej a Vselovod а bratr Nikolaj. I když byl 30. června shledán nevinným a propuštěn, všechny drážní akcie, které vlastnil, připadly státu a soukromým osobám. Kromě peněz Mamontov přišel i o reputaci, a proto už nebyl schopen pokračovat v podnikatelské činnosti.\n\nZbytek svého života (skoro 20 let) strávil v Moskvě.\n\nSavva Mamontov zemřel v březnu 1918.\n\nMěl celkem 5 dětí. Savva Mamontov nevybíral jména svých dětí podle církevního kalendáře jak bylo zvykem, ale záměrně. Sergej, Andrej, Vselovod, Věra a Aleksandra tvoří slovo „savva“.\n\n\n\n\n\n\n"}
{"id": "1545890", "url": "https://cs.wikipedia.org/wiki?curid=1545890", "title": "Tituly a vyznamenání Valentiny Těreškovové", "text": "Tituly a vyznamenání Valentiny Těreškovové\n\nValentina Těreškovová, sovětská kosmonautka, obdržela řadu sovětských i zahraničních řádů a vyznamenání. Od 16. června 1963 byla astronautkou III. třídy.\n\n\n\n\n\n\n\n\n\n"}
{"id": "1545892", "url": "https://cs.wikipedia.org/wiki?curid=1545892", "title": "Rudolf Krejčík", "text": "Rudolf Krejčík\n\nRudolf Krejčík (13. prosince 1934 Praha – červenec 2014) byl český filmař, který se specializoval na dokumentární tvorbu. Na jeho pracovní zaměření měly vliv vzpomínky na události prožité během druhé světové války a rovněž jeho vlastní empatické cítění. Svou tvorbou navíc ovlivnil Helenu Třeštíkovou, se kterou v jejích začátcích bydlel ve stejném domě na pražském Václavském náměstí, že se následně přihlásila ke studiu na Filmové a televizní fakultě Akademie múzických umění (FAMU).\n\nJeho pohřbu ve strašnickém krematoriu se 25. července 2014 vedle Třeštíkové účastila další režisérka Olga Sommerová nebo herec Josef Dvořák.\n\nKrejčíkovo dílo zahrnuje několik desátek dokumentů. Natočil kupříkladu snímek věnující se československé sportovní přehlídce Spartakiáda. Je rovněž autorem děl \"Generace bez pomníku\" či \"Seven days to remember\". Na počátku šedesátých let 20. století pro Československý armádní film režijně připravil dokument sledující činnost šesti představitelů sudetských Němců v období před a během druhé světové války, jež se následně po válce angažovaly v organizacích pomáhajících odsunutým Němcům na území Západního Německa. Pro Krátký film Praha natočil o československém pavilonu režisér Rudolf Krejčík podle svého vlastního scénáře jedenatřicetiminutový dokumentární film pojmenovaný \"Československý pavilon\". Komentářem snímek doprovodili herec Miroslav Horníček a hlasatel Richard Honzovič.\n"}
{"id": "1545893", "url": "https://cs.wikipedia.org/wiki?curid=1545893", "title": "Meteș", "text": "Meteș\n\nMeteș je rumunská obec v župě Alba. Žije zde obyvatel. Obec se skládá z dvanácti částí.\n\n\n"}
{"id": "1545894", "url": "https://cs.wikipedia.org/wiki?curid=1545894", "title": "Krápníková jeskyně", "text": "Krápníková jeskyně\n\nKrápníková jeskyně je podzemní prostor s krasovými útvary – krápníky. Na území České republiky jsou takovýmito jeskyněmi Koněpruské jeskyně, Bozkovské jeskyně, Javoříčské jeskyně či Eliščina jeskyně ze Slouspko-šošůvského systému objevená roku 1879 Václavem Sedlákem.\n"}
{"id": "1545897", "url": "https://cs.wikipedia.org/wiki?curid=1545897", "title": "Věncová hora", "text": "Věncová hora\n\nVěncová hora (německy \"Kranzlberg\") je kopec v Novohradském podhůří. Jedná se o nejvyšší vrchol podcelku Kaplická brázda. Nachází se nad vsí Štěkře na území obce Dolní Třebonín v Jihočeském kraji (okres České Budějovice). Tvoří výraznou dominantu oblasti \"Kouty\" na Českokrumlovsku, neboť se zvedá o více než 100 m nad okolní mírně zvlněnou krajinou a oproti hluboko zaříznutému údolí Vltavy na západě a severu oblasti je převýšení dokonce přes 200 m.\n\nGeologicky je Věncová hora tvořena pararulou metamorfní jednotky moldanubika, vrcholovou částí prostupuje pegmatitová žíla. Jedná se o symetrický kupovitý kopec. Svahy jsou částečně pokryty kamennou sutí. Vrchol je hrotitý se skalními výčnělky maximální výšky 1,5-2 m. 250 m severně se připojuje menší nižší vrcholek (620 m) oddělený nehlubokým sedlem. 500 m jižně je sedlem hloubky 30 m oddělena Plechatá hora (612 m). \n\nPodle nálezů několika zlomků blíže neurčené pravěké keramiky (50 m JV od trigonometrického bodu) se předpokládá, že na Věncové hoře bylo pravěké výšinné sídliště, stopy umělého opevnění zde nebyly zjištěny. Lokalita je dnes zalesněna, pouze vrcholek je holý.\nV roce 1336 daroval Menhart ze Štěkře Věncovou horu klášteru Zlatá Koruna. Poslední zlatokorunský opat Bohumír Bylanský si oblíbil Věncovou horu natolik, že si na ní nechal vystavět konírny a lovecký altán. Spojení prý obstarávala zvlášť proražená podzemní chodba, ke které z levého břehu Vltavy na protější pravý břeh vedla dřevěná lávka.\n"}
{"id": "1545900", "url": "https://cs.wikipedia.org/wiki?curid=1545900", "title": "Stimmen Festival", "text": "Stimmen Festival\n\nStimmen Festival je hudební festival, který se každoročně počínaje rokem 1994 koná ve městě Lörrach a okolních městech v hraničním trojúhelníku Německa, Francie a Švýcarska. V roce 2009 byl nominován na cenu Live Entertainment Award (LEA). Koncerty probíhají na několika místech, včetně sálu Burghof, v římském amfiteátru Augusta Raurica (Augst) a v Riehenu. Největší koncerty probíhají na náměstí v Lörrachu. Vystupují zde hudebníci různých žánrů, včetně rocku, popu, jazzu i klasické hudby. V průběhu let na festivalu vystoupili například Leonard Cohen, John Cale, Neil Young, Paul Simon a Elton John.\n"}
{"id": "1545904", "url": "https://cs.wikipedia.org/wiki?curid=1545904", "title": "Skvělí chlapi", "text": "Skvělí chlapi\n\nSkvělí chlapi (\"Wonder Boys\") je koprodukční hraný film z roku 2000, který režíroval Curtis Hanson podle stejnojmenného románu Michaela Chabona.\n\nGrady Tripp je profesorem anglické literatury na univerzitě v Pittsburghu, kde vede kurs tvůrčího psaní. Před sedmi lety vydal úspěšný román, od té doby však již novou knihu nevydal. Jednoho dne ho opustí jeho žena a zrovna se koná zahájení každoročního literárního festivalu. Do Pittsburghu za ním z New Yorku přilétá jeho editor Terry Grabtree, aby se podíval na jeho novou knihu. Geady ji však stále nemá dopsanou. Večer se oba zúčastní večírku pořádaného rektorkou univerzity Sarah Gaskell, Gradyho milenkou a jejím manželem Walterem, Gradyovým nadřízeným. V zahradě potkává svého studenta Jamese Leera, kvůli kterému se jeho život ještě více zamotá. Grady je napaden Walterovým psem a James psa zastřelí, musejí proto mrtvého psa ukrýt. O Jamese projevuje zájem Terry, protože James právě dopsal svůj první román. \n\n"}
{"id": "1545908", "url": "https://cs.wikipedia.org/wiki?curid=1545908", "title": "Jalovcové stráně nad Vrbičkou", "text": "Jalovcové stráně nad Vrbičkou\n\nJalovcové stráně nad Vrbičkou jsou přírodní památka v Doupovských horách v okrese Louny v jižní části Ústeckého kraje. Chráněné území leží severně až severozápadně od vsi Vrbička u města Vroutek. Důvodem jeho ochrany jsou výslunné bylinné porosty mezofilního až stepního charakteru, na kterých roste jalovec obecný a žije řada vzácných druhů živočihů jako je saranče vrzavá nebo kuňka obecná.\n\nAž do poloviny dvacátého století byly pozemky chráněného území využívány jako chudé pastviny a sady, díky čemuž se na nich úspěšně rozvíjela populace jalovce i další rostlinná a hmyzí společenstva. Pozdější konec hospodářského využívání vedl k zarůstání pastvin i sadů v některých místech až do stádia lesa.\n\nNa jihozápadním okraji se nachází zřícenina Lina, která je pozůstatkem panského sídla z přelomu čtrnáctého a patnáctého století.\n\nChráněné území vyhlásil pod názvem Jalovcové stráně nad Vrbičkou krajský úřad Ústeckého kraje dne 14. září 2016. Přírodní památka je v Ústředním seznamu ochrany přírody evidována pod číslem 6186. Ve správním řízení před vyhlášením se pro budoucí chráněné území užíval název Hlína u Vrbičky odvozený od blízké osady Hlína.\n\nChráněné území měří 48,5134 hektaru, nachází se v nadmořské výšce 460–553 metrů v katastrálním území Vrbička, je součástí ptačí oblasti Doupovské hory a přibližně 33 hektarů přírodní památky leží na území rozsáhlé evropsky významné lokality Doupovské hory. V jihovýchodní a severozápadní části na přírodní památku navazuje vyhlášené ochranné pásmo s rozlohou 2,02 hektaru.\n\nPřírodní památka leží ve východní části Doupovských hor tvořených třetihorními vulkanickými horninami. Druhy horniny se mění směrem od západu k východu. Pod ořkovskou hájovnou se nachází laharové uloženiny, ve střední části nefelinit a na východě pyroklastické sedimenty, které obklopovaly ostrůvek nefelinického tefritu. Jeho ložisko bylo v minulosti odtěženo. Ze zvětralin těchto hornin vznikly splachové písčité a písčitohlinité sedimenty v nivě Vrbičského potoka. V geomorfologickém členění Česka leží lokalita v celku Doupovské hory a okrsku Rohozecká vrchovina. Nejvyšší bod s nadmořskou výškou 553 metrů se nachází v západní části území.\n\nZ půdních typů v chráněném území převládá kambizem eutrofní. Pouze v nivě potoka se vyskytuje kambizem oglejená, která na hranicích území přechází v glej fluvický.\n\nV rámci Quittovy klasifikace podnebí se chráněné území nachází v mírně teplé oblasti MT3, pro kterou jsou typické průměrné teploty −3 až −4 °C v lednu a 16–17 °C v červenci. Roční úhrn srážek dosahuje 600–750 milimetrů.\n\nVodu z chráněného území odvádí Vrbičský potok, který v západní části území napájí drobný rybník. Potok se vlévá do Mlýneckého potoka, který je přítokem Blšanky, a je tedy k povodí Ohře.\n\nVe fytogeografickém členění česka lokalita spadá do obvodu České termofytikum a okresu Doupovská pahorkatina, který je typický stepní vegetací. Přírodní památku tvoří třináct různých biotopů. Největší rozlohu zaujímají širokolisté suché trávníky bez význačného výskytu vstavačovitých a s jalovcem obecným (35–45 % rozlohy) a širokolisté suché trávníky bez význačného výskytu vstavačovitých a bez jalovce obecného (10–15 % rozlohy).\n\nV chráněném území roste řada vzácných druhů rostlin zapsaných na Červený seznam IUCN. K nejvzácnějším patří tisíce rostlin kriticky ohroženého jetele žíhaného Ze silně ohrožených druhů zde roste koniklec luční český dejvorec velkoplodý pravý a křivatec rolní Početná je skupina druhů ohrožených a vyžadujících další pozornost. Z ohrožených rostlin se na lokalitě vyskytuje kavyl Ivanův černohlávek dřípený černýš rolní hořec brvitý jalovec obecný konopice úzkolistá lakušník okrouhlý pcháč bělohlavý pochybek prodloužený radyk prutnatý sleziník zelený tolice nejmenší zimostrázek alpský vikev hrachovitá a zvonek jemný \n\nNa keřích trnky obecné a růže šípkové rostou lišejníky větvičník slívový terčovka otrubičnatá a zástupci rodu provazovka Ze vzácnějších druhů hub v prosluněných křovinách rostou kačenka česká v xerotermních doubravách a dubohabřinách hřib medotrpký a na výslunných stráních a pastvinách v počtu desítek kusů pálečka zimní \n\nK obratlovců je významný výskyt kuňky obecné která žije v počtu jednotlivých kusů v litorálním pásmu rybníka. K dalším běžným obratlovcům v přírodní památce, kteří jsou chráněni podle vyhlášky 395/1992 Sb., patří ještěrka obecná slepýš křehký ropucha obecná užovka obojková a veverka obecná \n\nPočetné je zastoupení bezobratlých živočichů. Pro západní Čechy je ojedinělý výskyt blýskavky svízelové která vyhledává výslunné svahy, křovinaté lesostepi, lesní okraje a podobné xerotermní biotopy. Z ohrožených druhů se zde vyskytují motýli přástevník angreštový soumračník žlutoskvrnný a bourovec pryšcový Žijí zde ohrožení brouci kovařík galský a pýchavovník Ze zranitelných motýlů byli zaznamenáni ostruháček kapinicový a ostruháček trnkový Ke zranitelným broukům na stráních patří krasec osmiskvrnný jehož larvy se vyvíjejí pod kůrou borovice lesní a kovaříci a vázaní na rozpadající se dřevo listnatých stromů. Zdejší osluněné stepní porosty obývá početná populace saranče modrokřídlé a vzácně se na nich objevuje také saranče vrzavá Z ohrožených měkkýšů se v chráněném území vyskytuje trojzubka stepní která žije na osluněných stráních se stepní vegetací.\n\nKe chráněnému území nevede žádná turisticky značená trasa. Podél jeho západního cípu vede silnice II/194, po které je značena cyklistická trasa č. 35 v úseku z Valče do Mašťova. Údolím Vrbičského potoka a stráněmi směrem k severu vede několik nezpevněných cest.\n\n"}
{"id": "1545909", "url": "https://cs.wikipedia.org/wiki?curid=1545909", "title": "Diarmait Mac Murchada", "text": "Diarmait Mac Murchada\n\nDiarmait Mac Murchada, anglicizovaně Dermot MacMurrough, Dermod MacMurrough nebo Dermot MacMorrogh (asi 1110 - 1. května 1171) byl gaelský král Leinsteru, jednoho z království ve středověkém Irsku (jež se nacházelo na části dnešní irské provincie Leinster). Jeho osud silně ovlivnil celoirské dějiny a přivedl do Irska Angličany a jejich nároky na vládu v Irsku.\n\nMac Murchada v Leinsteru vládl v letech 1126–1171. V roce 1167 byl sesazen velekrálem Irska (což byl titul, který některým osobnostem propůjčoval jistou autoritu nad všemi irskými královstvími) Ruaidrí Ua Conchobairem (anglicizovaně Rory O'Connorem). Důvodem sesazení bylo, že Mac Murchada v roce 1152 unesl manželku krále Breifne (jednoho z nejmenších irských království) Tighearnána Ua Ruairca (Tiernana O'Rourkeho). Mac Murchada se pak uchýlil do exilu v Anglii. Aby získal trůn zpět, požádal o pomoc anglického krále Jindřicha II. Ten mu vyjádřil podporu spíše slovní, a tak nakonec Mac Murchada přijal pomoc od normanského šlechtice Richarda de Clarea, druhého hraběte z Pembroke, zvaného Strongbow. Ten měl za pomoc dostat Mac Murchadovu nejstarší dceru Aoife za ženu a jejich děti pak měli mít nárok na trůn Leinsteru. Pembroke skutečně roku 1169 vyslal do Irska svá vojska. Mohutné armádě, v níž značnou roli sehrávali velští lukostřelci, velel Raymond FitzGerald. Jeho vojska v rychlém sledu, mezi léty 1169 a 1170, dobyla Wexford, Waterford a Dublin, tedy území zdaleka nejen v Leinsteru. Mac Murchada zemřel v květnu 1171. Na trůn si činil nárok jeho syn Donal MacMurrough-Kavanagh i Pembroke. Aby trůn Pembroke uhájil, musel začít vyjednávat s anglickým králem Jindřichem. Pembrokova invaze do Irska byla sice v zásadě plněním králova úkolu, problém však byl, že Pembroke byl dlouhodobě rivalem krále Jindřicha a Jindřicha značně zneklidňovala moc, jíž jeho rival v Irsku získal. Nakonec uzavřeli kompromis - Pembroke si ponechá s Jindřichovou pomocí korunu v Leinsteru, odevzdá však Jindřichovi dobytá území Dublinu, Waterfordu a v jiných částech Irska. Gaelští i normanští pánové na jihu a východě Irska Jindřichovu vládu nakonec přijali, a tím vznikl historicky nesmírně závažný nárok anglické koruny na Irsko. Protože k němu vedla eskapáda krále Mac Murchady, byl později v Irsku často zván Diarmait na nGall, což by šlo přeložit jako \"Diarmait cizinců\", \"Diarmat Cizinec\" nebo volněji \"Diarmat, král ve službách cizáků\". Pro moderní irské nacionalisty se stal symbolem \"národního zrádce\".\n"}
{"id": "1545915", "url": "https://cs.wikipedia.org/wiki?curid=1545915", "title": "Světový pohár v biatlonu 2019/2020 – Annecy", "text": "Světový pohár v biatlonu 2019/2020 – Annecy\n\n3. podnik Světového poháru v biatlonu v sezóně 2019/20 probíhal od 19. do 22. prosince 2019 ve francouzském Annecy. Často se označuje jménem konkrétního lyžařského střediska Le Grand Bornand. Na programu byly mužské a ženské závody ve sprintech, stíhací závody a závody s hromadným startem.\n\nZávody světového poháru se do tohoto alpského střediska vrátily po dvou letech.\n\nOficiální program:\n\nV tomto závodě nestartovali z českých reprezentantů Ondřej Moravec a Michal Šlesingr. Podle trenéra Zdeňka Vítka budou trénovat, aby si zlepšili výkonnost. Do českého týmu se proto poprvé zapojil junior Vítězslav Hornig, který zatím startoval jen v nižší soutěži, IBU Cupu. Udělal jednu chybu vstoje i vleže a především vinou pomalejšího běhu dojel na 71. místě. Ostatním Čechům se dařilo lépe: Jakub Štvrtecký střílel rychle a především čistě. Skončil šestnáctý, nejlépe v dosavadní kariéře. Michal Krčmář s jednou chybou dojel hned za ním. Bodoval i Adam Václavík na 37. pozici. \nFavoritům se na rozměklé trati (během závodu bylo 10° C) nedařilo. Johannes Thingnes Bø i Martin Fourcade udělali po dvou chybách. Vyhrál Němec Benedikt Doll, který střílel čistě a měl druhý nejrychlejší běžecký čas. Za ním dojeli také bezchybně střílející Tarjei Bø a Quentin Fillon Maillet – oba měli o málo pomalejší střelbu i běh. \n\nZávod žen se české reprezentaci vydařil. Markéta Davidová a Lucie Charvátová startovaly mezi prvními. Běžely rychle a vleže zasáhly všechny terče. Druhou střelbu zvládla Davidová čistě, i když pomalu, ale Charvátová udělala dvě chyby. Davidovou mezitím ohrožovala rychle a bezchybně střílející Ruska Světlana Mironovová, která ale dojela dvě vteřiny za ní. Předstihla ji však domácí čistě střílející Justine Braisazová, která v posledním kole jela o 10 vteřin rychleji. Později startovala Norka Tiril Eckhoffová. Při první střelbě sice udělala jednu chybu, ale jela nejrychleji ze všech a zvítězila. Charvátová nakonec dojela na 21. místě. Body získala ještě Jessica Jislová. \n\nBěhem závodu vál jen mírný vítr, přesto biatlonisté dělali na střelnici hodně chyb, především vstoje. Do vedoucí skupiny se dostal po druhé střelbě Nor Johannes Thingnes Bø; po třetí střelbě pak v ní jel už jen s Francouzem Quentinem Fillonem Mailletem. Poslední položku vstoje pak oba zvládli bezchybně, Nor však ihned zrychlil, do prvního mezičasu si vypracoval více než čtvrtminutový náskok, ten udržel a zvítězil. V cílové rovině se pak odehrál dramatický dojezd dvou Norů, když Vetle Sjåstad Christiansen předjel Tarjeie Bø a obsadil třetí místo. \nZ Čechů se dařilo jen Michalu Krčmářovi. Udělal sice celkem čtyři chyby, ale jel rychle, v cílovém finiši přespurtoval Francouze Simona Desthieux a dojel na 14. místě, nejlépe v letošním ročníku světového poháru. Adam Václavík a Jakub Štvrtecký nezasáhli 5 a 6 terčů. I když v běhu neztratili, dojeli až na 41. a 42. pozici.\n\nV závodě žen zvítězila způsobem start-cíl Norka Tiril Eckhoffová. Na střelnici sice udělala dvě chyby, ale v běhu stále zvyšovala náskok na své soupeřky. Její krajanka Ingrid Landmark Tandrevoldová si také zlepšovala průběžnou pozici až na konečné druhé místo. Tím se poprvé v kariéře dostala do čela průběžného pořadí světového poháru. Švýcarka Lena Häckiová se díky třetímu místu probojovala poprvé na stupně vítězů. \nČeské biatlonistky střílely špatně. Markéta Davidová se šesti chybami klesla z 3. místa na startu až na 26. a Lucie Charvátová s absolutně největším počtem nesestřelených terčů – devíti – dojela předposlední. Jessica Jislová udělala jen 3 chyby, ale především vinou pomalejšího běhu klesla na 41., nebodované místo.\n\nJeště suverénnějším způsobem start-cíl zvítězil v závodě mužů Johannes Thingnes Bø. Od první střelby odjížděl svým soupeřům, kromě jednoho zasáhl všechny terče a dojel do cíle s náskokem více než 40 vteřin. Druhý přijel Francouz Emilien Jacquelin, který získal rozhodující náskok přesnou a především velmi rychlou poslední střelbou. Celkově to byl závod Norů a Francouzů, kteří obsadili prvních šest míst.\nJediný český účastník Michal Krčmář udělal při první střelbě tři chyby a jel na předposlední pozici. V dalších kolech pak přidal další tři nezasažené terče a dokázal se zlepšit jen na konečné 25. místo.\n\nV závodě žen, který se stejně jako mužský závod jel za velkého deště, získala třetí vítězství v Annecy a čtvrté v řadě Norka Tiril Eckhoffová. Od začátku jela ve vedoucí skupině, od 3. střelby se odpoutala a s více než minutovým náskokem vyhrála. Italka Dorothea Wiererová jela také velmi rychle a v cílové rovině odrazila nápor Švédky Linn Perssonové. Ta se i tak poprvé v kariéře dostala na stupně vítězů.\nMarkétě Davidové se nedařilo ve střelbě: s šesti chybami byla jedna z nejhorších a když k tomu přidala tradičně dlouhý čas střelby, nemohla to vyrovnat ani rychlým během a skončila na 22. pozici. Lepší byla Lucie Charvátová: i když startovala jako náhradnice, předvedla rychlou střelbu a solidní běh. Vinou tří nezasažených terčů skončila na 11. místě. Stejně chyb udělala i Eva Kristejn Puskarčíková, která dojela o čtyři místa za ní.\n"}
{"id": "1545916", "url": "https://cs.wikipedia.org/wiki?curid=1545916", "title": "Perfect Days – I ženy mají své dny", "text": "Perfect Days – I ženy mají své dny\n\nPerfect Days – I ženy mají své dny (či jen Perfect Days) je český hraný film z roku 2011, který režírovala Alice Nellis podle vlastního scénáře.\n\nErika Oskarová provozuje kadeřnický salón a má vlastní televizní pořad o módě. Právě oslavila své 44. narozeniny a doléhá na ní osamělý život. S manželem již nežijí mnoho let, přítele také nemá. Rozhodne se mít dítě a požádá o dárcovství svého homosexuálního kamaráda Richarda, který je členem divadla Cirk La Putyka. Situaci ale ještě zkomplikuje setkání s mladým barmanem Adamem. \n\n"}
{"id": "1545917", "url": "https://cs.wikipedia.org/wiki?curid=1545917", "title": "Hospodářské dějiny Argentiny", "text": "Hospodářské dějiny Argentiny\n\nArgentinská republika leží v Jižní Americe. Je největší zemí světa, kde se mluví španělsky. Má 2. největší ekonomiku v Jižní Americe. Argentina je členem G20 (tj. skupiny největších ekonomik světa), vytváří sdružení volného obchodu MERCOSUR a je členem Unie jihoamerických národů (obdoba Evropské unie). Dále je členem organizací jako OAS (Organizace amerických národů) a OSN (Organizace spojených národů). Svým HDP na obyvatele zaujímá 59. místo na světě.\nPrvní lidé v Jižní Americe se objevili už před 13 000 lety a přišli ze Severní Ameriky. Před příchodem Evropanů žilo na území dnešní Argentiny asi 20 kmenů původních obyvatel, což tvořilo cca 300 000 – 900 000 obyvatel. Původní obyvatele tvořili nomádi, žili hlavně na jihu, živili se jako lovci a sběrači, vedli kočovný život, a proto po sobě nezanechali žádné stopy jako např. stavby atd. Jejich obživu také tvořil rybolov. Na západě, v oblasti And, žily významné kulturní národy a obývaly sídliště podobná městům. Indiánské kmeny netvořily celek, proto mají rozdílné jazyky. Nejprve se také živily jako lovci a sběrači, později zemědělstvím. Indiáni se z Incké říše rozšířili tzv. Inckou cestou v 16. století až do provincie Mendoza. Kolem roku 1480 většinu oblastí osídlili Inkové, a na většině území se tak nacházela Incká země, která měla již rozvinuté zemědělství. Jednotlivé vesnice spolupracovaly např. při výstavbě závlahových hrází, cest nebo větrolamů.\n\nRoku 1492 objevil Ameriku Kryštof Kolumbus, ale až mořeplavec Amerigo Vespucci poznal, že se jedná o nový světadíl. Největším lákadlem nového kontinentu byly drahé kovy. Španělé a Portugalci se tak na tomto území usídlili a založili zde nejprve obchodní centra a později kolonie. Základem koloniální společnosti bylo soužití dvou zcela rozdílných civilizací. Od 16. století se Argentina stala španělskou kolonií. Roku 1515–1516 sem byl vyslán Juan Diaz de Solís, který měl prozkoumat Tichý oceán. V roce 1516 se dostal až k dolnímu toku řeky Uruguaye, zde byl zajat domorodým kmenem a zabit. Zbytek výpravy ztroskotal u Brazílie – vůdce Portugalec Alejo García se spřátelil s Indiány, vedl evropsko-indiánskou výpravu za tzv. Bílým králem, který měl sídlit ve Stříbrných horách (Sierra de la Plata) a mít obrovské množství drahých kovů. Ve Španělsku se tak šířily zvěsti o bohatém vládci, který se měl nazývat Argentino, tedy král stříbra (název od slova argentum – stříbro). Z toho také vznikla mylná představa, že území Rio de la Plata, jak bylo nazváno, je bohaté na stříbro, což se později nepotvrdilo. V letech 1526–1548 bylo podniknuto několik dalších výprav s cílem najít Stříbrné hory, žádné ale nenašly, nakonec roku 1545 objevily horu plnou stříbra na území Bolívie. Roku 1535 Pedro de Mendoza zahájil velkou expedici a dostal se po řekách až do Peru a k Tichému oceánu. Roku 1536 dosáhla expedice Buenos Aires, zde se usídlili, avšak toto území bylo nehostinné, a proto později vedli usedlíci boj s Indiány kvůli špatným životním podmínkám. V této době byl centrem španělské kolonizace Asunción. Roku 1580 byla vypravena nová expedice do Buenos Aires. Přišli sem noví osadníci, Španělé zneužívali domorodce na nucené práce, ti ve velkém umírali, neboť nebyli odolní vůči evropským nemocem. Původní obyvatele Arakuánce a Patagonce téměř vyhubili. Region Rio de la Plata během 16. – 17. století byl nejméně rozvinutým regionem Španělska. Všechna významnější argentinská města vznikala na cestě mezi Buenos Aires a Potosí. V 16. století vznikl tzv. guvernorát Rio de la Plata. V koloniích nastaly ekonomické problémy. Místo Indiánů využívali Španělé na práci otroky z Afriky, ale těch bylo málo, a to vedlo k přeorientování se na zemědělství a na chov dobytka. Chov skotu, ovcí a koní byl důležitým zdrojem příjmů. Vznikaly zemědělské usedlosti a chov převyšoval zemědělství. V 17. století nastaly konflikty mezi španělskými kolonisty a portugalskými obchodníky. To zapříčinilo odchod Portugalců a tím vznikaly ztráty obchodníkům, což také vyústilo k povinnosti platit vysoké daně. Dobytek i jiné zboží se museli vozit do Španělska přes Peru, to zvyšovalo jeho cenu a začalo bujet pašeráctví podporované Portugalci. Také obchodníci z Potosí pochopili, že je výhodnější zboží posílat přes Buenos Aires, a to tak rychle rostlo a bohatlo.\n\nOkolo 18. století nastal konkurenční boj mezi jednotlivými regiony. Namísto obchodní spolupráce převládal primitivní merkantilismus (osady vyvážet, dovážet minimum). Španělský král nařídil vytvořit místokrálovství s pevnými hranicemi a pravomocemi.  Roku 1776 vznikl 1. státní útvar, který se jmenoval Místokrálovství Rio de la Plata (území Argentiny, Bolívie, Paraguaye a Uruguaye). Jméno získalo z názvu zálivu, přes který probíhal veškerý námořní styk se zbytkem světa. Vznikl také systém repertimiento – ten zajišťoval přidělování půdy Španělům za jejich služby králi. Místokrálovství zrušilo dávné monopoly, bylo umožněno obchodování přímo, ale stejně zde přetrvávala celá řada zákazů – tzv. moderní merkantilismus (ten byl více než volný obchod). Obchod s americkými koloniemi byl ale stále výhradním monopolem Španělska. Ten redukoval nabídku a zvyšovaly se ceny. Madrid rozhodl vozit zboží přes Peru, tím ale bylo zboží předražené a omezené. Ovce, krávy, bavlna a obilí se vyvážely do Horního Peru, kde se za ně platilo stříbrem, za které v Evropě se nakupovaly manufakturní výrobky – zbraně, šaty, nábytek. To vedlo k velkému rozšíření pašování zboží z a do Buenos Aires Portugalci. Takto pašované zboží bylo levnější. Španělé potřebovali vyřešit problémy s nelegálním obchodem (zrušili monopol z Limy, snížili daně atd.). Na výrobky z nešpanělských zemí dovážené do kolonií ale bylo uvaleno velké clo. Španělé povolili přístavu Rio de la Plata volně obchodovat a zboží mohli vozit i jiné země než španělské a La Plata. Roku 1778 byl umožněn volný obchod v Buenos Aires a na dovoz byla stanovena 7% daň. \n\nV letech 1810–1818 byla vedena válka za nezávislost. Dne 23. 6. 1814 nastal definitivní konec Místokrálovství de la Plata. Argentina byla do roku 1816 kolonií Španělska, když dne 9. 7. 1816 byla vyhlášena nezávislost. V této době došlo také ke zrušení otroctví. Argentina měla na počátku 19. století bohaté zásoby nerostných surovin, ale žádné doly; nadbytek úrodné půdy, ale žádné pracovní síly; rozvinutý obchod, ale málo komodit, se kterými by bylo možno obchodovat. Ekonomika byla založena na tranzitní obchodní výměně, obchodníci nebohatli na vývozu, ale na dovozu spotřebního zboží, za které platili stříbrem. 12. 12. 1861 vznikla Argentinská republika s hlavním městem Buenos Aires. Hospodářský růst v 19. století byl také výsledkem zahraničních investic, a to hlavně z Velké Británie (rozvoj železnic). Nastala také obrovská imigrační vlna. Byla to 2. největší imigrační vlna na světě (populace se každé 2 desetiletí zdvojnásobila). Nejvíce přistěhovalců tvořili Španělé a Italové. V roce 1880 přišlo do Argentiny za rok 50 000 imigrantů a v roce 1889 již 200 000 imigrantů za rok. Vláda zavedla tzv. kolonizační smlouvy (spousta evropských přistěhovalců dostala půdu ještě před příchodem). V Ústavě z r. 1853 se uvádí „… zajistit blaho svobody pro nás, naše potomstvo a pro všechen lid světa, který by se chtěl usadit na argentinské půdě.“ To bylo také jedním z faktorů rozvoje obchodu s evropskými státy a dalšího rozvoje zemědělství a zejména dobytkářství. Vývoz masa a kůží v roce 1829 tvořil 65 % z celkového exportu a v roce 1855 již 82,5 %. Roku 1865 se stala nejlukrativnější komoditou ovčí vlna, která tvořila 46,2 % z celkového vývozu. V roce 1896 se Argentina zařadila mezi nejvyspělejší státy světa, převládal zejména export obilí.\n\nNa počátku 20. století zaznamenala Argentina velký rozvoj a stala se 7. nejbohatší zemí světa. V roce 1904 obilnářství předstihlo produkci vlny. HDP rostl o 6 % ročně. 90 % vývozu Argentiny tvořily zemědělské produkty. Jejich hlavní odběratel byla Velká Británie. Třetina dovozu do Argentiny byla také z Velké Británie, tvořily ho hlavně uhlí, stroje na výrobu železnic a textilní výrobky. Zvýšený zájem Evropanů o hovězí maso dal vzniknout novému odvětví, a vznikly tak mrazírenské společnosti. V roce 1907 byla v Argentině objevena nová ropná ložiska. Po 1. světové válce se objem zahraničních investic snížil. Ve 20. letech skončil rozkvět Argentiny a započalo se dlouhé období diktátorských režimů. V roce 1929 krach na Wall Streetu způsobil světovou krizi, která samozřejmě postihla i Argentinskou ekonomiku. V roce 1930 tvořil deficit státního rozpočtu 350 000 milionů pesos. Dne 6. 9. 1930 byl v Argentině proveden 1. vojenský převrat ve 20. století. Roku 1934 byla založena Centrální banka a roku 1943 armáda provedla další státní převrat. V letech 1944–1974 tvořila inflace 26 % ročně. V letech 1945–1948 HDP vzrostl o 29 %. Po 2. světové válce Velkou Británii obchodně nahradily Spojené státy americké. Argentinská ekonomika zaznamenala pokles zemědělství a velký rozvoj průmyslu. Nejznámějším prezidentem byl v letech 1946–1958 Juan Domingo Perón (ideologie perónismus) – za jeho vlády se stalo mnoho násilností, proběhlo velké znárodňování (např. centrální banky, železnic), provedl posilování prezidentské autority a měl sympatie k fašismu. V roce 1946 prohlásil, že chodbami Centrální banky se nedá projít, jak jsou naplněny zlatými cihlami. Země se nacházela ve špatné ekonomické situaci. Perónův ekonomický program (tzv. 1. pětiletý plán) byl postaven na dosažení soběstačnosti, které měla Argentina dosáhnout do roku 1951. Roku 1952 zemědělská produkce klesla o 15 % v porovnání s rokem 1951. Poté vojáci svrhli vládu, nastolili vládu vojenské junty, zahájili tzv. špinavou válku, během níž zmizely beze stopy tisíce občanů, kteří s tímto režimem nesouhlasili. Ekonomická situace byla ve špatném stavu, proto byla zahájena válka o Falklandy, aby odvrátila pozornost od zhoršení ekonomické situace. V roce 1966 dosáhla inflace 32 % a v roce 1969 7,6 %. V roce 1970 tvořilo zemědělství 13 % HDP. Krátká období s 9% hospodářským růstem se střídala s delšími obdobími s 9% propadem. Běžným prostředkem k oživení ekonomiky se stala devalvace měny. V roce 1973 se zisky z exportu zvýšily o 65 % a inflace poklesla z 80 % na 30 %. V roce 1975 se inflace zvýšila na 183 % a ve 2. polovině 70. let až na 150–500 %. V roce 1976 nastala ekonomická recese a až do roku 1983, během vojenské diktatury, ekonomika klesala. V roce 1981 byl vyhlášen kolaps banky Banco de Inter Regional, což spustilo řetězovou reakci, krachovaly i další banky a nakonec zkolaboval celý ekonomický systém Argentiny. V roce 1981 proběhla 23% devalvace pesa, v roce 1982 inflace vzrostla o 165 %, 28 % občanů Argentiny se nacházelo na hranici chudoby. V roce 1983 proběhly v Argentině svobodné volby a od tohoto roku je Argentina demokracií. Tento rok také vzrostla inflace o 344 %, v roce 1987 o 178 % a v roce 1989 cca o 5000 %. Od počátku 90. let 20. století nastal postupný růst ekonomiky a exportu, došlo k likvidování obrovské inflace, Argentina byla schopna splácet státní dluh a pokusila se o vyrovnaný státní rozpočet, zahájila radikální peněžní reformy, ale pokusy o stabilizaci bankovního systému byly nedostačující a stále ji sužovala 15% nezaměstnanost. V letech 1999–2002 proběhla v Argentině další finanční krize, zahraniční dluh byl vysoký, stále se prohlubovala špatná ekonomická situace a došlo také na zvýšení daní. Vrchol krize nastal v roce 2001, Argentina provedla zmražení všech bankovních účtů, byl stanoven týdenní limit pro výběr z účtu, vyhlášen výjimečný stav a zároveň ohlášen státní bankrot Argentiny. Byl to největší státní bankrot historie. V témže roce Argentina obdržela také finanční pomoc od Mezinárodního měnového fondu. V roce 2001 žilo 37 % obyvatel Argentiny pod hranicí chudoby a v roce 2002 to byla již více než polovina obyvatel, nezaměstnanost tvořila 21 %. V letech 2002–2007 ekonomika vzrostla asi o 9 % a nezaměstnanost tvořila roku 2007 asi 7 %. V roce 2010–2011 byla Argentina ekonomicky na úrovni zemí jako např. Chorvatsko nebo Lotyšsko. V roce 2012 ale opět ekonomický růst země zpomalil, v témže roce také probíhaly spory Argentiny s Mezinárodním měnovým fondem. V roce 2014 byla Argentina opět na pokraji státního bankrotu a v roce 2015 byla inflace 30 %. V současné době se argentinské ekonomice stále nedaří, jejím hlavním problémem je málo zahraničních investorů, neboť je pro ně stále rizikovou zemí. Její bankovní systém je slabý a nestabilní, vláda dle potřeby zvyšuje daně, zaměstnanci odvádějí 17 % příjmu na sociální pojištění a cca 30% daň z příjmů. Příjmy všech státních orgánů tvoří 76 % HDP Argentiny.\n\nEkonomika Argentiny je založena na velkém přírodním bohatství, zejména ropy, plynu, zlata a mědi (vývoz těchto barevných rud tvoří klíčovou úlohu), dále také na říční a námořní dopravě. Ze zemědělských komodit vyváží Argentina zejména hovězí maso, víno, citrusové plody, kukuřici, sóju a slunečnicová semena. V roce 2010 tvořil také 1 % HDP vývoz bavlny a tabáku. 20 % z celkového vývozu tvoří zemědělské suroviny, 12 % automobily a autodíly, dále chemikálie a ocel. Průmysl tvoří zejména zpracování potravin, motorová vozidla, autodíly, chemický průmysl, výroba zemědělských strojů a tabákových výrobků. Služby představují 60 % HDP. Je to hlavně telekomunikační sektor a cestovní ruch (v roce 2017 navštívilo Argentinu 5,7 milionů zahraničních návštěvníků). Argentina v roce 2013 vyrobila 133,3 miliard kWh energie, nejvíce ze zemního plynu (51 %), z vodních elektráren (28 %) a z jaderné energie (5 %). Z Jižní Ameriky má Argentina nejrozvinutější jaderný program. Je také členem Rady guvernérů Mezinárodní agentura pro atomovou energii (MAAE).  Na vzestupu jsou také větrné elektrárny a solární energie. Argentina dováží hlavně stroje nebo spotřební zboží. Největšími investory v Argentině jsou Španělsko, USA a Čína. Infrastrukturu tvoří nedostačující dálnice, 230 000 km silnic, 37 856 km železnic, 60 km podzemní dráhy a 11 000 km splavných vodních cest. Český vývoz do Argentiny představuje 1,9 miliardy Kč a tvoří ho zejména telekomunikační přístroje, součásti motorových vozidel, čerpadla nebo ložiska. Z Argentiny se do České republiky dováží zejména obilí, ryby, nerostné suroviny a sušené plody. Argentina v České republice oficiálně neinvestuje.\n\n"}
{"id": "1545934", "url": "https://cs.wikipedia.org/wiki?curid=1545934", "title": "Hrdina socialistické práce (Bulharsko)", "text": "Hrdina socialistické práce (Bulharsko)\n\nHrdina socialistické práce (: Герой на социалистическия труд) byl čestný titul Bulharské lidové republiky vytvořený roku 1948. Byly jím vyznamenávány osobnosti, které výjimečným způsobem přispěly v oblasti národního hospodářství, vědy, umění, vzdělávání a výzkumu.\n\nČestný titul byl založen prezidiem Národního shromáždění Bulharské lidové republiky výnosem č. 960 ze dne 15. června 1948 pod názvem \"Hrdina práce\". Jeho vzorem byl sovětský titul Hrdina socialistické práce. V roce 1950 byl titul přejmenován dle sovětského vzoru na \"Hrdina socialistické práce\". Udílen byl občanům Bulharska i cizím státním příslušníkům za vynikající přínos na poli národního hospodářství, vědy, vzdělávání, výzkumu a umění. Udělení titulu bylo spojené s udělením Řád Georgiho Dimitrova.\n\nPo pádu komunistického režimu byl řád v roce 1990 zrušen. Do té doby byl udělen přibližně v 1700 případech.\n\nOdznak měl podobu pěticípé zlaté hvězdy o průměru 32 mm vyrobené z 14 karátového zlata. Na přední straně byl reliéf zobrazující srp a kladivo. Na zadní straně byl nápis na čtyřech řádcích ГЕРОЙ НА СОЦИАЛИСТИЧЕСКИЯ ТРУД \"(hrdina socialistické práce)\".\n\nOdznak byl zavěšen na červené stuze, která byla připevněna mezi dvěma zlatými destičkami.\n\n"}
{"id": "1545940", "url": "https://cs.wikipedia.org/wiki?curid=1545940", "title": "Parlamentní volby ve Španělsku v listopadu 2019", "text": "Parlamentní volby ve Španělsku v listopadu 2019\n\nParlamentní volby ve Španělsku v listopadu 2019 se konaly v neděli 10. listopadu. Ve volbách se obsazovalo všech 350 křesel v Kongresu poslanců a 208 z 266 křesel v Senátu. Volby se konaly sedm měsíců po volbách v dubnu 2019 a opět se tak jedná o volby předčasné. Volby byly vyhlášeny dle španělské ústavy poté, co Pedro Sánchez nezískal v červenci 2019 pro svou vládu důvěru Parlamentu. Neschopnost vyjednat koalici a například levicové spojení socialistů s Podemos vedlo k rozštěpení volební aliance Unidas Podemos, kdy se odštěpila madridská buňka Más Madrid, která vstoupila do nové volební aliance Más País.\n\nPrvní místo ve volbách obhájila Španělská socialistická dělnická strana Pedra Sáncheze se 120 mandáty (28 % hlasů), čímž oproti minulým volbám zratil pouze 3 mandáty. Na druhém místě skončila Lidová strana Pabla Casada, který oproti dubnovým volbám přesvědčil více voličů a vydobyl 23 nových mandátů (celkem 89 mandátů, 20,8 % hlasů). Na třetí místo se vyhoupla krajně pravicová strana Vox (52 mandátů, 15,1 % hlasů). Čtvrté místo obhájila levicová volební aliance Unidas Podemos, která ale ztratila dalších 7 mandátů (celkem získala 35 mandátů, 12,9 % hlasů).\n\nDo Kongrsu kandidovalo 61 uskupení. Celkově v něm zasedlo 16 uskupení (respektive 19 stran). Volební účast byla 66,23 %, tedy o téměř 10 % méně než v dubnových volbách.\n\nPrvní místo ve volbách obhájila Španělská socialistická dělnická strana Pedra Sáncheze se 120 mandáty (28 % hlasů), čímž oproti minulým volbám zratil pouze 3 mandáty. Na druhém místě skončila Lidová strana Pabla Casada, který oproti dubnovým volbám přesvědčil více voličů a vydobyl 23 nových mandátů (celkem 89 mandátů, 20,8 % hlasů). Na třetí místo se vyhoupla krajně pravicová strana Vox (52 mandátů, 15,1 % hlasů). Čtvrté místo obhájila levicová volební aliance Unidas Podemos, která ale ztratila dalších 7 mandátů (celkem získala 35 mandátů, 12,9 % hlasů). Dále se umístily strany ERC–Sobiranistes (13 mandátů), Ciudadanos (10 mandátů), Junts per Catalunya (8 mandátů), Partido Nacionalista Vasco (6 mandátů), Euskal Herria Bildu (5 mandátů), Más País (3 mandáty), Candidatura d'Unitat Popular (2 mandáty) a další.\n\nJako obvykle se projevilo úskalí přepočtu hlasu na mandáty kvůli celostátní/regionální kandidatuře stran. Katalánská volební aliance Esquerra Republicana de Catalunya získala za 880 000 hlasů 13 mandátů, zatímco celostátní strana Ciudadanosobdržela za téměř dvojnásobek hlasů mandátů jen 10. Celostátní aliance Más País získala za 580 000 hlasů 3 mandáty, zatímco regionální katalánská strana Junts per Catalunya za 530 000 hlasů obdržela mandátů 8. Více mandátů než Más País dostaly i další regionální strany i za výrazně méně hlasů - například baskické Euskal Herria Bildu stačilo na 5 mandátů dostat 277 000 hlasů. Celostátní strana Partido Animalista Contra el Maltrato Animal naopak za 228 000 hlasů nezískala mandát žádný. Regionální straně ¡Teruel Existe! z provincie Teruel však pro zisk 1 mandátu postačilo 19 000 hlasů, což znamenalo, že více hlasů než ona obdržela celkem tři uskupení, která se do Kongresu nedostala.\n\nVe volbách do Senátu také vyhráli socialisté se ziskem 111 mandátů. Ovšem u mandátů, o které se soutěžilo ve volbách, ztratili 30 senátorů. O 29 si polepšila Lidová strana a o 2 Vox. Unidas Podemos tentokrát nezískali senátora žádného.\n\nDen po vyhlášení výsledků rezignoval na svou funkci předseda strany Ciudadanos Albert Rivera poté, co jeho strana ztratila 47 mandátů v Kongresu a třetinu svých mandátů v Senátu. Vedle rezignace prohlásil, že se vzdá svého místa poslance a odejde z politiky. Úspěch naopak zaznamenali lidovci, kteří získali zpět třetinu poslaneckých a téměř polovinu senátních mandátů, které ztratili v dubnových volbách. Krajně pravicová Vox více než zdvojnásobila svůj počet poslanců a získala také svý první zvolené senátory.\n\nSocialisté okamžitě po volbách vyloučili velkou koalici s lidovci a začai hledat jinou cestu, jak se dostat z dlouhodobého povolebního patu. Dne 12. listopadu podepsali zástupci socialistů a Unidas Podemos koaliční smlouvu. Pokud by koalice získala důvěru Kongresu, jednalo by se o první španělskou koaliční vládu od přechodu k demokracii. Pro zisk většiny ovšem potřebují podporu malých regionálních stran.\n\nBěhem listopadu 2019 schválili koalici straníci obou stran ve vnitrostranických referendech (vždy s více než 94% podporou).\n\nNa začátku prosince se konalo první kolo vyjádření důvěry v Kongresu. Koalice získala 167 hlasů pro, 163 proti a 20 se zdrželo. Koalici podpořily zejména malé levicové strany. Koalice ovšem nedosáhla na potřebnou většinu 176 hlasů. Proto se muselo konat druhé kolo, kde již stačí prostá většina hlasů poslanců. Druhé kolo hlasování o důvěře proběhlo 7. ledna 2020. 167 poslanců bylo pro, 165 proti a 18 se zdrželo. Díky tomu byla důvěra vládě těsně udělena. Socialisté a Podemos tak utvořili první koaliční vládu v novodobých dějinách demokratického Španělska. Důvěry bylo dosaženo díky absenci poslanců ze sociálně demokratické separatistické strany Esquerra Republicana de Catalunya, která se se socialisty dohodla na znovuotevření otázky autonomie Katalánska (v návaznosti na politickou krizi regionu z roku 2017). Hlasování se zdrželi také poslanci baskické levicové a separatistické strany EH Bildu. Pro vládu se vyjádřila, vedle socialistů a volební aliance Unidas Podemos, také Baskická národní strana (PNV). Kvůli tomu pravicová opozice kritizovala, že se Sánchez dostal k moci za pomoci separatistů, což současně bude neustále ohrožovat jeho křehkou většinu v parlamentu.\n"}
{"id": "1545943", "url": "https://cs.wikipedia.org/wiki?curid=1545943", "title": "Raimo Ilaskivi", "text": "Raimo Ilaskivi\n\nRaimo Ilaskivi, do roku 1947 Hämäläinen, (* 26. května 1928 Ruokolahti) je finský politik a veřejný činitel. V letech 1979–1991 byl starostou Helsinek.\n\nRaimo Ilaskivi se narodil jako Raimo Hämäläinen 26. května 1928 Ruokolahti (dříve \"Ruokolax\") na jihovýchodě Finska, asi 20 km od současných ruských hranic. Jeho otec byl úředník, matka učitelka na základní škole. Po útoku SSSR na Finsko v roce 1939 uprchl spolu s matkou do 50 km vzdáleného města Puumala a odtud do Siikainen nedaleko západního pobřeží Finska, zatímco jeho otec sloužil jako důstojník u průzkumnických jednotek finské flotily. Po válce se celá rodina usadila v městu Rauma u Botnického zálivu. Roku 1947 si změnil příjmení na Ilaskivi.\n\nPo maturitě vystudoval na univerzitě v Helsinkách národní hospodářství, finance a statistiku a později získal doktorát na univerzitě v Chicagu. Od roku 1951 působil v bankovnictví, kde později dosáhl významného postavení (např. v letech 1957–1979) byl prezidentem finské průmyslové banky (Suomen Teollisuuspankin toimitusjohtajana).\n\nZáhy začal Ilaskivi působit i v politice. Roku 1957 byl zvolen do zastupitelstva Helsinek, kde setrval až do roku 1979, a v letech 1959–1979 byl členem městské rady a v letech 1979–1991 zastával dokonce úřad primátora. Jako člen Národní koaliční strany (\"Kansallinen kokoomus\") byl roku 1962 zvolen do parlamentu, kde působil až do roku 1975. Za stranu také v roce 1994 neúspěšně kandidoval na úřad finského prezidenta. V letech 1996–1999 působil jako poslanec v Evropském parlamentu.\n\nBěhem svého života získal Ilaskivi řadu finských i zahraničních vyznamenání. Je také dlouholetým členem ekumenického Řádu sv. Konstantina, kde v letech 1999–2009 zastával funkci kancléře a roku 2009 jej velmistr Friedrich Christian von Beaufort-Spontin jmenoval vicevelmistrem.\n\n"}
{"id": "1545945", "url": "https://cs.wikipedia.org/wiki?curid=1545945", "title": "Koeficient inbreedingu", "text": "Koeficient inbreedingu\n\nKoeficient inbreedingu (coefficient of inbreeeding) je procento pravděpodobnosti, s jakým může mít potomek dvě alely na stejném lokusu společné od jediného předka. Jinými slovy se jedná o pravděpodobnost, že u jedince existují alely identické sestupem (IBD = identical by descent).\n\nKoeficient inbreedingu F ukazuje na míru příbuzenské plemenitby. Může být od nuly do jedné. Samoopylení má F=1 (100% inbreeding koeficient). Potomek bratra plus sestry má F= 0,25 (=25% neboli 1/4). Potomek bratrance a sestřenice má F=1/16 (v procentech 6,25% neboli F=0,0625).\n\nV absolutním vyjádření se používá pro inbreeding koeficient velké F, vztahuje se zpravidla na konkrétního předka a jeho potomky. Malé f se vztahuje na populaci, vyjadřuje koeficient inbreedingu jako pravděpodobnost dle bayese ( zpravidla v nekonečně velké populaci kde platí gaussova distribuce). \n\nPříbuzenská plemenitba může být do určité míry (F≤0,2) součástí čistokrevné plemenitby. Jejím důsledkem je zvyšování procenta homozygotů. Pomocí příbuzenské plemenitby lze snížit procento nežádoucích znaků (alel) z populace. Pomocí inbreedingu se \"čistí krev\", respektive lze vytěsnit letální geny z populace (geny, které jsou neslučitelné se životem). Inbreeding zužuje genetickou různorodost populace, upevňuje dědičnost znaků typických pro šlechtěnou populaci. \n\nJedinci s patologickými či nežádoucími znaky jsou brakováni (vyřazeni z chovu). Díky příbuzenské plemenitbě a následné brakaci se procento výskytu nežádoucích alel v populaci sníží. \n\nČím je populace menší, tím vyšší je pravděpodobnost inbreedingu neboli je větší populační inbreeding koeficient f. Malé populace vytváří čisté linie. Čisté linie jsou základem heterózního etektu. \n\nVelikost populace je N. Změna inbreedingu je ΔF .\n\nΔF = 1/2N\n\nV generaci t lze pravděpodobnost inbreedingu F vyjádřit jako: F = 1 - (1-ΔF)\nInbreeding deprese je degenerace způsobená příbuzenskou plemenitbou (šlechtěním). Vysvětluje se jako fenotypický projev recesivního homozygota (alel - aa). \n\nOpakem je outbreeding deprese, což je degenerace způsobená křížením příliš vzdálených linií (geneticky či geograficky).\n\n\n"}
{"id": "1545951", "url": "https://cs.wikipedia.org/wiki?curid=1545951", "title": "Kongres v Albany", "text": "Kongres v Albany\n\nKongres v Albany (19. června – 11. července 1754), známý také jako Albanský konvent z roku 1754 , bylo setkání zástupců zvolených zákonodárci sedmi z třinácti britských kolonií v Americe: Connecticut, Maryland, Massachusetts, New Hampshire, New York, Pensylvánie a Rhode Island. Nejsevernější Newfoundland a Nové Skotsko se kongresu nezúčastnili. Zástupci se denně setkávali na radnici v Albany od 19. do 11. července 1754, aby diskutovali o lepších vztazích s indiánskými kmeny a společných obranných opatřeních proti francouzské hrozbě z Kanady v zahajovací fázi francouzsko-indiánské války. \n\nO setkání koloniálních představitelů požádala v roce 1754 britská vláda. Důvodem bylo vytvoření dohody s domorodými Američany a naplánování dohody na obranu kolonií proti Francii. Shromáždění přijalo plán stanovený Benjaminem Franklinem pro vládu kolonií ústřední exekutivou a radou delegátů. Ačkoli byl Anglií a koloniemi odmítnut, stal se tento plán základem vedoucím v příštích letech k revoluční válce. Delegáti neměli za cíl vytvořit americký národ; byli spíše kolonisté s omezeným posláním uskutečňovat smlouvy s Mohawky a jinými irokézkými kmeny. Bylo to poprvé, kdy se američtí kolonisté setkali společně, a vznikl tak model, který se začal používat při vzniku Stamp Act Congress, kontinentálního kongresu v roce 1765, jakož i prvního kontinentálního kongresu v roce 1774, což byla předehra americké revoluce.\n\n\n\n"}
{"id": "1545953", "url": "https://cs.wikipedia.org/wiki?curid=1545953", "title": "Tituly a vyznamenání Alexeje Leonova", "text": "Tituly a vyznamenání Alexeje Leonova\n\nAlexej Leonov, sovětský letec a kosmonaut, obdržel řadu sovětských, ruských i zahraničních řádů, medailí a ocenění. Stal se také čestným občanem řady ruských i zahraničních měst, včetně Ústí nad Labem.\n\n\n\n\n\n\n\n\n\n\n"}
{"id": "1545957", "url": "https://cs.wikipedia.org/wiki?curid=1545957", "title": "Čistokrevná plemenitba", "text": "Čistokrevná plemenitba\n\nČistokrevná plemenitba (pure breeding, true breeding) je metoda šlechtění, kdy rodiče produkují potomky se stejným fenotypem. Čistokrevná plemenitba selektuje homozygoty s velice podobným genofondem udržitelným po mnoho generací.\n\nJejí základ je cílené šlechtění (selective breeding). Jsou stanoveny plemenné standardy, ve kterých je přesně popsán fenotyp plemene (výška, váha, přípustné zbarvení, plemenné znaky). Je vedena plemenná kniha se všemi předky a čistokrevnými potomky. Jsou prováděny soutěže a bonitace, které plemenné jedince zařadí do kategorií, ty výjimečné ocení. \n\nPřírodní výběr stvořil živočišné druhy. Umělá selekce (artificial selection) stvořila plemena zvířat (odrůdy rostlin).\n\nŠlechtění je metoda stará 40 tisíc let, je podstatou domestikace.  Vychází ze dvou principů:\n\nA: Cílená selekce fenotypu\n\nB: Genetická selekce \n\nChováme (pěstujeme) jen takové jedince, kteří se nám líbí, prospívají nám, mají větší užitkovost, jsou výnosnější. Přírodní selekci (natural selection) jsme nahradili umělou selekcí (artificial selection). Základem selekce je fenotyp (vzhled) jedince.\n\nSamice předá vajíčku jednu alelu, samec předá spermii druhou alelu, oplodněním vznikne gen (složený ze dvou alel).\n\nJinak řečeno: Somatické buňky mají diploidní počet chromozomů. Během meiózy se diploidní počet mění na haploidní, zcela náhodně se do pohlavních buněk (vajíčka a spermie) předávají alely dominantní nebo recesivní. Po oplodnění splynou alely samce (náhodná půlka alel samce) s alelami samice (náhodná půlka alel samice), vznikne nová somatická buňka (každý gen je z půlky samčí a z půlky samičí).\n\nTeoreticky lze pohlavní rozmnožování převést do matematických vzorečků, ale prakticky to umíme jen u nepatrného promile jednoduše děděných znaků.\n\nZákladem pro genetický výběru rodičů není dodnes matematika, ale fenotyp. Samce s nejlepším fenotypem připustíme na samici s nejlepším fenotypem a sledujeme, zda potomci v několika následujících generacích zlepší sledované znaky. Rodiče zlepšovatelé jsou žádaní a mají hodně potomků.\n\nGenetické inženýrství mění zažité metody množení. Zvyšuje (zrychluje) genetický pokrok. Matematický modeling zkracuje generační interval. Moderní metody šlechtění se používají pouze u některých hospodářských plemen, u společenských plemen jsou zakázány.\n\nVýběr rodičů je základ všech forem plemenitby. Čistokrevná plemenitba vychází ze selekce fenotypu.\n\nPříliš úzká plemenitba (inbreeding) upevňuje znaky, ale může vést k degeneraci (inbreeding depresion). Zužuje se genotyp populace.\n\nPříliš vzdálená plemenitba (outbreeding) zvyšuje odolnost potomků a často i užitkovost, ale může vést ke zpětnému štěpení a také k degeneraci (outbreeding depresion). Rozšiřuje se genotyp populace.\n\nOba extrémy (inbreeding,outbreeding) jsou součástí čistokrevné plemenitby (true breeding), ale tvoří jen malou okrajovou část čistokrevné populace, z genetického hlediska tu nejriskantnější. Zda pokusy zúžit či rozšířit genotyp čistého plemene skončí kolapsem či úspěchem, se prokáže až za mnoho generací.\n\nKřížením plemen či odrůd lze dosáhnout větší výnos v jedné či více generacích, ale z dlouhodobého hlediska končí většinou degenerací, zánikem hybridů (viz heterózní efekt).\n\nChovatelé provádějí kontrolu užitkovosti (bonitace, úspěchy v závodech). Veterinární lékaři provádějí kontrolu dědičnosti zdraví. Plemenáři provádějí kontrolu dědičnosti sledovaných ukazatelů. Z naměřených hodnot se vypočítá pro každého plemeníka (plemenici) plemenná hodnota (PH).\n\nPH vyjadřuje, o kolik jsou v průměru potomci plemeníka lepší v konkrétním ukazateli, než je průměr plemene. Relativní plemenná hodnota (RPH) je vyjádření dědičnosti plemeníka v procentech.\n\nDůležité je počítat všechny potomky, nevybírat si jen některé.\n\nSprávně odhadnutá plemenná hodnota plemeníka se s věkem snižuje. Je to způsobeno pokrokem plemene. Než plemeník zestárne, populace se posune dál. Noví plemeníci mají před starými genetický náskok. Průměr užitkovosti stoupá, proto se má PH pro stejného plemeníka počítat každoročně.\n\nVedle znaků je důležité znát i koeficient heritability h (míru dědičnosti). Ten může být v rozmezí od 0 až 1, přičemž 0 znamená žádný přenos sledovaného znaku a 1 úplná dědičnost znaku (100% přenos na potomky). Například zmasilost má vysoký koeficient (nad 0,5), zatímco plodnost má nízký (h<0,3). Koeficient je typický pro danou vlastnost a populaci (různá plemena mají odlišné koeficienty heritability pro stejné znaky).\n\nRůzní jedinci mají mírně odlišnou hodnotu h. Někdy se vyjadřuje jako procento spolehlivosti plemeníka, tedy u kolika procent potomků se daný znak přenesl na potomky.\n\nNejčastěji se hodnotí sada znaků, například zevnějšek, výkonnost, dojivost, užitkovost jako celek. \n\nČím máme širší genetickou základnu (více čistokrevných jedinců), tím rychlejší může být genetický pokrok\n\n1. Odhad koeficientu heritability (h =odhaduje se genotyp potomků). Rodiče s vysokým koeficientem heritability pro konkrétní sadu selektovaných znaků jsou žádaní.\n\n2. Stanoví se selekční tlak (i = intenzita selekce). Vyjadřuje, jak velkou část populace vybíráme pro další plemenitbu.\n\n3: Stanoví se generační interval (L = délka cyklu, obvykle jedna generace).\n\n4. Stanoví se znaky, které momentálně selektujeme (například velkou záď u masných plemen skotu). Selektované znaky jsou zahrnuty v ukazateli \"různost fenotypu (phenotypic variation = s)\"\nGenetický pokrok: ΔG = h *s*i / L \n\ns je pfenotypická variace (různost sledovaných znaků). Vypočítá se jako součet odchylek užitkovosti jednotlivých phenotypů (P1,P2…P) od průměrné užitkovosti (øP).\ns (P1-øP) + (P2 -øP )+…+(P -øP)]/n\n\nPokud rozmnožování živočišného druhu probíhá historicky na základě panmixie (náhody), pak neexistují plemena ani linie, fenotyp je v dané lokalitě jednotný.\n\nKe změně fenotypu dochází po přemístění na jinou lokalitu. Aklimatizace často znamená změnu velikosti, zbarvení, kondice, přizpůsobování se novým podmínkám. Změny mohou vést ke vzniku nových plemen.\n\nRůznost fenotypu s je dána růzností genotypu (s plus prostředím (s. V kvantitativní genetice je vzorec:\n\nsss\n\nZákladní vzoreček lze rozšířit o chybu (S a neznámý faktor součinnosti genotypu a prostředí (S). \n\nPřesnější vyjádření pravděpodobnosti různosti fenotypu je potom: \"sss+S+S\"\n\nGenetická hodnota (G) vyjadřuje vliv genů na sebe sama. Zahrnuje nepřídavné genetické efekty (non additive effects) jako je dominance. Dominance je způsobena kombinací dvou alel, proto nemůže být předávána potomkům. (Rodič předává jen jednu alelu, proto není dominance dědičná.) \n\nPlemenná hodnota (A) vyjadřuje vliv genů na potomky. Zahrnuje přídatný genetický efekt (=additive effect).\n\nDominance Deviation (D) je rozdíl mezi předpokládanou a skutečnou genetickou hodnotou danou jedním genem (dvěma alelami na stejném lokusu). Tato teorie počítá s jednoduchou dědičností znaků tak, jak ji popsal Mendel u hrachu: Aa= (AA+aa)/2. Ve skutečnosti tomu tak není. Rozdíl mezi výpočtem a realitou označila jako D.\n\nG=A+D\n\n\nNení možné v rámci čistokrevné plemenitby připouštět odlišné plemeno.\n\nNěkterá národní pravidla povolují přilití krve (připuštění podobným plemenem) za čistokrevnou plemenitbu. V tom případě se za plemeníka vydávají jedinci, kteří mají v rodokmenu i rodiče z dvou odlišných plemen. Obecně je to nepřípustné. Správně je takové potomky možno považovat za čistokrevné až po 6 generacích. \n\n\n"}
{"id": "1545960", "url": "https://cs.wikipedia.org/wiki?curid=1545960", "title": "Philip Livingston (politik)", "text": "Philip Livingston (politik)\n\nPhilip Livingston (15. ledna 1714, Albany – 12. června 1778, Pensylvánie) byl americký obchodník a státník z New Yorku. V říjnu roku 1774 zastupoval New York na prvním Kontinentálním kongresu, kde upřednostňoval uvalení ekonomických sankcí na Velkou Británii jako způsob nátlaku na britský parlament, aby zrušil zákon Intolerable Akt (trestní zákony schválené britským parlamentem v roce 1774 po „Boston Tea Party“ (Bostonské pití čaje). Byl také delegátem druhého kontinentálního kongresu v letech 1775–1778 a signatářem Deklarace nezávislosti.\nPhilip Livingston narozený v Albany v New Yorku 15. ledna 1716 byl čtvrtý přeživší syn Philipa Livingstona (1686–1749), 2. lorda of the manor (titul vlastníka panství) a Catherine Van Brugh Livingston, dcery starosty Albany Pietera Van Brugha. Spolu se svým bratrem Williamem Livingstonem (1723–1790) vyrostl v Albany a rozdělil svůj čas mezi rodný Albany Townhouse a Manor House v Linlithgo u řeky Hudson.\n\nV roce 1737 Philip absolvoval na Yale a vrátil se do Albany pokračovat v kariéře obchodníka u svého otce. Vlivem svého otce získal také stáž v místní správě v Albany. Poté se usadil v New Yorku a pokračoval v obchodování, dovážel cukr ze Západní Indie. Během války krále Jiřího (1744–1748), Livingston velmi zbohatl. Spekuloval v oblasti nemovitostí a obchodu s otroky. Měl kamenný městský dům na Duke Street na Manhattanu a také čtyřicetiakrový statek na Brooklyn Heights. Jako obchodník pracoval do roku 1762.\n\nLivingston pomohl založit Columbia College, nejstarší část Columbia University a v roce 1754 pomohl zorganizovat New York Public Library. V roce 1770 založil první obchodní komoru a v roce 1756 byl prezidentem a zakládajícím členem St. Andrew's Society, první dobročinné organizace v New Yorku. Byl také jedním z prvních ředitelů New York Hospital. \nV roce 1754 byl delegátem na Albany Congress. Tam se připojil k delegátům dvanácti dalších kolonií, aby jednali s domorodými Američany a diskutovali o společných plánech pro řešení francouzsko-indiánské války (1754–1763). Livingston se stal aktivním propagátorem úsilí o získávání a financování vojáků pro válku. Vzhledem k svému majetku byl jedním z předních investorů kolonie.\n\nOd roku 1763 do roku 1769 působil jako člen zemského sněmu zástupců a v roce 1768 jako jeho mluvčí. V říjnu 1765 se v New Yorku zúčastnil Stamp Act Congressu, známého také jako Continental Congress of 1765. Výsledkem setkání byl první formální protest k Briánii, což byla předehra americké revoluce. Připojil se k výboru Committee of Correspondence v New Yorku a pokračoval v komunikaci s představiteli dalších kolonií. \n\nKdyž New York v roce 1775 založil New York Provincial Congress, stal se jeho prezidentem. Byl zvolen delegátem kontinentálního kongresu. Jeho bratr William, prominentní právník v New Jersey, byl delegátem kontinentálního kongresu od roku 1774 do června 1776. V červenci 1775 podepsal Philip Olive Branch Petition, který byl konečným pokusem dosáhnout porozumění s korunou. Stejně jako mnozí z prvních vlastenců, zpočátku neobhajoval úplné odloučení od Anglie, ale nakonec se přidal na stranu revoluce pro opatření, která Britové ukládali kolonistům. Když Britové okupovali New York, Philip a jeho rodina uprchli do Kingstonu v New Yorku, kde měli další sídlo.\n\nPo bitvě na Long Islandu se Washington a jeho důstojníci setkali v Philipově rezidenci v Brooklynu a rozhodli se ostrov evakuovat. Britové následně použili dům Philipa Livingstona jako kasárna a jeho rezidence v Brooklynu jako nemocnice Royal Navy.\n\nPo přijetí nové ústavy státu New York byl v roce 1777 jmenován do senátu státu New York, zatímco nadále pracoval v kontinentálním kongresu. Livingston trpěl vodnatelností a jeho zdraví se zhoršilo v 1778.\nLivingston náhle zemřel při účasti na šestém zasedání Kongresu v Yorku v Pensylvánii a je zde pohřben na hřbitově Prospect Hill Cemetery. Livingston byl presbyterián a zednář. Když Livingston zemřel, jeho majetek nestačil ke splacení jeho dluhů a jeho vykonavatelé se vzdali správy panství. \n\n"}
{"id": "1545980", "url": "https://cs.wikipedia.org/wiki?curid=1545980", "title": "Sarepta na Volze", "text": "Sarepta na Volze\n\nSarepta na Volze (rusky \"Сарепта-на-Волге\") je bývalá kolonie povolžských Němců, v současné době muzeum ve městě Volgograd.\n\nRuská carevna Kateřina II. Veliká vydala v letech 1762 a 1763 manifesty, kterými pozvala do Ruska, do oblasti Povolží, obyvatele evropských zemí. Její pozvání vyslyšeli zejména tisíce Němců, ale také obyvatelé Švýcarska, Nizozemí či Francie. Mezi léty 1764 až 1772 bylo založeno 106 německých kolonií podél řeky Volhy. Jednou z nich byla Sarepta na Volze, založená nedaleko města Caricyn v srpnu roku 1765 potomky táboritů – českými a moravskými bratry z oblasti Horní Lužice.\n\nV souvislosti s nájezdy kubáňských Tatarů a Kalmyků vyvstala otázka lepší ochrany kolonie. Na podzim roku 1768 tak bylo přistoupeno ke stavbě Sareptské pevnosti. Ta byla budována pravděpodobně podle holandského vzoru pod dohledem Opevňovací kanceláře z Petrohradu. Posádka pevnosti byla utvořena z vojáků caricynského garnizonu a caricynských kozáků.\n\nV roce 1771 byl postaven luteránský kostel, který byl o rok později vysvěcen. Osud Sarepty však nebyl jednoduchý. V roce 1774 neodolala náporu vojsk Pugačova a byla vypleněna. Několikrát byla také zasažena požárem. V roce 1823 při jednom z nich shořelo 37 domů. Avšak nehledě na tyto tragické události se Sarepta dále rozvíjela a během krátké doby se stala jedním z hospodářských a kulturních center Dolního Povolží. Velký význam měly především zemědělské produkty. Známost v celém Rusku si vydobyla například sareptská hořčice.\n\nV období Občanské války se Sarepta stala dějištěm bojů a sídlem vojenských štábů. V roce 1918 Sareptu navštívil Lev Trockij a přednesl projev před shromážděnými rudoarmějci a místními občany. V květnu 1920 byla Sarepta přejmenována na Krasnoarmejsk a Kostelní náměstí na Náměstí Svobody. Ke zásadním změnám došlo i v zemědělství, které bylo klíčovým zdrojem obživy místních obyvatel a v Krasnoarmejsku bylo založeno 6 kolchozů. Obyvatele Sarepty, především inteligenci, tvrdě zasáhly stalinské represe druhé poloviny 30. let. Stovky lidí byly zastřeleny, mezi nimi v roce 1938 například ředitel německé školy v Krasnoarmejsku. V roce 1939 byl uzavřen kostel a poslední kněz Konstantin Ruš byl odsouzen k deseti letům vězení. Přes dva tisíce obyvatel Sarepty byly deportovány do oblasti střední Asie v roce 1941. Zpět domů se mohli lidé vrátit až ve druhé polovině 50. let.\n\nÚstředním bodem Sarepty se stalo obdélníkové náměstí, kolem kterého byly postaveny nejdůležitější budovy. Domy v Sareptě v mnohém připomínají německou architekturu.\n\nPři přeměně Sarepty na pevnost byly v maximální míře zohledněny místní terénní podmínky. Ze severu byla k obraně využita rokle, na jejíž okrajích byly postaveny dva bastiony. Na jihozápadě kolonii přirozeně chránila řeka Sarpa a její příkrý břeh. Rokle, břeh řeky i vybudované náspy a příkopy byly obehnány dva metry vysokou palisádou. Celkem pevnost disponovala šesti bastiony, přičemž jeden z nich bránil most přes Sarpu.\n\nDo dnešní doby domy dochované v Sareptě představují nejstarší kamenné stavby ve Volgogradu. V roce 1989 získala Sarepta status památkové rezervace. Dekretem prezidenta Ruské federace byla prohlášena za kulturní památku a bylo založeno Muzeum Stará Sarepta. To zahrnuje 26 budov, z nichž 23 objekty jsou federálními památkami. \n\nLuteránský kostel, dominanta Sarepty, byl zrestaurován v roce 1996 a obnoveny byly také varhany. Ty jsou jediné funkční ve Volgogradské oblasti. V kostele se každou neděli konají bohoslužby a jednou až dvakrát měsíčně varhanní koncerty. Muzeum vydává vlastní noviny a spolupracuje s německými a ruskými kulturními středisky.\n\nOd roku 1989 se muzeum dále rozvíjí a přibývají nové interaktivní expozice. Ve zrestaurovaných budovách byla například zprovozněna knihovna nebo restaurace. Zároveň byly opraveny a návštěvníkům zpřístupněny sklepy několika domů. Kromě standardních prohlídek muzeum organizuje také vzdělávací akce a tematické prohlídky.\n"}
{"id": "1545986", "url": "https://cs.wikipedia.org/wiki?curid=1545986", "title": "James Thornhill (malíř)", "text": "James Thornhill (malíř)\n\nSir James Thornhill (25. července 1675, Dorset, Weymouth – 4. května 1734, Dorset, Weymouth) byl anglický malíř historických námětů. Maloval ve stylu italské barokní tradice. Pracoval na některých rozsáhlých kompozicích nástěnných maleb, včetně “Painted Hall” v Royal Hospital, v královské nemocnici v Greenwichi, obrazy na vnitřku kupole katedrály svatého Pavla, pracoval v Chatsworth House a v Wimpole Hall.\n\nSir James Thornhill se narodil v Melcombe Regis v části Weymount v Dorsetu jako syn Waltera Thornhilla z Warehamu a Mary, nejstarší dcery plukovníka Williama Sydenhama, guvernéra Weymouthu. V roce 1689 se učil u Thomase Highmora (1660–1720), specialisty na figurativní a dekorativní malbu. Hodně se také naučil od Antonia Verria a Louise Laguerra, dvou předních zahraničních dekorativních malířů, kteří pracovali v Anglii. \n\nThornhill zdobil palácové interiéry velkými kompozicemi, s figurami běžně zobrazovanými v idealizovaných a rétorických pozicích. V roce 1707 byl pověřen výzdobou haly nyní známé jako „Painted Hall“ v Greenwich Naval College (1707–1727). Schéma alegorické nástěnné a stropní výzdoby sálu zobrazuje protestantskou posloupnost anglických monarchů od Viléma III. Oranžského a Marie II. Stuartovnu a Jiřího I. Dne 28. června 1715 byl Thornhill pověřen zakázkou na výzdobu kupole katedrály svatého Pavla. Ŕíká se, že arcibiskup z Canterbury, Thomas Tenison, poznamenal: „Nejsem znalec malby, ale myslím si, že u dvou témat mohu trvat na tom, že: za prvé, že malíř je protestant, a za druhé, že je Angličan“. The \"Weekly Packet\" psal, že rozhodnutí udělit zakázku Thornhillovi padlo proto aby „umlčelo všechny hlasité pocty, které dosud byly vzdávány zahraničním umělcům“. Osm scén v kupoli (1716–19), vytvořených v grisaillu, ukazuje epizody ze života Svatého Pavla.\n\nThornhillovy velké nástěnné malby v palácích a velkých domech často souvisely s aktuálními událostmi, jak byly viděny očima jeho patronů ze Strany Whigů. V Chatsworthu v letech 1707–8 Thornhill dekoroval řadu stěn a stropů, z nichž nejvýznamnější byla souvislá malba zdi a stropu v místnosti sloužící jako ložnice. Zde namaloval obraz \"The Rape of the Sabine Women\" (Únos Sabinek), obrovské panoráma válečníků odvádějících sabinské ženy do Říma. Rozhodl se obzvláště vyzdvihnout Hersilii, která byla uctívána pro loajalitu ke svému římskému manželu Romulovi, proti její rodině Sabinů – tedy jde o úmyslný odkaz na Marii Stuartovnu, kterou Whigové chválili za podporu jejího protestantského manžela Viléma III. proti jejímu katolickému otci Jakubovi II. Stuartovi.\n\nNa strop hlavního schodiště v Hanbury Hall přidal Thornhill malý portrét anglického duchovního reverenda Henryho Sacheverella, jehož kázání byla v roce 1710 odsouzena k veřejnému spálení. V roce 1716 Thornhill namaloval strop Great Hall v Blenheim Palace pro Johna Churchilla, 1. vévodu z Marlborough, který se vrátil do vlády Anny Stuartovny. Je vítězem Bitvy u Höchstädtu, známé také jako bitva u Blenheimu během války o španělské dědictví. \n\nJeho poslední velkou zakázkou bylo vyzdobit kapli ve Wimpole Hall. Na přípravných náčrtcích začal pracovat v roce 1713 a práce byla dokončena v roce 1724. Severní zeď má fiktivní architekturu a čtyři Trompe-l'œil \"sochy\" čtyř \"lékařů církve\". (Svatý Augustin, papež Řehoř I., Svatý Jeroným, Svatý Ambrož). Na východní zdi nad oltářem je obraz \"Klanění tří králů\".\n\nV roce 1725 nabídl provést zdarma výzdobu síně pro městskou radu v Guildhall v Londýně. Nabídl své služby zdarma, byl přesto odměněn cenným zlatým pohárem. Síň byla později zničena, ačkoli některé obrazy – \"Allegory of London\" a prezentace kardinálských ctností, zosobněné nahými dětmi přežili. Ve svém rodném Dorsetu Thornhill namaloval pro kostel Sv. Marie ve Weymouthu obraz \"Poslední večeře.\" Thornhill byl také pozoruhodný portrétista.\n\nV roce 1711 byl Thornhill jedním z dvanácti ředitelů akademie Sira Godfreye Kneller na Great Queen Street v Londýně. V roce 1716 zde nastoupil jako hlavní ředitel a zastával funkci až do roku 1720. Poté založil vlastní soukromou školu kreslení v Covent Garden, která však byla brzy zavřena. V listopadu 1724 Thornhill učinil druhý, úspěšnější pokus o založení bezplatné akademie ve svém soukromém domě v Covent Garden. V roce 1718 Thornhill koupil velký dům na Covent Garden a v 1725 jej renovoval v palácovém stylu. V roce 1720 si vyzkoušel také architekturu. Spolu s Giacomo Leonim navrhl Moor Park ve kterém vymaloval strop vstupní haly a další místnosti.\n\nWilliam Hogarth byl pravděpodobně od začátku členem druhé akademie Thornhilla. Dne 23. března 1729 se oženil s Thornhillovou dcerou Jane. Thornhill byl s Hogarthem, když šel za britskou vražedkyní (zavraždila tři ženy) Sarah Malcolmovou do vězení v Newgate těsně před její popravou, aby Hogart mohl načrtnout její portrét.\n\nV červnu 1718 král Jiří I. udělil Thornhillovi titul dvorního malíře, v březnu 1720 dostal titul \"Serjeant Painter\", což sebou neslo čestné a také velmi lukrativní postavení dvorního malíře s právem dekorovat všechna královská sídla. Dne 2. května 1720 ho král jmenoval rytířem, jako prvního umělce, který tento titul dostal. Ve stejném roce se stal členem Painters' Company (Malířské společnosti) a v roce 1723 členem Royal Society. Thornhill byl poslancem parlamentu za Melcombe Regis. Pravidelně hlasoval s vládou. Církvi věnoval oltářní obraz, který sám namaloval. Ke konci svého života už nedostával žádné významné zakázky a tak začal kopírovat karikatury Raffaela. Kromě kopií v plné velikosti, dokončených v roce 1731, provedl 162 menších studií hlav, rukou a nohou, které zamýšlel publikovat v tištěné podobě pro potřeby studentů umění, ale toto dílo po jeho smrti zůstalo nedokončené. Původní drobné návrhy detailů karikatur jsou nyní ve sbírce Victoria and Albert Museum v Londýně. Thornhillovy kopie karikatur byly prodány v aukci, kterou vedl Christopher Cock 24. a 25. února 1735 v jeho domě na Covent Garden.\n\n\n"}
{"id": "1545987", "url": "https://cs.wikipedia.org/wiki?curid=1545987", "title": "Edison Vasiljevič Denisov", "text": "Edison Vasiljevič Denisov\n\nEdison Vasiljevič Denisov (rusky Эдисон Васильевич Денисов, 6. dubna 1929, Tomsk, SSSR – 24. listopadu 1996, Paříž, Francie) byl ruský hudební skladatel, představitel ruské avantgardní hudby 20. století. Je považován za jednu z nejdůležitějších osobností generace po éře Šostakoviče.\n\nEdison Vasiljevič Denisov se narodil 6. dubna 1929 v Tomsku. Jeho otec, Vasilij Grigorjevič Denisov, byl radiofyzik a jeho matka, Antonina Ivanovna Titova, byla doktorka. Od dětství se zajímal o matematiku, hudbu a malování. Edison se již v dětství naučil hrát na kytaru a mandolínu, a tak sílil jeho vztah k hudbě. Jeho otec zemřel v roce 1940, když mu bylo 11 let. Po smrti svého otce se musel starat o nemocnou babičku a 2 mladší sestry.\n\nV roce 1946 začal studovat na matematicko-fyzikální fakultě Tomské státní univerzity a zároveň hudební školu v Tomsku. Mezi lety 1946–1950 se naučil hrát na několik hudebních nástrojů. V roce 1951 ukončil svá studia v Tomsku a hned na to se začal věnovat hudbě a na popud Dmitrije D. Šostakoviče nastoupil na Moskevskou státní konzervatoř. Během studia na konzervatoři složil operu \"Voják Ivan\" (\"Иван – солдат\"), která byla ovlivněna ruským folklorem. V díle se projevuje nejen znalost lidových písní, ale i schopnost najít nové cesty k současnému umění.\n\nPo roce 1956 se stal profesorem na Moskevské státní konzervatoři a vyučoval instrumentaci a psaní kompozic. Jeho pedagogická práce měla velký význam pro vývoj sovětské hudby.\n\nV 60. letech byl známý po celém světě, avšak doma čelil silné kritice, jeho práce byla pokládána za temnou a chaotickou.\n\nV roce 1979 byl Denisov zařazen do seznamu Chrennikova sedmička. Skladatelé, kteří neodpovídali kritériím sovětského skladatele byli zařazeni do tohoto seznamu a měli zakázáno vycestovat do zahraničí.\n\nVíce než 30 let spolupracoval se zakladatelem divadla Na Tagance Jurijem Ljubimovem, pro kterého skládal hudební a filmovou hudbu.  V roce 1990 se stal ředitelem moskevského Sdružení pro soudobou hudbu.\n\nV poslední letech svého života žil a pracoval ve Francii.\n\nV 60. letech se Denisov zajímal o současnou hudbu v zahraničí. Mezi jeho největší inspirace patřila francouzská, vídeňská hudba a poválečná avantgarda Pierra Bouleze a Karlheinze Stockhausena. Během těchto let se věnoval podrobné analýze děl hudebních skladatelů (např. díla Stravinského, Mahlera, Debussyho anebo Stockhausena), o kterých se na konzervatoři neučili a pomocí těchto analýz zkoušel nové způsoby skládání hudby. A tím byla ovlivněna jeho vlastní tvorba. \n\nZačal experimentovat s technikami dodekafonie a serialismu. Chtěl dosáhnout kompoziční techniky, kde pevné a trvalé struktury interagují s neustále měnícími se melodickými strukturami a první takovou prací byla \"Le Soleil des Incas\" (1964) (\"Slunce Inků\").\n\nV 70. letech napsal sérii instrumentálních koncertů (klavírní, flétnový, houslový). Mimo dodekafonie Denisov začal používat prvky elektronické hudby či nové techniky hraní. Mnoho jeho koncertů bylo složeno zejména pro západní umělce, včetně saxofonisty Jean-Marie Londeixe, hobojisty Heinze Hollingera, klarinetisty Eduarda Brunnera a flétnistky Aurèle Nicoletové.\n\nV 80. letech pokračoval v psaní koncertních kompozic, v tomto období vznikla jedno z jeho nejdůležitějších děl, a to \"Pěna dní\" (Пена дней, 1981) – premiéra 1986. Denisov volně kombinoval různé techniky a v jeho tvorbě se výrazněji objevovala ruská lidová hudba. V pozdních 90. letech Denisov napsal \"Histoire de la vie et de la Mort de Notre Seigneur Jésus Christ\" (Život a smrt našho Pána Ježíše Krista, 1992) a \"Morgentraum\" (Ranní sen, 1993), v nichž se projevilo téma náboženství. \n\n\n\n\n\n\n\n\n"}
{"id": "1545988", "url": "https://cs.wikipedia.org/wiki?curid=1545988", "title": "Trať 001", "text": "Trať 001\n\nJako trať 001 je v knižním jízdním řádu označena dálková doprava v trase Praha–Bohumín, což zahrnuje tyto tratě:\nTrať spojuje čtyři krajská města, a to Prahu, Pardubice, Olomouc a Ostravu. Cesta Praha hlavní nádraží – Bohumín měří 364 km při úvraťové jízdě přes stanici Přerov nebo 350 km po tzv. Dluhonické spojce mimo Přerov.\n"}
{"id": "1545990", "url": "https://cs.wikipedia.org/wiki?curid=1545990", "title": "Trať 002", "text": "Trať 002\n\nJako trať 002 je v knižním jízdním řádu označena dálková doprava v trase (Praha) – Česká Třebová – Brno – Kúty, což zahrnuje tyto tratě:\n"}
{"id": "1545998", "url": "https://cs.wikipedia.org/wiki?curid=1545998", "title": "Seznam sídel v Chorvatsku (V)", "text": "Seznam sídel v Chorvatsku (V)\n\nToto je seznam sídel v Chorvatsku začínajících na písmeno V.\n"}
{"id": "1546005", "url": "https://cs.wikipedia.org/wiki?curid=1546005", "title": "Banići", "text": "Banići\n\nBanići () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Dubrovačko Primorje. Nachází se asi 34 km severozápadně od Dubrovníku. V roce 2011 zde žilo celkem 139 obyvatel.\n"}
{"id": "1546009", "url": "https://cs.wikipedia.org/wiki?curid=1546009", "title": "Zápas na Letních olympijských hrách 2004 – volný styl", "text": "Zápas na Letních olympijských hrách 2004 – volný styl\n\nPodrobné výsledky z olympijských her v zápasu ve volném stylu za rok 2004.\n\n\nZápasníci byli v roce 2004 nalosování bez předchozího nasazení do skupin po třech a čtyřech. Vítězové skupin postoupili do vyřazovacích bojů – vítěz tříčlenné skupiny do čtvrtfinále a vítěz čtyřčlenné skupiny přímo do semifinále. O vítězi skupiny rozhodovaly klasifikační body a v případě shodného výsledku vzájemný zápas nebo počet technických bodů (nikoliv poměr).\n\nve zkratce:\n\n\n\n\n\n\n\n\n\n\n\n\n\n"}
{"id": "1546011", "url": "https://cs.wikipedia.org/wiki?curid=1546011", "title": "Švehlův dub v Hostivaři", "text": "Švehlův dub v Hostivaři\n\nŠvehlův dub v Hostivaři je památný dub letní (\"Quercus robur\"), který roste v přírodním parku Hostivař-Záběhlice nedaleko Hostivařského náměstí. Nachází se na soukromém pozemku ve Švehlově statku, ale od vjezdu na něj z ulice K Horkám je dobře viditelný.\n\n\n\nStrom je ve velmi dobrém stavu a svým habitem se řadí k nejkrásnějším památným dubům v Praze. Okolí je pro jeho další růst příznivé (travnatá plocha s pastvinou ovcí v ovocném sadu). \n\nTraduje se, že pod tímto dubem spolu často rozmlouvali prvorepublikový předseda vlády Antonín Švehla s T.G. Masarykem, který sem jezdíval ze zámku v Kolodějích.\n\nVjezd na pozemek je asi 200 m od autobusové zastávky \"Hostivařské náměstí\".\n"}
{"id": "1546014", "url": "https://cs.wikipedia.org/wiki?curid=1546014", "title": "Kostel svaté Anny (Planá)", "text": "Kostel svaté Anny (Planá)\n\nKostel svaté Anny se nachází asi 2 km severozápadně od Plané u Mariánských Lázní směrem na Kyjov a je významným poutním místem v západních Čechách a kulturní památkou ČR. Stojí na pozemku patřícímu Římskokatolické farnosti Planá u Mariánských Lázní na kopci nad východním břehem Anenského rybníka. \n\nPřesný rok stavby kostela není znám, ale podle pověsti zde nechal rytíř Bohus z Plané již v 9. století postavit kapli. Historické zdroje v každém případě zmiňují kostel před více než 1000 lety. Od 13. století byly zaznamenány poutě k zázračnému obrazu a fontáně sv. Anny, největší z nichž se s 4 200 věřícími konala v roce 1740. \n\nPo úplném vyhoření kostela v roce 1721 byla barokní budova postavena v současné podobě. Kostel byl znovu otevřen v roce 1726 a v roce 1730 byl vyzdoben freskami planenským malířem Wenzelem Schmidtem. Uprostřed hlavního oltáře je obrázek milosti, na kterém Marie podává dítě Ježíše do otevřené náruče své matky Anny. Poutní socha sv. Anny měří 160 cm. \n\nKruhový kopulový obrázek se dvěma protilehlými obrazy Wenzela Schmidta ukazuje různé vozy. Podle legendy nedokázalo na horu ke kostelu vytáhnout sochu Matky Boží ani šest silných koní. Přeprava byla úspěšná, až když bylo před vozem zapřaženo spřežení koně a vola. \n\nV roce 1783 byl kostel zrušen, v první polovině 19. století proběhly po požáru střechy v roce 1831 stavební úpravy. \n\nV 19. století byl kostel využíván jako kaple zámeckého panstva. Před západním portálem je rodinná krypta hrabat Nostitz-Rienecků ze začátku 20. století. \n\nBudova kláštera redemptoristů postavená vedle kostela na počátku 20. let 20. století nyní slouží jako nemocnice. \n\nV roce 1953 si vysídlení sudetští Němci postavili kapli sv. Anny na památku poutního kostela u Mähringu v Horní Falci, který byl v roce 1967 rozšířen na kostel. \n\nSeverně od kostela se nalézá léčivá studánka Pod Svatou Annou, která v době těžby uranu přestala dávat vodu, po ukončení těžby se však pramen obnovil. \n\n\n"}
{"id": "1546018", "url": "https://cs.wikipedia.org/wiki?curid=1546018", "title": "Budova evidence Ústřední sociální pojišťovny", "text": "Budova evidence Ústřední sociální pojišťovny\n\nBudova evidence Ústřední sociální pojišťovny \"(bývalá Ústřední sociální pojišťovna)\" je jedna z administrativních staveb České správy sociálního zabezpečení v Praze 5-Smíchově v ulici Křížová stojící severně od hlavní budovy. Od 11. února 2004 je unikátní zařízení kartotéky chráněno jako kulturní památka České republiky.\n\nBudova podle projektu architektů F. A. Libry (1891–1958) a Jiřího Kana (1895–1944) byla postavena v letech 1935–1936. Strojovou kartotéku zkonstruoval Ferdinand Ludwig, její nosnou konstrukci zhotovily Vítkovické železárny a jeřáby dodala strojírna ing. Podhajského z Hostivaře.\n\nStavba obdélného půdorysu je situovaná severně od hlavní budovy čp. 1292. Pětipatrová stavba se šestým ustupujícím patrem má hladkou fasádu členěnou horizontálními pásy oken. Hranolové schodiště je připojeno ke kratší severní boční fasádě. Terasa šestého ustupujícího patra je zakončena zábradlím. Strojová kartotéka zabírá první dvě nadzemní podlaží, v horních patrech jsou kanceláře.\n\nVlastní kartotéku tvoří dvě osově souměrné části o délce 50 metrů a výšce 8 metrů, každá o devíti blocích; uvnitř systému mezi zadními stranami těchto dvou částí probíhá úzká chodba. V osmnácti blocích je uloženo celkem 9000 zásuvek (lístkovnic) o délce 3 metry. Každý blok obsluhuje jeden pojízdný jeřáb-zakladač. Podél zakladačů probíhá široká chodba s jeřábovými drahami na zemi a ve stropě. Jeřáby mají pojízdné pracovní plošiny pro obsluhu kartotéky a manipulaci se zásuvkami. Mechanismus těchto jeřábů umožňuje pohyb plošin všemi směry podél stěny a práci se zakladači, přesné nastavení plošin zajišťují kovové prahy na vodicích drahách ve vodorovném i kolmém směru.\n\nSystém je stále funkční a používán byl do roku 2002.\n\nV kartotéce se natáčel film J. A. Holmana Rukavička (1941).\n\n\n"}
{"id": "1546019", "url": "https://cs.wikipedia.org/wiki?curid=1546019", "title": "Jonas (film)", "text": "Jonas (film)\n\nJonas je francouzský hraný film z roku 2018, který režíroval Christophe Charrier podle vlastního scénáře. Snímek měl světovou premiéru na filmovém festivalu televizních filmů v La Rochelle 23. září 2018 a 23. listopadu 2018 byl odvysílán na kanálu ARTE ve Francii a Německu.\n\nVe filmu se prolínají dvě časové roviny vzdálené od sebe osmnáct let. V roce 1997 je Jonas plachý patnáctiletý školák, který se seznámil s novým spolužákem Nathanem a zamiloval se do něj. V roce 2015 Jonas pracuje v Toulonu v nemocnici jako pomocník. Jeho život je vyplněný večírky, náhodnými známostmi a rvačkami. Jednoho dne se rozhodne vyhledat Nathanovu rodinu, aby se vypořádal s traumatem z dětství.\n"}
{"id": "1546027", "url": "https://cs.wikipedia.org/wiki?curid=1546027", "title": "AK Škoda Plzeň", "text": "AK Škoda Plzeň\n\nAK Škoda Plzeň je atletický klub, který působí v Plzni od roku 1894.\n\n\nSokol v letech 1894 nechtěl atletiku podporovat, proto došlo k zakládání prvních atletických klubu pod názvy AC Plzeň a AK Plzeň. V roce 1894 se atleti výrazně podíleli na vzniku plně fotbalového klubu SK Plzeň. V období 2 světové války se nejlepší atleti přidávali právě do tohoto klubu, Rapidu nebo Viktorie.\n\nV roce 1945 došlo k registraci klubu do Českého atletického svazu. V tomto období vznikla i první atletická dráha dlouhá 333 metrů za sokolovnou u plzeňských Sokolů. V roce 1945 se pořádali první závody na 5000 metrů pod názvem Velká cena Plzně.\n\nV roce 1948 se veškeré atletické dění přesunulo do městské části Doudlevce, kde vznikl nový oddíl Škoda ET Doudlevce (Závodní sokolské jednoty ŠKODA). \n\n"}
{"id": "1546028", "url": "https://cs.wikipedia.org/wiki?curid=1546028", "title": "Štramberk (nádraží)", "text": "Štramberk (nádraží)\n\nŠtramberk je železniční stanice v jihovýchodní části města Štramberk v okrese Nový Jičín v Moravskoslezském kraji v blízkosti řeky Kopřivnička. Leží na jednokolejné neelektrizované trati 325. Kolejiště je přemostěno lávkou pro chodce. Část kolejiště stanice je součástí vlečky Kotouč Štramberk.\n\nDne 19. prosince 1881 otevřela společnost \"Výsostná Studénsko-štramberská dráha\" (Die privilegierte Stauding-Stramberger Eisenbahn, \"SgSgEB\") trať z vlastního nádraží ve Studénce, napojenou zde na trať z roku 1847 z Vídně do Krakova a slezské uhelné pánve. Nově postavená stanice ve Štramberku zde původně vznikla jako koncová stanice.\n\nDne 25. července 1896 pak společnost \"Štrambersko-veřovická místní dráha\" (Stramberger-Wernersdorfer Lokalbahn, \"StWLB\") zprovoznila spojovací trať do Veřovic, kterou od roku 1888 procházela trať společnosti Severní dráhy císaře Ferdinanda (\"KFNB\") z Ostravy do Krásna nad Bečvou (dnešní součást Valašského Meziříčí) a Hulína.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Ve 2. polovině 20. století byla původní budova z důvodu zvýšení přepravní kapacity nahrazena novostavbou.\n\nNachází se zde dvě jednostranná nekrytá nástupiště, k příchodu na nástupiště č. 2 slouží přechod přes koleje.\n\n"}
{"id": "1546034", "url": "https://cs.wikipedia.org/wiki?curid=1546034", "title": "Adolf Kubát", "text": "Adolf Kubát\n\nAdolf Kubát (14. října 1899 Kladno – 3. listopadu 1980, Praha) byl český hobojista, profesor Pražské konzervatoře a spoluzakladatel hudebního tělesa \"Noneto\".\n\nPocházel z hudební rodiny učitele Hynka Kubáta (žáka Antonína Dvořáka) v Kladně, v Kladně se také začal učit hudbě a ve studiu pokračoval na Učitelském ústavu. Učil v Kladně, Lidicích, Družci a v Hostivici. Od roku 1922 studoval hru na hoboj na Pražské konzervatoři, jeho absolventský koncert (Joseph Haydn: \"Koncert C dur\" s doprovodem České filharmonie) odvysílal v červnu 1929 v přímém přenosu Československý rozhlas. Působil jako profesor na Pražské konzervatoři, mezi jeho žáky patřil například hobojista a skladatel Jaromír Bažant. Svého otce a zakladatele Kladenské filharmonie občas vystřídal u dirigentského pultu. S mnoha hudebními tělesy vystupoval na hoboj v Československu i v zahraničí.\n\n"}
{"id": "1546035", "url": "https://cs.wikipedia.org/wiki?curid=1546035", "title": "Příbor (nádraží)", "text": "Příbor (nádraží)\n\nPříbor je železniční stanice v jižní části města Příbor v okrese Nový Jičín v Moravskoslezském kraji v blízkosti řeky Lubina. Leží na jednokolejném neelektrizovaném úseku trati 325.\n\nDne 19. prosince 1881 otevřela společnost \"Výsostná Studénsko-štramberská dráha\" (Die privilegierte Stauding-Stramberger Eisenbahn, \"SgSgEB\") trať z vlastního nádraží ve Studénce, napojenou zde na trať z roku 1847 z Vídně do Krakova a slezské uhelné pánve, do Štramberku. Nově postavená stanice v Příboře vznikla dle typizovaného stavebního vzoru.\n\nDne 25. července 1896 pak společnost \"Štrambersko-veřovická místní dráha\" (Stramberger-Wernersdorfer Lokalbahn, \"StWLB\") zprovoznila spojovací trať ze Štramberku do Veřovic, kterou od roku 1888 procházela trať společnosti Severní dráhy císaře Ferdinanda (\"KFNB\") z Ostravy do Krásna nad Bečvou (dnešní součást Valašského Meziříčí) a Hulína.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Ve 2. polovině 20. století byla původní budova z důvodu zvýšení přepravní kapacity nahrazena novostavbou.\n\nNachází se zde dvě jednostranná nekrytá nástupiště, k příchodu na nástupiště č. 2 slouží přechod přes kolej.\n\n"}
{"id": "1546037", "url": "https://cs.wikipedia.org/wiki?curid=1546037", "title": "Barnag", "text": "Barnag\n\nBarnag () je vesnice v Maďarsku v župě Veszprém, spadající pod okres Veszprém. Nachází se asi 18 km jihozápadně od Veszprému. V roce 2015 zde žilo 128 obyvatel. Dle údajů z roku 2011 tvoří 98,5 % obyvatelstva Maďaři, 15 % Němci, 6 % Romové a 6 % Rumuni, přičemž 1,5 % obyvatel se k národnosti nevyjádřilo.\n\nSousedními vesnicemi jsou Balatonszőlős, Pécsely, Tótvázsony a Vöröstó.\n"}
{"id": "1546043", "url": "https://cs.wikipedia.org/wiki?curid=1546043", "title": "Červený Kostelec (nádraží)", "text": "Červený Kostelec (nádraží)\n\nČervený Kostelec je železniční stanice v severozápadní části stejnojmenného města v okrese Náchod v Královéhradeckém kraji nedaleko říčky Olešnice. Leží na neelektrizované jednokolejné trati 032.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby původní stanice byl pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 1. května 1859 byl se kosteleckým nádražím uveden do provozu celý nový úsek trasy z Jaroměř do Malých Svatoňovic, odkud byla trať 1. srpna 1868 prodloužena dále přes Trutnov do Královce na hranici s Pruskem.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná nástupiště, z toho jedno vnější u budovy a dvě vnitřní s přístupem přechody přes koleje.\n\n"}
{"id": "1546044", "url": "https://cs.wikipedia.org/wiki?curid=1546044", "title": "Arne Borg", "text": "Arne Borg\n\nClaes Arne Borg (18. srpna 1901 Stockholm – 6. listopadu 1987 Vallentuna) byl švédský plavec, specialista na dlouhé kraulařské tratě. Byl známý pod přezdívkou „švédský jeseter“.\n\nByl členem klubu Stockholms Kappsimningsklubb. Na Letních olympijských hrách 1924 získal stříbrné medaile na 400 m a 1500 m volným způsobem a bronzovou medaili ve štafetě. Na mistrovství Evropy v plavání vyhrál v roce 1926 závod na 400 m volný způsob a 1500 m volný způsob a v roce 1927 se stal vítězem všech volnostylařských tratí (100 m, 400 m a 1500 m). V roce 1928 se stal olympijským vítězem na patnáctistovce a byl třetí na trati 400 m. V letech 1921 až 1929 vytvořil 32 světových rekordů v plavání. Mimořádný ohlas měl jeho výkon na 1500 m na ME 1927 zvaný „zázrak v Boloni“, kde jako první člověk v historii zaplaval tuto vzdálenost pod dvacet minut a jeho čas 19:07,2 zůstal světovým rekordem až do roku 1938. V roce 1926 se stal také se švédským týmem vicemistrem Evropy ve vodním pólu. Čtyřicetkrát se stal plaveckým mistrem Švédska. Byla mu udělena Zlatá medaile Svenska Dagbladet za rok 1926.\nV roce 1929 ukončil amatérskou kariéru a začal vystupovat v plaveckých show. Později se živil jako plavecký instruktor. V roce 1966 byl uveden do Mezinárodní plavecké síně slávy. \n\nPlaveckým reprezentantem bylo také jeho dvojče Åke Borg. Dcera Inga Borgová se proslavila jako spisovatelka a výtvarnice.\n"}
{"id": "1546046", "url": "https://cs.wikipedia.org/wiki?curid=1546046", "title": "Česká Skalice (nádraží)", "text": "Česká Skalice (nádraží)\n\nČeská Skalice je železniční stanice ve východní části stejnojmenného města v okrese Náchod v Královéhradeckém kraji nedaleko řeky Úpy, v těsné blízkosti Vodní nádrže Rozkoš. Leží na neelektrizované jednokolejné trati 032.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby původní stanice byl pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 1. května 1859 byl se skalickým nádražím uveden do provozu celý nový úsek trasy z Jaroměř do Malých Svatoňovic, odkud byla trať 1. srpna 1868 prodloužena dále přes Trutnov do Královce na hranici s Pruskem.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná nástupiště, přístup na vnitřní nástupiště je prostřednictvím přechodů přes koleje.\n\n"}
{"id": "1546048", "url": "https://cs.wikipedia.org/wiki?curid=1546048", "title": "Rtyně v Podkrkonoší (železniční zastávka)", "text": "Rtyně v Podkrkonoší (železniční zastávka)\n\nRtyně v Podkrkonoší je železniční zastávka v severní části města Rtyně v Podkrkonoší v okrese Trutnov v Královéhradeckém kraji nedaleko řeky Úpy. Leží na neelektrizované jednokolejné trati 032. Ve městě se dále nachází železniční zastávka \"Rtyně v Podkrkonoší zastávka\".\n\nZastávka vznikla jako součást trati Jihoseveroněmecké spojovací dráhy (\"SNDVB\"), práce zajišťovala brněnská stavební firmy bratří Kleinů a Vojtěcha Lanny. 1. května 1859 byl uveden do provozu celý nový úsek trasy z Jaroměř do Malých Svatoňovic, odkud byla trať 1. srpna 1868 prodloužena dále přes Trutnov do Královce na hranici s Pruskem.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno vnější nástupiště.\n\n"}
{"id": "1546052", "url": "https://cs.wikipedia.org/wiki?curid=1546052", "title": "Miroslav (nádraží)", "text": "Miroslav (nádraží)\n\nMiroslav je železniční stanice asi 4 kilometry východně od města Miroslav, v katastru obce Suchohrdly u Miroslavi, v okrese Znojmo v Jihomoravském kraji, nedaleko říčky Miroslavky. Leží na neelektrizované jednokolejné trati 244.\n\nStanice byla otevřena 15. září 1870 na trati Rakouské společnosti státní dráhy (\"StEG\") z Brna přes Střelice do Vídně, přes Hrušovany nad Jevišovkou, Hevlín a rakouské město Laa an der Thaya. Budova krumlovského nádraží vznikla dle typizovaného stavebního vzoru.\n\nPo zestátnění některých soukromých společností v Rakousku-Uhersku vroce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště, k příchodu na nástupiště č. 2 slouží přechody přes koleje. Ze stanice je odbočuje jedna vlečka.\n\n"}
{"id": "1546058", "url": "https://cs.wikipedia.org/wiki?curid=1546058", "title": "Basento", "text": "Basento\n\nBasento (v lukánském dialektu \"Vasèndë\") je řeka v jižní Itálii. Měří 149 km a je nejdelší řekou kraje Basilicata. Na řece leží krajské město Potenza.\n\nPramení na svahu hory Monte Arioso v nadmořské výšce 1722 m. Vlévá se do Tarentského zálivu nedaleko Metaponta. Hlavním přítokem je Torrente Camastra. Povodí má rozlohu 1537 km². Údolí řeky Val Basento je významnou průmyslovou oblastí. Řeka je napájena dešťovými srážkami a v létě téměř vysychá. \n\nV Potenze byl přes řeku postaven v letech 1971 až 1976 most podle projektu Sergia Musmeciho, který je ojedinělým příkladem strukturalistické architektury a byl vyhlášen kulturní památkou.\n\nVe starověku byla řeka známá pod názvem \"Casuentus\".\n"}
{"id": "1546060", "url": "https://cs.wikipedia.org/wiki?curid=1546060", "title": "Ana Vidovićová", "text": "Ana Vidovićová\n\nAna Vidovićová, vystupující nyní jako Ana Vidovic (* 8. listopadu 1980 Karlovac) je chorvatská klasická kytaristka, žijící ve Spojených státech. Pochází z hudební rodiny a ke kytaře ji přivedl její starší bratr Viktor Vidović, rovněž koncertní kytarista. Vidovićová byla zázračné dítě, koncertovat začala v osmi letech a poprvé v zahraničí vystoupila v 11 letech. Studovala na Hudební akademii v Záhřebu a na Peabody Conservatory v Baltimore. Hrává na kytaru, kterou postavil Jim Redgate a svoje nahrávky publikovala u značek Croatia Records, BGS, Naxos a Mel Bay. \n"}
{"id": "1546066", "url": "https://cs.wikipedia.org/wiki?curid=1546066", "title": "Karl Gottlob von Anton", "text": "Karl Gottlob von Anton\n\nKarl Gottlob Anton, od roku 1802 von Anton (23. července 1751, Lubáň – 17. listopadu 1818, Görlitz) byl německý právník, jazykovědec a historik, spoluzakladatel a v letech 1817–1818 prezident Hornolužické společnosti věd.\nKarl Gottlob Anton se narodil 23. července 1751 v Lubáni v rodině obchodníka Gottloba Antona a Christiane Rosine Richterové. Po absolvování lubáňského lycea navštěvoval Lipskou univerzitu, kde studoval právní vědu. V roce 1773 zde získal titul magistra filosofie, roku 1774 obhájil svou disertaci a získal titul doktora práv. Během studií v Lipsku byl členem Serbskeho prědarskeho towarstwa. Jako „advocatus provincialis“ se usadil v Görlitz, kde ho zajímal zdejší bohatý kulturní život. Dne 16. dubna 1776 se oženil s Johanne Christiane, dcerou senátora, stavebního inspektora a zemského daňového sekretáře Traugotta Leberechta Meissnera. Tímto manželstvím se hmotně zajistil, takže se mohl věnovat svým vědeckým zájmům. V souvislosti s právním zastupováním zemských stavů se Anton brzy seznámil s Adolphem Traugottem von Gersdorf, hrabětem von Kallenbergem, hrabětem von Nostitzem-Jänkendorfem a dalšími vzdělanými zástupci hornolužické šlechty, s nimiž 21. dubna 1779 spoluzaložil Hornolužickou společnost věd. Hlavní podnět při tom vycházel od Antona a Traugotta von Gersdorf, mezi zakládajícími členy byli rovněž vzdělanci z řad měšťanstva a duchovenstva. Během svých pobytů v Karlových Varech se Anton v roce 1791 seznámil s knihovníkem Strahovského kláštera Bohumírem Janem Dlabačem a rovněž s Josefem Dobrovským, s nímž si dopisoval v letech 1790–1792.\nV roce 1797 se stal senátorem, roku 1806 radním, 7. září 1802 byl po 22 letech v advokacii povýšen do šlechtického stavu, přičemž obdržel rytířskou usedlost Oberneundorf. Od roku 1803 byl Anton aktivním svobodným zednářem ve zhořelecké lóži \"Zur gekrönten Schlange\". V roce 1812 se podruhé oženil s Ernestine Antoinette Irmgard, dcerou viceprezidenta vrchnostenského soudu Ernsta Gottloba von Khiesewettera. Karl Gottlob von Anton zemřel 17. listopadu 1818 ve věku 67 let v Görlitz a byl pohřben na zdejším hřbitově Nikolaifriedhof.\n\nJeho bratrancem byl lingvista a orientalista Konrad Gottlob Anton (1745–1814), jehož syn byl klasický filolog Karl Gottlieb Anton (1778–1861), který taktéž působil v Görlitz.\n\nAntonovy práce dokazují, že byl vynikajícím znalcem lužickosrbského jazyka a kultury. V době osvícenství svými výzkumy a organizačními schopnostmi významně přispěl k rozvoji sorabistiky v tomto regionu. Vytvořil tak základy slavistických studií v Německu. V rámci Hornolužické společnosti věd udržoval dobré vztahy s lužickosrbskými vzdělanci.\n"}
{"id": "1546070", "url": "https://cs.wikipedia.org/wiki?curid=1546070", "title": "Dolné Mladonice", "text": "Dolné Mladonice\n\nDolné Mladonice jsou obec na Slovensku v okrese Krupina. Žije zde  obyvatel.\n\nPrvní písemná zmínka o obci pochází z roku 1391. V obci se nachází jednolodní římskokatolický kostel svatých Andělů strážných z roku 1925. \n\n"}
{"id": "1546071", "url": "https://cs.wikipedia.org/wiki?curid=1546071", "title": "Karel Sochor", "text": "Karel Sochor\n\nJméno Karel Sochor má více nositelů:\n"}
{"id": "1546072", "url": "https://cs.wikipedia.org/wiki?curid=1546072", "title": "Královský palác La Granja", "text": "Královský palác La Granja\n\nKrálovský palác La Granja (španělsky Palacio Real de la Granja de San Ildefonso) je letní rezidence španělských králů v městečku San Ildefonso v kopcích u Segovie, asi 80 km severně od Madridu, dnes přístupná jako muzeum. Palác nechal v barokním stylu vybudovat Filip V. ve 20. letech 18. století. Zámek obklopuje rozsáhlá francouzská zahrada se sochařskou výzdobou.\n"}
{"id": "1546073", "url": "https://cs.wikipedia.org/wiki?curid=1546073", "title": "Čifir", "text": "Čifir\n\nČifir ( чифи́рь) je velmi silný výluh čaje s psychostimulačními účinky. V Česku je znám pod slangovým názvem „magorák“ a ve starší literatuře se používají termíny „čefír“, „džefír“ nebo „kulér“. Čifir je návykový a často se do něj přidávají tabák či analgetika.\n\nExistuje několik verzí vzniku slova:\n\n\nNejdříve je potřeba nádobu naplnit vodou a přivést ji k varu, načež se na hladinu nanáší vrstva čajových lístků, které se v žádném případě do vody nevmíchávají. Výsledný silný koncentrát vzniká dlouhým vařením (avšak těsně pod bodem varu), vypařením nadbytku vody a klesnutím čajových lístků na dno. Následně se lístky scedí. Hotový výluh má tmavou až černou barvu, která je způsobena uvolněním velkého množství alkaloidu guaninu. K přípravě je nejvhodnější černý čaj a doba vaření se liší v závislosti právě na typu použitého čaje.\n\nDo výsledného produktu se i přes extrémně hořkou chuť nepřidává cukr, jelikož by umocnil nežádoucí účinky: bolest hlavy a tachykardii. U lidí se slabým srdcem by následkem přidání cukru mohl být i infarkt.\n\nČifir se pije nalačno, aby bylo dosaženo co nejúčinnějšího výsledku, a po vypití je možné si dát sladký bonbon k zastavení třesu těla, ke kterému po požití trpkého nápoje dochází. Aby bylo možné ze zbytků čajových lístků získat co nejvíce, ve vězeňském prostředí je vaří ve vodě a přidávají sodu, nicméně tento způsob škodí zdraví ještě více než čifir samotný.\n\nChemické složení čifiru charakterizuje zejména vysoký obsah kofeinu, látek vznikajících převařením teinu, ale i tělu škodících alkaloidů: adeninu a guaninu, které při standardní přípravě zůstávají nerozpustné a do čaje se neuvolňují. Proto je chuť trpčejší než nejsilnější typy čaje, jako např. pchu-er. Díky obsahu kofeinu se uživatelé této látky cítí plni energie, což po ústupu účinku ústí v opačný stav. I přes tyto zápory se v čifiru schraňují vitamíny.\n\nPo požití nápoje tělo prožívá nával energie, ale i bolest hlavy, tachykardii, pocit tlaku v hlavě, zvýšení krevního tlaku, dokonce i dušnost. Látky obsažené v čifiru způsobují stahy hladkého svalstva ve střevech, což vede k potřebě defekace. Abstinenčními příznaky jsou deprese a podrážděnost.\n\nV ruských věznicích se při přípravě čifiru do vroucí vody přidává po 2-3 lžičkách čajových lístků na konzumenta. S pitím čifiru je spojená specifická slovní zásoba, např. výraz pro označení toho, že čifir je hotový (čajové lístky klesly na dno), je „čaj spadl“ (чай упал). Čifir doprovází rituál, při němž vězni sedí v kruhu, šálek s čifirem předávají jeden druhému a upíjejí po dvou doušcích. Do samostatného šálku se nalévá jen těm, kdo nejsou součástí skupiny. Na některých místech se vtipkovalo o tom, že tři loky pijí jen homosexuálové. Dostatečně silný výluh pak je oceněn výrazem „jed“.\n\nČifir se i pašuje, a to ve formě zaschlého koncentrátu, jenž se před konzumací zalévá horkou vodou. Nejčastěji se k vězňům dostával gruzínský čaj, který byl obecně považován za nekvalitní, ale pro potřeby vězňů dostatečně silný. Účinky byly obzvlášť ceněné v době, kdy v sibiřských věznicích nebyl pro vězně dostatek jídla.\n\nListy zbylé po prvním vaření většinou slouží jako odměna tomu, kdo se o přípravu postaral, protože je možné je znova vařit. Čifir je možné ve vězení použít i jako platidlo. Zbytky čifiru někteří vězni vtírali do svého oblečení, aby se lépe připravili např. na samovazbu.\n\nPravděpodobně první zmínkou o čifiru (či nápoji jemu podobném) je popis australského čaje v beletristickém díle Julese Verna \"Děti kapitána Granta\" (část druhá, kapitola XVII):\n\n\"\"V jedenáct hodin byl podáván čaj, výborný čaj, jak ho dovedou připravit jen Angličané. Když však Paganel požádal, že by chtěl ochutnat čaj australský, přinesli mu tekutinu černou jako inkoust, litr vody, v níž se čtyři hodiny vařilo půl libry čaje. Paganel se sice ošklíbal, ale prohlásil nápoj za výtečný.\"\"\n\nO čifiru se ve sbírce \"Kolymské povídky\", jež se odehrává v prostředí pracovních táborů, několikrát zmiňuje také Varlam Šalamov. Připomínán je též v tvorbě Olega Kuvajeva; zejména v jeho románu \"Teritorium\", kde Kuvajev popisuje, jak ve zhoršující se situaci Ruska při bojích na Východní frontě horníci těžící zlato a jiné drahé nerosty dostávali doping v podobě čifiru s tvrdým alkoholem, aby prý stimulovali jejich výkon a léčili nemoci. Kuvajev podotýká, že lidé užívající tuto látku často předčasně umírali. Dále se o nápoji zmiňuje i Alexandr Solženicyn v románu \"Souostroví gulag\", Vasilij Aksjonov v knize \"Popálenina\", moldavský spisovatel Nicolai Lilin v próze \"Sibiřská výchova\" a litevský spisovatel Jurgis Kunčinas ve svém díle \"Tula\" (Tūla), v němž je čifir součástí každodenního života v psychiatrické léčebně.\n\nHudební skupina Leningrad se o čifiru zmiňuje v textu své písně \"Svoboda\" (Свобода).\n\nHudební skupina Bělomorkanal má v repertoáru píseň s názvem \"Čifírek a papirosa\" (Чифирок и папироса).\n"}
{"id": "1546075", "url": "https://cs.wikipedia.org/wiki?curid=1546075", "title": "Hajmáskér", "text": "Hajmáskér\n\nHajmáskér (vyslovováno [hajmáškér]) je velká vesnice v Maďarsku v župě Veszprém, spadající pod okres Veszprém. Nachází se asi 10 km severovýchodně od Veszprému. V roce 2015 zde žilo 2 854 obyvatel. Dle údajů z roku 2011 tvoří 87,6 % obyvatelstva Maďaři, 2,4 % Romové, 1,1 % Němci, 0,2 % Srbové a 0,2 % Ukrajinci, přičemž 12,4 % obyvatel se k národnosti nevyjádřilo.\n\nVesnicí procházejí silnice 8214 a 8215. Sousedními vesnicemi jsou Gyulafirátót (součást Veszprému), Öskü a Sóly.\n"}
{"id": "1546078", "url": "https://cs.wikipedia.org/wiki?curid=1546078", "title": "Eparchie michalovsko-košická", "text": "Eparchie michalovsko-košická\n\nEparchie michalovsko-košická je eparchie pravoslavné církve v českých zemích a na Slovensku.\n\nEparchie Michalovce byla zřízena 28. července 1950 oddělením z prešovské eparchie. Prvním biskupem nové eparchie se stal bývalý řeckokatolický kněz Alexander (Mihalič). Na michalovsko-košickou byla přejmenována 19. února 2009 na návrh biskupa Juraje.\n\n\n\n"}
{"id": "1546083", "url": "https://cs.wikipedia.org/wiki?curid=1546083", "title": "Roztoky u Prahy (nádraží)", "text": "Roztoky u Prahy (nádraží)\n\nRoztoky u Prahy je železniční stanice v jihovýchodní části města Roztoky v okrese Praha-západ ve Středočeském kraji přímo při břehu řeky Vltavy. Leží na dvoukolejné elektrizované trati 090 a 091 (3 kV ss). Dále se ve městě nachází železniční zastávka \"Roztoky-Žalov\".\n\nStanice byla vybudována jakožto součást trati společnosti Severní státní dráha (\"NStB\") spojující Prahu a Drážďany, podle univerzalizované podoby stanic celé železniční stavby, autorem byl architekt Antonín Brandner. 1. června 1850 byl s roudnickým nádražím uveden do provozu celý nový úsek trasy z Prahy do Lovosic, odkud roku 1851 mohly vlaky pokračovat do Podmokel (Děčína) a na hranici se Saskem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. V roce 1911 byla dle návrhu karlínského architekta Václava Nekvasila vystavěna nová nádražní budova v secesním slohu.\n\nElektrický provo na trati procházející stanicí byl zahájen 1. ledna 1980.\n\nStanicí prochází První železniční koridor, leží na trase 4. Panevropského železničního koridoru. Nachází se jedno vnejší nástupiště u budovy, dvě nekrytá úrovňová nástupiště, ke kterým se přichází přechody přes koleje a jedno kryté ostrovní nástupiště s podchodem pro cestující (2019). Ostrovní nástupiště s podchodem zde vzniklo v 80. letech 20. století.\n\n"}
{"id": "1546090", "url": "https://cs.wikipedia.org/wiki?curid=1546090", "title": "Kručica", "text": "Kručica\n\nKručica () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu Dubrovačko Primorje. Nachází se asi 33 km severozápadně od Dubrovníku. V roce 2011 zde žilo celkem 34 obyvatel. \n\nVesnice je napojena na silnici D8. Sousedními vesnicemi jsou Banići a Slano.\n"}
{"id": "1546093", "url": "https://cs.wikipedia.org/wiki?curid=1546093", "title": "Dolný Badín", "text": "Dolný Badín\n\nDolný Badín je obec na Slovensku v okrese Krupina. Žije zde  obyvatel.\n\nPrvní písemná zmínka o obci pochází z roku 1135. V obci se nachází jednolodní původně gotický římskokatolický kostel svatého Michaela archanděla s barokní kazatelnou z roku 1754.\n\n"}
{"id": "1546095", "url": "https://cs.wikipedia.org/wiki?curid=1546095", "title": "Neviđane", "text": "Neviđane\n\nNeviđane () je vesnice a přímořské letovisko v Chorvatsku v Zadarské župě, nacházející se na ostrově Pašman, spadající pod opčinu Pašman. V roce 2011 zde žilo celkem 376 obyvatel. V roce 1991 naprostou většinu obyvatelstva (99,36 %) tvořili Chorvati.\n\nSousedními vesnicemi jsou Dobropoljana a Mrljane. Nejdůležitější dopravní komunikací je silnice D110.\n"}
{"id": "1546098", "url": "https://cs.wikipedia.org/wiki?curid=1546098", "title": "Dobropoljana", "text": "Dobropoljana\n\nDobropoljana () je vesnice a přímořské letovisko v Chorvatsku v Zadarské župě, nacházející se na ostrově Pašman, spadající pod opčinu Pašman. V roce 2011 zde žilo celkem 279 obyvatel. V roce 1991 naprostou většinu obyvatelstva (98 %) tvořili Chorvati.\n\nSousedními vesnicemi jsou Banj a Neviđane. Nejdůležitější dopravní komunikací je silnice D110.\n"}
{"id": "1546100", "url": "https://cs.wikipedia.org/wiki?curid=1546100", "title": "Banj", "text": "Banj\n\nBanj () je vesnice a přímořské letovisko v Chorvatsku v Zadarské župě, nacházející se na ostrově Pašman, spadající pod opčinu Pašman. V roce 2011 zde žilo celkem 193 obyvatel. V roce 1991 naprostou většinu obyvatelstva (98 %) tvořili Chorvati.\n\nSousedními vesnicemi jsou Dobropoljana a Ždrelac. Nejdůležitější dopravní komunikací je silnice D110.\n"}
{"id": "1546102", "url": "https://cs.wikipedia.org/wiki?curid=1546102", "title": "Ždrelac", "text": "Ždrelac\n\nŽdrelac () je vesnice a přímořské letovisko v Chorvatsku v Zadarské župě, nacházející se na severozápadě ostrova Pašman, spadající pod opčinu Pašman. V roce 2011 zde žilo celkem 312 obyvatel. V roce 1991 naprostou většinu obyvatelstva (97,67 %) tvořili Chorvati.\n\nSousedními vesnicemi jsou Banj a Kukljica. Nejdůležitější dopravní komunikací je silnice D110. Nachází se zde most Ždrelac, spojující ostrovy Pašman a Ugljan.\n"}
{"id": "1546103", "url": "https://cs.wikipedia.org/wiki?curid=1546103", "title": "Duchcov nákladové nádraží", "text": "Duchcov nákladové nádraží\n\nDuchcov nákladové nádraží (do roku 1945 též v němčině Dux) je nákladiště (někdejší železniční stanice) na jižním okraji města Duchcov v okrese Teplice v Ústeckém kraji nedaleko umělého jezera \"Barbora\". Nádraží vzniklo v roce 1858 k dopravní obsluze města Duchcov na nynější trati 130, po zřízení železniční přeložky v roce 1968 byla stanice v této lokaci zrušena a nahrazena novou stanicí v severní části města. Dráha ve stanici není elektrizována, není zde provozována osobní přeprava.\n\nStanice byla zřízena jakožto součást Společnost c.k. privilegované Ústecko-teplické dráhy (\"ATE\") spojující Teplice a Ústí nad Labem, budované především pro dopravu nákladů z nalezišť hnědého uhlí v regionu. 20. května 1858 byl s duchcovským nádražím uveden do provozu celý nový úsek trasy z Teplic do stanice \"Ústí nad Labem-západ\", autorem návrhu budovy byl teplický architekt Hermann Rudolph. roku 1870 byla dráha prodloužena až do Chomutova. 2. října 1871 pak společnost Duchcovsko-podmokelská dráha dokončila trať z Duchcova do Děčína. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\").\n\nZ důvodu rozšiřování hnědouhelného lomu Bílina bylo v 60. letech 20. století rozhodnuto o traťové přeložce a elektrizaci trati v úseku Oldřichov u Duchova-Most, a tedy i o zrušení starého a výstavbě nového nádraží. Osobní doprava zde byla ukončena v roce 1968.\n\nV roce 2017 byla staniční budova, již dříve s propadlou střechou a ve špatném technickém stavu, stržena.\n\nNachází se zde široké kolejiště sloužící k odstavení nákladních vlakových souprav. Areál je částečně oplocen. \n\n"}
{"id": "1546104", "url": "https://cs.wikipedia.org/wiki?curid=1546104", "title": "Dršňa", "text": "Dršňa\n\nDršňa je potok v západním Slovensku, který protéká územím okresu Topoľčany, je levostranným přítokem řeky Nitry a má délku 13,7 km.\n\nPramení v pohoří Tribeč, v podcelku Veľký Tribeč, na severozápadním svahu Javorového vrchu (730 m n. m.) v nadmořské výšce kolem 610 m n. m.\n\nŘeka od pramene krátce teče na sever, pak se stáčí na severozápad a za obcí Krnča se velkým obloukem stáčí na jihozápad, kde ústí západně od obce Solčany v nadmořské výšce 162 m n. m. do řeky Nitry.\n"}
{"id": "1546105", "url": "https://cs.wikipedia.org/wiki?curid=1546105", "title": "Mrljane", "text": "Mrljane\n\nMrljane () je vesnice a přímořské letovisko v Chorvatsku v Zadarské župě, nacházející se na ostrově Pašman, spadající pod opčinu Pašman. V roce 2011 zde žilo celkem 249 obyvatel. V roce 1991 naprostou většinu obyvatelstva (98,39 %) tvořili Chorvati.\n\nSousedními vesnicemi jsou Kraj, Neviđane a Pašman. Nejdůležitější dopravní komunikací je silnice D110.\n"}
{"id": "1546106", "url": "https://cs.wikipedia.org/wiki?curid=1546106", "title": "Kraj (Pašman)", "text": "Kraj (Pašman)\n\nKraj () je vesnice a přímořské letovisko v Chorvatsku v Zadarské župě, nacházející se na ostrově Pašman, spadající pod opčinu Pašman. V roce 2011 zde žilo celkem 281 obyvatel. V roce 1991 naprostou většinu obyvatelstva (97,24 %) tvořili Chorvati.\n\nSousedními vesnicemi jsou Mrljane, Pašman a Tkon. Nejdůležitější dopravní komunikací je silnice D110.\n"}
{"id": "1546109", "url": "https://cs.wikipedia.org/wiki?curid=1546109", "title": "Tkon", "text": "Tkon\n\nTkon () je vesnice, přímořské letovisko a sídlo stejnojmenné opčiny v Chorvatsku v Zadarské župě. Spolu s opčinou Pašman je jednou ze dvou opčin na ostrově Pašman. V roce 2011 zde trvale žilo 763 obyvatel, což činí Tkon největším sídlem na ostrově Pašman. Naproti Tkonu se nachází město Biograd na Moru. Opčina Tkon zahrnuje pouze jediné sídlo, a to Tkon samotný.\n\nJedinou sousední vesnicí je Kraj, Tkon je však trajektově spojen s městem Biograd na Moru na pevnině. Nejdůležitější dopravní komunikací je silnice D110.\n\n"}
{"id": "1546110", "url": "https://cs.wikipedia.org/wiki?curid=1546110", "title": "Řád Georgiho Dimitrova", "text": "Řád Georgiho Dimitrova\n\nŘád Georgiho Dimitrova (: Орден Георги Димитров) byl nejvyšší řád Bulharské lidové republiky. Založen byl roku 1950 a udílen byl občanům Bulharska i cizím státním příslušníkům za vynikající služby pro obranu a svobodu Bulharska či pro přínos socialismu.\n\nŘád Georgiho Dimitrova byl založen výnosem prezidia Národního shromáždění č. 286 ze dne 17. června 1950 jako ekvivalent sovětského Leninova řádu, z kterého vycházel i samotný vzhled řádu. Udílen byl v jediné třídě občanům Bulharska i cizím státním příslušníkům za zásluhy pro obranu a svobodu Bulharska či za přínos pro socialismus. Pojmenován byl po předním bulharském komunistickém meziválečném a poválečném politikovi Georgi Dimitrovovi. Řád byl automaticky udílen osobám, které byly jmenovány Hrdiny Bulharské lidové republiky nebo Hrdiny socialistické práce Bulharska. I tato praxe odpovídá sovětskému vzoru, kde lidem vyznamenaným titulem Hrdiny Sovětského svazu byl automaticky udílen Leninův řád. Od založení do zrušení řádu bylo uděleno přibližně 4500 těchto vyznamenání. Po pádu komunistického režimu byl řád dne 5. dubna 1991 zrušen.\n\nAutorem vzhledu medaile byl sochař K. Lazarov. Medaile měla rozměr 45 × 42 mm a váhu 31,6 g. Uprostřed medaile byl na červeně smaltovaném pozadí zlatý portrét Georgiho Dimitrova. Okolo byl věnec zlatých pšeničných klasů v horní části s červeně smaltovanou pěticípou hvězdou. Pod portrétem byla červeně smaltovaná stuha se zlatým nápisem Георги Димитров. Pod stuhou byl reliéf v podobě zlatého srpu a kladiva. Zadní strana medaile byla hladká.\n\nStuhou tmavě červené barvy s úzkým pruhem světlejší červené barvy při obou okrajích byl pokryt kovový štítek ve tvaru pětiúhelníku. Do konce roku 1950 byl řád udílen bez stuhy. Řád Georgiho Dimitrova se nosil nalevo na hrudi.\n\n\n"}
{"id": "1546111", "url": "https://cs.wikipedia.org/wiki?curid=1546111", "title": "Kukljica", "text": "Kukljica\n\nKukljica () je vesnice, přímořské letovisko a sídlo stejnojmenné opčiny v Chorvatsku v Zadarské župě. Spolu s opčinami Kali a Preko je jednou ze tří opčin rozkládajících se na ostrově Ugljan. V roce 2011 zde trvale žilo 714 obyvatel. Opčina Kukljica zahrnuje pouze jediné sídlo, a to Kukljici samotnou.\n\nSousedními vesnicemi jsou Kali a Ždrelac na ostrově Pašman. Nejdůležitější dopravní komunikací je silnice D110.\n"}
{"id": "1546113", "url": "https://cs.wikipedia.org/wiki?curid=1546113", "title": "Kali (Chorvatsko)", "text": "Kali (Chorvatsko)\n\nKali () je vesnice, přímořské letovisko a sídlo stejnojmenné opčiny v Chorvatsku v Zadarské župě. Spolu s opčinami Kukljica a Preko je jednou ze tří opčin rozkládajících se na ostrově Ugljan. V roce 2011 zde trvale žilo 1 638 obyvatel. Opčina Kali zahrnuje pouze jediné sídlo, a to Kali samotné.\n\nSousedními vesnicemi jsou Kukljica a Preko. Nejdůležitější dopravní komunikací je silnice D110.\n"}
{"id": "1546114", "url": "https://cs.wikipedia.org/wiki?curid=1546114", "title": "Jutové", "text": "Jutové\n\nJutové byl germánský kmen. Spolu s Angly a Sasy přišel v 5. století do Anglie, v rámci stěhování národů. Předtím Jutové pravděpodobně žili na území současného Dánska (jakkoli spojení Jutů a současného názvu Jutsko bylo mnohokrát odmítnuto). Jejich zbytky zde byly patrně absorbovány Dány. Existují ovšem i alternativní teorie, jako například, že Jutové pocházeli ze Švédska a jsou identičtí s tamním kmenem Géaté, nebo sousedními Guty. Na území Anglie se Jutové usadili - dle Bedy Ctihodného, autora 8. století - v Kentu, Hampshiru a na ostrově Wight. Byli zde buď asimilováni nebo vyhlazeni Sasy, proto je řada informací o nich sporná a není znám ani jazyk, jímž mluvili.\n"}
{"id": "1546116", "url": "https://cs.wikipedia.org/wiki?curid=1546116", "title": "Minié", "text": "Minié\n\nMinié je střela určená pro předovky s drážkovaným vývrtem hlavně, která má konstrukčně upravené dno tak aby se při výstřelu sama rozšířila a utěsnila tak střelu v drážkách. \nVynálezcem této střely byl kapitán francouzské armády Claude-Étienne Minié po němž je střela pojmenována. Tato střela byla dále zdokonalována a vyráběna ve více modifikacích. Název Minié je používán obecněji pro pojmenování celé skupiny střel používajících podobný princip. \nV literatuře i dalších pramenech se lze setkat s více způsoby přepisu názvu této střely do českého jazyka. Název Minié vychází přímo ze jména vynálezce. Běžně se používá přepis s krátkým „e“ – tedy minie. Lze se setkat i s variantou se zdvojenou hláskou „n“ – tedy minnie. \n\nStřela umožnila rychlejší nabíjení předovek s drážkovaným vývrtem. Drážkovaný vývrt byl už vynalezen, ale u zbraní nabíjených zepředu znesnadňoval nabíjení. Drážkovaný vývrt udělí střele při výstřelu rotaci, což stabilizuje let střely. Tak je možno střílet přesněji na delší vzdálenost. Je ale potřeba aby střela měla větší průměr aby se mohl vnější plášť střely při výstřelu zaříznout do drážek. U zbraní nabíjených zepředu je ale potřeba střelu protlačit celou vélkou vývrtu, což u střely většího průměru není jednoduše možné. \n\nPřed vynálezem střely Minie se problém řešil různými jinými způsoby. Například: \n\nStřela minie byla tak úzká, že prošla snadno vývrtem, ale konstrukčně byly vyrobena tak, že se při výstřelu sama rozšířila. K tomu došlo díky kuželovému otvoru ve dnu střely, do kterého byl vložen železný kryt. Kryt byl při výstřelu zatlačen do kuželového otvoru, čímž střelu rozšířil a utěsnil ve vývrtu hlavně. Tuto variantu zobrazuje obrázek v úvodu článku. \n\nStřely minie měly špičku, což zlepšovalo jejich aerodynamické vlastnosti. Pro nabíjení takových střel se používal tvarovaný nabiják tak, aby nedocházelo k jejich deformaci. \n\nMimo snadného nabíjení díky menšímu průměru přinášela střela i další výlepšení. Na střele byly vyrobeny drážky po jejím obvodu. Obvyklý počet jsou tři drážky, ale to platné pro všechny varianty. V těchto drážkách bylo umístěno mazivo, které je pro střelbu se zbraní používajících černý střelný prach důležité.\n\nUvedený princip byl dále použit a modifikován různými zeměmi i vynálezci. Existují varianty s dřevěným klínem (například Enfield) a také verianty které nepožívají žádný další rozšiřující prvek. Rozšíření střely je způsobeno jen vytvarování jejího dna (Burton). \n\nStřely Minnie byly ve své době pokrokem, ale vývoj technologie vedl k jejich překonání. Přestože byl znám a používán princip zadovek už od počátku 15. století, nebyl rozšířen. Technologická omezení neumožňovala vyrábět dostatečně kvalitní zadovky. Konec 19. století ale přinesl pokrok ve výrobních technologiích zbraní i střeliva. Předovky ustoupily zadovkám s jednotným střelivem, což znamenalo, že střely minié ztratily smysl. \n\n\n"}
{"id": "1546119", "url": "https://cs.wikipedia.org/wiki?curid=1546119", "title": "Preko", "text": "Preko\n\nPreko () je vesnice, přímořské letovisko a sídlo stejnojmenné opčiny v Chorvatsku v Zadarské župě. Preko je nejrozsáhlejší opčinou na ostrově Ugljan a zasahuje i na jiné ostrovy, jako jsou Ošljak, Rivanj nebo Sestrunj. V roce 2011 zde trvale žilo v Preku 1 286 obyvatel, v celé opčině pak 3 805 obyvatel.\n\nV opčině se nachází celkem 8 obydlených vesnic:\n"}
{"id": "1546120", "url": "https://cs.wikipedia.org/wiki?curid=1546120", "title": "Zápas na Letních olympijských hrách 2004 – ženy", "text": "Zápas na Letních olympijských hrách 2004 – ženy\n\nPodrobné výsledky z olympijských her v zápasu ve volném stylu žen za rok 2004.\n\n\nZápasníce byly v roce 2004 nalosovány bez předchozího nasazení do skupin po třech a čtyřech. Vítězky skupin postoupily do vyřazovacích bojů. O vítězi skupiny rozhodovaly klasifikační body a v případě shodného výsledku vzájemný zápas nebo počet technických bodů (nikoliv poměr). Druhé v pořadí ve skupině postoupily do bojů o umístění (5.-6. místo)\n\nve zkratce:\n\n\n\n\n\n\n\n\n\n\n"}
{"id": "1546139", "url": "https://cs.wikipedia.org/wiki?curid=1546139", "title": "Hrádek nad Nisou (nádraží)", "text": "Hrádek nad Nisou (nádraží)\n\nHrádek nad Nisou je železniční stanice v severovýchodní části města Hrádek nad Nisou v okrese Liberec v Libereckém kraji nedaleko řeky Lužické Nisy. Leží na neelektrizované trati 089. Jedná se o hraniční železniční stanici se Spolkovou republikou Německo.\n\nStanice byla otevřena 1. prosince 1859 saskou společností \"Zittau-Reichenberger Eisenbahngesellschaft\" (Společnost žitavsko-liberecké dráhy, \"ZRE\") v rámci budování železničního spojení z Liberce, kam železnici přivedla téhož roku společnost Jihoseveroněmecká spojovací dráha (\"SNDVB\") z Pardubic a Turnova, do Žitavy. Stanice zde vznikla dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno kryté ostrovní nástupiště s podchodem pro cestující (2019).\n\n"}
{"id": "1546143", "url": "https://cs.wikipedia.org/wiki?curid=1546143", "title": "Arcidiecéze manilská", "text": "Arcidiecéze manilská\n\nArcidiecéze manilská (latinsky \"Archidioecesis Manilensis\") je římskokatolická metropolitní arcidiecéze, sídlo manilské církevni provincie. Má sídlo ve městě Manila a katedrálu Neposkvrněného Početí v Manile. Jejím arcibiskupem byl do 8. prosince 2019 Luis Antonio Tagle, nyní je vakantní.\n\nBiksupství v Manile bylo založeno v roce 1579 a již roku 1596 jej papež Klement VIII. povýšil na arcidiecézi.\n\n\n"}
{"id": "1546144", "url": "https://cs.wikipedia.org/wiki?curid=1546144", "title": "František Kleiner", "text": "František Kleiner\n\nFrantišek Kleiner (7. prosince 1886 Police nad Metují – 5. května 1942) byl čs. legionář v Rusku (1918–1920), profesor a od roku 1934 ředitel učitelského ústavu v Kladně, člen sokola, knihovník a starosta Sokolské župy Budečské. Zemřel jako vězeň v koncentračním táboře Auschwitz-Birkenau. Na budově kladenské sokolovny má od roku 2016 pamětní desku, jeho jméno nese \"Kleinerova ulice\" mezi sokolovnou a \"náměstím Svobody\".\n\n"}
{"id": "1546145", "url": "https://cs.wikipedia.org/wiki?curid=1546145", "title": "Nejdek (nádraží)", "text": "Nejdek (nádraží)\n\nNejdek je železniční stanice v jižní části města Nejdek v okrese Karlovy Vary v Karlovarském kraji ležící nedaleko řeky Rolavy. Leží na neelektrizované jednokolejné trati 142. Přímo před stanicí je umístěn autobusový terminál. Ve městě se dále nachází železniční zastávky \"Nejdek-Oldřichov\", \"Nejdek-Sejfy\", \"Nejdek-Suchá\", \"Nejdek-Tisová\" a \"Nejdek zastávka\". \n\n19. září 1870 byla otevřeno nádraží v Chodově v rámci budování trati z Chomutova do Chebu podél řeky Ohře, čímž došlo k napojení dalších hnědouhelných důlních oblastí, včetně tech v sokolovské pánvi. Výstavbu a provoz trati financovala a provozovala soukromá společnost Buštěhradská dráha. \n\nStanice v Nejdku byla otevřena 2. října 1881 Rakouskou společností místních drah z Chodova do Horní Blatné, roku 1899 prodloužené společností \"Místní dráha Karlovy Vary-Johanngeorgenstadt\" až do saského města Johanngeorgenstadt. Nádražní budova zde vznikla dle typizovaného stavebního vzoru. \n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. \n\nNacházejí se zde dvě nekrytá jednostranná vnitřní nástupiště, k příchodu k vlakům slouží přechody přes koleje.\n\n"}
{"id": "1546147", "url": "https://cs.wikipedia.org/wiki?curid=1546147", "title": "Tituly a vyznamenání Al-Valída bin Talála", "text": "Tituly a vyznamenání Al-Valída bin Talála\n\nAl-Valíd bin Talál, saúdskoarabský princ, během svého života obdržel řadu národních i zahraničních vyznamenání a titulů.\n\n\n"}
{"id": "1546148", "url": "https://cs.wikipedia.org/wiki?curid=1546148", "title": "Mnichovice (železniční zastávka)", "text": "Mnichovice (železniční zastávka)\n\nMnichovice je železniční zastávka v jihozápadní části města Mnichovice v okrese Praha-východ ve Středočeském kraji nedaleko říčky Mnichovky. Leží na elektrizované trati 220/221 (3 kV ss).\n\nŽelezniční zastávku vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně s Prahou, první vlak tudy projel při zprovoznění úseku z Čerčan do Prahy 14. prosince 1871. Drážní budova zde vznikla dle typizovaného stavebního vzoru. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV 70. letech 20. století byla trať proccházející zastávkou elektrizována.\n\nZastávkou prochází Čtvrtý železniční koridor, vede tudy dvoukolejná trať. Po roce 2007 byla zastávka upravena dle parametrů na koridorové zastávky: byla zvýšena průjezdová rychlost stanicí na 160 km/h, vznikla dvě bezbariérová vyvýšená nástupiště s podchodem.\n\n"}
{"id": "1546150", "url": "https://cs.wikipedia.org/wiki?curid=1546150", "title": "Šlapanice (nádraží)", "text": "Šlapanice (nádraží)\n\nŠlapanice je železniční stanice v jižní části města Šlapanice v okrese Brno-venkov v Jihomoravském kraji, nedaleko potoka Říčka. Leží na dvojkolejné elektrizované části Vlárské dráhy. Ve městě se dále nachází železniční zastávka Šlapanice zastávka.\n\nStanice byla otevřena 10. října 1887 společností Českomoravská transverzální dráha (BMTB) na traťovém úseku z Brna do Kyjova, kde navázala na železnici z roku 1884 z Moravského Písku, původně budovanou a provozovanou firmou Oskara barona Lazariniho z Grazu. BMTB usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Projekt byl završen 28. října 1888 prodloužením Vlárské dráhy směrem na Slovensko prostřednictvím Rakouské společnosti státní dráhy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (kkStB), po roce 1918 pak správu přebraly Československé státní dráhy.\n\nNachází se zde dvě jedno jednostranné nástupiště u staniční budovy, stanice je vybavena elektronickým informačním systémem pro cestující.\n\n"}
{"id": "1546152", "url": "https://cs.wikipedia.org/wiki?curid=1546152", "title": "Rousínov (nádraží)", "text": "Rousínov (nádraží)\n\nRousínov je železniční stanice v západní části města Rousínov v okrese Vyškov v Jihomoravském kraji, nedaleko potoka Rakovec. Leží na jednokolejné elektrizované trati Brno–Přerov (25 kV 50 Hz AC).\n\nStanice byla vybudována jakožto součást Moravsko-slezské severní dráhy (sesterská společnost Severní dráhy císaře Ferdinanda, KFNB) spojující Brno a Přerov, kde se trať napojovala na existující železnici do Ostravy a Krakova. Autorem typizované podoby rozsáhlé stanice byl architekt Theodor Hoffmann. Pravidelný provoz mezi Brnem a Přerovem byl zahájen 30. srpna 1869. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (kkStB), po roce 1918 pak správu přebraly Československé státní dráhy.\n\nElektrizace trati byla provedena v letech 1994-1996.\n\nV dlouhodobém horizontu je počítáno s modernizací trati na rychlost až 200 km/h jakožto součást železničního koridoru Praha - Brno - Ostrava. Kvůli rozsáhlé přeložce kolem Rousínova má být úsek přes stávající stanici zrušen a má vzniknout nové rousínovské nádraží severně od města.\n\nNachází se zde dvě hranová nekrytá nástupiště, k příchodu k vlakům slouží přechody přes kolejiště.\n\nPři výstavbě Moravsko-slezské severní dráhy byly použity typové projekty výpravních budov ve všech stanicích. V Rousínově jde o střední variantu pocházející z projekční kanceláře KFNB pod vedením architekta Theodora Hoffmanna. Výpravna byla postavena v romantizujícím slohu na protáhlém pětidílném půdorysu. Střední patrová část měla krajní rizality s navazujícími trakty s kolmě zakončenými přízemními křídly. Budova byla krytá valbovou střechou ve střední části, podélný trakt a křídla měly sedlovou střechu. Budova byla zdobena gotizujícími prvky, které byly při opravách v šedesátých a sedmdesátých letech 20. století odstraněny.\n\n"}
{"id": "1546155", "url": "https://cs.wikipedia.org/wiki?curid=1546155", "title": "Anarchie, stát a utopie", "text": "Anarchie, stát a utopie\n\nAnarchie, stát a utopie je kniha z roku 1974 amerického politického filozofa Roberta Nozicka. V roce 1975 vyhrála americkou národní knižní cenu v kategorii filozofie a náboženství, byla přeložena do 11 jazyků, a vyhlášena jednou ze “100 nejvlivnějších knih od války” (1945-1995) britským časopisem Times Literary Supplement \n\nV opozici proti \"Teorii spravedlnosti\" (1971) Johna Rawlse, a v rámci debaty s Michaelem Walzerem, Nozick argumentuje ve prospěch minimálního státu, „omezeného na úzké funkce ochrany proti krádeži, podvodům, násilí, na zajištění vymáhání smlouvy atd. “ Když stát přebírá více odpovědností než tyto, tvrdí Nozick, porušuje něčí práva. Na podporu myšlenky minimálního státu předkládá Nozick argument, který ilustruje, jak minimální stav vzniká přirozeně z anarchie a proč je neoprávněné jakékoli rozšíření státní moci za tento minimální práh. \n\nKlíčovou součástí knihy je Nozickova teorie oprávnění (\"Entitlement theory\"), která pohlíží na lidi jako na vlastníky sebe sama a ospravedlňuje transfery zboží, peněz či jiných statků jen za podmínky souhlasu jejich vlastníků. Je ovlivněna díly Johna Locka, Immanuela Kanta a Friedricha Hayeka. \n\nKniha také obsahuje obranu minarchismu proti extrémnějším názorům, jako je anarcho-kapitalismus (ve kterém neexistuje \"žádný\" stát a jednotlivci musí uzavřít smlouvy se soukromými společnostmi o všech službách). Nozick tvrdí, že anarchokapitalismus by se nevyhnutelně proměnil v minarchistický stát, aniž by porušil některý z principů neagrese, a to kvůli případnému vzniku jediné lokálně dominantní (soukromé) obranné a soudní agentury, se kterou spolupracovat je v zájmu každého, protože jiné agentury nejsou schopny efektivně konkurovat výhodám agentury s většinovým pokrytím. Proto, i když je anarcho-kapitalistická teorie správná, vede k jediné, třebaže soukromé, agentuře, která je sama o sobě de facto „státem“. Anarcho-kapitalismus tedy může existovat pouze po omezenou dobu, než se objeví minimální stát. \n\nPředmluva A\"narchie, státu a utopie\" obsahuje pasáž o „obvyklém způsobu prezentace filosofické práce“ - o její prezentaci, jako by to které filozofické dílo mělo být naprosto konečným řešením té které problematiky. Nozick věří, že filozofové jsou ve skutečnosti skromnější a že si jsou vědomi slabostí svých děl. Přesto přetrvává jakási filozofická snaha \"stlačit a přesunout věci tak, aby se vešly do určitého očekávaného prostoru “. Boule a problémy takového prostoru jsou maskovány nebo je příčina boule odsunuta tak, aby zůstala bez povšimnutí. Pak „Rychle zjistíte úhel, ze kterého se zdá, že všechno zapadá, a pořídíte snímek dřív, než se problém projeví i zde.“ Po návratu z temné komory, „zbývá zveřejnit fotografii jako zachycení toho, jak věci jsou, a konstatovat, že do jiného tvaru zapadnout nemohou.“ Jak se tedy práce Nozicka liší od této formy činnosti? Dle Nozickova vyjádření \"věří tomu, že co říká, je správně\", ale nemaskuje boule: „pochybnosti a obavy a nejistoty, ale i domněnky, úvahy a argumenty.“ \n\nV kapitole 4 Nozick řeší dvě teorie trestu: zastrašující a retributivní. Abychom je mohli porovnat, musíme vzít v úvahu, jaké je rozhodnutí, kterému čelí potenciální přestupce. Jeho rozhodnutí může být určeno podle vzorce: \n\nformula_1\n\nKde G jsou přínosy z porušení práv oběti, p je pravděpodobnost, že bude chycen, a (C + D + E) jsou náklady, kterým by pachatel čelil, pokud by byl chycen. Konkrétně, C je plná náhrada škody oběti, D jsou všechny emoční náklady, kterým by pachatel čelil, pokud by byl chycen (zatčení, postavením před soud, vězněním a podobně) a E jsou finanční náklady na pátrání, zadržení a soud, které mu budou též předloženy k úhradě. \n\nPokud je výsledek této rovnice kladný, potenciální pachatel bude mít motivaci porušovat práva potenciální oběti. \n\nZde přicházejí do hry dvě teorie. V rámci retributivního soudního rámce by měly být na přestupce uvaleny dodatečné náklady R, které jsou úměrné způsobené škodě (nebo škodě, které měla či mohla být způsobena). \n\nKonkrétně formula_2, kde r je míra odpovědnosti, kterou má pachatel. Platí, že formula_3 . \n\nProto by následky, kterým by potenciální přestupce nyní čelil, byly následující: \n\nformula_4\n\nAle to stále neodradí všechny potenciální přestupce. Rovnice by byla kladná, pokud je G (možný zisk) dostatečně vysoká, a co je důležitější, pokud je p (pravděpodobnost dopadení) nízká. To znamená, že pokud je velmi nepravděpodobné, že vás chytí, můžete se dosti rozumně rozhodnout, že zločin spácháte, i když budete muset čelit novým, zvýšeným, nákladům R. Proto retributivní teorie spravedlnosti nezabrání některým selhání odstrašení. \n\nNa druhé straně teorie zastrašování („trest za zločin by měl být minimální nezbytný k tomu, aby byl pachatel odrazen od páchání“) neposkytuje dostatečné vodítko ohledně toho, kam, jak, a do jaké míry se má odstrašení zaměřit. Má-li být zamezeno každému možnému porušení práv, „bude sankce stanovena nepřijatelně vysokou“. Problém je v tom, že přestupce může být potrestánmnohem více, než by bylo adekvátní ke škodě, kterou způsobil (nebo hodlal, či mohl způsobit) za účelem odrazení \"ostatních lidí\" . \n\nPodle Nozicka by utilitární reakcí na poslední problém bylo zvyšovat trest až do okamžiku, kdy by bylo trestem vytvořeno více neštěstí, než od kolika budou uchráněni ti, kteří se v důsledku dalšího trestu (a z něj vyplývajícího odstrašení) nestanou oběťmi. Ale to vyvolává další problém: mělo by štěstí oběti při výpočtu mít větší váhu než štěstí zločince? Pokud ano, kolik? \n\nNozick tak dospívá k závěru, že retiributivní princip je lepší z důvodu jednoduchosti. \n\nStejně tak podle retributivní teorie tvrdí, že sebeobrana je přijatelná a možná, i když oběť používá více síly, než bylo použito k útoku. Navrhuje, aby maximální množství síly, které může napadená oběť použít, bylo: \n\nformula_5\n\nV tomto případě je H újma, kterou si oběť (případně někdo, kdo oběti přijde na pomoc) myslí, že pachatel oběti způsobí. Pokud však použije více síly než f (H), musí se tato dodatečná síla odečíst od trestu, který pachatel obdrží. \n"}
{"id": "1546157", "url": "https://cs.wikipedia.org/wiki?curid=1546157", "title": "Bechyně (nádraží)", "text": "Bechyně (nádraží)\n\nBechyně je železniční stanice ve východní části města Bechyně v okrese Tábor v Jihočeském kraji nedaleko řeky Lužnice. Leží na jednokolejné elektrizkované trati 202 (1500 V DC). Ve městě se dále poblíž původního nádraží nachází železniční zastávka \"Bechyně zastávka\".\n\nPůvodní železniční stanici dle typizovaného stavebního vzoru vybudovala soukromá společnost \"Družstvo bechyňské dráhy\" trať z Tábor, kudy od roku 1871 procházela trať společnosti Dráha císaře Františka Josefa (\"KFJB\") na trase nově budovaného spojení Vídně a Prahy, na opačném břehu Lužnice, než leží centrum města. Nádraží v Bechyni vzniklo jako koncová stanice, dle typizovaného stavebního vzoru. Elektrizovaná dráha se stala první svého druhu v Rakousku-Uhersku a ve střední Evropě vůbec, na jejím budování se významnou měrou podílel podnikatel a vynálezce František Křižík.\n\nRoku 1928 byla po nově otevřeném bechyňském mostu železnice zprovozněna až do města, čímž se délka trati prodloužila z 23 na 24 kilometrů. Zpočátku se do Bechyně jezdilo přes staré nádraží úvraťově, ale od 15. května 1929 byl zprovozněn oblouk pro nový směr a část tratě ke starému nádraží byla změněna na vlečku, napojenou na vlastní trať směrem k Bechyni, a staré nádraží bylo změněno v nákladiště dřeva.\n\nNachází se zde dvě nekrytá hranová nástupiště, k příchodu k vlakům slouží přechody přes koleje. Ze stanice odbočují dvě vlečky do přilehlých průmyslových areálů (mimo provoz - stav k roku 2018).\n\n"}
{"id": "1546158", "url": "https://cs.wikipedia.org/wiki?curid=1546158", "title": "Týnec nad Sázavou (nádraží)", "text": "Týnec nad Sázavou (nádraží)\n\nTýnec nad Sázavou je železniční stanice v severovýchodní části města Týnec nad Sázavou v okrese Benešov ve Středočeském kraji nedaleko řeky Sázavy. Leží na neelektrizované trati 210 Praha – Vrané nad Vltavou – Čerčany/Dobříš. Od roku 2018 je v areálu nádraží připravován jednotný dopravní terminál, včetně autobusového nádraží.\n\nStanice v Týnci byla otevřena 18. ledna 1897 společností \"Místní dráha Čerčany-Modřany-Dobříš\" při zprovoznění úseku trati ze Čerčan, kudy od roku 1871 procházela společnosti Dráhy císaře Františka Josefa (\"KFJB\") spojující Vídeň, České Budějovice a Prahu, do Krhanic, dle typizovaného stavebního vzoru. Společnost původně vznikla pro železniční obsluhu modřanského cukrovaru.\n\n22. září 1897 otevřela táž společnost trať z Modřan u Prahy, přes Vrané nad Vltavou do Dobříše budované zejména kvůli dopravě dřeva a kamene z dobříšského a konopišťského panství. 1. května 1900 došlo k dokončení a zprovoznění zbývajícího úseku trati ze Skochovic u Vraného do Krhanic.\n\nPo znárodnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nNachází se zde jedno poloostrovní nástupiště, k příchodu na nástupiště slouží přechod přes kolej.\n\n"}
{"id": "1546160", "url": "https://cs.wikipedia.org/wiki?curid=1546160", "title": "Tintukkal", "text": "Tintukkal\n\nTintukkal () je město v Tamilnádu, jednom z indických svazových států. K roku 2011 v něm žilo přes 200 tisíc obyvatel.\n\nTintukkal leží ve vnitrozemské rovině mezi pohořími Palání (na západě) a Sirumalaj (na východě) v nadmořské výšce 285 m. Je vzdálen přibližně sedmdesát kilometrů jižně od Madury a přibližně 420 kilometrů jihozápadně od Čennaí, hlavního města Tamilnádu.\n\nPřevažujícím náboženstvím je hinduismus (69 %), následuje křesťanství (16 %) a islám (15 %). Rodnou řečí 87 % obyvatel je tamilština, následuje s 6 % telugština.\n"}
{"id": "1546162", "url": "https://cs.wikipedia.org/wiki?curid=1546162", "title": "Nintendo Switch Lite", "text": "Nintendo Switch Lite\n\nNintendo Switch Lite je herní konzole vyráběná japonskou firmou Nintendo. Jedná se o čistě kapesní verzi konzole Nintendo Switch.\n\n10. července 2019 bylo oznámeno vydání konzole v tyrkysové, žluté a šedé barvě, která má k sobě napevno připojený ovladač Joy-Con, obsahuje 14 cm (5,5 palcový) displej a její baterie vydrží nabita 3-7 hodin. Vyšla 20. září téhož roku. Lze na ní hrát jen hry pro Nintendo Switch, které podporují. Jiné hry vyžadují připojit externí ovladač.\n\nKonzole byla vydána společně se hrou .\n\nPodle The Wall Street Journal bylo cílem Nintenda vytvořit herní konzoli o ceně do 200 dolarů pro obyčejné hráče, kterým nezáleží na službách a nepotřebují složitá zařízení. Aby toho docílilo, snažilo se Nintendo smlouvat o nižší ceně a Murata Manufacturing začala vyrábět baterie za poloviční cenu.\n"}
{"id": "1546167", "url": "https://cs.wikipedia.org/wiki?curid=1546167", "title": "Gunnar Smoliansky", "text": "Gunnar Smoliansky\n\nGunnar Smoliansky (11. července 1933 Visby – 12. prosince 2019 Boo) byl švédský fotograf.\n\nNarodil se jako syn klavíristy. Po škole se začal zajímat o fotografii, pořídil si svůj první fotoaparát a studoval na fotografické škole. Pracoval v přístavu ve Stockholmu a fotografoval pro sebe. V letech 1954–1956 pracoval v São Paulu jako asistent průmyslového fotografa. V této činnosti pokračoval a vrátil se do Stockholmu. Navštěvoval večerní kurzy fotografického umění vedené Christerem Strömholmem. Od roku 1965 pracoval jako fotograf na volné noze, převážně ilustroval vzdělávací literaturu.\n\nV roce 1971 se v Uppsale konala Smolianského první samostatná výstava \"Image of Rome\". V roce 1975 založil spolu s několika přáteli agenturu \"Bildhuset\" (\"House of Images\"). V roce 1982 založil vydavatelství fotografické literatury \"DOG\" a v témže roce vydalo nakladatelství první album Smolianského \"Děti\". V letech 1985–1987 proběhly ve Stockholmu tři velké fotografické výstavy, které jej nominovaly do prvních řad národních mistrů. \n\nV roce 1975 Smoliansky a další založili agenturu Bildhuset. V roce 1980 získal cenu \"Stora Fotographpriset\" od časopisu \"Photo\". V roce 2005 vyhrál cenu Prix Lennart af Petersens. \n\nVelká retrospektivní výstava fotografií Gunnara Smolianského byla uvedena v roce 2008 ve Stockholmu.\n\n\nGunnar Smoliansky se v roce 1962 oženil s jazzovou zpěvačkou Nannie Porres. V roce 1974 se rozvedli.\n\n\n"}
{"id": "1546168", "url": "https://cs.wikipedia.org/wiki?curid=1546168", "title": "Turistická značená trasa 1104", "text": "Turistická značená trasa 1104\n\nTuristická trasa má svůj počátek u železniční zastávky v Srbsku společně se zeleně značenou trasou 3082 do Bubovic. Rovněž tudy prochází žlutě značená trasa 6042 od Koněpruských jeskyní do Svatého Jana pod Skalou. V souběhu z oběma trasa 1104 přechází Berounku, v centru Srbska se odpojuje trasa 6042, na jeho severovýchodním okraji pak trasa 3082. Trasa 1104 pokračuje lesní cestou údolím proti proudu Bubovického potoka dále k severovýchodu do blízkosti Kubrychtovy boudy a končí na rozcestí s červeně značenou trasou 0001 od Karlštejna do Berouna. Po ní lze pokračovat k nedalekým Bubovickým vodopádům.\n\nTrasa vznikla kompletním přeznačením původně žluté trasy 6043.\n\n"}
{"id": "1546170", "url": "https://cs.wikipedia.org/wiki?curid=1546170", "title": "Reformovaná církev v Rakousku", "text": "Reformovaná církev v Rakousku\n\nReformovaná církev v Rakousku, německy Evangelische Kirche H.B. in Österreich, je křesťanská denominace v Rakousku. Vychází z evangelické církve, která se v Rakouské monarchii ustavila po tolerančním patentu v roce 1781. V 16. století byly dvě třetiny rakouského obyvatelstva evangelické, pak ale nastala protireformace a evangelické bohoslužby byly omezeny nebo zakázány. Někteří protestanti si svou víru udrželi v horách v Korutanech a v Horních Rakousích až do tolerance, v roce 1861 pak pro evangelíky přišla plná náboženská svoboda.\n\nTeologicky se církev řadí k reformovaným církvím, výraznou autoritou jsou tak Ulrich Zwingli a Jan Kalvín. Úzce spolupracuje s luterskou evangelickou církví v Rakousku. Církev uznává Heidelberský katechismus, druhé helvetské vyznání, apoštolské vyznání a Nicejsko-konstantinopolské vyznání. Ordinuje ženy a žehná svazkům stejného pohlaví.\n\nCírkev má devět sborů a celkem 13 590 členů. Tři sbory jsou ve Vídni, po jednom sboru má církev v Linci a Oberwartu a čtyři sbory jsou na západě Rakouska u Bodamského jezera u hranic se Švýcarskem.\n\nCírkev je členem World Communion of Reformed Churches.\n\n"}
{"id": "1546176", "url": "https://cs.wikipedia.org/wiki?curid=1546176", "title": "Lyndsay Belisleová", "text": "Lyndsay Belisleová\n\nLyndsay Belisleová (* 1. října 1977) je bývalá kanadská zápasnice–volnostylařka.\n\nZápasení se věnovala od 16 let. Připravovala se v Burnaby pod vedením Mike Jonese. V kanadské reprezentaci se pohybovala od roku 1998 v neolympijské váze váze do 51 kg a v olympijské do 48 kg. V roce 2004 se z druhé světové olympijské kvalifikace v Madridu kvalifikovala prvním místem na olympijské hry v Athénách. V Athénách prohrála úvodní zápas skupiny s Japonkou Čiharu Ičóovou před časovým limitem na technickou převahu a nepostoupila do vyřazovacích bojů. Sportovní kariéru ukončila v roce 2008. \n\n"}
{"id": "1546179", "url": "https://cs.wikipedia.org/wiki?curid=1546179", "title": "Petr Mokrý", "text": "Petr Mokrý\n\nPetr Mokrý (* 22. dubna 1942) je bývalý český hokejový útočník. \n\nV československé lize hrál za CHZ Litvínov a Duklu Jihlava. Odehrál 7 ligových sezón. V nižších soutěžích hrál za TJ Slovan Ústí nad Labem.\n\n\n"}
{"id": "1546180", "url": "https://cs.wikipedia.org/wiki?curid=1546180", "title": "Chiara Mastroianniová", "text": "Chiara Mastroianniová\n\nChiara Mastroianniová (* 28. května 1972 Paříž) je francouzská herečka a zpěvačka. \n\nJejím otcem je Marcello Mastroianni a matkou Catherine Deneuve.\n\nVystudovala italštinu na Univerzitě Paříž III. Ve filmu se objevovala již od sedmi let. V roce 1994 byla nominována na Césara pro nejslibnější herečku za roli ve filmu \"Mé oblíbené období\". Spolu se svým otcem hrála ve filmu Roberta Altmana \"Prêt-à-Porter\". Objevila se také ve filmu \"Milovaní\", který se odehrává v Praze, podílela se na něm česká produkční firma Negativ a jednu z hlavních rolí v něm hrál Miloš Forman. Namluvila hlavní hrdinku animovaného filmu \"Persepolis\". Za roli ve filmu \"Chambre 212\" byla oceněna na Filmovém festivalu v Cannes. Vydala pěvecká alba \"Home\" (2004) a \"Volver\" (2017).\n\nJejím manželem byl v letech v 2002–2005 hudebník Benjamin Biolay. Je matkou dvou dětí.\n\n"}
{"id": "1546181", "url": "https://cs.wikipedia.org/wiki?curid=1546181", "title": "Turbulence přísně tajných materiálů", "text": "Turbulence přísně tajných materiálů\n\nTurbulence přísně tajných materiálů je dvacátý druhý díl druhé řady amerického televizního seriálu \"Teorie velkého třesku\". V této epizodě hostují Kevin Sussman, Robert Clotworthy, Travis Davis a Ian Scott Rudolph. Režisérem epizody je Mark Cendrowski.\n\nHoward slaví svůj nejnovější úspěch, totiž testování jeho přístroje na vesmírné mezinárodní stanici (vesmírná toaleta). Slaví s přáteli, které vezme do obchodu s komiksy, kde každému chce nějaký koupit. Po chvíli ale zjišťuje, že udělal chybu, která znamená, že stroj po deseti použitích nebude fungovat. S přáteli tak celou noc pracují na tom, aby chybu napravili. Na konci epizody pak astronauti z vesmíru hlásí, že jdou na neočekávanou návštěvu vesmíru, poukazujíc na to, že Howardův systém opravdu nefunguje. Mezitím se Stuart (Kevin Sussman) svěřuje Leonardovi, že jde s Penny na druhé rande a prosí ho o nějakou radu. Ten jej s radou dlouho přehlíží, než mu dá radu špatnou (ve vlastním zájmu). Druhý den se ale Leonard cítí provinile a jde se Stuartovi omluvit. Ten však vyzradí, že rande šlo dobře do chvíle, než Penny při líbání Stuarta oslovila Leonardovým jménem. Ten z toho skrytě má radost. \n\n\n"}
{"id": "1546188", "url": "https://cs.wikipedia.org/wiki?curid=1546188", "title": "NGC 7209", "text": "NGC 7209\n\nNGC 7209 je otevřená hvězdokupa v souhvězdí Ještěrky o hodnotě magnitudy 7,7. Od Země je vzdálená 3 800 světelných let. Objevil ji William Herschel 19. října 1788\n\nHvězdokupa leží v západní části souhvězdí, blízko hranice se souhvězdím Labutě. Jako mlhavá skvrnka je viditelná i malým triedrem. Pomocí většího dalekohledu lze na jejím místě pozorovat několik desítek hvězd na ploše o úhlové velikosti asi 25′. Nejjasnější členové hvězdokupy mají 9. magnitudu. Načervenalá hvězda s magnitudou 6,2 na severním okraji hvězdokupy není jejím členem.\n\nHvězdokupu objevil William Herschel 19. října 1788 pomocí zrcadlového dalekohledu o průměru 18,7 palce (475 mm). Popsal ji takto: „velká a zhuštěná hvězdokupa tvořená značně jasnými hvězdami, o průměru 15′.“\nJeho syn John ji znovu pozoroval v roce 1829 a zařadil ji do svého katalogu mlhovin a hvězdokup General Catalogue of Nebulae and Clusters pod číslem 4755.\n\n"}
{"id": "1546189", "url": "https://cs.wikipedia.org/wiki?curid=1546189", "title": "Expedice na monopól", "text": "Expedice na monopól\n\nExpedice na monopól je dvacátý třetí díl druhé řady amerického televizního seriálu \"Teorie velkého třesku\". V této epizodě hostují Carol Ann Susi, Brian George a Alice Amter. Režisérem epizody je Mark Cendrowski.\n\nSheldon získá grant, díky kterému má možnost jet na čtvrt roku dlouhou expedici na severní pól a díky kterému může potvrdit svou práci ohledně teorie strun. Kamarádi jsou nadšení, že bez něj budou takovou dobu, dokud je neosloví, aby jeli s ním. Zprvu odmítají, protože si nedovedou představit, že by s ním trávili tak dlouhou dobu v jedné uzavřené místnosti, nakonec ale souhlasí a jedou. Před odjezdem ale podstupují Sheldonovu přípravu na práci ve zmrzlém prostředí, která se nakonec ukáže zbytečnou, neboť po celou dobu budou ve vyhřáté stanici. Den před odjezdem přijdou na Leonarda pochybnosti, jestli má jet, neboť to znamená, že celé léto neuvidí Penny. Stejně tak i ona projeví smutek z jeho odjezdu, když mu dá deku s rukávy a dlouze ho obejme. Partička následně přijíždí na stanici na severním pólu a domluví se, že bude dodržovat ta samá pravidla, jako by byli doma v bytě. \n\n\n"}
{"id": "1546196", "url": "https://cs.wikipedia.org/wiki?curid=1546196", "title": "Fluktuace elektrického otvíráku na konzervy", "text": "Fluktuace elektrického otvíráku na konzervy\n\nFluktuace elektrického otvíráku na kozervy je první díl třetí řady amerického televizního seriálu \"Teorie velkého třesku\". V této epizodě hostují Laurie Metcalf a John Ross Bowie. Režisérem epizody je Mark Cendrowski.\n\nPartička se vrací ze severního pólu a Penny se přizná k citům, které chová k Leonardovi tím, že jej po jeho příjezdu políbí. Jsou vyrušeni Sheldonem, který zjistí, že ho v průběhu jejich pobytu na severním pólu zbytek partičky zradil a pokazil tím jeho práci a výzkum. Uražený si zabalil věci a odjel ke své matce (Laurie Metcalf) do Texasu. Leonard jede za ním a snaží se jej dostat zpět, je to ale nakonec Sheldonova matka, která jej přesvědčí, aby se vrátil domů. Leonard se s Penny následně konečně dostává k sexu, oba ale poté souhlasí s tím, že se věci mezi nimi stávají \"divnými\". \n\n\n"}
{"id": "1546199", "url": "https://cs.wikipedia.org/wiki?curid=1546199", "title": "Turistická značená trasa 7468", "text": "Turistická značená trasa 7468\n\nTuristická trasa má svůj počátek v centru vsi Žďárec u Seče na rozcestí se zeleně značenou trasou 4314 ze Seče do Běstviny, se kterou vede z počátku v krátkém souběhu. Poté nabírá jižní směr, opouští vesnici a po polní cestě stoupá na vrchol Na Farářství. Na jeho náhorní plošině míjí model šibenice s informační tabulí. Z vrcholu klesá do rekreační oblasti Kamenná obec u vodní nádrže, kde u silnice II/340 končí na rozcestí s modře značenou trasou 1917 z Heřmanova Městce na poloostrov v úbočí Bučiny.\n\n"}
{"id": "1546200", "url": "https://cs.wikipedia.org/wiki?curid=1546200", "title": "Spor o cvrčka", "text": "Spor o cvrčka\n\nSpor o cvrčka je druhý díl třetí řady amerického televizního seriálu \"Teorie velkého třesku\". V této epizodě hostuje Lewis Black. Režisérem epizody je Mark Cendrowski.\n\nLeonard se s Penny snaží přijít na to, jestli je lepší zůstat přáteli a nebo spolu chodit. V rámci pokusu o to danou situaci vyřešit skončí u Penny v bytě, opijí se a následně pak celou noc zvracejí. Mezitím Howard se Sheldonem uzavírají sázku o své nejhodnotnější komiksy. Sázka se týká cvrčka, kterého objevili ve výtahové šachtě - nemohou se dohodnout, který druh cvrčka to je. Zajdou tedy za univerzitním entomologem (Lewis Black), který přisoudí výhru Howardovi. Poté Sheldon mluví s Penny o Leonardovi a říká jí, že se spolu k přátelství můžou vrátit vždycky. Když to Penny tlumočí Leonardovi, oba souhlasí, že by to tak bylo lepší. Jejich rozmluva však znovu končí sexem. \n\n\n"}
{"id": "1546201", "url": "https://cs.wikipedia.org/wiki?curid=1546201", "title": "Umělá inteligence ve vzdělávání", "text": "Umělá inteligence ve vzdělávání\n\nVyužití umělé inteligence ve vzdělávání bylo umožněno díky zavedení DeepLearningu. To vedlo i k aplikaci umělé inteligence v dalších oblastech jako finance a podnikání, průmysl nebo medicína. Spojení umělé inteligence a učení je výsledkem mnohaletého vývoje. Umělá inteligence je oblast vědy, jež studuje lidskou inteligenci a vytváří inteligentní programy nebo umělé entity schopné plnit úkoly podobně jako lidé. Zabývá se oblastmi jako je robotika, analýza dat, statistiky a hry. Počátky výzkumu umělé inteligence se objevují v první polovině 20. století. \n\nUmělá inteligence (UI) je schopnost systému interpretovat okolní informace, poučit se z těchto dat a využívat jejich znalosti k dosažení určitých cílů. V informačních vědách je UI definována jako inteligentní agent, jakékoli zařízení, které dokáže vnímat prostředí a podniká kroky maximalizující jeho šance na úspěšné dosažení cíle. Existuje také definice UI pomocí testu Alana Turinga (poprvé prezentováno roku 1950). Tento test říká, že počítač je inteligentní, když je nemožné rozlišit v procesu komunikace, zda je rozhovor veden s osobou nebo se strojem. Vyvrácením definice UI byl myšlenkový experiment provedený filozofem Johnem Searlem v roce 1980, který se nazývá experiment čínského pokoje. Podle tohoto experimentu jsou činnosti stroje srovnatelné s činnostmi osoby jednající podle pokynů. Interní porozumění informacím však u člověka Angličana, a tedy i ve stroji, chybí. Z toho vyplývá, že definice silné umělé inteligence je nepravdivá.\n\nVe vzdělávání se UI vztahuje na část výzkumu nazvanou \"získávání vzdělávacích údajů\". Účelem studia dat je vytvořit nové pohledy na proces učení studentů, a tím tento proces zlepšit. \n\nJedním ze způsobů zpracování a kategorizace dat je umělá neuronová síť. Neuronová síť je program založený na matematickém modelu umělého neuronu. Struktura neuronové sítě je rozdělena na příjem dat, jejich zpracování skrytými řádky a výstup dat. Počet výstupů sítě označuje, na kolik kategorií byla data rozdělena a definována člověkem. Neuronová sít' je trénována dvěma způsoby, učením s učitelem, nebo samostatným učením. První způsob dává k dispozici použité příklady, neboli data a jejich očekávané, konkrétní kategorie. Při trénování bez učitele má sít' vstupní data, ale výstup není dostupný a síť definuje jejich kategorie samostatně. \n\nBayesovská síť je pravděpodobnostní grafický model, který představuje řadu proměnných a podmíněných vztahů pomocí orientovaného acyklického grafu. Bayesovské sítě jsou ideální pro zkoumání výskytu a předpovídání pravděpodobnosti toho, že jednou ze známých příčin byl vlivný faktor. Bayesovská síť může pomoci zjistit, jakou pravděpodobnost má jedna nebo druhá proměnná, odpovědět na otázky jako: Na jakých podmíněných důvodech je proměnná nejvíce závislá? Jaký je nejpravděpodobnější důvod viditelných výsledků? \n\nVzdělávací dolování dat je algoritmus, který doplňuje vzdělávací systém. Proces se skládá ze čtyř složek: odpovědných akademických pracovníků a učitelů, studentů, vzdělávacího systému a algoritmu UI. Návrh, plánování a podporu systému provádí odpovědní lidé a učitelé. Studenti používají vzdělávací systém, to znamená, že k němu mají přístup a pracují v něm. Vzdělávací systém zobrazuje údaje o interakcích, informace o kurzu, akademická data. Tato data přecházejí do algoritmu, který je klasifikuje, vytváří klastr a poskytuje získané informace učitelům a akademickým pracovníkům i studentům. \nPoužití umělé inteligence lze vidět ve vzdělávacích aplikacích, jako je Duolingo. Duolingo pomáhá studentům trénovat gramatiku a učit se nová slova v cizím jazyce pomocí mobilního zařízení. Vývojáři a výzkumníci aplikace Duolingo navrhli několik výzkumných nápadů v oblasti umělé inteligence, jako je modelování vnímání a přijetí druhého jazyka , modelování uchování konceptu v dlouhodobé paměti a tak dále.\n\nK dalším podobným aplikacím založeným na vzdělávacím dolování dat patří BUSUU (v roce 2014 zařazena mezi \"Must have apps\" pro Android). Zároveň zde ale probíhá i korekce prostřednictvím dalších uživatelů - rodilých mluvčích jazyka, který se zrovna učíte.\n\nV České republice, na Západočeské univerzitě v Plzni, byl vytvořen algoritmus umělé inteligence s názvem Pathevo . Ten dokáže určit, které z kurzů různých univerzit jsou podobné nebo jsou na úrovni kurzů jiné univerzity. Algoritmus například dokáže rozeznat španělské kurzy na určité úrovni. Vytváří vlastní interpretaci kurzu španělštiny a analyzuje popisy dalších obdobných kurzů. \n\n"}
{"id": "1546202", "url": "https://cs.wikipedia.org/wiki?curid=1546202", "title": "Hynek Kubát", "text": "Hynek Kubát\n\n(Ignác) Hynek Kubát (19. srpna 1871 Pičín – 8. září 1948 nebo 8. listopadu 1948 Kladno), byl hudební pedagog, zakladatel a dirigent Kladenské filharmonie, žák Antonína Dvořáka a otec hobojisty a profesora Pražské konzervatoře Adolfa Kubáta.\n\nPo absolvování učitelského ústavu v Příbrami působil jako učitel v Trhových Svinech a v Českém Krumlově, v Kladně zůstal po vojenské službě. Učil v Dřetovicích, Lidicích a později se stal ředitelem školy v Kladně. Státní zkoušky skládal z houslí, klavíru a varhan.\n\nKladenská hornická hudba byla známá v širokém okolí města a působily zde dechové kapely. Podnětem k založení Kladenské filharmonie bylo hostování České filharmonie pod taktovkou Čelanského v Kladenské sokolovně 1. října 1901. První zápis v kronice je z 8. srpna 1902; první zkouška se konala 8. prosince 1901 v sokolovně; první koncert se konal 9. března 1902; v červnu 1902 byly schváleny stanovy a zvolen výbor. Šedesátičlenný amatérský orchestr sestavil Hynek Kubát v roce 1902 (1901) z kladenských horníků a hutníků, ještě téhož roku získal svůj název \"Kladenská filharmonie\". Orchestr spolupracoval s profesionálními hudebníky, jako např. Jaroslav Kocian (v Kladně má také ulici), Jan Kubelík, Richard Zika, Ema Destinnová, Marta Krásová či František Ondříček a již od počátků se orchestru dostávalo pozitivní kritiky. Součástí filharmonie byl i pěvecký odbor, který se v roce 1912 oddělil jako \"Pěvecký spolek Smetana\". Po založení Kladenského divadla v roce 1912 působil v Kladně také divadelní orchestr, pojmenovaný 19. dubna 1921 jako \"Středočeská filharmonie\", obě \"konkurenční\" hudební tělesa uspořádala také několik společných koncertů. Jako dirigent orchestru působil Hynek Kubát 46 let, poté jej vystřídal Karel Václav Vacek a po jeho odchodu v lednu 1954 byla činnost orchestru ukončena. Z některých členů Kladenské filharmonie a Středočeské filharmonie se později vytvořil neprofesionální \"Kladenský symfonický orchestr\".\n\nV srpnu 1950 se Kladenská filharmonie usnesla, že uctí památku zakladatele a dirigenta Hynka Kubáta, bronzová pamětní deska byla umístěna na domě čp. 1970 v Bendlově ulici, kde dlouhá léta žil (text: \"Zde žil, tvořil a zemřel Hynek Kubát, dirigent a zakladatel Kladenské filharmonie. Věnují členové, 1950.\").\n\n\n"}
{"id": "1546206", "url": "https://cs.wikipedia.org/wiki?curid=1546206", "title": "Gothowitzova deviace", "text": "Gothowitzova deviace\n\nGothowitzova deviace je třetí díl třetí řady amerického televizního seriálu \"Teorie velkého třesku\". V této epizodě hostují Molly Morgan, Sarah Buehler a Andy Mackenzie. Režisérem epizody je Mark Cendrowski.\n\nPenny se v bytě rozbije postel, což ji nutí na pár dní přespávat v bytě u Sheldona s Leonardem. V rámci toho si Sheldon snaží podmiňovat Penny tím, že jí pokaždé, když udělá něco v jeho prospěch, odmění kouskem čokolády (čímž se domnívá, že dělá správnou věc). Mezitím se Raj s Howardem snaží najít si partnerky tím, že zavítají do \"gothického\" klubu (samozřejmě v patřičném přestrojení). Podaří se jim opravdu dvě děvčata (Molly Morgan a Sarah Buehler) oslovit, z dalšího seznamování s nimi však sejde, když je holky přesvědčí, aby si všichni spolu šli nechat udělat \"další\" tetování. \n\n\n"}
{"id": "1546207", "url": "https://cs.wikipedia.org/wiki?curid=1546207", "title": "Karel Václav Vacek", "text": "Karel Václav Vacek\n\nKarel (Václav) Vacek (5. června 1908 Hřebeč – 8. prosince 1982 Buštěhrad) byl český hudební pedagog, ředitel škol (v Kladně, Buštěhradu, Praze a Plzni), skladatel, sbormistr a dirigent symfonických orchestrů (v Českém Krumlově, Českých Budějovicích, Příbrami a Praze), houslista, autor skladeb pro sólové nástroje s doprovodem orchestru, operet a slavnostních pochodů. Bratr houslisty a hudebního pedagoga Václava Vacka, strýc jeho syna a pražského houslaře Václava Vacka.\n\nByl absolventem pražské konzervatoře, dirigování také soukromě studoval u Pavla Dědečka, státní zkoušku složil z řízení sboru a orchestru. Od roku 1935 byl správcem české hudební školy v Českém Krumlově, kde do druhé světové války řídil ženský sbor \"Dalibor\".\n\nByl prvním ředitelem buštěhradské hudební školy, po uzavření školy za druhé světové války založil \"Městský hudební a pěvecký sbor Buštěhrad\", kde byl v letech 1941–1951 sbormistrem a v době druhé světové války významně rozvíjel kulturní činnost ve městě. V roce 1977 založil \"Pěvecký sbor města Buštěhradu\".\n\nKarla Vacka, od roku 1947 ředitele \"Městské hudební školy v Kladně\", po své nemoci jmenoval v roce 1948 svým nástupcem zakladatel a dirigent Kladenské filharmonie Hynek Kubát. Po svém zvolení pronesl slova: \"\"Nikdy nedávám vinu orchestru, je-li jeho výkon nedokonalý, neboť orchestr přednáší dílo tak, jak jej dirigent nacvičil a jak hudební dílo řídí.\"\" V listopadu téhož roku se Kladenská filharmonie rozloučila s Hynkem Kubátem nad jeho rakví smuteční písní Karla Vacka.\n\nKarel Vacek orchestr vedl až do ledna 1954 kdy zanikl s jeho odchodem do Prahy, kde působil jako ředitel pedagogického oddělení na Pražské konzervatoři a zástupce ředitele Pražské konzervatoře, za jeho působnosti bylo obnoveno operetní oddělení. Zasloužil o založení Státní konzervatoře v Plzni v roce 1961, kde byl také prvním ředitelem.\n\n"}
{"id": "1546208", "url": "https://cs.wikipedia.org/wiki?curid=1546208", "title": "Řešení po pirátsku", "text": "Řešení po pirátsku\n\nŘešení po pirátsku je čtvrtý díl třetí řady amerického televizního seriálu \"Teorie velkého třesku\". V této epizodě hostují Elizabeth Bogush a Oliver Muirhead. Režisérem epizody je Mark Cendrowski.\n\nRajův výzkum se blíží ke konci a pokud nebude mít nějaké výsledky a nebo si nenajde jinou práci, tak mu hrozí, že se bude muset vrátit do Indie. Sheldon mu nabídne řešení - pracovat pro něj. Raj nakonec souhlasí, i když oba spolu ještě vědou debatu o tom, čí teorie je správná. Sheldon se následně Rajovi omlouvá a jeho teorii přijímá, odmítá se však vzdát té své. Mezitím si Leonard s Penny snaží užít si společný volný čas, neustále jim je však v patách nudící se Howard. \n\n\n"}
{"id": "1546212", "url": "https://cs.wikipedia.org/wiki?curid=1546212", "title": "1899 ve fotografii", "text": "1899 ve fotografii\n\nTento článek obsahuje významné fotografické události v roce 1899.\n\n\n"}
{"id": "1546214", "url": "https://cs.wikipedia.org/wiki?curid=1546214", "title": "Korolár hrůzostrašné polevy", "text": "Korolár hrůzostrašné polevy\n\nKorolár hrůzostrašné polevy je pátý díl třetí řady amerického televizního seriálu \"Teorie velkého třesku\". V této epizodě hostují Kevin Sussman, Melissa Rauch, Wil Wheaton, Matt Barr, Ian Scott Rudolph a Owen Thayer. Režisérem epizody je Mark Cendrowski.\n\nHoward se připomíná Leonardovi s úmluvou, kterou si stvrdili v minulosti - ten z nich dvou, který má přítelkyni, musí seznámit toho druhého s její kamarádkou. Ačkoliv se Penny nejdříve nechce, přesvědčí ji Leonard, aby Howarda seznámila s její kamarádkou Bernadette (Melissa Rauch). Ačkoliv se zprvu nezdá, že by toho měli alespoň trochu více společného, nakonec najdou společnou řeč díky svým vztahům k vlastním matkám. Mezitím se Sheldon s Rajem účastní karetního turnaje. Zprvu odmítá, když se ale dozví, že se jej účastní i herec Wil Wheaton, kterého Sheldon dříve obdivoval a on jej \"zradil\", přihlásí se, aby se mu pomstil. \n\n\n"}
{"id": "1546220", "url": "https://cs.wikipedia.org/wiki?curid=1546220", "title": "Turistická značená trasa 4447", "text": "Turistická značená trasa 4447\n\nTrasa má svůj počátek u vlakové zastávky v Moravském Karlově a to bez návaznosti na žádnou další turistickou trasu. Vede nejprve severovýchodním směrem podél silnice na Písařov na okraj zástavby, kde mění směr na severní a stoupá lesní cestou jižním úbočím Křížové hory až k vrcholu, kde končí. Na něm se kromě rozhledny nachází i rozcestí s okružní žlutě značenou trasou 7453 vedoucí oběma směry do Červené Vody.\n"}
{"id": "1546221", "url": "https://cs.wikipedia.org/wiki?curid=1546221", "title": "Řád Madarského jezdce", "text": "Řád Madarského jezdce\n\nŘád Madarského jezdce (: Орден «Мадарски конник») je třetí nejvyšší bulharské státní vyznamenání. Založeno bylo v roce 1966 Bulharskou lidovou republikou. Udílen je za službu při tvorbě a rozvoji bilaterálních vztahů s Bulharskem.\n\nŘád byl založen prezidiem Národního shromáždění Bulharské lidové republiky dne 4. srpna 1966. Pojmenován byl po \"Madarském jezdci\", raně středověkém kamenném reliéfu, který se nachází na náhorní plošině Madara, která leží východně od Šumenu v severovýchodním Bulharsku. Udílen byl pouze zahraničním diplomatům, politikům a příslušníkům ozbrojených sil za posilování bilaterálních vztahů s Bulharskou lidovou republikou.\n\nPo pádu komunistického režimu byl řád jakožto politicky neutrální zachován. Dne 13. června 2003 byl reformován \"Zákonem o řádech a medailích Bulharské republiky\". Od té doby je udílen prezidentem Bulharska občanům Bulharska i cizím státním příslušníkům za obzvlášť dobrou službu při navazování, posilování a rozvoji bilaterálních a přátelských vztahů s Bulharskou republikou. Zejména se jedná o diplomaty akreditované v Bulharsku a naopak diplomaty zastupující Bulharsko v jiných zemích, bulharské i zahraniční osobnosti působící ve veřejné sféře či o vojenské činitele.\n\nŘád je udílen ve dvou třídách z nich každá je udílena ve dvou kategoriích:\n\n\nV době svého založení v roce 1966 měl řádový odznak podobu převráceného, bíle smaltovaného pětiúhelníku zdobeného zaobleným pravoúhlým zlatým středovým čtvercem s reliéfem Madarského jezdce. Tento odznak byl položen na sestupný pětiúhelník paprsků, které byly v případě I. třídy zlaté a v případě II. třídy stříbrné. Pokud byl řád udělen příslušníkům ozbrojených sil byly mezi stuhu a odznak umístěny dva zkřížené meče.\n\nStuha řádu byla bílé barvy při obou okrajích s úzkými pruhy zelené a červené barvy. Použitými barvami tak odpovídala bulharské státní vlajce.\n\nŘád byl nošen na stuze kolem krku.\n\nŘádový odznak má tvar čtyřcípé hvězdy téměř kosočtvercového tvaru, s jednotlivými rameny složenými z paprsků. Uprostřed je medailon s vyobrazením Madarského jezdce. V případě I. třídy je odznak zlatý, v případě II. třídy pak stříbrný. Pokud je řád udělen příslušníkům ozbrojených sil jsou mezi stuhu a odznak umístěny dva zkřížené meče.\n\nStuha řádu je bílé barvy při obou okrajích s úzkými pruhy zelené a červené barvy. Použitými barvami tak odpovídá bulharské státní vlajce.\n\nŘád je nošen na stuze kolem krku.\n"}
{"id": "1546223", "url": "https://cs.wikipedia.org/wiki?curid=1546223", "title": "Fotbalový klam", "text": "Fotbalový klam\n\nFotbalový klam je šestý díl třetí řady amerického televizního seriálu \"Teorie velkého třesku\". V této epizodě hostují Zachary Abel a Jason Mesches. Režisérem epizody je Mark Cendrowski.\n\nPenny pozvala několik svých přátel, aby se u ní dívali na fotbal (americký). Leonard se snaží zapadnout a tak si obleče fotbalový dres a přidá se k nim, i když o té hře neví absolutně nic. Je to překvapivě Sheldon, kdo jej, alespoň trochu, na pravidla fotbalu a vše kolem něj připraví (díky svému otci, který se na fotbal díval pořád). Sheldon se mezitím s ostatními rozhodne jít pouštět draky. Leonarda zve také, ten však právě díky fotbalu odmítá. Penny jej ale nakonec prosí, aby šel na draky také (i proto, že Leonard u fotbalu svými řečmi ostatní vyvádí z míry). V rámci pouštění draků se pak Raj zlobí na Howarda, protože každou aktivitu pokazí tím, že se otáčí za ženami.\n\n\n"}
{"id": "1546224", "url": "https://cs.wikipedia.org/wiki?curid=1546224", "title": "Perfluorované sloučeniny", "text": "Perfluorované sloučeniny\n\nPerfluorované sloučeniny jsou chemické látky, které patří do skupiny fluorovaných uhlovodíků, ale které obsahují vazby atomů fluoru pouze s atomy uhlíku (nikoli vodíku) a dále vazby mezi uhlíkovými atomy.\n\nTyto chemikálie jsou hydrofobní a lipofobní, a proto s perfluorovanými látkami se můžeme setkat pod názvy teflon nebo Gore-Tex například v kuchyňském nádobí, v nepromokavých botách a sportovních oděvech. Aplikují se jako aditiva hasicích pěn a hydraulických tekutin.\n\nVzhledem k nebezpečným vlastnostem některých látek z této skupiny pro životní prostředí bylo např. Evropské unie omezeno použití PFOS směrnicí 2006/122/ES.\nPFOS byl také zařazen na seznam Stockholmské úmluvy o perzistentních organických látkách.\n\n"}
{"id": "1546234", "url": "https://cs.wikipedia.org/wiki?curid=1546234", "title": "Domaníky", "text": "Domaníky\n\nDomaníky jsou obec na Slovensku v okrese Krupina. Poblíž obce se nachází vodní nádrž Sebechleby. Žije zde  obyvatel.\n\nV historických pramenech je obec poprvé zmiňována v roce 1135, tehdy pod názvem Dominyk, v roce 1291 jako Domungy, později jako Domanik (1331) a Damanik (1808). V obci se nachází jednolodní neogotický římskokatolický kostel svaté Markéty Antiochijské z roků 1928-1929.\n\n"}
{"id": "1546237", "url": "https://cs.wikipedia.org/wiki?curid=1546237", "title": "1898 ve fotografii", "text": "1898 ve fotografii\n\nTento článek obsahuje významné fotografické události v roce 1898.\n\n\n\n"}
{"id": "1546239", "url": "https://cs.wikipedia.org/wiki?curid=1546239", "title": "Zesílené vzpomínky", "text": "Zesílené vzpomínky\n\nZesílené vzpomínky je sedmý díl třetí řady amerického televizního seriálu \"Teorie velkého třesku\". V této epizodě hostují Kevin Sussman, Carol Ann Susi, Brian George a Alice Amter. Režisérem epizody je Mark Cendrowski.\n\nLeonard se dozvídá, že u Penny bude na gauči na pár dní přespávat její kamarád (a také dvojnásobný expřítel). Není z toho nadšený a vyčítá jí, že se s ním o tom nejdříve neporadila. Kromě Leonarda a Penny se také Howard a Raj dohadují se svými rodiči, což znepokojuje Sheldona, kterému tím ožívají vzpomínky na jeho vlastní rodiče, kteří se v jeho dětství dohadovali neustále. \n\n\n"}
{"id": "1546243", "url": "https://cs.wikipedia.org/wiki?curid=1546243", "title": "Samsung Galaxy Note 4", "text": "Samsung Galaxy Note 4\n\nSamsung Galaxy Note 4 je phablet vyvinutý společností Samsung Electronics. Samsung Galaxy Note 4 byl vydán října 2014 Jako nástupce Samsung Galaxy Note 3. Nástupce telefonu Samsung Galaxy Note 4 byl Samsung Samsung Galaxy Note 5, který byl představen 13. srpna 2015.\n"}
{"id": "1546244", "url": "https://cs.wikipedia.org/wiki?curid=1546244", "title": "Deficit lepících kachen", "text": "Deficit lepících kachen\n\nDeficit lepících kachen je osmý díl třetí řady amerického televizního seriálu \"Teorie velkého třesku\". V této epizodě nehostují žádní herci. Režisérem epizody je Mark Cendrowski.\n\nPenny uklouzne v koupelně a protože se nemůže zvednout z vany, volá o pomoc. Uslyší ji Sheldon, který (ačkoliv nikdy neřídil) je nucen odvézt ji do nemocnice. Mezitím se Leonard, Raj a Howard domluví, že spolu pojedou kempovat a pozorovat meteorický roj. Do ruky se jim však dostanou sušenky s marihuanou, které na ně mají očekávaný účinek. V rámci něj se pak Howard přizná, že o panictví přišel se svou sestřenicí, díky čemuž si z něj pak oba ostatní kluci dělají legraci.\n\n\n"}
{"id": "1546248", "url": "https://cs.wikipedia.org/wiki?curid=1546248", "title": "Bohučovický fenomén", "text": "Bohučovický fenomén\n\nBohučovický fenomén (nebo též bohučovický poltergeist) bylo souhrnné označení pro paranormální jevy, které se odehrávaly na přelomu let 1985 / 1986 v domku rodiny Smolkových ve vesnici Bohučovice. Původně byly tyto jevy mylně spojovány s jedenáctiletým Tomášem Smolkou. Tyto paranormální jevy byly nakonec popsány a „vysvětleny“ PhDr. Zdeňkem Rejdákem. a jednoznačně přisouzeny uvolněným podvědomým silám (spontánní psychokinezi) dcery majitele rodinného domku. \n\nNevysvětlitelné jevy se začaly dít v prosinci 1985 (zhruba od pátku 13. prosince 1985 do pátku 20. prosince 1985) v rodinném domku Smolkových v Bohučovicích. Začalo to zvukem silných ran, pokračovalo to popadáním všech zavařenin ve spíži z regálů na zem (sklenice byly „srovnané“ na stranu a po dopadu se rozbily), noční stolek v ložnici se sám od sebe „posadil“ na postel, došlo k nevysvětlitelnému „propálení“ díry v okenním skle, po němž následovala samovolná devastace a postupná likvidace interiéru rodinného domku, při které létaly vzduchem různé předměty (poklička, kovový tác, váza), některé věci uložené na chodbě domu byly „vymršťovány“ ze svého místa na druhou stanu, pohyboval se samovolně těžký nábytek (posuny zhruba o 10 až 20 cm, dokonce i tak, že nábytek před sebou „hrnul“ koberec), brašna v rohu místnosti projela náhle pod postelemi až k oknu, obraz a teploměr spadl samovolně se stěny, rohová skříň se „vyvrátila“ na křeslo, sama od sebe se odlupovala omítka ze zdi, v nedávné době nalepené, ale již řádně proschlé tapety v kuchyni se samovolně loupaly ze zdí do tvaru malých ruliček, neznámou silou byly odtrženy ode zdi kramické obkladačky tak, že nedošlo k jejich poškození ačkoliv byly přilepeny betonovou maltou. V jednu chvíli se rozhoupal lustr, aby následně vylétl oknem ven z místnosti. Tyto jevy byly pozorovány a písemně doloženy svědectvím několika zcela nezávislých osob. Jak postupoval čas, nevysvětlitelné jevy se dále stupňovaly. \n\nV průběhu vánočních svátků záhadné jevy na čas ustaly. Vyvrcholily kolem 6. ledna 1986. Tehdy během dvaceti minut začalo v domě hořet na více než dvaceti místech (vzplál například dubový stůl, začala jakoby „zevnitř“ hořet pohovka, dokonce ohořel salám uskladněný tou dobou v ledničce). \n\nMajitel domu zavolal na pomoc městský národní výbor (MěNV) a požadoval po přestupkové komisi aby věc prošetřila respektive nalezla toho, kdo mu demoluje dům. Pracovnice přestupkové komise Jana Lysáková (tehdy pracovala na národním výboru v Hradci nad Moravicí) byla neprodleně vyslána do Bohučovic, aby prověřila na místě situaci v rodinném domku. Jana Lysáková byla osobně svědkyní náhlého příletu plechové pokličky na hrnec do chodby domu, rovněž slyšela silné rány. Za účelem objasnění těchto jevů byli na místo povoláni pracovníci psychoenergetické laboratoře VŠCHT, příslušníci Veřejné bezpečnosti (VB) jakož i příslušníci Státní bezpečnosti (StB). Ani přivolaní odborníci z Akademie věd a Geofyzikálního ústavu však obyvatelům domu v Bohučovicích nikterak nepomohli. \n\nKSČ měla eminentní zájem na urychleném prošetření této kauzy a tak byl za strůjce těchto jevů označen tehdy jedenáctiletý vnuk majitele domku Tomáš Smolka. Hoch byl hospitalizován na psychiatrické klinice v Olomouci, kde byl ošetřující lékařkou (primářkou) (výměnou za návrat zpět k rodičům) přinucen k přiznání, že jevy, kterých by fyzicky ani schopen nebyl, prováděl podvodně on sám. \n\nPolicejní vyšetřovací spis týkající se „bohušovického případu“ byl v roce 1997 skartován. Tehdejší kronikář některé ze záznamů zachránil. Jsou uloženy v opavském archivu. \n\n"}
{"id": "1546254", "url": "https://cs.wikipedia.org/wiki?curid=1546254", "title": "Vojtěch Chytil", "text": "Vojtěch Chytil\n\nVojtěch Chytil (4. února 1896 Kandia – 9. května 1936 Bratislava) byl český malíř, učitel malby, diplomat a sběratel asijského umění.\n\nVojtěch Chytil se narodil 4. února 1896 do chudé rodiny krejčího v osadě Kandia, jež je součástí obce Laškov nedaleko Litovle v okrese Prostějov. Převážnou část mládí strávil v Litovli, kde byl podporován rodinou majitele pivovaru Františka Svozila a vystudoval zde čtyři třídy zemské reálky. Již v sekundě byl „objeven“ Olomouckým profesorem Wellnerem, podporoval ho též prof. Otakar Lachman, který byl sám absolventem pražské AVU. Tam v roce 1912 odchází studovat i šestnáctiletý Vojtěch. Do roku 1915, kdy do Chytilových studií vstoupila světová válka, stihl absolvovat pět semestrů Všeobecné školy pod vedením profesorů Josefa Loukoty, Vlaho Bukovace, Jana Preislera a Vojtěcha Hynaise. Spřátelil se mimo jiné se spolužákem Františkem Podešvou, který později vedl uměleckou revue Salon, do níž Chytil za svého působení v Číně posílal články a fotografie, a také nejednou poskytl příteli z mládí ubytování při jeho pozdějších návratech z cest.\n\nPoklidná doba Chytilových studií byla roku 1914 přerušena vypuknutím světové války. K 15. dubnu 1915 nastoupil vojenskou službu a sloužil u 13. pluku zeměbrany v Olomouci, který bojoval na východní frontě. V polovině roku 1916 padl během tzv. Brusilovy ofenzívy na území dnešní Ukrajiny do ruského zajetí a coby zajatec prošel Ruskem přes Kyjev a Tambov až do Čeljabinsku. Zde se podle některých zpráv nakazil tyfem, s nímž pak bojoval dalších dvacet let. Přihlásil se také „do služeb Národní Rady“, tj. fakticky přeběhl z řad rakouskouherských zajatců k některému z československých vojenských útvarů, které na Ukrajině a Rusi bojovaly po boku ruských vojsk proti Rakousko-Uhersku. Jeho poslední válečnou destinací se stal Omsk, kde do konce roku 1916 sloužil u 11. sanitního okruhu. Padl však znovu do zajetí, tentokrát německého. Z něho se mu v zimě po Vánocích roku 1917 podařilo uprchnout a podle svých slov s malým příručním kufříkem a třemi sty rublů v kapse projel vlakem větší část Sibiře až do Vladivostoku. Nechal se najmout na loď plující do Japonska, kde za stravu a přístřeší sloužil jako pomocný kuchař, a z Japonska pak pokračoval lodí do Šanghaje, kam dorazil na jaře 1918. Lodí se vydal dále do vnitrozemí a usadil se ve městě Chan-kchou, ležícím na Dlouhé řece. Rychle se spřátelil s bohatými ruskými obchodníky, využíval především pohostinnosti rodiny místního magnáta J. K. Panoffa a jeho ženy. Bylo zde také usazeno několik Čechů, s jejichž pomocí založil malou malířskou školu a zároveň prodával své vlastní obrazy.\n\nPoté, co koncem roku 1918 vydělal během třídenní prodejní výstavy v Šanghaji větší obnos, si mohl dovolit přestěhovat se do Pekingu a začít poznávat taje a kouzlo bývalého císařského hlavního města. I zde se záhy seznámil s cizinci, kteří byli v Pekingu usazeni v rozsáhlé cizinecké čtvrti poblíž bývalého císařského paláce. V letech 1919–1921 se sice krátce vrátil do Prahy, aby zde dokončil studium na Akademii výtvarných umění, avšak již v srpnu 1921 byl znovu vyslán na Dálný východ, tentokrát jako smluvní úředník ministerstva zahraničí. Po krátkém působení na vyslanectví v Tokiu se s legačním radou Rudolfem Weinzetlem přesunul do Pekingu, kde zůstal v konzulární službě až do roku 1925. V témže roce se v Pekingu oženil s ruskou Ninou Michajlovnou Kokorin (1899/1909–1981), která se napříště stala jeho celoživotní družkou.\n\nMezi lety 1923-1927 vyučoval techniky západního akvarelu a olejomalby na Katedře západní malby pekingské Akademie výtvarných umění (National Academy of Fine Arts, Peking), kde byli jeho nejvýznamnějšími žáky akvarelista Li Ťien-čchen, malíř tušové malby Li Kchu-čchan a pozdější studenti Maxe Švabinského Wang Meng a Sun Kche-wu. Zároveň se zde však seznámil s mistry moderní tušové malby, jako byli malíři Ťin Čchengova okruhu, Čchi Paj-š´, Siao Sun a Čchen Pan-ting. Jejich díla začal Chytil ve velkém sbírat a roku 1927 se rozhodl, že v Evropě uspořádá historicky první výstavu soudobého tušového malířství.\n\nNa rozdíl od jiných evropských sběratelů, kteří se stále ještě zajímali hlavně o starou čínskou malbu a předměty užitého umění, si předsevzal shromáždit sbírku moderní čínské tušové malby, která neměla tehdy v západních zemích obdoby. Do své předčasné smrti v roce 1936 nakoupil několik set těchto obrazů a spolu s dalšími asijskými uměleckými předměty je postupně představil na více než dvaceti výstavách v evropských kulturních metropolích. Po jeho smrti pokračovala ve výstavní činnosti až do roku 1938 Chytilova manželka Nina za pomoci přátel, především umělce a rodinného přítele Ludvíka Kuby.\n\n\nVojtěch Chytil do Evropy ve dvacátých a třicátých letech 20. století přivážel stovky uměleckých děl ze zemí Dálného východu. Většinu z nich představil na prodejních výstavách, kterých mezi lety 1928 a 1938 proběhlo více než dvacet. Řada uměleckých předmětů se zde prodala, a dostaly se tak do dobových soukromých sbírek v mnoha místech střední Evropy. Díla, kterých si Chytil cenil nejvíce, však vystavoval jako neprodejná a po jeho smrti v roce 1936 je zdědila manželka Nina. Ta je po své smrti téměř o padesát let později odkázala Národní galerii v Praze. Zde se dodnes nachází přes dvě stovky artefaktů z Číny, Tibetu, Japonska a Koreje, které mají původ v Chytilově sbírce.\n\nNejvýznamnější částí původní Chytilovy sbírky je soubor moderních čínských tušových maleb, kterému vévodí díla malíře Čchi Paj-š´e. Najdeme zde nicméně také řadu maleb Siao Suna a Čchen Pan-tinga, jejichž díla se v západních sbírkách téměř nevyskytují, a dále práce dnes již zapomenutých pozoruhodných umělců Siao Sung-žena, Šao Si-liena, Chan Jung-čchanga a dalších. Vedle moderní malby sbíral Chytil také staré čínské malířství a japonské dřevořezy, čínské podmalby na skle, archaické čínské umění, porcelán, lakový nábytek, oděvy a koberce. Další významnou část jeho sbírky tvořila stará tibetská malba, tzv. thangky, a čínské a tibetské buddhistické sochy. Díky jeho kontaktům s předními znalci a sběrateli tibetského umění jeho doby se do sbírek Národní galerie dostaly prvotřídní ukázky těchto artefaktů z klášterů v Tibetu, ale i v okolí Pekingu, které čínská republikánská vláda nepodporovala, a byly proto nuceny rozprodávat svůj majetek. \n\nVlastní malby Vojtěcha Chytila se do dnešní doby zachovaly jen zcela výjimečně. O tom, jak vypadala díla, která prodával během svého pobytu v Číně a vydělával si jimi na živobytí, se dozvídáme z dobového čínského tisku, především z časopisů vydávaných cizinci usazenými v Číně, jako byl The China Journal for Science and Arts, který obsáhle informoval o výročních výstavách zahraničních malířů v Šanghaji. Několik málo Chytilových prací se zachovalo ve sbírkách dědiců na Moravě a na Slovensku, kde spolu se svou sestrou a švagrem vlastnil statek v obci Svrbice. Dále je dochována pozoruhodná sbírka v USA, jejíž původ se datuje ještě k Chytilovu pobytu v Chan-kchou v roce 1918. Ve veřejných sbírkách v České republice, ale ani jinde v Evropě, se vlastní díla Vojtěcha Chytila nenachází.\n\n\n"}
{"id": "1546255", "url": "https://cs.wikipedia.org/wiki?curid=1546255", "title": "Nicolás Guillén", "text": "Nicolás Guillén\n\nNicolás Cristóbal Guillén Batista (10. července 1902 Camagüey – 16. července 1989 Havana) byl kubánský spisovatel.\n\nStudium práv na Havanské univerzitě nedokončil, pracoval jako typograf a redaktor, v roce 1930 vydal svoji první básnickou sbírku. Byl autorem milostné lyriky, sociální poezie i satirických epigramů, jeho tvorba vycházela z avantgardy i z folklórního stylu son. Oproti původní orientaci kubánských intelektuálů na evropské vzory Guillén zdůrazňoval africké kořeny kubánské kultury. V češtině vyšly výbory jeho poezie \"Písně a elegie\" (1958) a \"Antilské rytmy\" (1980). Silvestre Revueltas složil na Guillénova slova symfonii \"Sensamayá\".\n\nJeho literárním vzorem a přítelem byl Langston Hughes, jehož básně překládal do španělštiny. Roku 1937 vstoupil do komunistické strany. Za vlády Fulgencia Batisty žil v exilu. Po nástupu Fidela Castra se stal předním režimním autorem, byl diplomatem a předsedou Svazu kubánských spisovatelů a umělců.\n\nV roce 1954 mu byla udělena Stalinova cena míru.\n\n"}
{"id": "1546258", "url": "https://cs.wikipedia.org/wiki?curid=1546258", "title": "Formulace odplaty", "text": "Formulace odplaty\n\nFormulace odplaty je devátý díl třetí řady amerického televizního seriálu \"Teorie velkého třesku\". V této epizodě hostují John Ross Bowie, Carol Ann Susi, Melissa Rauch, Ira Flatow a Katee Sackhoff. Režisérem epizody je Mark Cendrowski.\n\nTři rande dopadla dobře a tak se Howard rozhodne posunout vztah s Bernadette (Melissa Rauch) dopředu a požádá ji o ruku. Ta však odmítá s tím, že je to pro ně oba ještě příliš brzy. Mezitím svádí Sheldon žertíkový souboj s Barrym (John Ross Bowie). Ten jej zesměšní v rámci rozhlasového vysílaní, Sheldon mu to vrací útokem v rámci Barryho laboratoře.\n\n\n"}
{"id": "1546264", "url": "https://cs.wikipedia.org/wiki?curid=1546264", "title": "Pedro Ponce de León", "text": "Pedro Ponce de León\n\nDon Pedro Ponce de León (, Provincie León, 1508 nebo 1520–1584) byl španělský benediktinský mnich. Podle Hrubého byl prvním učitelem neslyšících.\nV Klášteře San Salvador de Oña založil školu pro neslyšící. Vyučoval hlavně žáky pocházející ze šlechtických rodin, kteří si toto soukromé vyučování mohli dovolit. Jeho nejznámějšími žáky jsou Francisco a Pedro de Velasco, synové kastilského maršálka.\n\nVe Španělsku a v Latinské Americe jsou po něm pojmenovány školy, které souvisí se vzděláváním sluchově postižených, například ve městě Ponce (Portoriko) se nachází škola Colegio de Niños Sordos Fray Pedro Ponce de León.\nPředpokládá se, že v roce 1814 veškeré jeho spisy shořely během požáru kláštera, a tak o jeho díle můžeme číst pouze z děl jeho současníků.\n\nVe své výuce se zaměřoval na výuku psaní a své žáky učil, jak napsaná slova vyslovovat. Podle Marilyn Daniels své žáky vyučoval pomocí znakového jazyka. Jeho výuka byla založena na jednoduchých gestech a znacích, které ke komunikaci využívali mniši zachovávající mlčení.\n\nJeho metodu dále využil Juan Pablo Bonet.\n"}
{"id": "1546280", "url": "https://cs.wikipedia.org/wiki?curid=1546280", "title": "Nástolec", "text": "Nástolec\n\nNástolec (anglicky \"Centerpiece\", francouzsky \"surtout\") je střední výzdoba jídelního stolu pro slavnostní stolování, původně jen vyšších vrstev společnosti. Nástolce byly zavedeny v období renesance, největší rozkvět zaznamenaly od období baroka do konce 19. století, v omezené míře se užívají dosud.\nNástolec se objevil jako umocnění slavnosti nebo zpestření nudných hostin, a to v době gotiky (stolní fontána, lodi), renesance a manýrismu. Mohl v sobě skrývat překvapení, např. po doklopení poklice z paštiky vyskočil trpaslík. Často bývaly nástolce příliš velké nebo jinak nevhodné. Aby se předešlo obtížím se vzájemnou viditelností hostů kolem stolu a umožnilo se snadnější podávání jídel nebo nápojů, byly nástolce v době rokoka zhotovovány jako variabilní tématické skládačky, například život v zámeckém parku, miniaturní město, exotické zvířectvo, dopravní prostředky, v době klasicismu patřilo k nejoblíbenějším téma řeckých bohů na Olympu (nástolec francouzského krále Filipa Augusta, nebo císaře Františka Josefa I.). V Rusku byl nejčastějším nástolcem samovar.\n\nPokládá se na jídelní stůl jako střední objekt, který slouží jednak k dekoračním účelům (sošky, figurální skupiny, svícny, žardiniéry, dále může nést nádobky k dochucování jídel ( na olej, ocet) nebo nápojů (cukřenku, sypátko na skořici, kakao, vanilkový cukr, aj.). Může být také pouhým podnosem, na který se pokládají talíře s pokrmy, aby nezašpinily ubrus, nebo jedinou mísou, na níž se vyskládá ovoce nebo pečivo do pyramidy. V minulosti bývaly nástolcem významné dekorativní nádoby, jako poháry z exotických materiálů, z kokosového ořechu, pštrosího vejce či ulity mořského korýše nautilu\n\nNástolce jsou hlavní součástí dekorace pro svatební, výroční či narozeninové oslavy. O svátcích, jako jsou Vánoce, Velikonoce nebo narozeniny, mohou mít pyramidální vrcholek v podobě vánočního stromku s hvězdou, pečeného beránka, čísla oslavovaných narozenin nebo dortu.\n\n"}
{"id": "1546287", "url": "https://cs.wikipedia.org/wiki?curid=1546287", "title": "Klášter Rohr", "text": "Klášter Rohr\n\nKlášter Rohr (německy \"Kloster Rohr\") může označovat:\n\n"}
{"id": "1546298", "url": "https://cs.wikipedia.org/wiki?curid=1546298", "title": "Mráz Zobor I", "text": "Mráz Zobor I\n\nMráz Zobor I byl slovenský celodřevěný jednomotorový dvoumístný dolnoplošný sportovní letoun vyráběný v roce 1943 ve společnosti Továreň na lietadlá ing. J. Mráz.\n\nNa přelomu let 1939/40 odešel z choceňské továrny ing. Pavel Beneš a společnost byla přejmenována na Ing. J. Mráz, továrna na letadla (Ing. J. Mráz, Flugzeugfabrik). Během druhé světové války výrazně vzrostl objem výroby. Hlavním vyráběným typem v Chocni byl německý větroň DFS Kranich II (po válce vyráběný jako VT-52 Jeřáb), určený pro výcvik pilotů Luftwaffe. Za války bylo postaveno celkem 1 620 kusů. Dále byly vyráběny letouny Fieseler Fi 156 „Storch“ a nákladní kluzáky DFS 230. \nV roce 1941 Jaroslav Mráz založil slovenskou pobočku s výrobními prostory na vojenském letišti v Nitře (Továreň na lietadlá ing. J. Mráz), kde vznikl jediný \"válečný\" letoun, zkonstruovaný na území bývalého Československa, přesněji řečeno ve Slovenské republice. V roce 1941 odjel konstruktér ing. Zdeněk Rublič, spolupracovník Pavla Beneše, na Slovensko, aby tam vedl pobočku Mrázovy továrny v Nitře. Výsledkem slovenského pobytu ing. Rubliče byl sportovní letoun Zobor I, vlastně upravená a mírně vylepšená Super Bibi Be-555. To už byl první krok ke slavným poválečným „Sokolům\". \n\nZobor I, který poprvé vzlétl koncem roku 1942 za pilotáže rotníka Jána Kella, se odlišoval od svého vzoru Super Bibi několika změnami, které vzešly ze zkušeností získaných s provozem Be-555. Základní změnou byla nižší poloha umístění motoru a nový tvar krytu kabiny s vyšším a méně šikmým čelním štítem. \n\nZobor I byl samonosný dvoumístný dolnoplošník, kde sedadla byla umístěna v uzavřené kabině vedle sebe. Ve smíšené konstrukci převažovalo dřevo, s překližkovým a plátěným potahem. Kabina pilotů se zdvojeným řízením byla umístěna přibližně v těžišti letounu a oproti Be-555 se zlepšil výhled zvláště dopředu. Vstup do kabiny byl možný prostornými dvířky umístěnými z obou stran trupu. Za sedadly posádky byl prostor pro uložení zavazadel.\n\nKřídlo bylo tvořeno hlavním a pomocným skříňovým nosníkem, na které byly navlečena žebra. Křídlo se skládalo ze tří částí. Centrální část byla pevně spojena s trupem a nesla podvozek a dvě palivové nádrže. Podvozek tvořily dvě samostatné nohy osazené koly o rozchodu 2,29 m. Kola byla opatřena aerodynamickými kryty z hliníkového plechu. Ostruha s kolečkem byla odpérována gumou s olejovým tlumičem. Přední kola byla vybavena brzdami a olejo-pneumatickým tlumičem výroby fy. Mráz.\n\nPohonná jednotka Walter Minor 4 byla uchycena na první přepážce trupu, na motorovém loži svařeném z ocelových trubek. Motor byl zavěšen pružně ve čtyrech bodech. Kryt motoru byl vyroben z nerezavějícího plechu.\n\nVšechna vyrobené letadla byla dána k dispozici Ministerstvu národní obrany Slovenské republiky (Slovenský letecký sbor, SLeS), kde spolu s Be-555 byla použita jako výcvikové a spojovací letouny. Všechna letadla byla opatřena československými imatrikulacemi OK. První prototyp létal s OK-SOA, následných devět sériových letounů vyrobených v roce 1943 létalo s označením OK-SOB až OK-SOJ. \n\nV blízkosti obce Výčapy-Opatovce severně od Nitry dne 27. května 1943 havarovalo letadlo Zobor I. Při přeletu z Nitry do Trenčianských Biskupic je pilotoval Ján Kello, zkušební pilot v hodnosti rotníka slovenského letectva u firmy Mráz. Pilot Ján Kello v troskách letadla zahynul. Ján Kello se již dříve dostal do análů československého letectva, a to 25. října 1938, kdy byl sestřelen maďarskou stíhačkou Fiat CR.32 při pilotáži letounu Š-328.237, ale tehdy havárii přežil.\n\nPoslední dva letouny Zobor I (OK-SOI, OK-SOJ) převzala v létě 1944 nacistická Luftwaffe.\n\n\nÚdaje dle\n\n\n\n\n\n"}
{"id": "1546299", "url": "https://cs.wikipedia.org/wiki?curid=1546299", "title": "Olej z pšeničných klíčků", "text": "Olej z pšeničných klíčků\n\nOlej z pšeničných klíčků se stejně jako olivový olej získává mechanickým lisováním klíččících pšeničných obilek za studena. Přitom na klíček připadá jen 2,5 % hmotnosti obilného zrna. Olej má antioxidační účinky a obsahuje množství tělu prospěšných látek, jako například Fytosterol, vitamíny A, B, B, D a E, lecitin, nebo minerály železo, draslík, fosfor a zinek. Je zejména bohatý na oktanosol – nasycený primární mastný alkohol s 28 atomy uhlíku v molekule, který je součástí různých rostlinných vosků. Oktakosanol byl studován jako látka zvyšující fyzickou výkonnost. Velmi dlouhé molekulární řetězce, jež mastné alkoholy získávají od rostlinných vosků a včelího vosku, údajně snižují u lidí hladinu cholesterolu v krvi. \n\nOlej z pšeničných klíčků má také vysoký obsah vitamínu E. Jeho 255 miligramů na 100 gramů znamená nejvyšší obsah vitamínu E u potravin, které neprošly předchozí vitamínovou úpravou či fortifikací. Jako potravinářský olej je olej z pšeničných klíčků silně aromatický (má zvláštní typickou vůni obilí), drahý a podléhá snadno zkáze. Obsahuje následující mastné kyseliny:\n\nOlej rovněž zlepšuje proudění v krevním oběhu a dobu percepčně-motorických reakcí. Používá se též při léčbě některých kožních problémů, jako jsou jizvy či záněty. Hodí se rovněž pro hydrataci a zklidnění pokožky.\n\nOlej je hustý a má zlatavou barvu. Snadno se vstřebává do pokožky, což z něj činí účinný hydratační a zklidňující prostředek. Látky, jež obsahuje, chrání též před ultrafialovým zářením a současně zvláčňují, vyživují a hydratují pokožku. Proto bývá častou složkou přírodních kosmetických přípravků, například šamponů, kondicionérů nebo krémů určených pro suchou nebo poškozenou pleť. \n"}
{"id": "1546301", "url": "https://cs.wikipedia.org/wiki?curid=1546301", "title": "Pavel Matějka (chemik)", "text": "Pavel Matějka (chemik)\n\nPavel Matějka (* 1966) je český fyzikální chemik, od ledna 2020 rektor VŠCHT v Praze.\n\nVystudoval fyzikální chemii na Přírodovědecké fakultě Univerzity Karlovy v Praze. Odborně se zabývá rozvojem technik vibrační spektroskopie za využití nanočástic a nanostruktur, čehož výsledkem je cca 150 publikací v impaktovaných časopisech s více jak 2 100 citacemi bez autocitací a h-indexem 23.\n\nV roce 1993 nastoupil na Vysokou školu chemicko-technologickou v Praze. V roce 2003 se habilitoval (získal titul doc.) a od roku 2008 působí na VŠCHT jako profesor. V letech 2010 až 2013 byl proděkanem Fakulty chemicko-inženýrské pro vnější vztahy a rozvoj, od roku 2013 zastával pozici vedoucího Ústavu fyzikální chemie. V roce 2016 se stal prorektorem VŠCHT Praha pro vnější vztahy a komunikaci.\n\nV polovině října 2019 byl zvolen akademickým senátem kandidátem na rektora VŠCHT v Praze. V prosinci 2019 jej jmenoval prezident Miloš Zeman, a to s účinností od 1. ledna 2020.\n"}
{"id": "1546302", "url": "https://cs.wikipedia.org/wiki?curid=1546302", "title": "Choryně (zámek)", "text": "Choryně (zámek)\n\nZámek Choryně se nachází v obci Choryně v okrese Vsetín, v krajině předhůří Beskyd. Zdejší empírový zámek stojí na místě někdejší středověké a později renesančně upravené vodní tvrze. Od roku 2006 je zámek v majetku Institutu Krista Velekněze, který zde provozuje domov pro seniory Panny Marie Královny.\n\nPředchůdcem nynějšího zámku byla vodní tvrz, kterou roku 1480 koupil Ctibor z Ledské, jenž se dle zakoupené vsi začal psát jako Ctibor Chorynský z Ledské. Jeho potomci se zasloužili o renesanční úpravu tvrze, o čemž svědčí kamenná deska s rodovým erbem z roku 1573, umístěná na zámeckém nádvoří. Protože se Chorynští z Ledské zapojili do stavovského povstání, byl jim statek konfiskován a roku 1623 prodán Hynkovi Seveřskému z Kuličova. Od roku 1653 byla Choryně v držení svobodných pánů Kaldtschmidtů z Eisenberku, v jejichž rukách setrvala až do roku 1808. Podle popisu z roku 1653 byla tvrz obklopena vodním příkopem a s pevninou jí spojoval padací most. Za Jana Nepomuka Kaldtschmidta z Eisenberku došlo k vybudování choryňského kostela sv. Barbory, jež vyrostl roku 1784 v sousedství zámeckého areálu.\nSvůj původní vzhled si budova uchovala až do počátku 19. století, kdy byla roku 1822 z popudu nového majitele Jana Křtitele Forgatsche, někdejšího hejtmana přerovského kraje, přestavěna na empírový zámek. Posledními šlechtickými majiteli zámku byli rytíři z Holle, kteří jej odprodali římskokatolické církvi. Stavba byla v roce 1882 přeměněna na klášter sester sv. Kříže, v jejichž držení zůstávala až do roku 1948. Zkonfiskovaný klášter poté stát předal do správy České katolické charity, která v něm zřídila domov pro přestárlé řeholnice.\n\nPo roce 1989 se objekty bývalého kláštera opět vrátily do rukou kongregace sester sv. Kříže, které je využívaly do roku 2004. Od roku 2006 je areál bývalého zámku majetkem Institutu Krista Velekněze.\n"}
{"id": "1546303", "url": "https://cs.wikipedia.org/wiki?curid=1546303", "title": "Pablo Larios", "text": "Pablo Larios\n\nPablo Larios (31. července 1960 Zacatepec de Hidalgo – 30. ledna 2019 Puebla) byl mexický fotbalový brankář.\n\nV mexické lize chytal za Club Atlético Zacatepec, Cruz Azul, Club Puebla a Toros Neza. Nastoupil ve více než 500 ligových utkáních. V roce 1990 získal s týmem Club Puebla mistrovský titul. Za reprezentaci Mexika nastoupil v letech 1983–1991 ve 48 utkáních. Byl členem mexické reprezentace na Mistrovství světa ve fotbale 1986, nastoupil ve všech 5 utkáních.\n\n"}
{"id": "1546307", "url": "https://cs.wikipedia.org/wiki?curid=1546307", "title": "Nádražní (Ostrava)", "text": "Nádražní (Ostrava)\n\nNádražní ulice je ulice v městské části Ostravy, resp. Moravské Ostravy a Přívozu. Vede od křižovatky s ulicí 28. října, celým městským obvodem k hlavnímu nádražní ČD, kde končí tramvajovou smyčkou. Patří mezi nejfrekventovanější ulice ve městě. Její jižní i severní část jsou hlavními komunikačními uzly města.\n\nUlice byla původně jako nezpevněná (polní) cesta z centra města do Přívozu. V roce 1860 byla postavena jako dlážděna cesta k nádraží, v Přívozu.\n\nV roce 1865 byla na mapách jako Bahnhof Straße, a to v úseku od křižovatky s ulicí 28. října a Mariánskohorskou.\n\nV roce 1893 byla přejmenována na Ostrauer Straße. V roce 1898 byla prodloužena o úsek mezi křížením s Mariánskohorskou ulicí až po vlakové nádraží. Tento úsek byl od roku 1893 pojmenován jako Nordbahn Str.m a to jen v rámci Přívozu. V roce 1911 bylo navrženo přejmenování části ulice, která procházela Přívozem na Kaiser Franz Josef Straße (Františka Josefa I.), tím by došlo k jejímu přepojení jako pokračování stejnojmenné ulice v Moravské Ostravě (od 1919 Sokolská třída).\n\nv roce 1949 byla ulice v celé dálce, od křížení s ulicí 28. října po vlakové nádraží, přejmenována na Dimitrovovu ulici. Pojmenování bylo podle Georgie Michajloviče Dimitrova (1882–1949). V roce 1975 došlo v rámci přestavby Ostravského hlavního nádraží k úpravě před nádražního prostoru.\n\nV roce 1990 byl navrhnut návrat k původnímu názvu Nádražní ulice.\n\nUlici křižuje několik důležitých ulic: 28. října, Českobratrská, Mariánskohoská. Na začátku je známá Stodolní ulice.\n\n\"(Řazeno ve směru chůze od křižovatky s ulicí 28. října.)\"\n\n\n\n\n\n\n\n\n\n"}
{"id": "1546308", "url": "https://cs.wikipedia.org/wiki?curid=1546308", "title": "Pavel Matějka", "text": "Pavel Matějka\n\nJméno a příjmení Pavel Matějka má více nositelů:\n\n"}
{"id": "1546309", "url": "https://cs.wikipedia.org/wiki?curid=1546309", "title": "1928 ve filmu", "text": "1928 ve filmu\n\n\nČesko\n"}
{"id": "1546316", "url": "https://cs.wikipedia.org/wiki?curid=1546316", "title": "Ludovic Mrazec", "text": "Ludovic Mrazec\n\nLudovic Mrazec, také Ludovic Mrazek (17. července 1867 Craiova – 9. června 1944 Bukurešť), byl rumunský vědec, významná osobnost v ropné geologii. Zavedl geologický termín diapirismus, který se užívá jak v geologickém průzkumu, tak v planetárních vědách.\n\nOtec Ludovica Mrazka byl českého původu, jmenoval se Ludvík Mrázek, celým jménem Ludvík Severin Franz Mrázek. Narodil se v roce 1836 v Horní Cerekvi na hornocerekevském zámku v rodině Severina Mrázka, důchodního na tamním panství Hohenzollernů. Vystudoval na vídeňské univerzitě farmacii a vystěhoval se do Banátu v jihozápadním Rumunsku, kde v roce 1861 v Craiově založil rodinu. Jeho matkou byla Alexandrina Mrazec (Mrázková).\n\nLudovic Mrazec studoval základní a střední školu, která tehdy nesla jméno rumunského krále Carola I. (z dynastie Hohenzollernů), v Craiově. Na radu svého otce, studoval Farmaceutickou fakultu v Bukurešti, kde ho učil profesor Victor Babes. V roce 1889 vystudoval tuto fakultu, získal titul lékárnického magistra, ale byl přitahován spíše k venkovnímu výzkumu a k mineralogii. Ve švýcarské Ženevě se setkal s profesorem L. Duparcem a seznámil se s teoretickými i praktickými metodami studia zemského povrchu. Ludovic Mrázek kreativně kombinoval fyzikálně-chemické vědy – mineralogii, petrografii a tektoniku.\n\nV roce 1892 obhájil na ženevské univerzitě svou doktorandskou práci \"On protogine du Mont-Blanc et les Roches qui l'éruptives accompagnent\"; jedná se o geologické složení masivu Mont Blancu (žula, břidlice). Tato práce je dodnes citována a publikována. V roce 1894 byl jmenován profesorem krystalografie, mineralogie a petrografie na univerzitě v Bukurešti a až do roku 1937 zde působil jako vedoucí katedry mineralogie. Krystalografii, mineralogii a petrografii učil na fakultách bukurešťské univerzity – přírodovědecké, farmaceutické a chemicko-inženýrské.\n\nV roce 1901 se stal členem rumunské akademie věd, v roce 1905 pak byl zvolen jako plnoprávný člen této akademie. V letech 1932–1935 byl prof. Ludovic Mrazec prezidentem rumunské akademie věd.\n\nZaložil „Geologický ústav Rumunska“, jehož ředitelem byl v letech 1906–1928. V roce 1907 zvolen prezidentem Mezinárodního petrolejářského kongresu (Congresului Internaţional al Petrolului). Mrazec sestavil první geologickou mapu Rumunska.\n\nSpektrum výzkumů, kterým se profesor Mrazec zabýval, bylo široké – mineralogie, metamorfogenní petrologie, magmatická petrologie, strukturní geologie, kartografie a geologie ropy, petrografie sedimentárních rudných ložisek. Jako první pochopil princip vniknutí a plasticity solí. Zavedl geologický termín diapirismus, který se dnes celosvětově běžně používá jako základní pojem v geologickém průzkumu a v planetární vědě. Vysvětlil vznik ropy z organické hmoty. Byl autorem více než 100 vědeckých prací a organizátorem mnoha mezinárodních vědeckých konferencí.\n\nV Ploješti je po něm pojmenována škola – Liceul Tehnologic „Ludovic Mrazek“. V Craiově nese jeho jméno jedna z ulic – \"Strada Ludovic Mrazec\".\n"}
{"id": "1546317", "url": "https://cs.wikipedia.org/wiki?curid=1546317", "title": "Poljana", "text": "Poljana\n\nPoljana () je vesnice a přímořské letovisko v Chorvatsku v Zadarské župě, nacházející se na ostrově Ugljan, spadající pod opčinu Preko. V roce 2011 zde žilo celkem 294 obyvatel. V roce 1991 většinu obyvatelstva (89,28 %) tvořili Chorvati.\n\nSousedními vesnicemi jsou Lukoran, Preko a Sutomišćica. Nejdůležitější dopravní komunikací je silnice D110.\n"}
{"id": "1546320", "url": "https://cs.wikipedia.org/wiki?curid=1546320", "title": "Sutomišćica", "text": "Sutomišćica\n\nSutomišćica () je vesnice a přímořské letovisko v Chorvatsku v Zadarské župě, nacházející se na ostrově Ugljan, spadající pod opčinu Preko. V roce 2011 zde žilo celkem 336 obyvatel. V roce 1991 většinu obyvatelstva (94,1 %) tvořili Chorvati.\n\nSousedními vesnicemi jsou Lukoran a Poljana. Nejdůležitější dopravní komunikací je silnice D110.\n"}
{"id": "1546322", "url": "https://cs.wikipedia.org/wiki?curid=1546322", "title": "Jan Kardinál z Rejštejna", "text": "Jan Kardinál z Rejštejna\n\nJan Kardinál z Rejštejna (Johannes Cardinalis von Bergreichenstein) (kolem roku 1375, Kašperské Hory – po roce 1428) byl učenec (bakalář církevního práva a mistr svobodných umění), rektor Univerzity Karlovy v Praze, diplomat českého krále, duchovní a stoupenec husitského hnutí.\n\nJan Kardinál se narodil v Kašperských Horách \"(Bergreichenstein)\". V roce 1394 začal na univerzitě Karlově studovat práva. V roce 1404 získal titul mistra sedmi svobodných umění (spolu s Janem Husem). V roce 1407 se stal bakalářem práv. V roce 1409 byl králem Václavem IV. spolu s Křišťanem z Prachatic a s Petrem z Mladoňovic poslán na koncil do Pisy. Jako přívrženci Jana Husa měli usilovat o zrušení církevní klatby. O rok později hájil Jana Husa proti pražskému arcibiskupovi Zbyňkovi Zajíci z Hazmburka. V letech 1409–1413 byl současně farářem v Petrovicích u Sedlčan. V listopadu 1414 doprovázel Jana Husa jako zástupce univerzity společně s Petrem z Mladoňovic na jeho cestě do Kostnice.\n\nPo návratu z Kostnice byl Jan Kardinál v letech 1416 a 1417 zvolen do úřadu rektora univerzity. Za jeho rektorství univerzita dala znovu do oběhu své osvědčení o všestranné bezúhonnosti mistra Jana Husa a mistra Jeronýma Pražského, mimo jiné adresované i kostnickému koncilu. V roce 1417 bylo za jeho rektorství na univerzitě schváleno přijímání svátosti těla a krve páně po obojím způsobu. Za jeho rektorství papež neuznal pražskou univerzitu.\n\nBěhem husitských válek patřil spolu s Janem z Příbrami k umírněnému křídlu. Díky svým diplomatickým schopnostem se v roce 1421 stal členem delegace, která nabídla český trůn polskému králi Władysławovi II Jagiełlovi.\n\nV letech 1421 a 1422 je zmiňován jako jeden ze čtyř správců duchovenstva. V roce 1425 zastupoval pražské husity v jednáních s tábority. Poslední zmínka je z roku 1428, kdy dělal arcibiskupského správce.\n\n\n"}
{"id": "1546325", "url": "https://cs.wikipedia.org/wiki?curid=1546325", "title": "Pantodonta", "text": "Pantodonta\n\nPantodonta je řád vyhynulých savců ze skupiny (kladu) Eutheria, kteří žili v období starších třetihor (paleogénu), v době před 66 až 34 miliony let. Představovali vůbec první velké savce, kteří se objevili po velkém vymírání na konci křídy před 66 miliony let, kdy vyhynuli například i populární dinosauři.\n\nSkupinu Pantodonta formálně popsal americký paleontolog Edward Drinker Cope v roce 1873. Pantodonti byli poměrně robustní býložraví savci z řádu Cimolesta, geograficky značně rozšíření (od Jižní Ameriky po Čínu). Nejmenší zástupci dosahovali tělesné hmotnosti pouhých 10 kg, ti největší (jako rod \"Barylambda\") pak i přes 500 kg. Mezi známé zástupce patří také rody \"Titanoides\" a \"Coryphodon\".\n\n\n"}
{"id": "1546328", "url": "https://cs.wikipedia.org/wiki?curid=1546328", "title": "1897 ve fotografii", "text": "1897 ve fotografii\n\nTento článek obsahuje významné fotografické události v roce 1897.\n\n\n\n"}
{"id": "1546330", "url": "https://cs.wikipedia.org/wiki?curid=1546330", "title": "Lukoran", "text": "Lukoran\n\nLukoran (mezi lety 1890 až 1910 Lukoran Veliki, ) je vesnice a přímořské letovisko v Chorvatsku v Zadarské župě, nacházející se na ostrově Ugljan, spadající pod opčinu Preko. V roce 2011 zde žilo celkem 503 obyvatel. V roce 1991 většinu obyvatelstva (96,79 %) tvořili Chorvati.\n\nSousedními vesnicemi jsou Poljana, Sutomišćica a Ugljan. Nejdůležitější dopravní komunikací je silnice D110.\n"}
{"id": "1546331", "url": "https://cs.wikipedia.org/wiki?curid=1546331", "title": "Ugljan (vesnice)", "text": "Ugljan (vesnice)\n\nUgljan () je vesnice a přímořské letovisko v Chorvatsku v Zadarské župě, nacházející se na stejnojmenném ostrově, spadající pod opčinu Preko. V roce 2011 zde žilo celkem 1 278 obyvatel. V roce 1991 většinu obyvatelstva (87,75 %) tvořili Chorvati. Vesnice je nejsevernějším sídlem ostrova Ugljan.\n\nJedinou sousední vesnicí je Lukoran. Nejdůležitější dopravní komunikací je silnice D110.\n"}
{"id": "1546334", "url": "https://cs.wikipedia.org/wiki?curid=1546334", "title": "Duby v Nedvězí", "text": "Duby v Nedvězí\n\nDuby v Nedvězí jsou dva památné duby letní (\"Quercus robur\"), rostoucí asi 50 metrů od sebe, každý na jedné straně Pánkovy ulice, která vede z centra obce Nedvězí u Říčan směrem do Křenice. Lokalita je součástí chráněného území Přírodní park Rokytka. \n\n\nStav stromů je zatím hodnocen jako velmi dobrý, vyžadují pouze občasný zdravotní a bezpečnostní řez. První dub ale roste těsně u silnice, druhý roste až za plotem soukromého pozemku na neudržované travnaté ploše pod bývalým vepřínem.\n\nDruhý z dubů byl údajně hraničním stromem. Nedaleko obou dubů je asi 150 m u cesty přes Rokytku památná lípa srdčitá, jedna z nejmohutnějších a nejstarších pražských lip (obvod 5,75 m a výška 27 m). Po roce 2014 pravděpodobně došlo k jejímu rozlomení. \n\nV centru obce Nedvězí je autobusová zastávka MHD Hájová. \n\nSoučástí přírodního parku Rokytka je přírodní rezervace Mýto, jejímiž zalesněnými svahy, údolními loukami a opuštěnými břidlicovými lomy vede kolem meandrů Rokytky naučná stezka Mýto. \n"}
{"id": "1546338", "url": "https://cs.wikipedia.org/wiki?curid=1546338", "title": "Angra Mainju", "text": "Angra Mainju\n\nAngra Mainju „Špatné smýšlení“ či „Špatný duch“, středopersky Ahriman, je v zarathuštrismu protivníkem Ahura Mazdy, ztělesněním \"drudže\" „lži, klamství“, zla a pánem démonických daévů. Stejně jako Ahura Mazda je ve starších pramenech jen málo personifikován a jedná spíše prostřednictvím svých podřízených.\n\nV gáthách, nejstarší části Avesty, sepsaných nejspíše samotným Zarathuštrou, se Angra Mainju objevuje spíše sporadicky. Pod svým jménem se objevuje pouze v jasně 45 jako protějšek Spenta Mainjua, „blahodárného smýšlení/ducha“, v jasně 30 a 32 je namísto toho označován jako Aka Mainju „Zlé smýšlení/duch“. Také je zmiňován \"debáman\" „podvodník“, nejspíše totožný s Angra Mainjuem, který přiměl daévy vybrat si \"acištem manah\" „nejhorší myšlení“, ale v jiné pasáži jsou daévové označováni za potomky Aka Manaha. Aka Mainju zmiňovaný v jasně 30 je také označován za stvořitele „ne-života“, smrti a posmrtného trestu.\n\nAngra Mainju je pravděpodobně originálním výtvorem Zarathuštry, který měl v úmyslu vysvětlit existenci zla ve světě jako důsledek osobní volby. Na základě toho že oba mainjuové jsou označováni za dvojčata a Spenta Mainju za syna Ahura Mazdy lze předpokládat že i Angra Mainju je synem Ahura Mazdy. Mircea Eliade a Ioan P. Culianu gáthy interpretují tak že jak Spenta Mainju tak Angra Mainju jsou syny Ahura Mazdy, který je stvořitelem všech protikladů, a ti si svobodně zvolili mezi pravdou a lží. Podle Jasny Haptanháti, o něco mladší části Avesty připisováné Zarathuštrovým žákům, je však Ahura Mazda stvořitelem světla, země a všech dobrých věcí, z čehož lze usuzovat že jako stvořitel temnoty byl chápán Angra Mainju.\n\nPodle mladší Avesty je Angra Mainju \"daévanam daévó\" „daévem daévů“ a jako obydlí je mu přisuzováno podsvětí a sever. Objevuje se také více příběhů o něm: bojoval o vlastnictví chvareny (Jašt 19), stvořil Aži Daháku (Jašt 9), utekl ze světa když se narodil Zarathuštra (Jašt 17), pokusil se zastavit proudění vod a růst rostlin (Jašt 13) a po třicet let byl osedlán králem Tachmou Urupim (Jašt 15, 19). Podle Vivevdátu dokonce pokoušel Zarathuštru a nabízel mu vládu nad světem pokud odmítne Ahura Mazdu. V některých textech mladší Avesty se už objevuje podání že protivníkem Angra Mainjua není Spenta Mainju, ale samotný Ahura Mazda, již zcela splývající se svým „blahodárným duchem“. Toto pojetí nejspíše vzniklo nejpozději ve 4. století př. n. l. , jelikož opozice mezi Ariemaniosem a Oromazdes je zmiňována Aristotelem.\n\nStředoperský Ahriman, často také označovaný jako \"Ganák Menóg\" „Páchnoucí duch“, se už pro zlo nerozhoduje ze své vlastní svobodné vůle, ale je zlým ze své podstaty. Stejně jako Óhrmazd – Ahura Mazda, existoval od počátku a tato dvě božstva od sebe byla oddělena prázdnotou – Wáj. Tento původní stav byl narušen Ahrimanovým útokem na Óhrmazdu, poté co se během během tří tisíc dozvěděl o jeho existenci. Po neúspěšném útoku vytvořil Ahriman řadu daévů, zatímco Óhrmazd počal stvoření světa a zpíval modlitbu \"ahunvar\", která odhalila jeho konečného vítězství. Ahriman opět uprchl do temnoty a ležel v ní další tři tisíce let v bezvědomí. Poté byl k dalšímu útoku nabádán démonkou jménem Jéh a nakonec tak zabil prvotního býka Gáv Í Évdáda a prvotního člověka Gajómarta a následná bitva bude pokračovat až do Óhrmazdova konečného vítězství.\n\nOdlišný náhled na povahu Ahrimana a Óhrmazda než středoperský zarathuštrismus má zurvanismus, pojetí neznámé ze zarathuštrických zdrojů, které je poprvé naznačenou Eudéma Rhodského v 4. století př. n. l.., podle kterého Oromasdes a Arimanius, jakožto Světlo a Temnota, vznikly buď z Času či Prostoru. Čas lze ztotožnit se Zurvánem, zatímco Prostor s Wájem. Později se stejné pojetí objevuje v manicheistických a křesťanských pramenech z 3. a 5. století, přičemž Jacques Duchesne-Guillemin se domnívá že je starší než středoperská ortodoxie a bylo do ní částečně inkorporováno. V zurvanismu je také zachována avestánská myšlenka že Ahriman je zlý díky své volbě, nikoliv přirozenosti jako v středoperském zarathuštrismu.\n\nPodle Eznika z Kolbu působícího v 5. století existoval na počátku pouze Zurván, který po tisíc let obětoval za účelem zplození potomka. Protože však o smyslu oběti pochyboval počal dvojčata: jedno bylo dobré, jasné a voňavé – Óhrmazd zrozený z víry, a druhé zlé, temné a páchnoucí – Ahriman zrozený z pochybností. Poté Zurván prohlásil že prvorozeného učiní králem a to Óhrmazd, dosud v lůně, zaslechl a pověděl o tom Ahrimanovi. Ahriman se poté prodral na svět jako první a ač jej jeho otec pro jeho temnotu a zápach odmítl musel jej podle svého slibu učinit králem. Věnoval mu však devět tisíc let vlády pod Óhrmazdovým dohledem, po které však bude následovat vláda pouze Óhrmazdova. Poté Ahriman stvořil vše špatné a Óhrmazd vše dobré.\n\nTheodoros Aboukaras, působící v 9. století, vypráví stejný příběh jako Eznik, ale přidává ještě pojetí o tom jak Óhrmazd nevěděl jak osvětlit svět. Proto šel pro radu za Ahrimanem a ten mu poradil že musí mít styk se svou matkou a sestrou – což je narážka na zarathuštrický zvyk \"hwétwodatíh\". Když tak učinil zplodil se svou matkou Slunce a se svou sestrou Měsíc. Mircea Eliade přirovnává příběh o vzniku nebeských těles k mýtům o bezradném stvořiteli, kterému pomáhá se stvořením šibalská postava, často ztotožněná v christianizovaných mýtech s Ďáblem. Eliade navíc uvádí že danou vědomost nezískal Óhrmazd přímo od Ahrimana, ale že mu ji prozradil démon Mahmi.\n\n"}
{"id": "1546340", "url": "https://cs.wikipedia.org/wiki?curid=1546340", "title": "1896 ve fotografii", "text": "1896 ve fotografii\n\nTento článek obsahuje významné fotografické události v roce 1896.\n\n\n\n\n"}
{"id": "1546342", "url": "https://cs.wikipedia.org/wiki?curid=1546342", "title": "Štěpán Gajdoš", "text": "Štěpán Gajdoš\n\nŠtěpán Gajdoš (* 6. června 1997 Kroměříž) je český režisér, scenárista a herec. \n\nUž ve ve 13 letech stal členem souboru amatérských loutkoherců Kašpárkova říše. Vystudoval Konzervatoř v Brně, konkrétně obor Dramatické umění. V roce 2014 založil Divadlo Hysterie. V současné době studuje obor režie na katedře alternativního a loutkového divadla DAMU. Vytvořil scénář ke dvou animovaným filmům Pat a Mat: Zimní radovánky (2018) a Pat a Mat: Kutilské trampoty (2019).\n"}
{"id": "1546356", "url": "https://cs.wikipedia.org/wiki?curid=1546356", "title": "Zora (závod)", "text": "Zora (závod)\n\nZora je závod na výrobu čokoládových cukrovinek sídlící v Olomouci. Založen byl v roce 1898 a funguje dodnes, patří pod skupinu Nestlé.\n\nNejdříve vznikla roku 1898 „První společná moravská továrna na cukrovinky a čokoládu v Olomouci, zapsané společenstvo s obmezených ručením“, která o rok později zahájila výrobu původně nečokoládových cukrovinek v pronajatých prostorách na Dolním náměstí. Výroba se brzy rozšiřovala a také se v roce 1908 její forma změnila na akciovou společnost s názvem „Akciová továrna na cukrovinky a čokoládu v Olomouci“. Kromě toho vznikla i značka „Zora“, hvězda či jitřenka, vysvětlovaná tehdy ale jako zdrobnělina jména Terezie, která posléze zlidověla a byla používána jako neoficiální název celé společnosti. O dva roky později se výroba přesunula do nově postavené továrny v tehdejším olomouckém předměstí Hodolany.\n\nBěhem 20. a 30. let 20. století následoval velký rozvoj společnosti, denně produkovala až osm tun čokolády a k roku 1938 zde pracovalo 965 zaměstnanců. Továrna tehdy vyráběla vícero druhů čokolád – vanilkovou, na vaření nebo zlomkovou k jídlu, čokoládové tyčinky a figurky či různé čokoládové dezerty (olomoucký, berlínský, vídeňský a brněnský), dále kakao, kakaové máslo a kakaová zrna. Kromě toho i bylinné bonbony, želé, lízátka, oplatky, pastilky, dražé, karamely, dropsy apod. Nabídka z roku 1933 obsahovala celkem 663 položek.\n\nPo znárodnění v roce 1948 byla společnost transformována na „Zora, továrna na čokoládu a cukrovinky, národní podnik“, kdy do ní byly začleněny další československé provozy na výrobu cukrovinek (mj. olomoucké firmy Mikšovský, Olfedo nebo Union). Sama se ale v 60. letech 20. století stala součástí národního podniku „Československé čokoládovny“ se sídlem v Praze. Po změně režimu byla olomoucká výroba součástí akciové společnosti „Čokoládovny Praha“, kterou v roce 1992 získal nadnárodní koncern Nestlé. Následně bylo investováno do továrny i jejích technologií, v Olomouci byla postavena nová hala, zprovozněny další linky a např. od roku 2004 sem byla převedena výroba cukrovinek značky Orion.\n"}
{"id": "1546358", "url": "https://cs.wikipedia.org/wiki?curid=1546358", "title": "Josef Jerman", "text": "Josef Jerman\n\nJosef Jerman (22. listopadu 1911, Rozdělov (dnes čtvrť Kladna) - 5. ledna 1999, Kladno) byl kladenský krejčí a vedoucí módního salonu v Kladně. Řemeslo i výtvarný talent zdědil po otci a k výrobě obrazů jej přivedl jeho přítel malíř Karel Souček, společně vymysleli také název \"tapen\" (tapiserie a entl), svá díla šil a entloval. Jedná se o ojedinělý prvek českého výtvarného umění bez pokračovatele díla. Vyráběl šité obrazy, tapeny, tapisérie a gobelíny, z odstřižků látek také originální koberce, polštáře i módní kabelky.\n\nDo textilu převáděl obrazy Picassa, Matisse, Tichého, Chagalla, dalšími náměty byly motivy ryb, ptáků či motýlů, čerpal i z řecké mytologie, z lidových motivů, Osvobozeného divadla nebo divadla Semafor.\n\n\n\n\n\n"}
{"id": "1546359", "url": "https://cs.wikipedia.org/wiki?curid=1546359", "title": "Pama-nyunganské jazyky", "text": "Pama-nyunganské jazyky\n\nPama-nyunganské jazyky je jazyková rodina. Patří sem většina austrálských jazyků (jazyků Aboridžinců), které se používají v Austrálii. Řadí se sem okolo 300 jazyků, ale většina z nich jsou již mrtvé, nebo na pokraji vyhynutí. Nejpoužívanějšími jazyky z této skupiny jsou: warlpiri (cca. 2300 mluvčích) a jazyk Západní pouště (cca. 7400 mluvčích).\n\nPama-nyunganské jazyky bývají často děleny na dvě podskupiny: pamské jazyky a nyunganské jazyky. Názvy těchto podskupin se odvíjí od slova \"člověk\" v jazycích daných skupin. Podle těchto podskupin se nazývá i celá jazyková rodina.\n\nExistuje několik názorů jak pama-nyuganské jazyky dělit, nejčastěji se však dělí na tyto podskupiny:\nDále se mezi pama-nyunganské jazyky řadí některé jazyky, které jsou v rámci skupiny izolované. Konkrétně jde o jazyky kala lagaw ya, yidny, anewan, warumungu, kalali, muruwari a paakantyi a několik neklasifikovaných jazyků.\n\nExistuje kontroverzní teorie makro-pama-nyuganských jazyků. Podle této teorie existuje velká jazyková rodina, kam patří pama-nyunganské jazyky spolu s makro-gunwinyuguanskými jazyky, tangkickými jazyky a garawanskými jazyky (což jsou menší jazykové skupiny na severu Austrálie). Někdy se k makro-pama-nyunganským jazykům řadí též vymřelá skupina východodalyských jazyků a izolovaný jazyk ngurmbur.\n"}
{"id": "1546360", "url": "https://cs.wikipedia.org/wiki?curid=1546360", "title": "1895 ve fotografii", "text": "1895 ve fotografii\n\nTento článek obsahuje významné fotografické události v roce 1895.\n\n\n\n"}
{"id": "1546363", "url": "https://cs.wikipedia.org/wiki?curid=1546363", "title": "Giuseppe Prinzi", "text": "Giuseppe Prinzi\n\nGiuseppe Prinzi (1825 - 1895) byl italský sochař sicilského původu, který studoval v Římě. Jeho sochy se nacházejí v mnoha městech v Itálii, včetně Říma, Neapole a Messiny, jeho rodného města. Tam například stojí alegorická socha představující město Messinu (1852).\n"}
{"id": "1546364", "url": "https://cs.wikipedia.org/wiki?curid=1546364", "title": "Tituly a vyznamenání Andreje Grečka", "text": "Tituly a vyznamenání Andreje Grečka\n\nAndrej Antonovič Grečko, sovětský voják, maršál Sovětského svazu a politik, obdržel během života řadu sovětských i zahraničních řádů a medailí. Byla po něm pojmenována i řada zeměpisných míst a objektů, mj. ulice v Kyjevě či ropný tanker.\n\n\n\n\n\n"}
{"id": "1546365", "url": "https://cs.wikipedia.org/wiki?curid=1546365", "title": "Sali (Chorvatsko)", "text": "Sali (Chorvatsko)\n\nSali () je vesnice, přímořské letovisko a sídlo stejnojmenné opčiny v Chorvatsku v Zadarské župě. Preko je jedinou opčinou na ostrově Dugi otok a zasahuje i na jiné ostrovy, jako je např. Zverinac. V roce 2011 zde trvale žilo v Sali 740 obyvatel, v celé opčině pak 1 698 obyvatel.\n\nV opčině se nachází celkem 12 obydlených vesnic:\n"}
{"id": "1546366", "url": "https://cs.wikipedia.org/wiki?curid=1546366", "title": "Belasica", "text": "Belasica\n\nBelasica (Беласица, Μπέλλες) je pohoří na Balkáně. Politicky je rozděleno mezi Severní Makedonii, Bulharsko a Řecko; hranice těchto tří států se sbíhají na vrcholu Tumby. Roku 2003 zde byl vyhlášen euroregion. \n\nPohoří je tvořeno krou, která je dlouhá 63 km a široká maximálně 9 km. Nejvyšší horou je Radomir, který měří 2031 metrů. Region má středomořské podnebí, rostou zde duby, buky, kaštanovníky a borovice. V bulharské části byl roku 2007 vyhlášen Přírodní park Belasica o rozloze 117 km². Významná cesta přes pohoří vede průsmykem Demir kapija. Turistickou atrakcí je Smolarský vodopád, vysoký 39,5 metru. Na jižním úpatí se nachází Dojranské jezero. Východní hranici tvoří řeka Struma.\n\nPohoří bylo dříve známo jako Órbēlos nebo Kerkini. V roce 1014 se zde konala proslulá bitva u Belasice (také bitva u Kleidónu), která způsobila zánik první bulharské říše.\n\nPodle pohoří jsou pojmenovány fotbalové kluby OFK Belasica Petrič (Bulharsko) a FK Belasica Strumica (Severní Makedonie).\n\n"}
{"id": "1546368", "url": "https://cs.wikipedia.org/wiki?curid=1546368", "title": "Zaglav", "text": "Zaglav\n\nZaglav () je vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 174 obyvatel. V roce 1991 většinu obyvatelstva (93,22 %) tvořili Chorvati.\n\nSousedními vesnicemi jsou Sali a Žman. Nejdůležitějšími dopravními komunikacemi jsou silnice D109, procházející kolem Zaglavu a spojující jej s ostatními sídly na ostrově, a silnice D125, procházející přímo vesnicí, vedoucí na trajektový přístav v Zaglavu.\n"}
{"id": "1546369", "url": "https://cs.wikipedia.org/wiki?curid=1546369", "title": "Samuel Rychtář", "text": "Samuel Rychtář\n\nSamuel Rychtář (* 2008, Brno) je český zpěvák. V roce 2019 se stal finalistou v talentové soutěži Česko Slovensko má talent.\n\nV roce 2019 se zúčastnil castingu v česko-slovenské talentové soutěže Česko Slovensko má talent. Porotě předvedl svou vlastní tvorbu, píseň \"„V čase“\", kterou zahrál na kytaru a zazpíval. Porotce Jaro Slávik píseň označil za budoucí hit a že kdyby mohl, tak by použil svůj tzv. „zlatý bzučák“, což by pro Rychtáře znamenalo postup rovnou do finále soutěže, aniž by musel absolvovat semifinále. Moderátoři soutěže David Gránský a Lujza Garajová-Schrameková však mohli zlatý bzučák zmáčknout a tak také učinili. Samuel Rychtář se tudíž dostal do finále soutěže, kde skončil druhý.\n\n"}
{"id": "1546374", "url": "https://cs.wikipedia.org/wiki?curid=1546374", "title": "Žman", "text": "Žman\n\nŽman () je vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 199 obyvatel. V roce 1991 většinu obyvatelstva (94,81 %) tvořili Chorvati.\n\nSousedními vesnicemi jsou Luka a Zaglav. Nejdůležitější dopravní komunikací je silnice D109.\n"}
{"id": "1546375", "url": "https://cs.wikipedia.org/wiki?curid=1546375", "title": "Luka (Sali)", "text": "Luka (Sali)\n\nLuka () je vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 123 obyvatel. V roce 1991 většinu obyvatelstva (98,78 %) tvořili Chorvati.\n\nSousedními vesnicemi jsou Savar a Žman. Nejdůležitější dopravní komunikací je silnice D109.\n"}
{"id": "1546378", "url": "https://cs.wikipedia.org/wiki?curid=1546378", "title": "Savar", "text": "Savar\n\nSavar () je malá vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 53 obyvatel. V roce 1991 většinu obyvatelstva (84,7 %) tvořili Chorvati.\n\nSousedními vesnicemi jsou Brbinj, Dragove a Luka. Nejdůležitější dopravní komunikací je silnice D109.\n"}
{"id": "1546380", "url": "https://cs.wikipedia.org/wiki?curid=1546380", "title": "Václav Žáček", "text": "Václav Žáček\n\nVáclav Žáček (20. září 1905 v Bořeticích u Pelhřimova – 21. března 1986 v Praze) byl český historik, spisovatel a vysokoškolský pedagog.\n\nPhDr., habilitovaný docent Univerzity Karlovy v Praze, DrSc., působil po letech archivářské práce nejprve jako pověřený profesor na Palackého univerzitě v Olomouci, pak od roku 1955 jako vědecký pracovník ČSAV v Praze.\n\nByl žákem profesora Josefa Šusty, věnoval se zejména slovanským dějinám, zvláště pak vztahům česko–polským a česko–jihoslovanským.\n\nJeho hlavní práce jsou, kromě jeho disertace \"Ohlas polského povstání roku 1863 v Čechách\" (vydáno 1935) také dvousvazkové dílo \"Čechové a Poláci roku 1848\" (vyd. 1947 – 1948) a sbírka dokumentů \"Slovanský sjezd v Praze roku 1848\" (1958). Žáčkova převládající autorská účast (včetně vedoucí práce redakční) je na velkých syntetických dílech \"Češi a Poláci v minulosti\" (1967), \"Dějiny Jugoslávie\" (1970), \"Češi a Jihoslované v minulosti\" (1975). \n\nV nakladatelství Melantrich \"v\" knižnici \"Odkazy pokrokových osobností naší minulosti\" \"Václav\" Žáček \"vydal\" postupně monografie \"František A.Zach\" (1977) – o českém vojenském pedagogovi a generálovi srbské armády, \"Josef Václav Frič\" (1979) – první ucelenější monografie o J.V. Fričovi a \"Josef Barák\" (1983) – studie k 150.výročí narození a 100.výročí úmrtí českého novináře, básníka a spisovatele. Žáčkovo vědecké úsilí výrazně reprezentují také četné časopisecké studie a recenze.\n\nJeho posledním dílem je monografie \"Jan Evangelista Purkyně\" (vyd.1987, Melantrich). \n\nZemřel v Praze 21. března 1986.\n\n\n"}
{"id": "1546384", "url": "https://cs.wikipedia.org/wiki?curid=1546384", "title": "Brbinj", "text": "Brbinj\n\nBrbinj, v minulosti též známý pod jmény Bibinj nebo Birbinj () je malá vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 76 obyvatel. V roce 1991 většinu obyvatelstva (87,5 %) tvořili Chorvati.\n\nSousedními vesnicemi jsou Dragove a Savar. Nejdůležitějšími dopravními komunikacemi jsou silnice D109 a silnice D124. Ve vesnici se nachází trajektový přístav.\n"}
{"id": "1546385", "url": "https://cs.wikipedia.org/wiki?curid=1546385", "title": "Dragove", "text": "Dragove\n\nDragove () je malá vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 36 obyvatel. V roce 1991 většinu obyvatelstva (91,36 %) tvořili Chorvati.\n\nSousedními vesnicemi jsou Božava, Brbinj, Savar, Soline, Verunić a Veli Rat. Nejdůležitější dopravní komunikací je silnice D109.\n"}
{"id": "1546399", "url": "https://cs.wikipedia.org/wiki?curid=1546399", "title": "Jumanji: Další level", "text": "Jumanji: Další level\n\nJumanji: Další level (v anglickém originále Jumanji: The Next Level) je americký rodinný komediální film z roku 2019, který je pokračováním filmu \"\" z roku 2017. Premiéru měl dne 13. prosince 2019 v USA a 5. prosince 2019 v Česku. Hlavní role ztvárnili herci Dwayne Johnson, Kevin Hart, Karen Gillanová a Jack Black. Film byl opět natočen dle knižní předlohy \"Jumanji\" od spisovatele Chrise Van Allsburga.\n\nMladá čtveřice teenagerů (Spencer, Bethany, Martha a Chláďa) se rozutekla na různé univerzity a vídají se tak málo. Spencer se proto rozhodne všechny pozvat na sraz na Vánoce do rodného města. Všichni se zde po dlouhé době setkávají kromě Spencera, který nezvedá telefony a neodpovídá na zprávy. Rozhodnou se ho proto hledat, ale nenajdou ho ani doma. Tam je pouze jeho děda, který má potíže s pohybem a pozve kamarády dál. Ve sklepě najdou pouze Spencerův mobil a opravenou hru Jumanji. Omylem jsou všichni vtaženy do hry jumanji a budou znovu prožívat nové dobroružství, tentokrát však v trochu jiných postavách. \n"}
{"id": "1546401", "url": "https://cs.wikipedia.org/wiki?curid=1546401", "title": "Božava", "text": "Božava\n\nBožava () je vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 116 obyvatel. V roce 1991 většinu obyvatelstva (95,18 %) tvořili Chorvati.\n\nSousedními vesnicemi jsou Dragove, Soline, Verunić a Veli Rat. Nejdůležitější dopravní komunikací je silnice D109.\n"}
{"id": "1546402", "url": "https://cs.wikipedia.org/wiki?curid=1546402", "title": "Edward Vernon", "text": "Edward Vernon\n\nEdward Vernon (12. listopadu 1684, Londýn, Anglie – 30. října 1757, Orwell Park, Anglie) byl britský admirál, úspěšný námořní vojevůdce dynastických a koloniálních válek 18. století. Byl též dlouholetým aktivním poslancem Dolní sněmovny, hodnosti admirála dosáhl v roce 1745. Proslul především svým nařízením ředit rum pro námořníky vodou (1740), čímž dal vzniknout nápoji dodnes známému jako grog. Jeho jméno nese několik lokalit v britských koloniích, nejznámější z nich je Mount Vernon, sídlo prvního amerického prezidenta Georga Washingtona. \n\nPocházel ze starobylého šlechtického rodu Vernonů, narodil se ve Westminsteru v Londýně jako mladší syn ministra Jamese Vernona. Krátce studoval ve Westminster School a v roce 1700 vstoupil do služeb Royal Navy. Jako syn vlivného politika byl již v osmnácti letech poručíkem, pod velením admirála Shovella sloužil za války o španělské dědictví ve Středomoří a v roce 1706 dosáhl hodnosti kapitána. Později sloužil v Karibiku, v roce 1712 se vrátil do Anglie. V letech 1715–1717 a 1726–1727 krátce působil v Baltském moři, mezitím jako komodor velel na Jamajce (1720–1721). Mezitím se stal členem Dolní sněmovny (1722–1734 a 1741–1757). V parlamentu vystupoval jako nezávislý poslanec a aktivně se věnoval problematice námořnictva. Mimo jiné proslul svými aktivitami ve zlepšení válečné strategie. \n\nV roce 1739 byl v hodnosti viceadmirála povolán znovu do aktivní služby a stal se přední osobností války o Jenkinsovo ucho. V letech 1739–1742 byl vrchním velitelem v Karibiku, porazil španělskou flotilu v Panamě, ale neuspěl při útoku na Cartagenu. Z této doby pochází jeho příkaz ředit příděly rumu námořníkům vodou, čímž vznikl nápoj dodnes známý jako grog (1740). V roce 1741 kandidoval do parlamentu za Londýn, kde byl však poražen výrazným rozdílem hlasů, poslancem se stal za město Ipswich, kde také kandidoval. Ve 40. letech patřil k uznávaným námořním vojevůdcům a v roce 1745 byl povýšen na admirála. V letech 1745–1746 byl velitelem v Severním moři, kde měl za úkol zabránit francouzské podpoře jakobitského povstání. Mezitím vydal dvě brožury, v nichž popsal své spory s ministerstvem námořnictva. Admiralita poté požádala Jiřího II., aby Vernona vyškrtl ze seznamu námořních důstojníků. V roce 1746 byl odvolán a od té doby žil v soukromí, do smrti nicméně zůstal členem Dolní sněmovny. \n\nOd roku 1727 byl jeho majetkem zámek \"Orwell Park\" v hrabství Suffolk, kde také zemřel. Dědicem majetku se stal synovec Francis Vernon (1715–1783), který později získal titul vikomta Orwella a hraběte ze Shipbrooku. \n\nEdwardův starší bratr James Vernon (1677–1756) se sňatkem spříznil s rodinou Boylů a za války o španělské dědictví se uplatnil jako diplomat, v letech 1702–1707 byl vyslancem v Dánsku. Synovec Sir Edward Vernon (1723–1794) dosáhl v námořnictvu hodnosti admirála. \n\nPo admirálu Vernonovi bylo pojmenováno několik destinací v britských koloniích, nejznámější je Mount Vernon, sídlo prvního amerického prezidenta Georga Washingtona. Jeho starší nevlastní bratr Lawrence Washington (1718–1752) sloužil původně v Royal Navy pod Vernonem a pojmenoval po něm své sídlo ve Virginii. \n\n"}
{"id": "1546403", "url": "https://cs.wikipedia.org/wiki?curid=1546403", "title": "James Vernon", "text": "James Vernon\n\nJames Vernon (1. dubna 1646 – 31. ledna 1727) byl anglický politik ze staré šlechtické rodiny. Byl dlouholetým poslancem Dolní sněmovny a na přelomu 17. a 18. století několikrát ministrem zahraničí a vnitra (ve dvou krátkých obdobích zastával obě funkce zároveň). \n\nPocházel ze starobylého šlechtického rodu Vernonů, byl synem námořního důstojníka Francise Vernona (†1647). Studoval v Oxfordu a Cambridge, v 70. letech se uplatnil jako diplomat v Nizozemí, v letech 1674–1678 byl tajemníkem vévody z Monmouthu a poté krátce zástupcem ministra války (1678-–679). V letech 1679–1681 byl poprvé členem Dolní sněmovny a v parlamentu zastupoval prestižní volební obvod cambridgeské univerzity. Znovu byl poslancem v letech 1685–1687 a pak dlouhodobě v letech 1695–1710. Na přelomu let 1688 a 1689 byl krátce tajemníkem Viléma Oranžského, v letech 1691–1692 doprovázel Williama Harborda na diplomatické misi do Istanbulu. Později byl tajemníkem vévody ze Shrewsbury a díky němu dosáhl dalšího vzestupu. Třikrát krátce zastával post státního podsekretáře zahraničí (1689, 1693–1694, 1694). V letech 1697–1700 byl ministrem zahraničí (\"Secretary of State for the Northern Department\"), ministrem vnitra (\"Secretary of State for the Southern Department\", 1698–1699, 1700–1701 a 1702). V obdobích prosinec 1698 až květen 1699 a červen až listopad 1699 zastával oba úřady zároveň, od roku 1697 byl též členem Tajné rady. Po nástupu královny Anny se jako předák whigů stáhnul do ústraní, do roku 1710 nicméně zůstal poslancem a zastával podružný post na ministerstvu financí. Prosadil se jako výřečný a schopný politik, jeho pozice byla ale ze strany Viléma Oranžského degradována na postavení pouhého úředníka a často ani nebyl informován o některých důležitých krocích, přestože zastával funkci ministra. Mimo jiné byl též smírčím soudcem v Middlesexu a Westminsteru. \n\nZ manželství s Mary Buck (†1715) měl čtyři děti, z nichž byli dva synové. Starší syn James (označovaný jako James Vernon mladší, 1677–1756) se za války o španělské dědictví uplatnil jako diplomat a byl vyslancem v Dánsku (1702–1707). Mladší syn Edward Vernon (1684–1757) vynikl jako námořní důstojník. \n\nJiná rodová linie Vernonů sídlila na zámku \"Sudbury Hall\" (Derbyshire), v 18. století přijala jméno \"Venables–Vernon\" a nakonec \"Harcourt\" (Edward Harcourt), z této rodové větve pocházeli významní státníci William Harcourt a Lewis Harcourt.\n"}
{"id": "1546404", "url": "https://cs.wikipedia.org/wiki?curid=1546404", "title": "Rue Payenne", "text": "Rue Payenne\n\nRue Payenne je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue des Francs-Bourgeois\" a končí na křižovatce s \"Rue du Parc-Royal\".\n\nUlice pravděpodobně nese jméno notáře Guillauma Payena, který byl prvním majitelem rozdělených pozemků po parcelaci bývalé klášterní zahrady. Ulice se od roku 1636 nazývala \"Rue Payenne\", případně též \"Rue Payelle\", \"Rue Parelle\", \"Rue de Guienne\" a \"Rue des Payens\".\n\n\n"}
{"id": "1546405", "url": "https://cs.wikipedia.org/wiki?curid=1546405", "title": "Soline (Sali)", "text": "Soline (Sali)\n\nSoline () je malá vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 38 obyvatel. V roce 1991 většinu obyvatelstva (78,22 %) tvořili Chorvati.\n\nSousedními vesnicemi jsou Božava, Dragove, Verunić a Veli Rat. Nejdůležitější dopravní komunikací je silnice D109.\n"}
{"id": "1546407", "url": "https://cs.wikipedia.org/wiki?curid=1546407", "title": "Verunić", "text": "Verunić\n\nVerunić () je malá vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 40 obyvatel.\n\nSousedními vesnicemi jsou Božava, Dragove, Soline a Veli Rat. Nejdůležitější dopravní komunikací je silnice D109.\n"}
{"id": "1546408", "url": "https://cs.wikipedia.org/wiki?curid=1546408", "title": "Veli Rat", "text": "Veli Rat\n\nVeli Rat () je malá vesnice a přímořské letovisko v Chorvatsku v Zadarské župě, nacházející se na ostrově Dugi otok, spadající pod opčinu Sali. V roce 2011 zde žilo celkem 60 obyvatel. V roce 1991 většinu obyvatelstva (95,71 %) tvořili Chorvati.\n\nSousedními vesnicemi jsou Božava, Dragove, Soline a Verunić. Nejdůležitější dopravní komunikací je silnice D109.\n"}
{"id": "1546411", "url": "https://cs.wikipedia.org/wiki?curid=1546411", "title": "František Lutonský", "text": "František Lutonský\n\nFrantišek Lutonský (* 12. ledna 1979) je český moderátor a zástupce šéfredaktora zpravodajství České televize.\n\nFrantišek Lutonský se narodil 12. ledna 1979. V roce 1997 pracoval pro Denní Telegraf. V letech 1998–2000 byl redaktorem Českého rozhlasu, o rok později byl také redaktorem Frekvence 1 a Evropy 2. Od roku 2001 pracoval po dobu 8 let jako moderátor Radiožurnálu. Od roku 2004 byl moderátorem pořadů České televize, jako například \"Před polednem\", \"Interview ČT24\", \"Studio 6\" či \"Studio ČT24\". V roce 2012 se stal šéfeditorem televizní stanice ČT24. Od února 2014 je zástupcem šéfredaktora zpravodajství České televize.\n"}
{"id": "1546413", "url": "https://cs.wikipedia.org/wiki?curid=1546413", "title": "Rue Perrée", "text": "Rue Perrée\n\nRue Perrée je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Picardie\" a končí na křižovatce s \"Rue du Temple\".\n\nRue Perrée vznikla v prostoru bývalého templářského kláštera na místě klášterního kostela strženého v roce 1796. Ulice byla otevřena na základě ministerského dekretu z 9. září 1809 a pojmenována na počest Jean-Baptista Perréeho (1761–1800), kontradmirála Napoleona I.\n\n\n"}
{"id": "1546417", "url": "https://cs.wikipedia.org/wiki?curid=1546417", "title": "Rue Pierre-au-Lard", "text": "Rue Pierre-au-Lard\n\nRue Pierre-au-Lard je ulice v Paříži v historické čtvrti Marais. Nachází se ve 4. obvodu.\n\nUlice začíná na křižovatce s \"Rue Saint-Merri\", pokračuje na severovýchod, poté se ohýbá v pravém úhlu k severozápadu a končí na křižovatce s \"Rue du Renard\".\n\nEtymologie názvu této ulice není známa. Mohlo se jednat o notáře Pierra Oilarta, který zde žil ve 13. století. V roce 1273 měla tato ulice, která tvoří pravý úhel, dva názvy. Část začínající u \"Rue Saint-Merri\" se nazývala \"Rue Aufroy-des-Grès\". Část ústící do tehdejší \"Rue du Poirier\" se nazývala \"Rue Pierre-Oilard\". Obě části byly spojeny pod stejným názvem kolem roku 1500. V seznamu \"Le Dit des rues de Paris\" je ulice citována pod názvem \"Rue Pierre-o-Lart\". Její jméno se objevuje i v daňových registrech z roku 1313. Název ulice měl během doby mnoho variant: \"Rue Pierre-Allard, Rrue Pierre-O'Lard, Rue Pierre-Oilard, Rue Pierre-Aulard, Rue Pierre-Aulart, Rue Pierre-au-Rat\" či \"Rue Pierre-au-Lait\". Na prvních plánech Paříže se nazývá \"Rue Lapierre-au-Lart\".\n\nMinistr Jean-Antoine Chaptal podepsal dne 17. června 1801 vyhlášku, která stanovila šířku této ulice na 6 metrů. Královským výnosem z 26. června 1837 byla šířka ulice zvětšena na 10 metrů.\n\nHlavní změna nastává během renovace čtvrti, když bylo postaveno Centre Georges Pompidou. V roce 1971 byla zrušena část ulice mezi \"Rue du Renard\" a \"Rue Brisemiche\".\n\n\n"}
{"id": "1546418", "url": "https://cs.wikipedia.org/wiki?curid=1546418", "title": "Pašman (rozcestník)", "text": "Pašman (rozcestník)\n\nPašman může být:\n\n"}
{"id": "1546421", "url": "https://cs.wikipedia.org/wiki?curid=1546421", "title": "Silnice I/64 (Slovensko)", "text": "Silnice I/64 (Slovensko)\n\nSilnice I. třídy 64 (\"I/64\") je silnice I. třídy na Slovensku, která ve směru z jihu na sever spojuje Komárno a Žilinu. Její celková délka je 203,371 km. Po I/64 nevede žádná evropská silnice. \n\nÚsek silnice z Prievidzy do Žiliny byl původně silnicí II. třídy číslo II/518. K silnici \"I/64\" byl přičleněn v roce 1986.\n\nZačátek silniční komunikace se nachází v nitranském kraji na hraničním přechodu (Komárno) s Maďarskem, kde navazuje na státní silnici 13. V Komárně se následně kříží s silnicí I/63 a III/1463 a pokračuje na sever křižovatkami s II/589, III/1463 a III/1494 do Hurbanova, kde se kříží s III/1467, III/1469, III/1472 a III/1470. Za Hurbanovem následují křižovatky s II/511, II/509 v Bajči a I/64 přechází do novozámeckého okresu.\n\nV Nových Zámcích se kříží s III/1494, III/1503, III/1495, I/75 a II/563, za Novými Zámky s II/580, III/1499 a v Komjaticích s III/1502 a III/1500.\n\nNásledně I/64 přechází do okresu Nitra. Nejdříve je křižovaná v Branči III/1658, přechází do Ivanky u Nitry, kde se kříží s III/1660. V Nitře se I/64 kříží s II/562, I/51, I/65, III/1641, za Nitrou s II/593, v Čakajovcích s III/1677 a pokračuje do okresu Topoľčany.\n\nV topoľčanském okrese se I/64 kříží s III/1703, s III/1704 v Kamanové, v Ludanicích s III/1705, III/1706. V následující obci Chrabrany se kříží s III/1708 a III/1709, mimo obce se I/64 kříží s III/1700 a III/1710, vchází do Topoľčan, kde se kříží s II/499 a III/1711. V další obci, Krušovcích, se kříží s III/1753 a pokračuje do trenčínského kraje.\n\nV trenčínském kraji prochází nejdříve I/64 přes okres Partizánske, kde se mimo obce kříží s II/592, III/1756, v Žabokrecích nad Nitrou se kříží s III/1761 a III/1745 a v Partizánském s III/1757, II/579, II/593 a III/1759. Dále pokračuje křižovatkami s III/1759 a II/512 do prievidzského okresu.\n\nV prievidzském okrese se kříží s III/1788 v Oslanech, s III/1790 a III/1793 v Zemianských Kostoľanech, v Novákách s III/1794 a I/9 na výjezdu \"Nováky\" a kopíruje ji až do Prievidzy. V Prievidzi se I/64 odpojuje od I/9, dále se kříží s III/1778, III/1774 a R2 na výjezdu \"Prievidza - jih\". V obci Nedožery se kříží s III/1802 a III/1799, v Nitrianském Pravně s III/1801, III/1797 a II/519 a v obci Kľačno s III/1796.\n\nVe Fačkovském sedle přechází I/64 do žilinského kraje a okresu Žilina. Na konci horského přechodu se kříží se silnicí III/2112, v Rajecké Lesné s III/2111, v Rajci s III/2110 a II/517. V obci Kľače se kříží s III/2109, přechází do obce Konská, kříží se s III/2108 a III/2107 a pokračuje do Rajeckých Teplíc, kde se kříží s III/2106, I/64A a III/2105. Dále pokračuje křižovatkami s III/2084, III/2104, III/2102 do Žiliny, kde se končí na křižovatce silnic III/2099 a I/60. V plánu je křižovatka s D1 na výjezdu Žilina - jih.\n\n"}
{"id": "1546423", "url": "https://cs.wikipedia.org/wiki?curid=1546423", "title": "1894 ve fotografii", "text": "1894 ve fotografii\n\nTento článek obsahuje významné fotografické události v roce 1894.\n\n\n\n"}
{"id": "1546426", "url": "https://cs.wikipedia.org/wiki?curid=1546426", "title": "Livezile (župa Alba)", "text": "Livezile (župa Alba)\n\nLivezile je rumunská obec v župě Alba. Žije zde obyvatel. Obec se skládá ze čtyř částí.\n\n\n"}
{"id": "1546427", "url": "https://cs.wikipedia.org/wiki?curid=1546427", "title": "Letecký útok na Plzeň 14. května 1943", "text": "Letecký útok na Plzeň 14. května 1943\n\nLetecký útok na Plzeň 14. května 1943 byla operace britského Královského letectva () na jaře 1943, v průběhu druhé světové války. Při nočním náletu bombardérů na západočeské město Plzeň měly být především poškozeny Škodovy závody. Oproti několika předchozím pokusům o bombardování významné zbrojovky byl její areál náletem poškozen, ale značně byly poškozeny civilní cíle ve Skvrňanech sousedících se Škodovkou a ve vsi Radčice.\n\nPlzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Právě z těchto důvodů se plzeňská Škodovka stala cílem číslo jedna britských a později také amerických vzdušných útoků, neboť podle spojeneckých představ mělo zničení Škodových závodů výrazně omezit německé možnosti pokračovat ve válce, tedy ji zkrátit a ušetřit mnoho lidských životů. Německý zbrojní průmysl byl citelně zasažen během březnových a dubnových náletů na německé město v roce 1943, kdy byly notně poškozeny Kruppovy závody. Následně z nich byla řada pracovníků přesunuta do Škodovky, v níž v dubnu dosáhli počtu 67 tisíc pracovníků.\n\nV letech 1940 a 1941 se několikrát pokusilo na Plzeň, nálety byly ale výjimečné, protože Plzeň byla v té době na samé hranici doletu britských bombardérů, tedy přibližně 1200 kilometrů. Nálety byly připraveny pro malé počty letadel, které neznamenaly pro rozsáhlý areál Škodovky zásadní hrozbu. Zásadním problémem dálkových nočních náletů byla přesnost navigace na cíle ve střední Evropě. Prakticky to znamenalo, že při provedených náletech na Plzeň v říjnu 1940 a říjnu 1941 shodila letadla pumy na jiné cíle. Při bombardování 26. dubna 1942 se bombardéry poprvé dostaly na Plzeň, ale přes pomoc československých parašutistů se nepodařilo továrnu zasáhnout. Opakovaný nálet 5. května 1942 byl také neúspěšný. Útoky bombardérů komplikovala také plzeňská protivzdušná obrana zajišťovaná západní Čechy s několika kanóny FlaK 88. Při náletu 17. dubna 1943 bylo pro navigační chybu místo továrny mohutně poškozeno město Dobřany a přilehlé vsi.\n\nPo neúspěšném dubnovém náletu obyvatelé Plzně očekávali, že k náletu na Plzeň dojde. V rámci svých možností se snažili budovat bezpečné protiletecké kryty, zpevňovaly se stropy sklepů, připravovali si evakuační zavazadla, např. v podobě kufru s nejnutnějším oblečením a jídlem.\n\nDalší britský letecký úder na Plzeň se uskutečnil opět v noci, tentokrát z 13. na 14. května téhož roku. Nad Plzeň se vydalo celkem 168 britských bombardérů, konkrétně 156 Avro Lancasterů a 12 Handley Page Halifaxů, které zamířily ze severozápadu na Škodovku. Navigace na cíl se však zdařila jen 60 strojům. Už v 0.30 bylo nařízeno zatemnění všech oken a o pár minut později byla vyhlášena pohotovost pro domácí flak. Na jihu od továrny, mezi pátou branou Škodových závodů a Goldscheidrovkou, začaly německé vojenské zamlžovače vytvářet hustý dým, aby v něm ukryly budovy.\n\nV 0.58 byl sirénami oznámen nálet na město. V 1.12 byly spatřeny osvětlovací pumy nad Lochotínem, později nad Skvrňany a brzy na to se ozvaly první výbuchy. Oblohu osvětlovaly záblesky světlometů. V 1:17 byla zaznamenaná činnost spojenců ve směru nové lokomotivky a ihned potom byly zaznamenány světelné bomby nad Škodovými závody, které však dopadly mimo závod. Další shoz bomb na Škodovku na sebe nenechal dlouho čekat, pumy byly svrženy na výrobnu kanónů a sirkárnu, bombové exploze byly později pozorovány i ze směru městského divadla. Poplach byl odvolán v 2.15 a zcela ukončen v 2.24. Pravděpodobně kvůli špatné navigaci však bomby zprvu nepadaly na areál továrny, ale napřed na území mezi obcemi Bolevec, Radčice a Skvrňany. V době trvání náletu, tedy během tři čtvrtě hodiny, byl postižen pás území od Skvrňan po Košutku, dělnickou kolonii Malý Berlín, vnitřní město, vilovou čtvrť na Saském předměstí, dále okolí Vyšší hospodářské školy a obec Radčice. Zasaženo bylo i letiště na Borských polích.\n\nShozeno bylo celkem 280 trhavých bomb, z toho sedm jich bylo shozeno na Škodovku, dále 34 světelných bomb, 25 bomb značkovacích, tři miny, 30 ostatních bomb a bylo nalezeno 26 padáků po světelných bombách. Převážná část shozených bomb dopadla mimo továrnu. Zatímco záznamy ze Škodových závodů uvádějí použití zápalných pumy, německý pyrotechnik ve své zprávě konstatuje, že zápalné pumy použity nebyly a dokládá použití pum MC 500 lb, GP 500 lb, GP 1000 lb a HC 4000 lb. Spolu s pumami byly shozeny i letáky v češtině a němčině.\n\nNáletu se zúčastnily britské perutě , konkrétně 9., 44., 49., 50., 57., 83. a 106. peruť. Poslední zapojená peruť, 467., byla perutí spadající pod velení .\n\nVětšina bomb dopadla na pole mezi Skvrňany, Radčice a Lochotín, část spadla na obydlené části Plzně a jen malá bomb dopadlo na Škodovy závody. Uváděno bývá, že při náletu zemřelo 25 civilistů, jeden německý voják a dalších 95 osob bylo raněno, z toho 56 těžce a 39 lehce, historik Miroslav k zabitým civilistům připočetl i korektora L. Šůlka, který byl vytažen ze sutin se zpožděním, uvádí i 5 mrtvých a dalších 15 zraněných německých vojáků. Evakuováno bylo 430 osob. Nálet zničil 39 domů, dalších 101 domů poškodil těžce, že se staly neobyvatelnými, a 2217 budov bylo poškozeno lehce. Britský útok ze vzduchu tak opět zničil především civilní objekty.\n\nBěhem náletu byly postupně povolávány jednotlivé obranné a pomocné složky a posílány podle svého zaměření na postižená místa. Několik hasičských oddílů operovalo v oblasti škodovácké sirkárny, výrobny kanónů a modelárny.\n\nVelkoryse pojatý pohřeb plzeňských obětí náletu proběhl 18. května na Ústředním hřbitově, pietní shromáždění s projevem starosty dr. se ale posunulo v demonstraci kolaborantství.\nZ bombardovacího svazu bylo během leteckého útoku ztraceno 9 letadel, některá byla sestřelena již při přeletu k Plzni. Nedostatečné zasažení primárního cíle, nechtěné a nežádoucí zničení Radčic a poničení dalších obydlených míst, civilní oběti a ztráty letadel byly hlavní důvody pro hodnocení náletu jako neúspěšného. Dva nezdařené nálety odradily Brity od opakování náletu.\n\nSir zhodnotil dva jarní nálety na Škodovku takto: \nŠest trhavých pum dopadlo do prostoru ulic Kollárova, Rožmberská (v současnosti Poděbradova) a U Tržiště. Nejhůře byla zasažena tiskárna Grafika v současné Poděbradově ulici, kde exploze poničila tiskařské provozy, zničila čtyřiadvacetistránkovou rotačku, poškodila redakci deníku Nová doba, vyvalila jednu ze zdí do ulice a rozmetala pomocné provozy na dvoře tiskárny, nad to zemřeli tři zaměstnanci. Sklad barev Chmelíček v témže bloku domů zachvátil požár, okolní bytové domy byly do různé míry poškozeny. Řada oken škol na Husově náměstí a v Tylově ulici byla vyražena tlakovou vlnou výbuchů.\n\nŠkodovka byla bombardováním citelně zasažená, poškozeno bylo 93 objektů, ale většinou se jednalo o lehčí poškození jako jsou např. okna vyražená tlakovou vlnou. Třemi pumami byla zasažena slévárna šedé litiny, přímé zásahy utrpěly haly dělovky a zapalovačů, které měly těžce poškozené střechy stejně jako sousední nářaďovna. Požár zničil blízké kanceláře dělovky. Po válce bylo uváděno rozsáhlejší poškození v ocelárně, montovně vozidel, automobilce a výrobně automatů. Výbuchy pum poškodily na dvou místech rozvody vody a došlo k lokálním výpadkům elektrického proudu. Továrna však nebyla poškozená natolik, aby byla ochromena její válečná výroba, výroba pokračovala bez přerušení. Podle poválečného přehledu si Škodovy závody nárokovala necelých 51 miliónů korun za způsobené škody.\n\nNa Karlově, škodovácké dělnické čtvrti přiléhající k areálu továrny na jihozápadě, trojice pum a následný požár poškodily učňovský domov (). Nedlouho po náletu musela pro německé učně vyklidit své prostory škola na Husově náměstí. Dvě pumy dopadly přímo do kolonie, ve které jedna zabila devět lidí v zasaženém protileteckém krytu. Různé zdroje na Karlově uvádí 8 či 9 mrtvých a 45 či 54 zraněných. Do Karlova byla proto poslána zdravotnická výpomoc se sanitkami a lékaři a také speciální úklidová skupina, která měla za úkol odklízet mrtvé.\n\nČtvrť Skvrňany přiléhala přímo k severnímu okraji továrny a stala se nechtěným cílem řady pum, poškozené bylo především okolí ulic Křimická a Norimberská (dnes Domažlická). V uvedených místech nálet zničil či neopravitelně poškodil 24 domů. Skvrňanská škola byla poškozena, zničena byla třetina střechy a rozbito bylo 600 okenních tabulí. Pamětnice Jaroslava Vosátková vzpomíná, že dům, ve kterém s rodiči bydlela, byl při náletu zničen a oni přežili ukrytí ve sklepě. Po této zkušenosti rodiče poslali obě dcery k příbuzným na venkov.\n\nDo okolí Karlovarské třídy dopadla řada pum, poškozena byla např. empírová budova v lochotínských lázních, poničeno bylo mnoho vil. Pět pum dopadlo do oblasti ulic Libušina, Karoliny Světlé a Růženy Svobodové. Dělnická kolonie s řadovými domky zvaná Malý Berlín byla vybudována v průběhu druhé světové války západně od Karlovarské třídy. Puma zasáhla a zničila jeden z domů v horní řadě, mnoho dalších poškodily tlakové vlny dalších explozí. Při náletu byl zničen sál restaurace U Pavlů, ve kterém hrál i měl zázemí amatérský Divadelní spolek Jezírko. Ochotníci přišli o sál a veškerý majetek, do konce války nevystupovali.\n\nRadčice leží 2,5 km severně od areálu Škodových závodů. Na jejich katastrální území dopadlo 240 trhavých bomb a několik desítek bomb zápalných, světelných a značkovacích. Téměř veškeré domy vsi (96 %) byly poškozené, především tlakové vlny explozí vyrazily okna a smetly tašky ze střech, ale některé domy byly zasaženy výrazně hůř. Sedm usedlostí bylo zničeno zcela, např. statek čp. 10 (včetně 3 zabitých), rodinný dům čp. 176 (včetně 6 zabitých), statky čp. 25 a čp. 41. V Radčicích zemřelo 17 lidí včetně německého vojáka, tedy většina obětí tohoto náletu, nejvíce v obytné části hostince „U České lípy“, kde zemřelo 8 osob. Jeden mladík byl těžce raněn. Značné škody napáchalo bombardování v obecním lese, kde vznikla řada kráterů a mnoho stromů bylo rozlámaných. Velké poškození jezu na Mži vedlo k poklesu hladiny spodní vody v okolí a poklesu hladiny vody ve studních.\n\nPohřeb většiny obětí náletu v Radčicích se konal v neděli 16. května a měl charakter státního pohřbu. Při smutečním obřadu, na který se sešlo několik tisíc lidí z okolí, byly rakve zemřelých vystaveny na katafalku před vilami u potoka, s řečí vystoupil okresní hejtman dr. Grabinger, starosta obce Josef Panuška a řídící učitel Václav Randa. Oběti náletu byly pohřbeny na radčickém hřbitově, jen rodina Salzmanova byla převezena do Rokycan.\n\nOpravy silně poškozené školní budovy nebyly hotové přes prázdniny a školní rok 1943/1944 byl proto zahájen v hostinci U Jílků. Radčická veřejná knihovna byla ještě v zimě 1945 měsíc zavřená, protože kvůli oknům rozbitým při náletu nebylo možné místnost vytopit. Některé krátery po explozích leteckých pum jsou v okolních lesích dosud dochované.\n\nPět pum dopadlo na území Valchy, další na pole severně od vsi. Řada pum dopadla okolo silnice z Plzně do Křimic. Pumy dopadaly na polnosti obklopující Bolevec a některé usedlosti byly přitom poškozeny. Na levý břeh Berounky u kostela sv. Jiří spadlo několik bomb. Do Borského parku dopadly čtyři nepřesné shozené pumy. Při útoku bylo cílem nejspíše i letiště na Borech, protože německý pyrotechnik na něm po náletu zneškodňoval nevybuchlou tisícilibrovou pumu. Značkovací pumy založily dva lesní požáry, které strávily přibližně 2500 m² porostu.\n\nBylo nalezeno desítky kusů nevybuchlé munice (1 ks 4000 librová, 3 ks librová a 18 ks 500 librových), které řízeně odpálil pyrotechnik, další velké pumy se zaryly do bahnitého terénu. Městský úřad po náletu vyzval obyvatele města k okamžitému úklidu a připomněl povinnost hlásit škody vzniklé nočním náletem technickým úřadům. Na opravách poškozených domů v Radčicích pracovalo více než 100 dělníků téměř do konce roku 1943, zcela zbořené domy bylo plánováno vystavět až po válce.\n\nNa pomocné práce při odstraňování následků náletu byli nasazeni i studenti plzeňských středních škol. Ve zprávě pro vrchního starostu Plzně je uvedeno 378 studentů nasazených od května do konce školního roku 1942–1943. Práce probíhaly přes letní prázdniny a pokračovaly i v následujícím školním roce. Studenti podíleli také na úklidu a na výkopech protileteckých krytů a požárních nádrží.\n\nPři rekonstrukci tramvajové trati na Karlovarské třídě v roce 2011 byla nalezena nevybuchlá letecká puma o délce 1,3 metru a průměru 40 cm. Zatímco M. Kindl ji připsal americkým náletům v roce 1945, historik Karel Foud ji připisuje právě květnovému náletu v roce 1943.\n\nJiřímu Mäntlovi a Aloisi Chmelíkovi, členům úderného oddílu Jestřáb, což byla ilegální ozbrojená jednotka, se podařilo získat těžký kulomet Schwarzlose, když jej odnesli z pozice německé protiletecké obrany zasažené při náletu. Kulomet, který měl být použit při očekávaném povstání, byl následně opraven a ukryt.\n\nČTK vydala 14. května 1943 oficiální zprávu o svržení tříštivých bomb na město Plzeň a jeho přilehlého okolí. Protektorátní deníky i týdeníky se bombardování obsáhle a opakovaně věnovaly, fotografie následků doprovázely emotivní texty. Nálet tisku posloužil k radikalizaci kampaně proti světovému židovstvu a jeho nástroji, londýnské emigrantské klice. V novinách bylo možné číst o „činech britských leteckých pirátů“, např. v denících Nová doba a Český deník vyšla ve čtvrtek 20. května na titulní straně fotografie vybombardovaných Radčic s popisem:\n\nZvyšující se počet náletů nutil Němce k zesílení protiletecké obrany a civilní ochrany. Vybavili proto několik pozic protiletadlového dělostřelectva radarovým zařízením vyhledávajícím útočné letouny. Civilní protiletecká ochrana se dále stala polovojenskou organizací a nařízena byla pravidelná cvičení.\n\nPo náletu si obyvatelé Plzně uvědomili, že přítomnost velké zbrojovky znamená reálné riziko dalších náletů. Začali se stěhovat do okolí Plzně, hledali ubytování u známých na vesnici, což trvalo přibližně do podzimu. Z venkova pak pracující dojížděli za prací do Plzně vlakem. V Radčicích začali obyvatelé budovat protiletecké kryty ve skalách sousedících s jejich pozemkem, do dvoumetrové vrstvy karbonské břidlice u mlýna či do skal v lesíku za hřbitovem.\n\nZkušenost odstraňováním následků náletu vedla k rozhodnutí vytvořit pracovní oddíly řemeslníků stavebních profesí. Členové těchto oddílů se měli podílet na odstraňování případných následků náletů v Protektorátu, čímž současně přestávali být vhodnými pro nasazení v Říši. Když říšský generální zplnomocněnec pro pracovní nasazení v květnu 1943 žádal Ministerstvo hospodářství a práce o řemeslníky, odmítal jej ministr jako nereálný pro narůstající riziko náletů na území Protektorátu.\n\nPamátník připomínající radčické oběti náletu spolu s obětmi II. světové války je umístěn vpravo před vchodem na hřbitov v Radčicích. Pomník skládající se z velkého kamene a na něm umístěné bronzové desce byl odhalen 13. srpna 1960. V roce 2008 byla původní deska pro špatný stav a chybné zařazení jednoho ze zemřelých nahrazena novou žulovou deskou s opraveným textem.\n\n\n"}
{"id": "1546429", "url": "https://cs.wikipedia.org/wiki?curid=1546429", "title": "Chicago Film Critics Association Awards 2019", "text": "Chicago Film Critics Association Awards 2019\n\n31. ročník předávání cen asociace Chicago Film Critics Association Awards se konal dne 14. prosince 2019. Nominace byly oznámeny dne 12. prosince 2019.\n\nParazit\n\n\nPon Džun-ho – \"Parazit\"\n\n\nGreta Gerwig – \"Malé ženy\"\n\n\nPon Džun-ho a Han Jin Won– \"Parazit\"\n\n\nAdam Driver jako Charlie Barber – \"Manželská historie\"\n\n\nLupita Nyong'o jako Adelaide Wilson / Red – \"My\"\n\n\nBrad Pitt jako Cliff Booth – \"Tenkrát v Hollywoodu\"\n\n\nFlorence Pugh jako Amy March – \"Malé ženy\"\n\n\n\"Apollo 11\"\n\n\n\"Parazit\" (Jižní Korea)\n\n\n\nRoger Deakins – \"1917\"\n\n\nThelma Schoonmaker – \"Irčan\"\n\n\nNancy Haigh a Barbara Ling – \"Tenkrát v Hollywoodu\"\n\n\nJacqueline Durran – \"Malé ženy\"\n\n\nAlexandre Desplat – \"Malé ženy\"\n\n\n\"Ad Astra\"\n\n\nLulu Wang – \"The Farewell\"\n\n\nAisling Franciosi – \"The Nightingale\"\n\n"}
{"id": "1546442", "url": "https://cs.wikipedia.org/wiki?curid=1546442", "title": "Livezile", "text": "Livezile\n\nLivezile je název více míst v Rumunsku\n\n"}
{"id": "1546443", "url": "https://cs.wikipedia.org/wiki?curid=1546443", "title": "1893 ve fotografii", "text": "1893 ve fotografii\n\nTento článek obsahuje významné fotografické události v roce 1893.\n\n\n\n\n\n"}
{"id": "1546445", "url": "https://cs.wikipedia.org/wiki?curid=1546445", "title": "Gunars Janovskis", "text": "Gunars Janovskis\n\nGunars Anatolijs Janovskis (8. února 1916 Helsinky – 27. dubna 2000) byl exilový lotyšský spisovatel, básník a prozaik. \n\nGunara Anatolijs Janovskis se narodil 8. února 1916 v Helsinkách. V roce 1919 se Janovskis s rodinou vrátil zpět do Lotyšska. Zpočátku rodina pobývala v lotyšské Liepāje, ale brzy se přestěhovala do Rigy. I přestože rodině žila v Rize, Janovskis velkou část svého dětství trávil u moře rybřením se svým otcem.\n\nOd roku 1926 do roku 1933 studoval 1. Rižské Národní gymnázium. V roce 1933 začal studovat klasickou filologii na Lotyšské univerzitě. Jeho studium nebylo příliš úspěšné, protože Janovskis se daleko více zajímal o poezii a literaturu. Studia také nedokončil, zanechal jich v roce 1938. Již v průběhu studia začal pracovat jako korektor ve Státní tiskárně. První prózu publikoval v roce 1938 pod názvem \"Studentu Dzīve\" (Život Studentů). \n\nDo sovětské okupace pracoval na různých pozicích. Živil se například jako účetní, nakládal palivové dříví nebo pracoval na jatkách. Od roku 1941 do roku 1944 pracoval jako tlumočník v okresní radě města Jekabpils. Na podzim roku 2004 odešel do Německa. Ihned po skončení války pokračoval ve studiu filologie na univerzitě v německém Bonnu. \n\nRoku 1947 se přestěhoval do Velké Británie. Zde nejdříve pracoval jako dělník. V roce 1952 se oženil a přestěhoval se na farmu ve střední Anglii. Janovskis hodně cestoval po Evropě. Během svého exilu působil v pěveckém sboru \"Mežezers\" a účastnil se všech anglických a evropských lotyšských písňových festivalů. V roce 1984 se dostal do anglicko-lotyšského „domova důchodců“ \"Straumeni\". V roce 1996 získal Řád tří hvězd. Zemřel . Spisovatel byl zpopelněn a pohřben na hřbitově Rainis v Rize. \n\nGunars Janovskis je někdy považován za nejlepšího lotyšského prozaika. A to i přestože se literatuře začal věnovat poměrně pozdě, a to pouze v exilu. Hlavními tématy jeho práce jsou život v exilu a vzájemné vztahy mezi různými typy emigrantů. V mnoha jeho dílech autor odhaluje také část svého života a dává jim určitý autobiografický nádech. Nejvíce se proslavil románe, \"Sōla\", který vypráví příběh o životě baltských emigrantů v poválečné Anglii. \n\nNapsal více než 30 románů.\n"}
{"id": "1546447", "url": "https://cs.wikipedia.org/wiki?curid=1546447", "title": "Aleksandrs Grīns", "text": "Aleksandrs Grīns\n\nAleksandrs Grīns (pravé jméno Jēkabs Grīns, 15. srpna 1895 – 25. prosince 1941 Astrachaň) byl lotyšský spisovatel, překladatel a důstojník lotyšských ozbrojených sil. \n\nAlexandrs Grīns se narodil 15. srpna 1895 v „Ziedi“ (nyní Kalna ve farnosti Biržai, okres Jaunjelgava. Navštěvoval základní školu v Muižgale, poté absolvoval obchodní školu ve městě Jekabpils. Grīns měl v plánu studovat medicínu na univerzitě v Tartu, ale kvůli propuknutí první světové války místo toho dochází do vojenské školy v Moskvě. Po několika měsících výcviku byl Grīns povýšen a vyslán na frontu. Během bitvy u Smarde a Olaine se rozhodl změnit si jméno z původního Jēkaba na Alexandra. \n\nBěhem bojů v roce 1917 je Grīns vážně zraněn a následně v září, po německém útoku na Rigu, je evakuován do Petrohradu. Po rozpuštění Lotyšského střeleckého sboru, 6. dubna 1918, je Grīns demobilizován z armády a vrací se do svého rodného domu. Jak ale brzy zjišt'uje, dům byl zničen. Poté odchází na studia medicíny na univerzitu v Tartu, ale na začátku roku 1919 je opět mobilizován do sovětské lotyšské armádě. Na podzim roku 1919 pokračuje ve studiu medicíny na lotyšské univerzitě. \n\nOd roku 1920 pracoval jako novinář pro Latvijas Kareivis, Latvis a Brīvā Zeme. V té době také začal psát historické romány. V roce 1939 pokračoval ve službě v lotyšské armádě, po okupaci Lotyšska v roce 1940 byl poslán do litenického tábora, kde byl 14. června 1941 zatčen. Následně byl převezen do Rigy a vyslýchán v noci z 24/25. června. Poté byl deportován do Ruska, kde byl odsouzen k smrti a zastřelen ve věznici.\n"}
{"id": "1546448", "url": "https://cs.wikipedia.org/wiki?curid=1546448", "title": "Bukovecký hraničář", "text": "Bukovecký hraničář\n\nBukovecký hraničář nebo též Bukovecký stařec (polsky Bukowiecki starzik) je památný strom v obci Bukovec, v okrese Frýdek-Místek. Jilm drsný (\"Ulmus glabra\") roste při červené turistické stezce, asi 70 metrů severovýchodně od rozcestníku Bukovec - U Turka. Jedná se zřejmě o největší jilm v České republice, stal se finalistou ankety Strom roku 2017. \nStáří stromu je odhadováno na více než 360 let. Obvod jeho kmene měří 730 cm a koruna stromu dosahuje do výšky 38 m. Jilm je chráněn od roku 1972 pro svůj vzrůst a věk.\n"}
{"id": "1546449", "url": "https://cs.wikipedia.org/wiki?curid=1546449", "title": "Rue Rambuteau", "text": "Rue Rambuteau\n\nRue Rambuteau je ulice v Paříži, která prochází 1., 3. a 4. obvodem.\n\nUlice tvoří hranici mezi 3. a 4. obvodem. Vede od křižovatky s \"Rue des Archives\", kde navazuje na \"Rue des Francs-Bourgeois\", a končí na křižovatce s \"Rue Coquillière\" a \"Rue du Jour\".\n\n\"Rue Rambuteau\" vznikla z nařízení krále Ludvíka Filipa z 5. března 1838 a v následujícím roce byla pojmenována po tehdejším prefektovi departementu Seine, kterým byl Claude-Philibert Barthelot de Rambuteau. Ulice v sobě zahrnovala dosavadní komunikace:\nJednalo se tak o první ulici v Paříži, která byla probourána skrz dosavadní středověkou zástavbu, několik let před rozsáhlou přestavbou vedenou baronem Haussmannem. Prefekt Rambuteau na žádost zdejších obyvatel v roce 1834 rozhodl o vytvoření ulice široké 13 metrů, tedy na tehdejší poměry mohutné. Centrum Paříže v té době mělo středověkou městskou strukturu, tvořenou převážně úzkými uličkami, v nichž byl provoz obtížný a hygiena nedostatečná. Rambuteau nastoupil do úřadu v roce 1833, rok po velké epidemii cholery, a rozhodl se aplikovat tehdejší hygienické teorie proražením široké silnice v centru Paříže. O několik let později prefekt Haussmann aplikoval podobný princip v mnohem větším měřítku, jako je \"Boulevard de Sébastopol\", který protíná \"Rue Rambuteau\".\n\n\n"}
{"id": "1546450", "url": "https://cs.wikipedia.org/wiki?curid=1546450", "title": "Kaspars Znotiņš", "text": "Kaspars Znotiņš\n\nKaspars Znotiņš (* 7. října 1975 Jelgava) je lotyšský divadelní a filmový herec. \n\nJeho herecká kariéra začala v Novém divadle v Rize, dále účinkoval v Lotyšském národním divadle a Divadlu Dailes. Kromě divadla se od roku 1997 věnuje také filmu. Mezi jeho nejznámější role patří role Dainisa Geidmanisa v komedii Návrat seržanta Lapinse z roku 2010. Ve stejném roce také získal za svou roli ve hře Ziedonis un visums cenu Litevského svazu divadel.\n"}
{"id": "1546452", "url": "https://cs.wikipedia.org/wiki?curid=1546452", "title": "Karel Sochor (lékař)", "text": "Karel Sochor (lékař)\n\nKarel Sochor (* červenec 1946 Praha) je český kardiolog a pedagog.\n\nKarel Sochor se narodil do rodiny filologa Karla Sochora a jeho manželky. Od mala ho zajímaly trolejbusy a dodnes je to jeho koníčkem. Vystudoval základní školu U Santošky, poté pokračoval na gymnáziu Na Zatlance. Po vystudování gymnázia studoval Lékařskou fakultu hygienickou UK v Praze. V roce 1973 získal atestaci 1. stupně vnitřního lékařství, v roce 1977 atestaci 2. stupně vnitřního lékařství. V roce 1984 jmenován kandidátem věd (CSc.) a v roce 1986 byl jmenován docentem vnitřního lékařství.\n\n"}
{"id": "1546453", "url": "https://cs.wikipedia.org/wiki?curid=1546453", "title": "Dallas–Fort Worth Film Critics Association Awards 2019", "text": "Dallas–Fort Worth Film Critics Association Awards 2019\n\n26. ročník předávání cen asociace Dallas–Fort Worth Film Critics Association se konal dne 16. prosince 2019.\n\n\n\n\n\n\n\n\n\n\n\n\n\n"}
{"id": "1546454", "url": "https://cs.wikipedia.org/wiki?curid=1546454", "title": "O Smolíčkovi", "text": "O Smolíčkovi\n\nO Smolíčkovi je klasická lidová pohádka, známá především díky Boženě Němcové (1820–1862), autorce, která (mimo jinou její tvorbu) sbírala a sepisovala lidové pohádky. Pohádka O Smolíčkovi vyšla v její knize Národní báchorky a pověsti (7 svazků, 1845–1846).\n\nPohádka O Smolíčkovi je pohádkou lidovou, didaktickou . Ve stejné kategorii také najdeme pohádky O neposlušných kůzlátkách, O Budulínkovi a O Červené Karkulce.\n\nSmolíček byl malý kluk, který byl vychováván jelenem se zlatými parohy. Jelen odcházel každý den na pastvu a vždy Smolíčka poučil, aby zavřel dveře a nikoho dovnitř nepouštěl. Během nepřítomnosti jelena přišly k chaloupce jeskyňky a líbezně se ho snažily přemluvit, aby je pustil dovnitř. Smolíček je nejdříve nepustil, později však dveře otevřel a jeskyňky ho unesly, aby ho mohly sníst. Jelen však uslyší Smolíčkovo volání o pomoc, přiběhne a v poslední chvíli ho zachrání.\n\nPohádka byla zpracována v mnoha divadelních adaptacích, a to jak v činoherní, tak i v loutkové podobě. \n\nTato pohádka se dočkala i hudebního zpracování:\n\n\n"}
{"id": "1546455", "url": "https://cs.wikipedia.org/wiki?curid=1546455", "title": "Homo novus (román)", "text": "Homo novus (román)\n\nHomo novus (latinsky „Nový člověk“) je román, který v roce 1944 vydal Anšlavs Eglītis v návaznosti na periodikum \"Tēvija\", které zachycuje každodenní život v lotyšském hlavním městě Rize ve 30. letech 20. století a jeho společnost. Riga je zde zachycena z úhlu pohledu venkovského mladíka Jurise Upenāje, který na město pohlíží jako na zázrak. Zároveň však odráží spisovatelův vlastní pohled na město, které vždycky hluboce miloval a které se v umělecké komunitě nazývalo Severní Paříž. \n\nHlavní postavou románu je Juris Upenājs, který přichází do Rigy z malého městečka Cesvaine. Riga se postupem času stává důležitou součástí života mladých umělců. \n\n„Homo novus“ ovšem není jen přesným odrazem Rigy ve 30. letech, ale také poměrně věrným náhledem do uměleckého života města poskytovaného samotným A. Eglītisem, který sám byl součástí uměleckého světa. Spisovatel poukazuje na jeden svět - na svět umělce. Román proto popisuje dokonale charakterizovaného boha rižských umělců, se spoustou pití, hádek, rozhovorů, procházek mezi jednotlivými hospodami a restauracemi v Rize a sklenkou vína. Eglītis to všechno dokázal znázornit pouze svou vlastní přitažlivostí doplněnou skutečným životem, vitalitou a vtipem. \n"}
{"id": "1546456", "url": "https://cs.wikipedia.org/wiki?curid=1546456", "title": "Blandiana", "text": "Blandiana\n\nBlandiana je rumunská obec v župě Alba. Žije zde obyvatel. Obec se skládá z pěti částí.\n\n\n"}
{"id": "1546457", "url": "https://cs.wikipedia.org/wiki?curid=1546457", "title": "Anna Viduleja", "text": "Anna Viduleja\n\nAnna Viduleja (* 30. března 1972) je lotyšská režisérka. \n\nJiž jako teenagerka si zahrála v krátkém filmu „Mans draugs Sokrates“ (Můj přítel Sokrates) a spolupracovala na filmovém festivalu Arsenals. Studovala na Fakultě historie a filozofie Lotyšské univerzity, Lotyšské akademii kultury a Evropské filmové vysoké škole v Dánsku. Studovala také ve Velké Británii . \n\nRežírovala několik krátkých filmů, hudebních klipů a reklam. Je jedním ze čtyř režisérů a scenáristů celovečerního filmu \"Vogelfrei\" (2007). Tento film získal Velkou Kristapovu cenu za nejlepší celovečerní film, scenáristé zároveň získali cenu za nejlepší scénář. V roce 2018 Viduleja režírovala film \"Homo Novus\". Viduleja je také scenáristkou tohoto filmu.\n"}
{"id": "1546458", "url": "https://cs.wikipedia.org/wiki?curid=1546458", "title": "Rue Roger-Verlomme", "text": "Rue Roger-Verlomme\n\nRue Roger-Verlomme je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue des Tournelles\" a končí na křižovatce s \"Rue de Béarn\", kde na ni navazuje \"Rue du Foin\".\n\nPůvodně slepá ulice byla kdysi součástí \"Rue du Foin\" a nazývala se \"Impasse des Hospitalières\" podle bývalé klášterního špitálu Hospitalières de la Charité Notre-Dame. Později byla přejmenována na \"Impasse du Béarn\". Ženský klášter byl povolen patentem Ludvíka XIII. z ledna 1625. Klášter se nacházel mezi ulicemi \"Rue des Minimes\", \"Rue Roger-Verlomme\" a \"Rue des Tournelles\". Konvent byl zrušen za Francouzské revoluce v roce 1792 a budova sloužila jako tkalcovna bavlny. V letech 1880–1906 zde byla nemocnice Andral. V roce 1907 byla nemocnice zbořena a na jejím místě byla vytyčena ulice. Spojovala slepou ulici \"Impasse du Béarn\" s \"Rue des Tournelles\". Jednalo se o plánované rozšíření \"Rue Étienne-Marcel\", která měla být prodloužena až k \"bulváru Beaumarchais\". Proto tato ulice získala název \"Rue Étienne-Marcel-Prolongée\".\n\nZ této doby pocházejí některé budovy na severní straně ulice. Stopy tohoto opuštěného projektu jsou stále zřetelné rozšířením ulice směrem k \"Rue des Tournelles\". Původní \"Impasse du Béarn\" byla přejmenována na \"Rue Roger-Verlomme\" vyhláškou ze 3. února 1954. Nese jméno Rogera Verlomma (1890–1950), který byl prefektem depertementu Seine. \"Rue Étienne-Marcel-Prolongée\" k ní byla připojena vyhláškou ze dne 13. dubna 1965.\n\n"}
{"id": "1546459", "url": "https://cs.wikipedia.org/wiki?curid=1546459", "title": "Třída Bojkij", "text": "Třída Bojkij\n\nTřída Bojkij byla třída torpédoborců ruského carského námořnictva. Čtyřkomínové torpédoborce byly zvětšenou verzí torpédoborce \"Sokol\". Celkem bylo postaveno 22 jednotek této třídy. Zařazeny byly do Tichooceánského, Baltského a Černomořského loďstva. Nasazeny byly za rusko-japonské války, první světové války a ruské občanské války. Jeden ukořistilo Japonsko, několik Německo a bělogvardějci.\n\nCelkem bylo v letech 1900–1905 postaveno 22 jednotek této třídy. Stavbu provedly loděnice Něvskij a Belgian Works v Petrohradu a dále loděnice v Nikolajevu.\n\nJednotky třídy \"Bojkij\":\nTorpédoborce nesly jeden 75mm kanón, pět 47mm kanónů a tři 381mm torpédomety s celkovou zásobou šesti torpéd. Pohonný systém tvořily čtyři kotle Yarrow a dva parní stroje o výkonu 5700 hp, pohánějící dva lodní šrouby. Nejvyšší rychlost dosahovala 26 uzlů. Dosah byl 1200 námořních mil při rychlosti 12 uzlů.\n\nPřed první světovou válkou byly 47mm kanóny odstraněny a naopak byl instalován druhý 75mm kanóny. Torpédová výzbroj byla redukována na dva torpédomety, přičemž některá plavidla byla vybavena pro nesení 12–18 min.\n"}
{"id": "1546460", "url": "https://cs.wikipedia.org/wiki?curid=1546460", "title": "Třída Lejtěnant Šesťakov", "text": "Třída Lejtěnant Šesťakov\n\nTřída Lejtěnant Šesťakov byla třída torpédoborců ruského carského námořnictva. Celkem byly postaveny čtyři jednotky této třídy. Všechny byly zařazeny do Černomořského loďstva. Za první světové války se jeden potopil, přičemž dva další potopily vlastní posádky, aby nepadly do německých rukou. Poslední za ruské občanské války skončil v rukou bělogvardějců, po jejich porážce byl internován v Bizertě a později byl sešrotován.\n\nCelkem byly postaveny čtyři jednotky této třídy. Postavila je v letech 1905–1908 ruská loděnice Belgian Works v Nikolajevu.\n\nJednotky třídy \"Lejtěnant Šesťakov\":\nVýzbroj tvořil jeden 120mm kanón, pět 75mm kanónů a tři 457mm torpédomety. Pohonný systém tvořily čtyři kotle Normand a dva parní stroje o výkonu 6500 hp, pohánějících dva lodní šrouby. Nejvyšší rychlost dosahovala 25 uzlů. Dosah byl 1440–1930 námořních mil při rychlosti 12 uzlů.\n\nBěhem služby byl záďový 75mm kanón nahrazen 120mm kanónem, přičemž výzbroj posílily dva protiletadlové kanóny. Dále byly vybaveny pro nesení až 40 min.\n"}
{"id": "1546462", "url": "https://cs.wikipedia.org/wiki?curid=1546462", "title": "Bădila (Pârscov)", "text": "Bădila (Pârscov)\n\nBădila je vesnice v rumunské župě Buzău. Administrativně je součástí obce Pârscov. Leží 3 km jihozápadně od Pârscova. Okrajem vesnice protéká řeka Buzău. Vede tudy železniční trať z Buzău do Nehoiașu a je zde i zastávka. Žije zde obyvatel.\n"}
{"id": "1546468", "url": "https://cs.wikipedia.org/wiki?curid=1546468", "title": "Maketa Škodových závodů", "text": "Maketa Škodových závodů\n\nMaketa Škodových závodů, zvaná také „dřevěná milenka“, byla dřevěná maketa areálu Škodových závodů v Plzni, kterou za druhé světové války vybudovali Němci mezi vesnicemi Vejprnice, Vochov a Křimice jako falešný cíl.\n\nPlzeňská Škodovka patřila v době okupace do koncernu strojíren Reichswerke Hermann Göring a byla součástí zbrojařského průmyslu zásobujícího nacistické Německo vojenským arzenálem. Civilní výrobní program byl utlumen a většina výroby produkovala zbraně. Pro svou produkci byla přirozeným cílem bombardérů britského a později i amerického letectva, které usilovaly o její zničení.\n\nNěmci si uvědomovali význam jedné z největších zbrojovek Říše a vnímali snahu britského RAF o její bombardování. Nechali proto severozápadně od Plzně vystavět model továrny, aby zmátli spojenecké letectvo a to bombardovalo místo továrny podvrženou atrapu. Velmi věrohodně vypadající dřevěná maketa postavená na ploše 100 hektarů byla potažena pytlovinou a měla i pro Škodovku typické komíny, zahrnuty byly i napodobeniny železničních tratí do Chebu a na Domažlice.\n\nAč je často uváděno vybudování makety v roce 1943, byla vybudována již v roce 1941. Ostatně na falešný model několik kilometrů západně od továrny upozornili Londýn již v dubnu 1942 českoslovenští parašutisté prostřednictvím vysílačky Libuše při operaci Canonbury. Uvažovali také, zda by bylo možné maketu zapálit.\n\nKlamný cíl nebyl za války nijak zasažen a přečkal do konce války. Následně byla maketa využita jako zdroj materiálu pro opravu těžce poškozených Škodových závodů.\n\nSpolek přátel kostela sv. Jana Nepomuckého na Chodském náměstí a národopisec Ladislav Lábek iniciovali vytvoření betlému, který by odrážel Plzeňsko a jeho folklór. Realizace Plzeňských jesliček se ujal sochař Jan Vasilej Čermák, který začal v roce 1943 malbou panoramatu Plzně a jejího okolí od lochotínského statku Lüftnerka. Na detailním třímetrovém obrazu, který je pozadím betlému, je zachycena i dřevěná maketa Škodovky.\n\nVábnička na bombardéry u Vejprnic nebyla jedinou svého druhu, za války vznikly podobné falešné továrny na více místech Evropy. Např. \nVítkovické železárny měly svou napodobeninu u města Kravaře nedaleko Opavy.\n\n"}
{"id": "1546472", "url": "https://cs.wikipedia.org/wiki?curid=1546472", "title": "Buzău (rozcestník)", "text": "Buzău (rozcestník)\n\nBuzău může být:\n\n"}
{"id": "1546473", "url": "https://cs.wikipedia.org/wiki?curid=1546473", "title": "Bădila", "text": "Bădila\n\nBădila je název dvou míst v Rumunsku\n\n"}
{"id": "1546474", "url": "https://cs.wikipedia.org/wiki?curid=1546474", "title": "Řád svatých Cyrila a Metoděje", "text": "Řád svatých Cyrila a Metoděje\n\nŘád svatých Cyrila a Metoděje (: Орден «Светите Кирил и Методий») je druhé nejvyšší státní vyznamenání Bulharské republiky udílené za zásluhy v umělecké, vědecké, vzdělávací či kulturní oblasti. Byl založen roku 2003 a vychází z carské tradice Královského řádu svatých Cyrila a Metoděje.\n\nKrálovský řád svatých Cyrila a Metoděje byl udílen od roku 1909 Bulharským carstvím. Během komunistického režimu jej nahradil Řád Cyrila a Metoděje, v jehož názvu bylo v souladu s komunistickou doktrínou vypuštěno slovo \"svatých\". Po pádu komunistického režimu byl dne 29. května 2003 založen Řád svatých Cyrila a Metoděje, který vycházel z původního carského vzoru.\n\nVyznamenání se v hierarchii bulharských řádů nachází na druhém místě hned za Řádem Stará planina. Udíleno je občanům Bulharska i cizím státním příslušníkům za zásluhy v umělecké, vědecké, vzdělávací či kulturní oblasti.\n\nVzhled insignií vychází z původního Královského řádu svatých Cyrila a Metoděje. V případě řetězu a I. třídy má řádový odznak tvar postříbřeného bíle smaltovaného byzantského kříže jehož ramena jsou zlatě lemována. V případě II. třídy zlaté lemování chybí. Mezi rameny jsou červeně smaltované plameny. Uprostřed je kulatý medailon s vyobrazením Cyrila a Metoděje. Okolo je nápis СВ. СВ. КИРИЛ И МЕТОДИЙ \"(svatí Cyril a Metoděj).\" Na zadní straně je medailon s bulharskou státní vlajkou obklopený zlatým kruhem s nápisem РЕПУБЛИКА БЪЛГАРИЯ \"(Bulharská republika)\".\n\nŘádová hvězda je udílena ve třídě řetězu a svým tvarem odpovídá řádovému odznaku, který je položen na zlatých paprscích.\n\nStuha řádu je oranžová.\n\nŘád je udílen ve třech řádných třídách:\n\n\n"}
{"id": "1546478", "url": "https://cs.wikipedia.org/wiki?curid=1546478", "title": "Tituly a vyznamenání Vladimira Šatalova", "text": "Tituly a vyznamenání Vladimira Šatalova\n\nVladimír Alexandrovič Šatalov, sovětský letec a kosmonaut, během svého života obdržel řadu sovětských, ruských i zahraničních řádů a medailí. Také po něm byl pojmenován kráter na opačné straně Měsíce.\n\n\n\n\n\n\n\n\n\nNa jeho počest byl pojmenován kráter Šatalov o průměru 24,05 km v Mare Moscoviense na odvrácené straně Měsíce.\n\n"}
{"id": "1546480", "url": "https://cs.wikipedia.org/wiki?curid=1546480", "title": "Odvolací volby", "text": "Odvolací volby\n\nOdvolací volby nebo odvolací referendum je procedura, skrze kterou mohou v daných jurisdikcích voliči odvolat voleného úředníka z funkce přímým hlasováním před skončením funkčního období tohoto úředníka. Odvolací volby jsou zahájeny, když dostatek voličů podepíše petici. Tento nástroj má historii sahající až do starověké aténské demokracie a existuje i v soudobých ústavách, často na nižších než celostátních úrovních.\n\nMezi příklady občanských řádů s právem odvolacích voleb je Bavorsko v Německu, šest kantonů Švýcarska nebo různé státy Spojených států.\n"}
{"id": "1546482", "url": "https://cs.wikipedia.org/wiki?curid=1546482", "title": "Maggi Hambling", "text": "Maggi Hambling\n\nMaggi Hambling CBE (* 23. října 1945) je britská malířka a sochařka. Snad její nejznámější veřejná díla jsou sochy \"Konverzace s Oscarem Wilde\" v Londýně a \"Scallop\", čtyřmetrová ocelová část na pláži Aldeburgh věnovaná Benjaminovi Brittenovi. Obě práce přitahovaly velkou míru kontroverze. \nMaggi Hambling se narodila v Sudbury v Suffolku. Měla dva sourozence, sestru Ann, která byla o 11 let starší, a bratra Rogera, o devět let staršího než Maggi. Její bratr chtěl bratra, a ignoroval skutečnost, že jeho mladší sourozenec je žena a učil ji truhlářství a „jak vykroužit kuřecí krk“. Maggi měla blízko k své matce, která měla taneční sál a vzala Maggi za svého partnera. Právě od svého otce zdědila své umělecké dovednosti. Neměla tak blízko k otci jako ke své matce, ale když její otec odešel ve věku 60 let do důchodu, dal jí nějaké olejové barvy a zjistil, že má talent pro malování.\n\nHambling nejprve studovala umění u Yvonne Drewry na Amberfield School v Nactonu. Poté od roku 1960 studovala na Východní anglické škole malířství a kresby u Cedric Morris a Lett Haines, poté na Ipswich School of Art (1962–64), Camberwell (1964–67) a nakonec na Slade School of Art, promovala v roce 1969.\n"}
{"id": "1546484", "url": "https://cs.wikipedia.org/wiki?curid=1546484", "title": "Kroniky hladového města", "text": "Kroniky hladového města\n\nKroniky hladového města (originální název \"Mortal Engines Quartet\") je rozpracovaná fantasy sága amerického autora Philipa Reevea. První kniha série \"Smrtelné stroje\" vypráví o dvou mladých dobrodruzích \"Tomovi\" a \"Hester\", kteří žíjí ve světě pohyblivých měst, kde neplatí žádné zákony.\n\nPůvodními hlavními vydavateli knih byla . Od té doby knihy vydala celá řada dalších vydavatelství po celém světě. První knihou pro starší byla publikace \"Smrtelné stroje\" za niž získal cenu Nestlé Smarties Book Prize. Za poslední knihu \"A Darkling Plain\" získal cenu denníku The Guardian za dětskou fantastiku.\n\nKnižní série byla v roce 2018 zfilmována ve snímku \"Smrtelné stroje\".\n\n\n\n"}
{"id": "1546500", "url": "https://cs.wikipedia.org/wiki?curid=1546500", "title": "Kulceratops", "text": "Kulceratops\n\nKulceratops („jezerní rohatá tvář“) byl rod možného neoceratopsního dinosaura, objeveného v sedimentech souvrství Chodžakul na území Uzbekistánu. Žil v oblasti střední Asie během období spodní křídy, asi před 110 miliony let (geologický stupeň alb).\n\nFosilii tohoto dinosaura objevil již v roce 1914 ruský geolog Andrej Dmitrijevič Archangelski. Jedná se pouze o část horní čelisti (maxily) se zuby, její přední část je ale poškozená. Holotyp \"CCMGE No. 495/12457\" naznačuje, že se jedná o fosilii rohatého dinosaura s vývojově primitivními znaky. Formálně ji popsal v roce 1995 paleontolog Lev Alexandrovič Nesov, který pro ni stanovil nové vědecké jméno \"Kulceratops kulensis\".\n\nKulceratops by mohl být zástupcem archaické vývojové skupiny rohatých dinosaurů Archaeoceratopsidae nebo čeledi Protoceratopsidae (případně by se mohlo jednat o vývojově primitivního zástupce kladu Neoceratopsia). Vzhledem k nekompletnosti fosilního materiálu je však tento taxon v současnosti považován za \"nomen dubium\" (pochybné vědecké jméno).\n\n\n"}
{"id": "1546502", "url": "https://cs.wikipedia.org/wiki?curid=1546502", "title": "František Vacek", "text": "František Vacek\n\nJméno a příjmení František Vacek má více nositelů:\n\n"}
{"id": "1546504", "url": "https://cs.wikipedia.org/wiki?curid=1546504", "title": "Valentin Borisovič Jumašev", "text": "Valentin Borisovič Jumašev\n\nValentin Borisovič Jumašev (rusky Валентин Борисович Юмашев, * 15. prosince 1957, Perm, Sovětský svaz) je ruský politik, novinář a podnikatel.\n\nV letech 1995 až 1996 byl šéfredaktorem časopisu Ogoňok. Patřil k vnitřnímu kruhu spolupracovníků ruského prezidenta Borise Jelcina, mimo jiné redigoval Jelcinovy knihy. Od březnu 1997 do prosince 1998 byl předsedou výkonného úřadu ruského prezidenta.\n\nV roce 2018 ho oficiálně svým poradcem jmenoval ruský prezident Vladimír Putin, ale podle agentury TASS jako poradce v Kremlu působil již od roku 2000.\n\nJeho ženou je Taťána Borisovna Ďjačenková-Jumaševová, dcera Borise Jelcina. Je také tchánem ruského oligarchy Olega Děripasky, který se oženil s jeho dcerou Polinou.\n"}
{"id": "1546509", "url": "https://cs.wikipedia.org/wiki?curid=1546509", "title": "Radovan Valach", "text": "Radovan Valach\n\nRadovan Valach (* 21. března 1976 Trenčín) je bývalý slovenský zápasník-volnostylař, který od roku 2003 reprezentoval Rakousko.\n\nZápasení se věnoval od 9 let v rodném Trenčíně. Připravoval se pod vedením Petera Hirjaka a Milana Revického. Ve slovenské volnystylařské reprezentaci se pohyboval od roku 1997 ve váze do 85 kg. V roce 2000 se nekvalifikoval na olympijské hry v Sydney a od roku 2002 pro něho neměli v armádním sportovním středisku Dukla volnou tabulku. Ukončil sportovní kariéru a odjel pracovat do Rakouska. Při práci v masokombinátu navštěvoval místní zápasnický klub. Brzy ho s nabídkou na reprezentaci oslovili rakouští sportovní funkcionáři a ze Slovenska mu přivedli i osobního trenéra Milana Revického. Rakouské občanství obrdržel v roce 2003. V září téhož roku se devátým místem na mistrovství světa v New Yorku ve váze do 96 kg kvalifikoval na olympijské hry v Athénách v roce 2004. V Athénách nepostoupil ze základní skupiny přes Američana Daniela Cormiera. Sportovní kariéru ukončil v roce 2007.\n\n"}
{"id": "1546512", "url": "https://cs.wikipedia.org/wiki?curid=1546512", "title": "Eparchie abakanská", "text": "Eparchie abakanská\n\nEparchie Abakan je eparchie ruské pravoslavné církve nacházející se v Rusku.\n\nZahrnuje území ruské republiky Chakasie.\n\nZ rozhodnutí Svatého synodu, který se uskutečnil 5.–6. října 2011, získal eparchiální biskup titul \"biskup abakanský a chakaský\".\n\nDne 18. července 1995 byla Svatým synodem zřízena eparchie Abakan a Kyzyl, a to oddělením území z eparchie Novosibirsk a eparchie Krasnojarsk.\n\nDne 5. října 2011 byla eparchie rozdělena a vznikla samostatná eparchie Kyzyl.\n\n\n"}
{"id": "1546515", "url": "https://cs.wikipedia.org/wiki?curid=1546515", "title": "Antonín Möser", "text": "Antonín Möser\n\nAntonín Möser (též \"Antonín Bartoloměj Moeser\", či \"Antonius Mösser\", křtěn 20. února 1693, Žandov u České Lípy – 25. února 1742, Drážďany) byl virtuózní český fagotista, v letech 1724–1728 byl hudebníkem pražské šlechtické kapely hraběte Václava z Morzinu. \n\nAntonín Bartoloměj Möser se narodil v severočeském Žandově před 20. únorem 1693, což je datum jeho křtu v žandovském kostele svatého Bartoloměje. Jeho otec Jan František Möser byl tamním učitelem a městským písařem. V roce 1702 se mu pro syna Antonína podařilo získat propuštění z poddanství od majitelky panství Anny Ludmily z Wallbrunnu, zřejmě za účelem studia, to však není doloženo. \n\nDalší zmínka o něm je až z ledna roku 1721, kdy se na Malé Straně v Praze žení s Annou Marií Götzovou, dcerou měšťana Františka Götze. Od něho jako věno získal dům v dnešní Zámecké ulici č. p. 201 (jen několik desítek metrů vzdáleného od Morzinského paláce) a měšťanské právo na Malé Straně. Manželům Möserovým se v letech 1721–1735 narodilo celkem jedenáct dětí a všechny byly pokřtěny v malostranské farnosti u sv. Václava. Zajímavostí je, že mezi účastníky křtů i mezi kmotry byli příslušníci vysoké zemské šlechty (Marie Adléta Thunová, hraběnka Amálie z Trauttmansdorffu, hrabata Pavel Novohradský z Kolovrat, či Adolf z Kounic nebo Josefa z Morzinu, dcera Möserova chlebodárce). \n\nZ účetnictví hraběte Morina také vyplývá, že si hrabě Morzin fagotisty Antonína Mösera dle výši platu cenil velmi vysoko. Se svým ročním platem 300 zlatých byl po kapelníkovi Melchioru Hlavovi druhým nejlépe placeným členem malostranské kapely. To svědčí o tom, že byl Möser zřejmě výjimečný hudebník. Svědčí o tom také další skutečnost, že z dochovaných skladeb kapely je značné množství skladeb právě pro fagot. \n\nKdyž se roce 1726 vrátil Möserův kolega houslista František Jiránek ze studijního pobytu u Antonia Vivaldiho v Benátkách, Möser ho dočasně ubytoval ve svém domě. \n\nZ roku 1727 existuje záznam o Möserově působení v kapele u dvora hraběnky Marie Gabriely Lažanské v Manětíně a také zde učil hře na fagot jistého Gabriela Koubka, hraběcího lokaje.\n\nV roce 1734 bylo v katedrální kapele u sv. Víta nově zřízeno místo pro fagot, na něž byl Möser přijat s ročním platem 70 zlatých, později zvýšeným na 85 zlatých.\n\nZ dalších dochovaných záznamů není jasné, zda Möser i nadále zůstával v hraběcí kapele, ale nasvědčuje tomu několik indicií. Například i to, že jiné srovnatelné zaměstnání si našel teprve po smrti hraběte v roce 1737. Účinkoval například v kapele při návštěvě saského kurfiřta a polského krále Augusta III. při jeho pražském pobytu v létě 1737 a o dva roky později byl Möser zaměstnán (společně s houslistou Františkem Jiránkem, a snad také violoncellistou Janem Kašparem Potzem (Dlabačž) jako fagotista ve dvorní kapele u téhož panovníka v Drážďanech, což potvrzuje jeho mimořádné kvality hudebníka. \n\nAni o dalším osudu Antonína Mösera v Drážďanech nemáme více informací. Zemřel zde 25. února 1742 a byl pohřben na tamním katolickém hřbitově.\n\n"}
{"id": "1546516", "url": "https://cs.wikipedia.org/wiki?curid=1546516", "title": "Eparchie alapajevská", "text": "Eparchie alapajevská\n\nEparchie Alapajevsk je eparchie ruské pravoslavné církve nacházející se v Rusku.\n\nZahrnuje všechny farnosti v administrativních hranicích obvodů sverdlovské oblasti Irbit, Machnjovo, Alapajevsk, měst Alapajevsk, Irbit, městských okruhů Arťomovskij a rajónů Rež, Tavda, Turinsk, Bajkalovo, Turinskaja Sloboda, Tabory.\n\nEparchiální biskup nese titul \"biskup alapajevský a irbitský\".\n\nByla založena Svatým synodem 28. prosince 2018 oddělením území z eparchie Kamensk a eparchie Jekatěrinburg.\n\nod 2019 Leonid (Soldatov)\n\n"}
{"id": "1546534", "url": "https://cs.wikipedia.org/wiki?curid=1546534", "title": "Imants Kalniņš", "text": "Imants Kalniņš\n\nImants Kalniņš (také znám pod jménem ImKa, * 26. května 1941 Riga) je lotyšský skladatel, kulturní pracovník a politik, člen Saeimy. \n\nKalniņšova tvůrčí tvorba sahá od klasické tvorby po rockovou hudbu. Složil celkem šest symfonií, několik oper (včetně první rockové opery v SSSR), tři oratoria, pět kantát a asi 60 sborových písní. Věnuje se také komponování filmové a divadelní hudby. Jeho „Čtvrtá symfonie“ (1973) byla zanesena do lotyšského kulturního kánonu. Známé jsou také jeho rockové písně (asi 400), včetně oficiální hymny města Liepāja – <nowiki>\"</nowiki>Pilsētā, kurā piedzimst vējš<nowiki>\"</nowiki> (Ve městě, kde se narodil vítr). \n\nImants Kalniņš se narodil 26. května 1941 v Rize, do rodiny pracovníka VEF (Státní elektrotechnická fabrika) a pracovnice telefonní ústředny. Jeho starší bratr je spisovatel Viktors Kalniņš (* 1939), známý pod pseudonymem Viks. Během války žila jeho rodina ve městě Dikļi, v Dundaze a Vitrupe, poté se vrátili do Rigy. Již na základní škole v Rize se naučil hrát na klavír. V roce 1956 nastoupil na obor dirigování na Střední hudební škole Jāzepse Mediņše, poté se přesunul na oddělení hudební teorie. V letech 1960–1964 studoval na Státní lotyšské konzervatoři pod vedením Adolfa Skulteho. Během studií začal psát divadelní hudbu, složil také koncert pro violoncello, pro klavír a první symfonii. \n\nOd roku 1964 působil Imants Kalniņš jako přednášející na Střední hudební škole Emmelise Melngailise v Liepāje. Fascinovaly ho \"Beatles\" . V roce 1966 byl přijat do Svazu skladatelů LSSR a složil „Říjnové oratorium“ (1967). V roce 1967 napsal hudbu pro film „ Elpojiet dziļi “, který získal velkou popularitu, i když samotný film nebyl schválen sovětskými úřady. Poté působil v Hudebně-dramatickém divadle v Liepaje (1967–1974) a v roce 1969 založil v Liepaje skupinu 2xBBM, která byla po koncertě v Ogre na podzim roku 1970 zakázána. Během této doby napsal rockovou operu „Ei, jūs tur“ a několik dalších rockových písní. V roce 1973 vzniká oratorium s názvem “Dzejnieks un nāra”, které společně se 4. symfonií bylo vytvořeno na základě jeho vztahu s americkým básníkem a spisovatelem Kellym Cherry. \n\nPo střetech s úřady roku 1974 opustil Kalniņš svou práci v liepajském divadle a přestěhoval se zpět do Rigy, kde v roce 1975 složil mimo jiné operu \"Spēlēju, dancoju\" a \"Ifigēnija Aulīdā\" nebo \"Rīta cēliens\". Na začátku perestrojky v roce 1985 mu byl udělen čestný titul lidového umělce lotyšského SSR, což mu následně umožnilo založení vokálně instrumentální skupiny „Turaidas Roze“. V prosinci 1986 se stal předsedou představenstva Lotyšské hudební společnosti SSR. \n\nV dobách obrození se aktivně zapojil do společenských záležitostí a v roce 1988 se připojil k Lotyšskému hnutí za národní nezávislost (LNNK). Zúčastnil se 1. sjezdu Lotyšské lidové fronty. V roce 1989 byl zařazen do seznamu inteligence, který měl být izolován. \n\nV roce 2012 na základě překladu Koránu do lotyštiny přijal islám. V lednu 2013 zveřejnil otevřený dopis, v němž kritizoval Evropskou unii a chválil naopak vůdce Ruska a Běloruska, Putina a Lukašenka.\n"}
{"id": "1546536", "url": "https://cs.wikipedia.org/wiki?curid=1546536", "title": "1892 ve fotografii", "text": "1892 ve fotografii\n\nTento článek obsahuje významné fotografické události v roce 1892.\n\n\n\n\n"}
{"id": "1546540", "url": "https://cs.wikipedia.org/wiki?curid=1546540", "title": "Smrtelné stroje", "text": "Smrtelné stroje\n\nSmrtelné stroje (v anglickém originále Mortal Engines) je první díl \"Kroniky hladového města\" od anglického spisovatele Philip Reeve.\n\nOd té doby knihy vydala celá řada dalších vydavatelství po celém světě. První knihou pro starší byla publikace \"Smrtelné stroje\", za niž získal cenu Nestlé Smarties Book Prize a ALA Notable Books for Children.\n\nPodle knihy byl v roce 2018 natočen stejnojmenný film Smrtelné stroje.\n\n\n"}
{"id": "1546541", "url": "https://cs.wikipedia.org/wiki?curid=1546541", "title": "Sandra Kalniete", "text": "Sandra Kalniete\n\nSandra Kalniete (* 22. prosince 1952) je lotyšská politička, kunsthistorička, spisovatelka a diplomatka. Místopředsedkyně správní rady Latvijas Tautas fronte (1988, Lotyšská lidová fronta), lotyšská velvyslankyně při OSN (1993–1995) a ve Francii (1997–2002), lotyšská ministryně zahraničí (2002–2004), poslankyně Evropského parlamentu (od roku 2009). \n\nNarodila se 22. prosince 1952 ve vesnici Togur v Tomské oblasti do rodiny deportovaných Lotyšů Ligity a Aivarse. Matka Ligita, roz. Dreifelde (1926–2006), byla deportována na Sibiř 14. června 1941 společně se svou matkou a otcem. V roce 1948 se vrátila do Lotyšska, ale v roce 1949 byla zatčena a poslána zpět. Otec Aivars (* 1931) byl se svou matkou deportován 25. března 1949. \n\n30. května 1957 se čtyřletá Sandra Kalniete vrátila se svými rodiči do Lotyšska. Základní a střední školu navštěvovala v Rize (1960–1971). Dálkově studovala na katedře Dějin umění a teorie na Lotyšské umělecké akademii (1975–1981). Poté pracovala jako švadlena v salonu \"Baltijas modes\" (Baltská móda) při výrobním svazu „Daile” (1981–1982). V roce 1983 se stala referentkou Svazu umělců Lotyšské SSR, poté byla výkonnou tajemnicí jeho představenstva (1987–1990). Působila také jako tajemnice v nakladatelství Liesma (1985–1987). \n\nV roce 1988 vstoupila S. Kalniete do politického hnutí Latvijas Tautas fronte, které hrálo významnou roli v procesu obnovení lotyšské nezávislosti, a stala se místopředsedkyní představenstva. Pracovala jako vedoucí protokolu na Ministerstvu zahraničních věcí Lotyšské republiky (1990–1993). Byla náměstkyní ministra zahraničí ve vládě Ivarse Godmanise a později první tajemicí na lotyšském velvyslanectví ve Spojeném království. Absolvovala kurzy na Institutu mezinárodních vztahů University of Leeds (1992). Od roku 1993 do roku 1995 byla mimořádným a zplnomocněným velvyslancem Lotyšska v OSN a UNESCO v Ženevě. Navštěvovala kurzy Institutu mezinárodních vztahů na Ženevské univerzitě (1995). \n\nOd roku 1997 do roku 2002 byla lotyšskou velvyslankyní ve Francii. Od listopadu 2002 do března 2004 byla ministryní zahraničí ve vládě Einarse Repšeho. V listopadu 2006 byla zvolena poslankyní lotyšského parlamentu Saeima. Po volbách do Evropského parlamentu 2009 se stala europoslankyní, opětovně byla zvolena ve volbách do Evropského parlamentu 2014. Ve volbách do Evropského parlamentu v roce 2019 byla Kalnieteová znovu zvolena do Evropského parlamentu za stranu Jaunā Vienotība. Kalniete byla zvolena místopředsedkyní Evropské lidové strany.\n\nSandra Kalniete obdržela několik lotyšských i zahraničních ocenění, včetně nejvyššího lotyšského vyznamenání Řád tří hvězd (1995) a francouzského Řádu čestné legie (2001).\n\nVe své knize \"Ar balles kurpēm Sibīrijas sniegos\" (2001, V plesových střevíčkách sibiřským sněhem) sepsala Kalniete příběh svých rodičů vyhnaných Sibiř. Popsala osudy své rodiny, ale zároveň osudy celého lotyšského národa, jelikož v Lotyšsku neexistuje žádná rodina, která by netrpěla stalinistickými represemi či vyhnanstvím. Jedná se o nejvíce překládané lotyšské literární dílo od získání nezávislosti – kniha vyšla např. ve Francii, Německu, Itálii, Švédsku a České republice (2005, přeložil Michal Škrabal, vydal Lubor Kasal).\n"}
{"id": "1546542", "url": "https://cs.wikipedia.org/wiki?curid=1546542", "title": "Saul Jicchak Kaempf", "text": "Saul Jicchak Kaempf\n\nSaul Jicchak Kaempf, přepisováno též jako Saul Isaac Kämpf nebo v různých variantách, (6. května 1818 Poznaňské velkovévodství – 16. října 1892 Praha) byl pražský rabín, zastánce haskaly a profesor semitistiky na Pražské německé univerzitě.\n\nNarodil se v rodině talmudského učence Aarona Jacoba Kaempfa. Ve studiu Talmudu pokračoval i v Berlíně, kde absolvoval gymnázium. V roce 1836 se vrátil do svého rodiště, kde se stal žákem vynikajícího halachisty Akivy Egera. O čtyři roky později odjel do Halle, aby vystudoval filozofii a filologii na tamější univerzitě. V roce 1844 získal titul Ph.D. a rabínský diplom.\n\nV roce 1846 byl na podnět hlavního představitele učené haskaly v Praze, jímž byl v té době Moses Israel Landau, osloven „Spolkem pro reformovanou bohoslužbu“ (\"Verein für geregelten Gottesdients Israeliten\"), aby převzal funkci kazatele-rabína v první reformované pražské židovské kongregaci, která působila v budově Staré školy, na jejímž místě dnes stojí tzv. Španělská synagoga. Kaempf výzvu přijal a stal se neméně váženým nástupcem svého předchůdce Michaela Sachse. \"V lednu 1846 pronáší S. I. Kaempf ve Staré škole svou nástupní řeč a na tomto místě působí až do roku 1868. Dožívá se ještě stavby nového templu v pseudomaurském slohu a umírá v Praze roku 1898 jako obecně vážený vědec, který dosáhl postupně docentury a profesury semitistiky na Pražské univerzitě.\"\n\nKaempf byl co se týče literární činnosti velice plodný. Důležitá část spisů se týká jeho kazatelsko-rabínské činnosti. Jedná se o různá kázání, ale též vydání známého hebrejsko-německého siduru \"Sichat Jicchat\", jenž byl přeložen do hebrejsko-české varianty Moricem Krausem.\n\nPokoušel se také o vlastní literárně-uměleckou tvorbu. V roce 1859 byla v Praze vydána jeho práce s názvem „Sulejmán. Dramatická báseň o pěti dílech“ (\"Sulejman. Dramatisches Gedicht in fünf Abtheilungen\").\n\nCo se týče vědecké činnosti, zaměřoval se především na zpracování orientální literatury včetně překladů do němčiny. I když zvláštní pozornost věnoval hebrejské poezii muslimského Španělska, neunikly mu ani starší texty epigrafického charakteru, mezi něž patří nápis na Méšově stéle nebo na sarkofágu fénického krále Ešmunazara II. Tyto nápisy souvisely též s jeho vědeckým zájmem o starozákonní biblistiku.\n\n"}
{"id": "1546544", "url": "https://cs.wikipedia.org/wiki?curid=1546544", "title": "1891 ve fotografii", "text": "1891 ve fotografii\n\nTento článek obsahuje významné fotografické události v roce 1891.\n\n\n\n"}
{"id": "1546552", "url": "https://cs.wikipedia.org/wiki?curid=1546552", "title": "Ľuboš Čikel", "text": "Ľuboš Čikel\n\nĽuboš Čikel (* 4. prosince 1975 Trenčín) je bývalý slovenský zápasník-volnostylař, který od roku 2003 reprezentoval Rakousko.\n\nPochází ze sportovní rodiny. Je vnunek známéno slovenského sportovce a sportovního funkcionáře Dušana Čikela. Zápasení se věnoval od 10 let v rodném Trenčíně. Připravoval se pod vedením Petera Hirjaka. Ve slovenské volnystylařské reprezentaci se pohyboval od roku 1997 ve váze do 58 kg. Od roku 1999 však v reprezentaci dostával přednost mladší Andrej Fašánek, se kterým v roce 2000 prohrál nominaci na olympijské hry v Sydney. Od roku 2002 pro něho neměli v armádním sportovním středisku Dukla volnou tabulku. Ukončil sportovní kariéru a odjel pracovat do Rakouska. Při práci v automobilce navštěvoval místní zápasnický klub. Brzy ho s nabídkou na reprezentaci oslovili rakouští sportovní funkcionáři a ze Slovenska mu přivedli i osobního trenéra Milana Revického. Rakouské občanství obrdržel v roce 2003. V září téhož roku se devátým místem na mistrovství světa v New Yorku ve váze do 60 kg kvalifikoval na olympijské hry v Athénách v roce 2004. V Athénách byl nalosován do čtyřčlenné skupiny a úvodní zápas s jižním Korejcem Čong Jong-ho prohrál těsně 3:4 na technické body. Ve druhém kole skupiny porazil těsně 6:5 Uzbeka Damira Zacharutdinova, ale rozhodující zápas o postup ze skupiny prohrál s Japoncem Kendžim Inouem před časovým limitem na technickou převahu. V roce 2008 se na olympijské hry v Pekingu nekvalifikoval. Sportovní kariéru ukončil v roce 2010. Věnuje se trenérské práci v rakouském Salzburgu.\n\n"}
{"id": "1546554", "url": "https://cs.wikipedia.org/wiki?curid=1546554", "title": "Houston Film Critics Society Awards 2019", "text": "Houston Film Critics Society Awards 2019\n\n13. ročník předávání cen organizace Houston Film Critics Society se konal dne 2. ledna 2020. Nominace byly oznámeny 16. prosince 2019.\n\nTučně jsou označeni vítězové.\n\nParazit\n\n\nPon Džun-ho – \"Parazit\"\n\n\nRian Johnson – \"Na nože\"\n\n\nAdam Driver jako Charlie Barber – \"Manželská historie\"\n\n\nRenée Zellweger jako Judy Garland – \"Judy\"\n\n\nBrad Pitt jako Cliff Booth – \"Tenkrát v Hollywoodu\"\n\n\nZhao Shuzhen jako Nai Nai – \"The Farewell\"\n\n\nApollo 11\n\n\n\"Parazit\" (Jižní Korea)\n\n\n\nRoger Deakins – \"1917\"\n\n\nThomas Newman – \"1917\"\n\n\n„Glasgow (No Place Like Home)“ – \"Wild Rose\"\n\n\n\"1917\"\n\n\n\"Tenkrát v Hollywoodu\"\n\n\n\"John Wick 3\"\n\n\n\"Bull\"\n\n"}
{"id": "1546556", "url": "https://cs.wikipedia.org/wiki?curid=1546556", "title": "Turistická značená trasa 7592", "text": "Turistická značená trasa 7592\n\nTrasa má svůj počátek u vlakové zastávky v Laštovičkách a to bez návaznosti na žádnou další turistickou trasu. Vede nejprve po asfaltové komunikaci severozápadním směrem k silnici I/37, která železniční trať Havlíčkův Brod - Kúty překonává po nedalekém mostě, přičemž přechází Sucký potok. Silnici kříží přičemž mění směr na jihozápadní a vstupuje do lesa po zpevněné lesní cestě. Asi po sto metrech přechází na méně kvalitní lesní cestu, mění směr na jižní a vede na koncové rozcestí s červeně značenou trasou 0526 spojující Nové Město na Moravě s Bystřicí nad Pernštejnem.\n"}
{"id": "1546558", "url": "https://cs.wikipedia.org/wiki?curid=1546558", "title": "TDK", "text": "TDK\n\nTDK Corporation (japonsky TDK株式会社) je japonská společnost zaměřená na výrobu elektrotechniky. TDK je zkratkou původního názvu „Tokyo Denki Kagaku Kōgyō“ (Tokijský elektrický a chemický průmysl).\n\nFirma byla založena v Tokiu v roce 1935 a stala se prvním světovým producentem feritových magnetů. V roce 1952 začala vyrábět magnetické pásky, v roce 1966 audiokazety a v roce 2004 disky Blu-ray. \n\nV roce 1965 otevřela firma pobočku v New Yorku a v roce 1970 první evropskou pobočku ve Frankfurtu nad Mohanem.\n\nTDK patří mezi společnosti, podle nichž se určuje burzovní index Nikkei 225. Společnost je sponzorem mistrovství světa v atletice a v letech 1983 až 1991 sponzorovala nizozemský fotbalový klub AFC Ajax. Ve městě Nikaho bylo otevřeno firemní muzeum.\n\n"}
{"id": "1546561", "url": "https://cs.wikipedia.org/wiki?curid=1546561", "title": "Anglická reformace", "text": "Anglická reformace\n\nAnglická reformace byla série událostí v Anglii 16. století, díky které Anglie přestala uznávat autoritu římského papeže a římskokatolické církve. Tyto události byly částečně spojeny s širším procesem evropské protestantské reformace, tedy s náboženským a politickým hnutím, které proměnilo praktikování křesťanství v západní a střední Evropě (zejm. v Německu, Švýcarsku, později též v Nizozemsku a Skandinávii). K obecnějším příčinám patří koroze feudalismu a vzestup nacionalismu. Svou roli sehrál také vynález knihtisku a s ním spjatá větší dostupnost a čtenost Bible (a dalších knih). Přestože je anglická reformace spojena s konkrétními, především politickými peripetiemi 16. století, myšlenkově má hlubší kořeny, ty jsou hledány ponejvíce u myslitele 14. století Johna Wycliffa, který vystupoval proti moci církve, odpustkům a důsledně vycházel z Bible, jež pro něj byla jedinou autoritou. Odmítal rovněž hospodářskou a vůbec světskou moc církve, přemíru a pompéznost obřadů apod. Někdy se kořeny protestantské tradice v Anglii hledají již u Wycliffova předchůdce, františkána Williama Ockhama, který kritizoval bohatství a moc církve a přiklonil se ke stanovisku císaře, že papež mu má být podřízen. Politickou realitou se však anglická reformace začala stávat až díky krokům anglického krále Jindřicha VIII. Ten žádal papeže o zrušení svého manželství (prvně roku 1527) a nebylo mu vyhověno. Jindřich následně začal pracovat na tom, aby moc papeže v Anglii zlomil. Klíčovou byla série aktů anglického parlamentu mezi lety 1532 a 1534. Mezi nimi byl i Zákon o nadřazenosti z roku 1534, který prohlásil, že král Jindřich je „nejvyšší hlavou anglické církve na zemi“. Tento titul odvrhla Marie I. v roce 1553, která chtěla autoritu papežství v Anglii obnovit, avšak Alžběta I. znovu potvrdila královskou nadvládu nad církví v roce 1559, byť přijala titul nový - \"nejvyšší guvernér anglické církve\". Král se stal konečnou autoritou v teologických i právních otázkách, papežství bylo zbaveno vlivu na jmenování biskupů a církevní daň přestala být placena do Říma, ale náležela nově anglické koruně. Teologie a liturgie anglické církve se za vlády Jindřichova syna Eduarda VI. stala značně protestantskou, z velké části podle linie stanovené arcibiskupem Thomasem Cranmerem. Alžběta později protestantskou linii zmírnila. O tyto otázky se pak vedly tvrdé spory, nezřídka krvavé. Do jisté míry stály i za anglickou občanskou válkou, nebo též za sesazením posledního katolického monarchy Anglie Jakuba II. Stuarta při tzv. Slavné revoluci r. 1688. Po ní se ustavila anglikánská církev jako státní církev, a tou je do značné míry dosud. Od slavné revoluce bylo praktikování katolictví v Anglii nezákonné, a to až do roku 1829, do přijetí tzv. \"Roman Catholic Relief Act\". Jiné protestantské skupiny neuznávající autoritu anglikánské církve byly legální, těmto protestantům se říkalo \"Nonconformists\". Anglická reformace mj. zabránila integraci historických zemí na Britských ostrovech, neboť Irsko zůstalo katolické a ve Skotsku se prosadila kalvinistická Skotská církev. Tyto rozdíly věroučné se v moderní éře přetavily v separátní nacionalismy. V Irsku to nakonec vedlo k plnému odtržení od Británie.\n"}
{"id": "1546562", "url": "https://cs.wikipedia.org/wiki?curid=1546562", "title": "Independent Spirit Awards 2019", "text": "Independent Spirit Awards 2019\n\n35. ročník udílení Independent Spirit Awards se bude konat 8 . února 2020 v Santa Monice v Kalifornii. Ceremoniál bude vysílat americká televizní stanice IFC. Nominace byly vyhlášeny herečkami Zazie Beetz a Natashou Lyonne dne 21. listopadu 2019.\n"}
{"id": "1546563", "url": "https://cs.wikipedia.org/wiki?curid=1546563", "title": "Samsung Galaxy Note II", "text": "Samsung Galaxy Note II\n\nSamsung Galaxy Note II je phablet vyvinutý společností Samsung Electronics. Samsung Galaxy Note II byl představen 29. srpna 2012 a uvedený na trh v říjnu 2012 a je nástupcem telefonu Samsung Galaxy Note, obsahuje vylepšené funkce stylusu, větší obrazovku s úhlopříčkou 5,5 palce (140 mm) a aktualizovaný design hardwaru a krytu založený na Samsung Galaxy S III.\n\n"}
{"id": "1546572", "url": "https://cs.wikipedia.org/wiki?curid=1546572", "title": "Johann Georg Schmitz", "text": "Johann Georg Schmitz\n\nJohann Georg Schmitz von Schmetzen (též \"Jan Jiří Schmitz\" či \"Ján Juraj Schmitz\"; 1765, Kežmarok – 26. října 1825, Bílsko) byl evangelický duchovní, pedagog, náboženský spisovatel a církevní hodnostář.\nPo ordinaci 1. května 1789 působil jako evangelický farář ve Veľké Lomnici; roku 1801 se stal seniorem Podtatranského seniorátu. Roku 1807 byl povolán na místo pastora do Bílska a ještě téhož roku se stal slezským seniorem. Od roku 1810 do smrti zastával úřad moravskoslezského superintendenta evangelické církve v Rakousku.\n\nJe autorem německých náboženských spisů (zejména kázání) a světské i duchovní lyriky.\n\n"}
{"id": "1546585", "url": "https://cs.wikipedia.org/wiki?curid=1546585", "title": "Vršovická sokolovna", "text": "Vršovická sokolovna\n\nVršovická sokolovna je rozlehlá budova na Vršovickém náměstí v Praze. Byla postavena v letech 1930 až 1933 a kromě tělocvičen, šaten, kluboven a provozních místností v ní byl i hudební sál. Od roku 1990 tu svoje aktivity opět provozuje tělovýchovná jednota Sokol Praha Vršovice.\n\nSnahu vršovického Sokola o vybudování vlastní tělocvičny se podařilo realizovat počátkem 30. let 20. století. V roce 1923 bylo získáno místo v tehdejším centru Vršovic mezi kostelem sv. Mikuláše, fotbalovým stadiónem Bohemians a vznikající novostavbou Husova sboru. Z nabídek byl vybrán projekt Aloise Dryáka a Jaroslava Polívky, dopracovaný za vedení Bohumila Hübschmanna. Základní kámen byl položen v květnu 1930 a v prosinci 1933 byla stavba dokončena.\n\nBudova, kterou tvoří tři trakty, je postavena v poměrně svažitém terénu. Má dvě podzemní a čtyři nadzemní patra, více schodišť umožňuje přístup různými vchody. Hlavní vchod s vestibulem je z Vršovického náměstí, široký čelní portál byl původně obložený travertinem. Kromě tří tělocvičných sálů, šaten a sprch, kluboven a provozních místností byl původně v budově i hudební sál, pokoje pro ubytování hostů (tzv. Sokolský domov v horních dvou patrech) a také byt sokolníka. V prvním patře byla kavárna s terasami, na východní straně restaurace s předzahrádkou.\n\n"}
{"id": "1546586", "url": "https://cs.wikipedia.org/wiki?curid=1546586", "title": "Nikola Kokyová", "text": "Nikola Kokyová\n\nNikola Kokyová (* 13. dubna 1999 Kolín) je vítězkou národní soutěže krásy Miss České republiky.\n\nKokyová se od útlého věku věnovala tanci. 8 let závodně tančila latinskoamerické tance v Akademii tanečního umění a sportu Duende pod vedením profesionálního tanečníka, choreografa a trenéra sportovních tanečních párů Eduarda Zubáka. K jejím zálibám patřila také hra na flétnu, břišní tance a atletika.\n\nNikola Kokyová vystudovala Hotelovou školu v Poděbradech. V současnosti studuje obor ekonomika a provoz podniku na univerzitě Pardubice. Kokyovou v blízké době čeká i postgraduální studium European Institute of Business and Public Education.\n\nKokyová žije v Kolíně. Matka je zdravotní sestra v oblastní nemocnici Kolín. Otec Cyril Koky je bývalým vojákem z povolání, posledních 15 let pracuje na Krajském úřadě Středočeského kraje. Působí také v politice, v roce 2020 bude kandidovat do Senátu za Českou pirátskou stranu. Starší bratr Kokyové studuje práva na Masarykově univerzitě v Brně.\n\nPři studiu Nikola Kokyová pracovala tři roky jako redaktorka v regionální televizi Kolín. Následně pracovala pro portál Svoboda nebo jako průvodkyně pro cestovní kancelář. V rámci této práce Nikola pracovala ve Španělsku a Itálii.\n\nSvoji kariéru modelky zahájila Kokyová v 15 letech regionální soutěží krásy Miss Kolínska, kde získala titul I. Vicemiss. V roce 2019 vyhrála národní soutěž krásy Miss České republiky. Výhrou byl osobní automobil, postup na mezinárodní soutěž krásy a postgraduální studium na European Institute.\n\n"}
{"id": "1546588", "url": "https://cs.wikipedia.org/wiki?curid=1546588", "title": "Fázor", "text": "Fázor\n\nFázor je ve fyzice a inženýrství komplexní číslo reprezentující harmonickou funkci, jejíž amplituda (\"A\"), úhlová frekvence (\"ω\") a počáteční fáze (\"θ\") jsou časově invariantní. Fázor má souvislost s obecnějším konceptem zvaným analytická reprezentace, která rozkládá sinusoidu na součin komplexní konstanty s členem, který zapouzdřuje závislost na frekvenci a čase. Komplexní konstanta, které zapouzdřuje závislost na amplitudě a fázi, se nazývá fázor (vzniklý univerbizací ze spojení fázový vektor), komplexní amplituda, a (ve starších textech) sinor nebo dokonce complexor.\n\nV elektrických obvodech často pracujeme s více sinusovými průběhy, které mají stejnou frekvenci, ale různé amplitudy a fáze. V analytické reprezentaci se liší pouze svou komplexní amplitudou (fázorem). Lineární kombinaci takových funkcí lze rozložit na součin lineárních kombinací fázorů (známý jako fázorová aritmetika) a člen závislý na čase či frekvenci, který mají všechny společné.\n\nPůvod termínu fázor správně naznačuje, že grafické znázornění operací s vektory lze použít také pro fázory. Důležitou přídavnou vlastností fázorové transformace je, že derivace a integrace sinusových signálů (s konstantní amplitudou, periodou a fází) odpovídá jednoduchým algebraickým operacím na fázorech; fázorová transformace tedy umožňuje analýzu (výpočet) střídavého ustáleného stavu RLC obvodů řešením jednoduchých algebraických rovnic (avšak s komplexními koeficienty) ve fázorové doméně místo řešení diferenciálních rovnic (s reálnými koeficienty) v časové doméně. Autorem fázorové transformace je Charles Proteus Steinmetz, který byl na konci 19. století zaměstnán ve firmě General Electric.\n\nPokud si odmyslíme určité matematické detaily, můžeme fázorovou transformaci považovat za určitý případ Laplaceovy transformace, kterou lze navíc použít pro (simultální) odvození tranzientní odezvy RLC obvodu. Laplaceovu transformaci je však matematicky obtížnější aplikovat, a toto větší úsilí může být zbytečné, pokud požadujme pouze analýzu v ustáleném stavu.\n\nPodle Eulerova vzorce lze sinusový průběh matematicky reprezentovat jako součet dvou komplexních funkcí:\n\nnebo jako reálnou část jedné z funkcí:\n\nFunkci formula_3 nazýváme \"analytickou reprezentací\" funkce formula_4. Obrázek 2 ji zobrazuje jako otáčející se vektor v komplexní rovině. Někdy se označení \"fázor\" používá pro celou funkci, jako to děláme v další části. Ale termín \"fázor\" obvykle naznačuje pouze statický vektor formula_5. Ještě kompaktnější reprezentací \"fázoru\" je úhlová notace: formula_6. Viz také vektorová notace.\n\nVýsledkem násobení fázoru  formula_7 komplexní konstantou  formula_8  je fázor. Dojde pouze ke změně amplitudy a fáze podkladových sinusoid:\n\nV elektronice formula_8  reprezentuje impedanci, která je nezávislá na čase. Nejde o zkrácenou notaci pro jiný fázor. Násobení fázoru proudu impedancí dává fázor napětí. Ale součin dvou fázorů (nebo druhá mocnina fázoru) reprezentuje součin dvou sinusových průběhů, což je nelineární operace, která produkuje nové frekvenční komponenty. Pomocí fázorové notace můžeme reprezentovat pouze systémy s jednou frekvencí, jako například lineární systém stimulated by sinusoid.\n\nVýsledkem derivace nebo integrálu fázoru podle času je také fázor.{\\mathrm{d} t}(e^{i \\omega t}) = i \\omega e^{i \\omega t}</math>,\n\ncož znamená, že komplexní exponenciální funkce je vlastní funkce operace derivace.\n}} Například:\n\nProto je ve fázorové reprezentaci časová derivace sinusového průběhu reprezentována jednoduše násobením konstantou formula_12.\n\nPodobně integrování fázoru odpovídá jeho násobení hodnotou formula_13. Časově závislý člen formula_14 je nezměněn.\n\nPokud řešíme lineární diferenciální rovnici pomocí fázorové aritmetiky, pouze vytkneme formula_14 ze všech členů rovnice a vložíme jej zpět do výsledku. Uvažujme například následující diferenciální rovnici pro napětí na kondenzátoru v RC obvodu:\n\nJe-li napětí zdroje v tomto obvodu sinusové:\n\nmůžeme dosadit formula_18\n\nkde fázor formula_20 a fázor formula_21 je neznámá hodnota, kterou je potřeba nalézt.\n\nVe zkracené fázorové notaci má diferenciální rovnice tvar\n\nTento vztah musí platit pro každé formula_23, konkrétně pro formula_24, z toho plyne, že\n\nje také okamžitě vidět, že\n\nJejich substitucí do  R1 a  R2, znásobením  R2 hodnotou formula_28  a sečtením obou rovnic dostáváme\n\nŘešením fázoru napětí na kondenzátoru dává\n\nJak jsme viděli, člen, který násobí formula_33 reprezentuje rozdíly amplitudy a fáze formula_34  vhledem k formula_35  a formula_36.\n\nV polárních souřadnicích máme\n\nA odtud\n\nSoučtem několika fázorů je opět fázor, protože součet sinusových průběhů se stejnou frekvencí je opět sinusový průběh se stejnou frekvencí:\nkde\n\nnebo pomocí kosinové věty v komplexní rovině (nebo trigonometrické identity pro rozdíl úhlů):\nkde formula_50.\n\nProtože \"A\" a \"θ\" nezávisí na \"ω\" ani na \"t\", můžeme používat fázorovou notaci. Časovou a frekvenční závislost lze potlačit a znovu vložit do výsledku, pokud v mezikrocích používáme pouze takové operace, které produkují jiný fázor. V úhlové notaci lze operace uvedené výše zapsat jako\n\nNa sčítání lze také pohlížet tak, že provádíme vektorový součet dvou vektorů se souřadnicemi a , jehož výsledkem je vektor se souřadnicemi . (viz animace)\nVe fyzice se tento druh sčítání objevuje, když se dva sinusové průběhy navzájem ruší, konstruktivně nebo destruktivně. Statický vektorový koncept poskytuje jednoduché pochopení otázek jako: „\"Jaký má být fázový rozdíl mezi třemi identickými sinusovými průběhy pro jejich vzájemné dokonalé vyrušení?\"“ Nejjednoduší je si v tomto případě představit tři vektory shodné velikosti a umístit je tak, že každý z nich začíná na konci předchozího a poslední končí na začátku prvního. Výsledkem je zřejmě rovnostranný trojúhelník, takže úhel mezi jednotlivými fázory je 120° ( radiánů) nebo jedna třetina vlnové délky . Fázový rozdíl mezi vlnami tedy musí být také 120°, jako v případě trojfázové soustavy.\n\nTato úvaha ukazuje, že řešením je\n\nV příkladu se třemi vlnami byl fázový rozdíl mezi první a poslední vlnou 240 stupňů, zatímco pro dvě vlny nastane destruktivní interference pro fázový rozdíl 180 stupňů. V limitním případě musí fázory vytvářet kružnici, aby došlo k destruktivní interferenci, takže první fázor je téměř rovnoběžný s posledním. To znamená, že v případě mnoha zdrojů dojde k destruktivní interferenci, když se první a poslední vlna liší o 360 stupňů, plnou vlnovou délku formula_53. To je důvod, proč se při difrakci na štěrbině objeví minima, když světlo ze vzdálené hrany putuje o plnou vlnovou délku další vzdálenost než světlo z blízké hrany.\n\nKdyž vektor rotuje proti směru hodinových ručiček, jeho konec vykoná jednu úplnou otáčku o 360° nebo 2π radiánů reprezentující jeden úplný cyklus. Pokud by délka jeho se pohybujícího se konce byla přenesena v různých úhlových intervalech v čase do grafu jak je ukázáno výše, sinusový tvar vlny byl vybrán začínající vlevo s nula čas. Pozice na horizontální ose udávají dobu, která uplynula od času nula, \"t\" = 0. Když je vektor orientován vodorovně, reprezentuje úhly 0°, 180° a 360°.\n\nObdobně když vektor směřuje svisle nahoru, reprezentuje kladnou špičkovou hodnotu ( +\"A\" ) pro úhel 90° nebo , a zápornou špičkovou hodnotu ( −\"A\" ) pro úhel 270° nebo . Pak časová osa tvaru vlny reprezentuje úhel buď ve stupních nebo v radiánech o kolik se fázor pohl. Takže můžeme říct, že fázor reprezentuje sníženou hodnotu napětí nebo proudu otáčejícího se vektoru, který je „zmrazený“ v nějakém časovém okamžiku  \"t\" . V našem příkladu výše je to úhel 30°.\n\nNěkdy, když analyzujeme střídající se tvary vln můžeme potřebovat znát pozici fázoru reprezentující proměnnou velikost v nějakém časovém okamžiku, zvláště když chceme porovnávat dva různé tvary vln na stejné ose. Například napětí a proud. V případě výše jsme předpokládali, že průběh začíná v čase \"t\" = 0 s odpovídajícím fázovým úhlem buď ve stupních nebo v radiánech.\n\nPokud však druhý tvar vlny začíná vlevo nebo vpravo od tohoto nulového bodu, nebo jestliže chceme reprezentovat ve fázorové notaci vztah mezi dvěma tvary vln, pak budeme potřebovat vzít v úvahu tento fázový rozdíl, tvaru vlny. Uvažujme diagram níže z předchozího tutoriálu o fázovém rozdílu.\n\nS pomocí fázorů lze pro řešení střídavých obvodů používat techniky pro řešení stejnosměrných obvodů. Přitom lze používat následující základní zákony:\n\n\nS těmito zákony můžeme aplikovat techniky analýzy rezistivních obvodů a fázory analyzovat jednofrekvenční střídavé obvody obsahující rezistory, kondenzátory a cívky. Díky principu superpozice lze analyzovat i lineární střídavé obvody s několika frekvencemi nebo střídavé obvody s různými tvary vln pro zjištění napětí a proudů pomocí transformací různých tvarů vln na sinusové (harmonické) vlnové komponenty s magnitudou a fází místo analyzování každé frekvence samostatně.\n\nPři analýze trojfázových střídavých výkonových systémů obvykle definujeme sadu fázorů jako trojici komplexních kořenů kubické rovnice, graficky reprezentovaných pomocí jednotkových průběhů s úhly 0, 120 a 240 stupňů. Reprezentací hodnot ve vícefázových střídavých obvodech pomocí fázorů lze vyvážený obvody zjednodušit a nevyvážené obvody lze považovat za algebraickou kombinaci symetrických komponent. Tento přístup značně zjednodušuje práci při výpočtech úbytků napětí, toků výkonu a zkratových proudů. V kontextu analýzy výkonových systémů je fázový úhel často zadaný ve stupních a magnitudy v kvadratický průměr hodnota místo špičková amplituda.\n\nTechnika synchrofázorů používá digitální nástroje pro měření fázorů reprezentujících přenos systém napětí v rozšířené body v přenosové síti. Rozdíly mezi fázory indikují tok výkonu a stabilitu systému.\n\nRotace rámcového obrázku pomocí fázoru je výkonným nástrojem pro porozumění analogovým modulacím jako například amplitudové modulaci (a jejím variantám\n) a frekvenční modulaci.\n\nformula_54, kde na člen ve složených závorkách pohlížíme jako na otáčející se vektor v komplexní rovině.\n\nVelikost fázoru je formula_55, rotuje proti směru hodinových ručiček rychlostí formula_56 otáček za sekundu a v čase formula_57 má úhel formula_58 vzhledem ke kladné reálné ose. \n\nTvar vlny formula_59 můžeme pak považovat za projekci tohoto vektoru na reálnou osu.\n\n\n\n\n"}
{"id": "1546592", "url": "https://cs.wikipedia.org/wiki?curid=1546592", "title": "Olga Pallová", "text": "Olga Pallová\n\nOlga Pallová (* 3. prosince 1947 Göstling an der Ybbs, Dolní Rakousy) je bývalá rakouská reprezentantka v alpském lyžování. Za své olympijské vítězství ve sjezdu v roce 1968 byla vyhlášena rakouskou sportovkyní roku.\n\nLyžování trénovala v Hallu spolu s mladší sestrou Lisi Pallovou. Od roku 1967 se účastnila Světového poháru v alpském lyžování, v němž vyhrála tři závody, a v roce 1968 získala malý křišťálový glóbus za sjezd, o který se dělila s Francouzkou Isabelle Mirovou. Na Zimních olympijských hrách 1968 zvítězila ve sjezdu, byla pátá v obřím slalomu a devátá ve slalomu speciál. Také obsadila páté místo v kombinaci, započítávané jako součást mistrovství světa v alpském lyžování. V letech 1968 a 1969 byla mistryní Rakouska ve sjezdu. \n\nPo ukončení závodní kariéry v roce 1970 pracovala jako fyzioterapeutka a v letech 1990–2002 byla místopředsedkyní Rakouského lyžařského svazu. Sportovním funkcionářem byl i její manžel Ernst Scartezzini.\n\n"}
{"id": "1546596", "url": "https://cs.wikipedia.org/wiki?curid=1546596", "title": "1890 ve fotografii", "text": "1890 ve fotografii\n\nTento článek obsahuje významné fotografické události v roce 1890.\n\n\n\n"}
{"id": "1546597", "url": "https://cs.wikipedia.org/wiki?curid=1546597", "title": "Vratimov (nádraží)", "text": "Vratimov (nádraží)\n\nVratimov () je železniční stanice v centrální části města Vratimov v okrese Ostrava-město v Moravskoslezském kraji nedaleko řeky Ostravice. Leží na neelektrizované trati 323, která je od Ostravy-Kunčic dvoukolejná a díle ve směru na Frýdlant nad Ostravicí pokračuje jako jednokolejná.\n\nPrvní stanice byla otevřena 1. ledna 1871 společností Severní dráha císaře Ferdinanda (\"KFNB\") z Ostravy do Frýdlantu nad Ostravicí. Nádraží vzniklo dle typizovaného stavebního předpisu \"KFNB\". Roku 1884 byla k původní stavbě přistavěna prostornější patrová nádražní budova. 1. června 1888 \"KFNB\" dále propojila koncovou trať v Bystřici pod Hostýnem, kam roku 1882 dovedla společnost \"Kroměřížská dráha\" trať z Hulína, a nově dostavěný úsek z Krásna nad Bečvou (dnes součást Valašského Meziříčí) k frýdlantské trati jakožto alternativní spojení Vídně a Krakova, které tolik neohrožovala blízká hranice s Pruskem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná nástupiště, k příchodu k vlakům slouží přechody přes koleje.\n\n"}
{"id": "1546600", "url": "https://cs.wikipedia.org/wiki?curid=1546600", "title": "Zkřížený syndrom", "text": "Zkřížený syndrom\n\nZkřížený syndrom je typ svalové dysbalance, který poprvé definoval profesor Vladimír Janda, jeden z protagonistů Pražské myoskeletální školy. Při svých vyšetřeních postřehl, že velké množství pacientů má při pohledu z boku dvě pomyslné křižující se linie v ramenním a pánevním pletenci. Tyto linie spojují skupiny svalů ochablých a naopak svalů zkrácených a ztuhlých (na přední i zadní části těla).\n\nPoznatek korespondoval s Jandovým předchozím odhalením dvou základních skupin svalů – posturálních a fázických – s jejich specifiky k ochabování (fázické svaly), resp. k tuhnutí (posturální svaly). Dnes je pojem zkřížený syndrom fyzioterapeuty široce uznáván.\n\nVpředu zkrácené flexory šíje - \"m. longissimus cervicis\", \"m. longissimus capitits\", \"m. omohyoideus\", \"m. thyroideus\", \"mm. scaleni\", \"m. sternocleidomastoideus\" a vzadu ztuhlé svaly šíje, krční část \"vzpřimovače trupu\" a \"m. trapezius\"\n\n\nVpředu zkrácené \"prsní svaly\" a vzadu ochablé \"mezilopatkové svaly\"\n\n\nVpředu zkrácené \"prsní svaly\" a vzadu ochablý \"široký sval zádový.\" \n\n\n\nVpředu ochablé \"přímé svaly břišní\" a vzadu zkrácený \"dolní vzpřimovač páteře\"\n\n\nVpředu ochablé \"břišní svaly\" a vzadu napnuté \"svaly stehen /hamstringy/,\" ochablé \"hýždě\", \"lýtkové svaly\" a \"svaly plosky nohy\"\n\n\nZkřížený syndrom vzniká zejména vlivem sedavého stylu života, kdy dochází ve svalovém aparátu k dysbalancím. Tyto zpočátku reverzibilní svalové kontraktury přecházejí do skeletálních struktur resp. do trvalé postury člověka. Příčinou však není jen poloha sama, jde i o ztrátu vnímání fyziologicky správného polohocitu těla, což má vliv na další aktivity jako chůze, stoj, dýchání, trávení, krevní oběh atd. Správná postura je vědomý proces, jemuž se člověk učí od mládí.\n\nPrevence spočívá v zachovávání správné postury při všech činnostech i při relaxaci, v povědomí o funkčních změnách svalstva za nedostatečného pohybu, za nedostatečného bráničního dechu apod. Vhodné jsou protahovací cviky spolu s posilováním ochablých svalových skupin (léčebná tělesná výchova), nácvik polohocitu a sebekorekce pracovní polohy, myoskeletální terapie aj.\n"}
{"id": "1546603", "url": "https://cs.wikipedia.org/wiki?curid=1546603", "title": "Vršovické náměstí", "text": "Vršovické náměstí\n\nVršovické náměstí je prostor v Praze-Vršovicích sousedící s Moskevskou ulicí a obklopený několika pozoruhodnými stavbami. Od západní strany náměstí ve směru hodinových ručiček to jsou kostel sv. Mikuláše a vedlejší fara, v ohybu Moskevské ulice bývalá Občanská záložna, tzv. Rangherka (Vršovický zámeček, někdy i Vršovická radnice), Husův sbor a Vršovická sokolovna.\n\nNáměstí je jižně pod Moskevskou ulicí, u křižovatek Moskevské s ulicemi Sportovní a Rostovská. Mezi těmito křižovatkami a budovou Vršovické sokolovny je nevelký parčík. Parkově upravené je i okolí kostela sv. Mikuláše, svah pod Rangherkou a okolí Husova sboru.\n"}
{"id": "1546605", "url": "https://cs.wikipedia.org/wiki?curid=1546605", "title": "Noémie Merlantová", "text": "Noémie Merlantová\n\nNoémie Merlantová (* 27. listopadu 1988 Paříž) je francouzská herečka.\n\nJe pařížskou rodačkou, ale vyrůstala v Rezé na západě Francie. Od dětství se věnovala tanci, po maturitě cestovala po světě jako modelka a v roce 2008 hrála menší roli v americkém filmu \"Death in Love\". V roce 2011 absolvovala soukromou hereckou školu Cours Florent. O rok později se objevila v televizním seriálu \"Julie Lescautová\" a v roce 2013 byla zařazena do výběru hereckých nadějí Talents Cannes. Za roli radikální islamistky ve filmu \"Le ciel attendra\" byla v roce 2017 nominována na Césara pro nejslibnější herečku a na cenu Académie des Lumières. Hlavní roli ztvárnila v historickém psychologickém dramatu režisérky Céline Sciammaové \"Portrét dívky v plamenech\". Ve filmu z prostředí pařížské bohémy \"Curiosa\" hrála spisovatelku Marie de Régnier.\n\nVěnuje se také zpěvu, v roce 2016 vydala ve spolupráci se skladatelkou Kat May debutový singl „Fate“. Režírovala krátkometrážní film \"Je suis#unebiche\".\n\n\n"}
{"id": "1546606", "url": "https://cs.wikipedia.org/wiki?curid=1546606", "title": "1889 ve fotografii", "text": "1889 ve fotografii\n\nTento článek obsahuje významné fotografické události v roce 1889.\n\n\n\n\n"}
{"id": "1546608", "url": "https://cs.wikipedia.org/wiki?curid=1546608", "title": "Kravaře ve Slezsku (nádraží)", "text": "Kravaře ve Slezsku (nádraží)\n\nKravaře ve Slezsku (původně německy \"Deutsch Krawarn\") je železniční stanice v severní části města Kravaře v okrese Opava v Moravskoslezském kraji poblíž řeky Opavy. Leží na neelektrizované jednokolejné trati 317.\n\nStanice byla otevřena 20. října 1895 na trati společnosti Císařsko-královské státní dráhy (\"kkStB\") spojující Opavu s pruským městem Ratiboř (v 50. letech 20. století byly přeshraniční koleje vytrhány). Nově postavené nádraží v Kravařích vzniklo dle typizovaného stavebního vzoru. Dne 28. října 1913 otevřela společnost Královská pruská železniční správa (\"KPEV\") trať vedoucí do Hlučína. Po roce 1918 pak správu přebraly Československé státní dráhy.\n\nNacházejí se zde čtyři úrovňová nástupiště, z toho dvě oboustranná, k příchodu k vlakům slouží přechody přes koleje. Ze stanice odbočuje vlečka Gypstrend Kobeřice.\n\n"}
{"id": "1546611", "url": "https://cs.wikipedia.org/wiki?curid=1546611", "title": "Pochvatec šišákovitý", "text": "Pochvatec šišákovitý\n\nPochvatec šišákovitý (\"Plectranthus scutellarioides\"), zvaný též africká kopřiva nebo koleus, je rostlina z čeledi hluchavkovitých, původem z jihovýchodní Asie a Austrálie. Patří mezi populární pokojové i venkovní okrasné rostliny, pěstované především pro své atraktivně zbarvené listy.\n\nRod \"Plectranthus\" a jemu příbuzné rody patří k taxonomicky problematickým skupinám rostlin, které se jenom obtížně rozlišují a v minulosti byly popisovány pod mnoha synonymy. Linném byl tento druh poprvé popsán jako \"Ocimum scutellarioides\", tedy druh bazalky, následně byl Robertem Brownem přeřazen do rodu \"Plectranthus\", později Benthamem do rodu \"Coleus\" jako \"Coleus scutellarioides\" a o století později, v roce 1975, ještě do rodu \"Solenostemon\". Benthamem v roce 1832 popsaný nový druh \"Coleus blumei\" byl později ztotožněn s druhem \"C. scutellarioides\" jako jeho varieta. Molekulární studie ve 21. století celý rod \"Coleus\" sloučily do rodu \"Plectranthus\".\n\nJe to vytrvalá stálezelená bylina s přímým nebo vystoupavým stonkem, který často může na bázi dřevnatět. Dorůstá výšky 50–75, někdy až 150 cm. Lodyha je více či méně čtverhranná, lodyžní listy lehce masité, vstřícné, řapíkaté, špičatě vejčité, na okrajích pilovité, zubaté nebo jinak členěné. I v přírodním stavu jsou mírně variegované, tento rys však nabývá extrémních forem u kulturně rozmnožovaných jedinců, jejichž listy nabývají široké škály odstínů od zelené přes bílou, krémovou, žlutou, růžovou, červenou až po tmavě fialovou v mnoha různých barevných přechodech a vzorech. Toto zbarvení je způsobeno vlivem nestejnoměrné produkce rostlinných barviv při silném osvětlení, kdy v listech klesá produkce chlorofylu a naopak roste podíl červených a modrých anthokyanů.\n\nKvěty jsou drobné, se zvonkovitým kalichem a modrofialovou dvoupyskatou korunou, jejíž horní pysk zakrývá čtyři dvoubratré tyčinky. Vyrůstají v lichopřeslenech, které dále formují řídký koncový lichoklas. Opylovány jsou hmyzem, plody jsou tvrdky.\n\nPochvatec šišákovitý se přirozeně vyskytuje v Přední a Zadní Indii, v jižní a jihovýchodní Číně, na Malajském poloostrově, na ostrovech Indonésie a na Filipínách, jeho areál zahrnuje také Papuasii a větší část Austrálie. Roste v tropických deštných lesích, na zastíněných březích vodních toků, na hrázích rýžovišť, v křovinách a sekundárních lesích, stejně jako na narušených antropických stanovištích. Preferuje vlhké, ale dobře odvodněné půdy. Celosvětově je pěstován jako okrasná rostlina a mnohde zdomácněl, například ve Střední a Jižní Americe nebo na západě Afriky. \n\nJako takzvaná „barevná“ nebo „africká kopřiva“ je celosvětově oblíben jako okrasná rostlina, atraktivní především pestře zbarvenými listy. Bylo vyšlechtěno množství kultivarů a hybridů, které se liší jak tvarem listu, tak jejich zabarvením a vzorem. Kvetení je méně atraktivní a při pěstování je považováno za nežádoucí, neboť rostlinu vysiluje, proto je obvykle součástí péče jejich včasné odstraňování. Celkově se i v českých podmínkách jedná o nenáročnou, avšak nemrazuvzdornou pokojovou či balkónovou rostlinu, která se snadno množí řízkováním. Vyžaduje velice světlé stanoviště a stále vlhkou půdu, ne však přemokření. V zastínění se znehodnocuje či téměř ztrácí vybarvení listů. V tropických a subtropických oblastech naopak rostliny mírné přistínění vyžadují; zde je lze pěstovat celoročně venku v záhonech nebo tvarovat jako živý plot.\n\nRostlina má význam i v tradiční asijské medicíně, kde byla využívána jako anthelmintikum, digestivum, sedativum či dokonce abortivum. Šťáva z listů se užívala k ošetřování škrábanců, odřenin, popálenin a otoků a proti neštovicím. V literatuře uváděné halucinogenní účinky se doposud ukazují jako spíše sporné a jsou předmětem dalším výzkumů. \n"}
{"id": "1546617", "url": "https://cs.wikipedia.org/wiki?curid=1546617", "title": "Milíč I. ze Švábenic", "text": "Milíč I. ze Švábenic\n\nMilič I. ze Švábenic (před 1226 − po 1238) byl český šlechtic a první doložený předek rodu Švábenických ze Švábenic.\n\nPoprvé se připomíná roku 1226, kdy vystupoval na listině Přemysla Otakara I. jako králův podčeší. V listopadu 1228 se Milíč objevil na dalších dvou listinách Přemysla Otakara I. V roce 1233 poprvé vystupoval ve funkci purkrabího významného hradu v Hradci nad Moravicí. Koncem ledna 1238 v Hulíně Milíč svědčil na listině moravského markraběte Přemysla. S Přemyslem se následně vydal do Prahy, kde je zmíněn k 30. březnu 1238. Milíč tehdy zastával úřad stolníka. Zemřel patrně někdy na konci roku 1239 nebo brzy poté, protože zcela zmizel z pramenů. Byl otcem Idíka I., Milíče II. a Slavibora ze Švábenic, které díky svým kontaktům uvedl do vysoké společnosti.\n"}
{"id": "1546618", "url": "https://cs.wikipedia.org/wiki?curid=1546618", "title": "Ikarus Aero 2", "text": "Ikarus Aero 2\n\nIkarus Aero 2 (srbsky Икарус Аеро 2) byl lehký, vojenský cvičný letoun vyráběný v Jugoslávii krátce po druhé světové válce. Tento jednomotorový letoun navrhli Boris Cijan a Dragoslav Petković. Prototyp označený jako Utva Aero 2 vznikl již před druhou světovou válkou, ale do výroby se dostal v roce 1948. \nPrvní prototyp letounu Aero-2 vzlétl 24. dubna 1940 za pilotáže zkušebního pilota Vasilije Stojanoviče, ale kvůli začátku druhé světové války v Jugoslávii tzv. Dubnovou válkou výroba nemohla být zahájena. Ikarus Aero-2 byl vyvinut jako náhrada za letoun Zmaj Fizir FN, což byl nejvíce používaný cvičný letoun jugoslávským královským letectvem až do roku 1941. Ve stejné době vznikly (na základě vyhlášené soutěže letectva Jugoslávského království) projekty dvou dalších letadel, dolnoplošník Ikarus MM-2 (Albatros-Alka) pro pokračovací výcvik a dolnoplošník Rogožarski Brucoš pro základní výcvik. Vyhodnocení letových zkoušek v soutěži se konalo od června do listopadu 1940 a letoun Aero 2 byl vyhlášen vítězem. Bylo objednáno 50 letadel. Kvůli invazi do Jugoslávie výroba nebyla zahájena.\n\nPo druhé světové válce již v nových poměrech po rozhodnutí velitelství jugoslávských leteckých sil vzlétl 22. října 1946 další prototyp tohoto letounu jako první prototyp leteckého průmyslu v nové Jugoslávii. Letoun byl okamžitě uveden do sériové výroby a v roce 1947 bylo v Ikarusu AD v srbském Zemunu na předměstí Bělehradu vyrobeno 30 letounů Aero 2B a také Aero 2C. Výroba těchto letadel od samého počátku přinášela plno obtíží, především byl obtížný nákup motorů z Anglie a poté nákup součástí, které se nevyráběly na domácím trhu. Konstruktér Petković navrhl podvozek s hydraulikou, jejíž výroba začala v Ikarusu. Poté úspěšně pokračovala v nové továrně Prva Petoletka v Trsteniku. \n\nVýroba sériových letounů byla svěřena továrně Utva v Pančevu. Naplno se rozběhla až v roce 1948, ale za 6 let bylo vyrobeno celkem 271 letounů. Letoun byl vyráběn s motory de Havilland Gipsy Major 10 nebo Walter Minor 6-III v osmi verzích. Motor Walter Minor 6 byl později nahrazován v licenci vyráběnou jugoslávskou verzí tohoto motoru Walter/IMR Minor J-W-6/III, který vyráběla od roku 1951 společnost Industrija Motora Rakovica (srbsky Индустрија Мотора Раковица, ИМР) z Bělehradu. \n\nV roce 1956 byl tento letoun nahrazen typem Utva Aero 3. \nLetoun Ikarus Aero 2 byl zprvu určen pro základní výcvik pilotů jugoslávských vzdušných sil a později i v aeroklubech. Byl to dvoumístný dolnoplošník s pevným podvozkem převážně dřevěné konstrukce. Instruktor a student seděli v otevřené, v pozdějších verzích v uzavřené kabině za sebou v tandemovém uspořádání. Uzavíratelná kabina měla zatahovací kryt z foukaného plexiskla. Student seděl na prvním sedadle a instruktor na druhém. Zprvu byl osazen motorem Gipsy Major, později silnějším motorem Walter Minor 6.\n\nNosná konstrukce letounu byla ze dřeva, průřez trupu byl obdélníkový se zaoblenou vrchní částí. Křídla byla dřevěná, konzolová a samonosná lichoběžníkového tvaru s mírně zaoblenými konci. Náběžná hrana křídla byla kolmá na osu letadla. Ocasní křídla a stabilizátora (SOP), směrové kormidlo a výškovka byly vyrobeny jako dřevěné konstrukce olemované impregnovaným plátnem.\n\nLetoun byl vybaven vzduchem chlazeným čtyřválcovým invertním motorem Gipsy Major, později vzduchem chlazeným invertním, šestiválcovým motorem Walter Minor 6. Výhodou bylo, že motor nezakrýval výhled pilota ani žáka. Výfukové potrubí z motoru bylo vedeno skrz kapotu motoru na spodek letadla, takže hluk z výfuku nerušil posádku v kabině. Motorové lože byla svařovaná ocelová konstrukce. Motor a lože byly potaženy krytem z hliníkového plechu. Na hřídeli motoru byla připevněna dvoulistá tažná, dřevěná vrtule s pevným stoupáním o průměru 2,06 m. Mezi motorem a kabinou letadla byly umístěny palivové a olejové nádrže. \n\nLetoun byl určen pro základní výcvik pilotů. V začátcích jeho využití došlo k několika smrtelným nehodám v důsledku nečekaného, prudkého pádu do vývrtky. Na později vyráběných letadlech byla proto provedena drobná úprava ve struktuře křídla. Kromě základního výcviku sloužil také jako spojovací a průzkumný letoun. V Jugoslávském letectvu sloužily letouny Aero 2 až do roku 1961, kdy je velení letectva začalo postupně předávat národní letecké sportovní organizaci (Vazduhoplovni Savez Jugoslavije, VSJ). Celkem takto bylo předáno do aeroklubů 124 letadel. V civilním sektoru bylo letadlo využíváno pro výcvik sportovních pilotů i jako turistické letadlo, spojovací letadlo a letoun našel i uplatnění v zemědělství. Poslední „civilní“ letoun Aero 2 byl vyřazen z provozu (a leteckého rejstříku) 31. prosince 1975.\n\nJeden dochovaný exemplář tohoto letounu Aero 2BE s imatrikulací YU-CVB (výr. č. 0875) je vystaven od roku 1961 v Leteckém muzeu v Bělehradě (Muzej vazduhoplovstva). Jedná se o variantu s uzavřenou kabinou, elektrickým osvětlením pro noční létání a ostruhovým kolem, kterých bylo v tomto provedení vyrobeno 40. Do služby v Jugoslávském letectvu byl letoun zařazen 12. září 1952 a byl používán v Titogradu (dnes Podgorica) a v Niši. Po ukončení vojenské služby létal v Aero klubu v Kraljevo. \n\nNěkteré vyřazené armádní letouny byly instalovány na dětských hřištích (Maribor) anebo u různých památníků (Murská Sobota). \n\nVerze a počty letounů dle\n\n\n\nÚdaje dle\n\n\n\n\n\n"}
{"id": "1546619", "url": "https://cs.wikipedia.org/wiki?curid=1546619", "title": "Hexoda", "text": "Hexoda\n\nHexoda je elektronka se čtyřmi mřížkami. Její potřeba vyvstala s vývojem přijimačů superheterodynního typu (superhet), kde zastávala funkci směšovače – měniče kmitočtu.\nHexoda zde fungovala jako multiplikační směšovač – každý ze směšovaných signálů byl přiváděn na svou příslušnou mřížku, řídící výsledný anodový proud. V obvyklých zapojeních byl vstupní signál (z antenního ladicího okruhu) přiváděn na prvou mřížku hexody, zatímco signál oscilátoru byl přiváděn na mřížku třetí. Výsledný (obvykle rozdílový) signál, zvaný mezifrekvenční, byl pak odebírán z anody laděným obvodem, nejčasněji pásmovou propustí. \n\nJednou z prvních hexod jednotné evropské řady pro kmitočtové měniče byl typ AH 1 firem Philips a Telefunken, s charakteristickou metalisovanou skleněnou baňkou a s lamelovou paticí typu P. Byla to elektronka jednotné evropské typové řady s nepřímým čtyřvoltovým s žhavením a bifilárně vinutým žhavicím vláknem (omezení indukovaného brumu). První řídicí mřížka byla vinuta s proměnným stoupáním (možnost regulace zisku systémem AVC) a vyvedena byla, dle tehdejších technických zvyklostí, na čepičku na vrcholu baňky (odstínění nežádoucívh vazeb). Pro tuto elektronku byl předpokládán externí (oddělený) oscilátor, typicky osazený triodou typu AC 2, jehož signál byl veden na třetí mřížku hexody. Tato kombinace již dosahovala velmi uspokojivých výsledků i při příjmu na vyšších krátkovlnných pásmech.\n\nSnaha o zmenšení potřebného počtu elektronek v přijimačích posléze vedla ke konstrukci prvých sdružených elektronek, k integraci, kdy byl konstrukčně spojený hexodový i triodový systém umístěn ve společné baňce. Typickými představiteli jsou zde elektronky ACH 1 evropské typové řady a kovová (\"ocelová\") ECH 11 z takzvané \"harmonické serie\" firmy Telefunken, vyráběné však i dalšími evropskými firmami. \n\nHexoda byla ve sdružených elektronkách (měničích kmitočtu) později nahrazována heptodou, kterážto byla vybavena další, hradicí mřížkou, která měla obdobnou funkci, jako hradicí mřížka pentody. \n\nHexoda, či kombinace hexoda/trioda coby směšovací elektronka je typicky evropskou záležitostí. V Americe (USA) byla pro tento účel vyvinuta a všeobecně používána elektronka typu pentagrid.\n"}
{"id": "1546625", "url": "https://cs.wikipedia.org/wiki?curid=1546625", "title": "Milíč ze Švábenic", "text": "Milíč ze Švábenic\n\nJméno Milíč ze Švábenic označuje vícero osob:\n\n"}
{"id": "1546629", "url": "https://cs.wikipedia.org/wiki?curid=1546629", "title": "1888 ve fotografii", "text": "1888 ve fotografii\n\nTento článek obsahuje významné fotografické události v roce 1888.\n\n\n\n"}
{"id": "1546633", "url": "https://cs.wikipedia.org/wiki?curid=1546633", "title": "Hypnagogické halucinace", "text": "Hypnagogické halucinace\n\nHypnagogické halucinace jsou druh pseudohalucinací. Jde o přechodný stav od bdění po spánek. Mentální jevy, které se mohou během této fáze okrajového vědomí vyskytovat zahrnují halucinace, lucidní myšlenky, lucidní sny a paralýzu spánku.\n\nBěhem REM fáze spánku často dojde k propadnutí člověka do bdělého stavu, uvolní se svalový automatismus a dostává se do stavu kdy nemá ponětí o čase ani prostoru. Tyto halucinace často poskytují i duševně zdravé lidi. Předmětem těchto halucinací jsou nereálné postavy, často temné postavy či duchové. Během těchto vidin jsou lidé paralyzováni, nemohou se pohybovat ani využívat oční svaly. U lidí, kteří trpí těmito halucinacemi může vzniknout démonofobie.\n\nSlovo \"hypnagogie\" je někdy používáno v omezeném smyslu pro odkazování na nástup spánku. Opakem je hypnopomie, tedy probuzení. \n\nOkrajové vědomí (běžně nazývané \"polospánek\" nebo \"napůl vzhůru\") popisuje stejný duševní stav někoho, kdo se pohybuje směrem ke spánku nebo bdění, ale ještě nedokončil přechod mezi těmito fázemi. Takové přechody jsou obvykle krátké, ale mohou být prodlouženy poruchou spánku nebo úmyslnou indikací, například meditací.\n\nBěhem přechodu do spánku a ze spánku může být přítomna celá řada smyslových zážitků. Ty se mohou vyskytovat v jakékoli modalitě, jednotlivě nebo kombinovaně, pohybují se od nejasných a stěží vnímatelných až po živé halucinace. Mezi nejčastější fenomény při těchto halucinacích patří tzv. fosfeny, které se mohou projevovat jako zdánlivě náhodné skrvny, čáry nebo geometrické vzorce nebo jako obrazové vjemy. Mohou být monochromatické nebo bohatě zbarvené, statické, ploché nebo trojrozměrné (mající dojem perspektivy).\n\nLidé, kteří před spaním strávili dlouho dobu nějakou opakovanou aktivitou, zejména tou, která je pro ně nová, často zjišťují, že dominuje jejich smyslovým vjemům během usínání. Tato tendence při ospalosti se nazývá \"efekt Tetris\", a byla zpozorována i u lidí trpících amnézií (jak dočasnou, tak trvalou). Například když někdo před spaním cestoval na lodi, může při usínání cítit vlny, lyžař zase může \"cítit sníh pod nohama\".\n\nMnoho šachistů hlásí, že při usínání zažili tento fenomén ve formě pseudohalucinace, kdy během tohoto stavu viděli šachovnici a figurky.\n\nHypnagogická halucinace má často sluchovou složku. Podobně jako u vizuálních halucinací, hypnagogické zvuky se liší intenzitou od slabých dojmů po hlasité zvuky, jako je klepání a nárazy a rány (parasomnie - syndrom explodující hlavy). Lidé si mohou představit své vlastní jméno, zvuk zmačkané tašky, bílý šum. Časté jsou útržky imaginární řeči, která obsahuje kalambúry nebo neologismy.\n\nByly hlášeny chuťové, čichové i tepelné pocity, někdy také hmatové vjemy (včetně parestézie). Někdy se může objevit také dočasná nebo trvalá synestézie. Další vjemy mohou být pocit \"houpající postele\", \"klouzačky\" nebo mimosmyslové vnímání.\n\nFyziologické studie se soustřeďovaly na hypnagogii ve smyslu spontánního nástupu spánku. Tyto zkušenosti jsou spojeny zejména s první fází spánku NREM. Na elektroencefalografu bylo změřeno, že hypnagogické stavy se nejčastěji vyskytují při hladině soustředění alfa. Během halucinací může dojít ke změnám dýchacích cest.\n"}
{"id": "1546634", "url": "https://cs.wikipedia.org/wiki?curid=1546634", "title": "1887 ve fotografii", "text": "1887 ve fotografii\n\nTento článek obsahuje významné fotografické události v roce 1887.\n\n\n\n"}
{"id": "1546637", "url": "https://cs.wikipedia.org/wiki?curid=1546637", "title": "1886 ve fotografii", "text": "1886 ve fotografii\n\nTento článek obsahuje významné fotografické události v roce 1886.\n\n\n\n"}
{"id": "1546640", "url": "https://cs.wikipedia.org/wiki?curid=1546640", "title": "1885 ve fotografii", "text": "1885 ve fotografii\n\nTento článek obsahuje významné fotografické události v roce 1885.\n\n\n\n"}
{"id": "1546643", "url": "https://cs.wikipedia.org/wiki?curid=1546643", "title": "Únosy do UFO", "text": "Únosy do UFO\n\nÚnos do UFO je „subjektivně skutečná zkušenost“ se zážitkem tajného únosu bytostmi jiného než lidského původu (mimozemšťany). Lidé s touto zkušeností pak byli údajně podrobeni fyzickému a psychologickému experimentování. Většina vědců a odborníků v oblasti duševního zdraví vysvětluje tyto zkušenosti faktory, jako je sugestibilita (např. syndrom falešné paměti), spánková paralýza, podvody a psychopatologie. Skeptik Robert Sheaffer vidí podobnost mezi mimozemšťany zobrazenými ve filmech žánru sci-fi, zejména \"Invaders From Mars\" (1953), a těmi, o nichž se uvádí, že skutečně unesli lidi. Lidé, kteří prohlašují, že byli uneseni, se anglicky obvykle nazývají „abductees“, unesení. \n\nTypická líčení únosu obsahují vynucené lékařské prohlídky s důrazem na rozmnožovací soustavu subjektu. Unesení někdy tvrdí, že byli varováni před ničením životního prostředí a nebezpečím jaderných zbraní. Zdá se, že obsah příběhu o únosu se často liší podle kultury oběti údajného únosu. UFO, mimozemské únosy a ovládání mysli může být také součástí radikálních politických apokalyptických a milenialistických narativů. \n\nZprávy o únosech byly publikovány po celém světě, ale jsou nejčastější v anglicky mluvících zemích, zejména ve Spojených státech. První údajný únos mimozemšťany, který byl široce propagován, byl únos Betty a Barneyho Hillových v roce 1961. \n"}
{"id": "1546647", "url": "https://cs.wikipedia.org/wiki?curid=1546647", "title": "Myriáda", "text": "Myriáda\n\nJako myriáda (ze starořeckého μυριάς, myrias) se rozumí číslo deset tisíc (10 000), pokud se jedná o překlad z řečtiny, latiny či čínštiny. Obecně se ale pod tímto výrazem skrývá nesčetné značné množství. V novodobé řečtině je stále možné se s tímto výrazem střetnout a to především ve složených číslech jakožto miliónu, který se řecky nazývá εκατομμύριο (ekatommyrio), tj. 100krát 1 0000.\n\nPro myriádtinu (tj. desetitisícinu) celku lze užít značky promyriády (‱) (Znak Unicode U+2031), přičemž je promile složeno z deseti promyriád a procento ze sta promyriád.\n\nPředevším v angličtině se výraz \"myriáda\" užívá, pokud je řeč o velkém, ale nespočítaném čísle (např. \"There is a myriad of people outside\" (tj. Venku je mnoho lidí)).\n\nŘada evropských jazyků užívá výrazu \"myriáda\" podobně jako angličtina pro vyjádření velkého nespočteného čísla.\n\nPředpona myria- odvozená od slova \"myriáda\" ve spojení s nějakou jednotkou násobí desettisíckrát základní jednotku (př. myriagram = 10 000 gramů).\n\nVe východní Asii jsou tamější číselné systémy (v číně, japonsku apod.) založeny na seskupování číslic po desetitisících, nikoliv tisících, jako je zvykem u nás. Ve standardní čínštině je znakem pro jednu myriádu 萬, ve zjednodušené pak 万.\n"}
{"id": "1546650", "url": "https://cs.wikipedia.org/wiki?curid=1546650", "title": "Aranka Lapešová", "text": "Aranka Lapešová\n\nAranka Lapešová (* 17. května 1944 Vizovice) je česká herečka a dabérka.\n\nNarodila se 17. května 1944 ve Vizovicích. Vystudovala brněnskou JAMU. V roce 1972 byla angažována do divadla Večerní Brno, ve kterém hrála řadu rolí, především komediálního, hudebního a satirického žánru. Po dobu více než deseti let také vyučovala na brněnské konzervatoři. Od 70. let 20. století až dosud se taky věnuje dabingu a práci v rozhlase.\n"}
{"id": "1546654", "url": "https://cs.wikipedia.org/wiki?curid=1546654", "title": "Volný pád (rozcestník)", "text": "Volný pád (rozcestník)\n\nVolný pád je fyzikální pojem klasické mechaniky.\n\n"}
{"id": "1546656", "url": "https://cs.wikipedia.org/wiki?curid=1546656", "title": "Čikl", "text": "Čikl\n\nPříjmení Čikl, přechýleně Čiklová, nosí více osobností:\n\n\n\n"}
{"id": "1546657", "url": "https://cs.wikipedia.org/wiki?curid=1546657", "title": "Ludovic Magnin", "text": "Ludovic Magnin\n\nLudovic Magnin (* 20. dubna 1979 Sion) je bývalý švýcarský profesionální fotbalista, který nastupoval na pozici obránce. Od roku 2018 je trenérem švýcarského celku FC Zürich.\n\nZačátkem roku 2002 odešel z Lugana do Werderu Brémy. Během tohoto angažmá jej provázela zranění, přesto si zahrál ve více než 60 soutěžních zápasech a získal mistrovský titul v ročníku 2003/04. V tom následujícím měl možnost zažít atmosféru zápasů Ligy mistrů. Během léta roku 2005 zamířil do Stuttgartu, kde strávil necelých pět sezón. V ročníku 2006/07 opět vyhrál mistrovský titul v Bundeslize. Kariéru dohrál v klubu FC Zürich.\n\nZa reprezentaci si poprvé zahrál v přátelském zápase v srpnu 2000 proti Řecku (2:2).\nNa Euru 2004 byl náhradníkem, zahrál si jen na pár minut v závěru zápasu proti Francii.\nŠvýcarsko se po tomto třetím zápase s turnajem rozloučilo.\n\nNa MS 2006 v Německu byl součástí základní sestavy švýcarského národního mužstva, které vedl trenér Jakob Kuhn. Zahrál si v úvodních dvou utkáních skupiny a v neúspěšném osmifinále, kde Švýcarsko na penalty padlo s Ukrajinou.\n\n"}
{"id": "1546660", "url": "https://cs.wikipedia.org/wiki?curid=1546660", "title": "Kevin Hart", "text": "Kevin Hart\n\nKevin Hart (celým jménem \"Kevin Darnell Hart\"; * 6. července 1979 Filadelfie, Pensylvánie, USA) je americký herec, stand-up komik a producent. Je známý díky svým rolím ve filmové sérii \"Jumanji\". Hrál také v mnoha\n\nfilmech a televizních seriálech a podílel se i na tvorbě několika písní.\n\nNarodil se 6. července roku 1979 ve Filadelfii v USA, kde také prožil své dětství. Má staršího bratra Roberta. Vyrůstal pouze se svou matkou Nancy, která pracovala jako úřednice na Pensylvánské univerzitě. Jeho otec byl závislý na kokainu a tak mu nebyl oporou. Kevin se zmínil, že v té době používal humor jako masku, kterou zakrýval problémy své rodiny. Po absolvování střední školy se přestěhoval do New Yorku a poté do Brocktonu v Massachusetts, kde pracoval jako prodavač obuvi. Později se začal věnovat i stand-up komedii a vystupoval v nočním klubu ve Filadelfii. Zde vystupoval pod přezdívkou <nowiki>\"Lil Kev\"</nowiki>.\n\nV hraní stand-up comedy ho inspirovali např. Eddie Murphy, Chris Rock, Bill Cosby nebo George Carlin.\n\nPozději se dostal i do televizních pořadů, filmů a seriálů např. \"Zásnuby na dobu neurčitou\" (2012), \"Mysli jako on (2012),\" \"Jízda švárů (2014), (2017), (2019).\"\n\nKevin Hart má 3 děti, dva syny a jednu dceru. V roce 2003 se oženil s Torrei Hart, se kterou se v roce 2011 rozvedl. O 5 let později se vzali s Eniko Parrish a mají spolu syna. \n"}
{"id": "1546661", "url": "https://cs.wikipedia.org/wiki?curid=1546661", "title": "Beveridgeova zpráva", "text": "Beveridgeova zpráva\n\nBeveridgeova zpráva, anglicky \"Beveridge Report\", oficiálně \"Sociální pojištění a s tím spojené služby\", anglicky \"Social Insurance and Allied Services\", byl dokument, který v roce 1942 pro britskou vládu vypracoval ekonom a sociální reformátor William Beveridge. Analýza a návrhy zde představené se staly základem britské verze sociálního státu, v praxi především sociálního pojištění (National Insurance) a systému veřejné zdravotní služby (National Health Service). \n\nZpráva vzbudila velmi příznivý ohlas u britské veřejnosti a velká očekávání, zejména mezi britskou dělnickou třídou. Reformy Beveridgem doporučené se realizovaly zejména po skončení druhé světové války. Zpráva byla výsledkem velké koalice konzervativní a labouristické strany během války, již si vyžádala potřeba národní jednoty v čase ohrožení země. Sehrávala i motivační roli ve válečném úsilí a explicitně Britům a zvláště dělnictvu slibovala, že \"za přinesené (válečné) oběti přijde odměna\". Obsahovala i výrok \"revoluční okamžik ve světové historii je časem pro revoluci, nikoli pro dílčí opravy\", který britské společnosti naznačoval, že po válce dojde ke skutečné, hluboké změně ve struktuře společnosti.\n\nVyhlašovala boj \"pěti obrům\": bídě, nemocem, nevzdělanosti, špíně a nezaměstnanosti. Vláda zprávu zveřejnila jakožto bílou knihu (autoritativní zprávu nastiňující řešení nějakého problému) 2. prosince 1942, navzdory protestům ministra financí Kingsleyho Wooda. Válečné ministerstvo informací (v zásadě tajná služba) vzápětí zjistilo, že zpráva se setkala „s téměř všeobecným souhlasem obyvatel všech odstínů názorů a všech vrstev společnosti“. Průzkum Britského institutu pro veřejné mínění čtrnáct dní po zveřejnění zprávy zjistil, že 95 % Britů o této zprávě slyšelo a že vzbudila velký zájem. I institut odečetl pozitivní ohlas, pouze byla zaznamenána kritika, že navrhované starobní důchody nejsou dostatečně vysoké. Institut informoval o tom, že „existuje naprostá shoda v tom, že plán by měl být proveden“. Zprávu nadšeně uvítal i tisk, konzervativní, liberální i bulvární. Arcibiskup z Canterbury (hlava anglikánské církve) William Temple na ni reagoval prohlášením, že bude-li realizována, bude to \"poprvé, kdy se někdo pokusí ztělesnit celý duch křesťanské etiky v politice\". To ještě zvýšilo váhu zprávy u veřejnosti. \n\nParlament a vláda se nicméně roku 1943 rozhodly odložit realizaci záměrů ve zprávě uvedených až na dobu po konci války. Britský institut pro veřejné mínění vzápětí zjistil, že 29 % Britů bylo s tímto postojem vlády spokojeno, 47 % nespokojeno a 24 % nevědělo, jak krok kabinetu hodnotit. Odklad byl nicméně silnou \"municí\" pro labouristickou stranu do prvních poválečných voleb, které labouristé v roce 1945 skutečně vyhráli, ač soupeřili s Winstonem Churchillem, který měl aureolu válečného hrdiny. Obava z toho, že konzervativci ve skutečnosti nechtějí cíle Beveridgeovy zprávy realizovat, nejspíše sehrála v triumfu labouristů značnou roli. Skutečností je, že Churchill chtěl sociální stát začít budovat také, odmítal ale skutečně některé Beveridgeových návrhů, především založení National Health Service. Labouristická vláda Clementa Attleeho pak hlavní \"beveridgovské\" reformy provedla v letech 1946-1949, jakkoli zejména ministr zdravotnictví Aneurin Bevan šel pŕi reformách ještě o krůček za Beveridgeovy návrhy.\n\nTrauma poválečné prohry konzervativce nicméně přimělo tyto změny v systému společnosti trvale akceptovat jako nový národní konsensus. K jistému zpochybnění se odhodlal až thatcherismus 70. let.\n"}
{"id": "1546663", "url": "https://cs.wikipedia.org/wiki?curid=1546663", "title": "Strojírna Ing. Otakar Podhajský", "text": "Strojírna Ing. Otakar Podhajský\n\nStrojírna Ing. Otakar Podhajský je zaniklý průmyslový areál v Praze 10-Hostivaři v jižní části ulice U Pekáren, který se rozkládal mezi ulicemi Průmyslová a Dolnoměcholupská. Z jižní strany jej ohraničovala železniční trať 221 do Benešova a nová železniční zastávka Praha-Hostivař. Od trati k němu z východu vedla železniční vlečka.\n\nStrojírnu založil Otakar Podhajský roku 1913 a v hostivařském areálu ji jako první stavbu postavil architekt Bohumil Hypšman; betonovou halu montovny realizovala firma Karla Skorkovského. Hala, na kterou navazovala přízemní budova dílen, měla segmentovou střechou s prosklenými štíty.\n\nRoku 1921 přistavěla firma Antonína Řeháka patrový kancelářský dům a zastřešila dvůr a roku 1937 stavitel Bohumír Hollmann rozšířil areál o truhlárnu.\n\nTovárna vyráběla obráběcí stroje, kovový nábytek a vzduchotechniku. Mezi nejvýznamnější zakázky patřila vzduchotechnika pro hrobku českých králů v kryptě chrámu Svatého Víta a strojový archív pro Ústřední sociální pojišťovnu na Smíchově.\n\nOtakar Podhajský dal vedle továrny na křižovatce ulic Dolnoměcholupská a U Pekáren vystavět pro své zaměstnance bytový dům s kinem Sokol.\n\nPo roce 1948 se znárodněná strojírna sloučila se sousední strojírnou Jiřího Kameníčka do podniku TOS Hostivař. V administrativní budově sídlilo učiliště.\n\nHaly byly pronajímány jako sklady a menší výrobny. Roku 2018 měla proběhnout demolice budov a přeměna v logistický park. 8. května 2018 zde vypukl požár a všechny dochované stavby původní strojírny byly zničeny.\n\n\n"}
{"id": "1546665", "url": "https://cs.wikipedia.org/wiki?curid=1546665", "title": "Petr Nekoranec", "text": "Petr Nekoranec\n\nPetr Nekoranec (* 25. března 1992, Nové Dvory u Polné) je český operní tenorový zpěvák (tenorista).\n\nPetr Nekoranec se narodil 25. března 1992 v Nových Dvorech u Polné. V mládí měl rád chemii, ale nejraději ze všeho se věnoval zpěvu. \n\nZpěv začal Petr Nekoranec studovat na Základní umělecké škole (ZUŠ) v Polné u Arnoštky Zemanové. Už v té době pravidelně vystupoval na koncertech. \n\nAbsence předmětu matematika a důraz na hudební výchovu zavedly Petra Nekorance na Střední odbornou školu pedagogickou v Čáslavi (absolvoval ji v roce 2011). Ve smíšeném sboru této školy vystupoval často i jako sólista. Poté vystudoval obor klasický zpěv na Konzervatoři Pardubice u pěvkyně a pěvecké pedagožky profesorky Jarmily Chaloupkové. Jeho pěveckými vzory jsou italští operní pěvci Titto Skipa (1888–1965) a Banjamino Gigli (1890–1957), italský tenorista Luciano Pavarotti, peruánský operní pěvec Juan Diego Flórez nebo česká pěvkyně Jarmila Novotná. \n\nV současné době (rok 2019) spolupracuje Petr Nekoranaec rovněž s italským operním tenoristou a pedagogem Antoniem Carangelem. V letech 2014 až 2016 byl Petr Nekoranec členem operního studia Bavorské státní opery v Mnichově. Tady vytvořil několik rolí a to včetně titulních rolí v Rossiniho komické opeře \"Hrabě Ory\" (opera z roku 1828) a v Brittenově komické opeře \"Albert Herring\" (opera z roku 1947). (Za roli Alberta Herringa byla Petru Nekorancovi dne 28. listopadu 2016 v Mnichově udělena Bavorská umělecká cena.) V letech 2016 až 2018 byl Petr Nekoranec frekventantem dvouročního Lindemannova programu v Metropolitní opeře (MET) na Manhattanu ve čtvrti Upper West Side v New Yorku. Od září roku 2018 je Petr Nekoranec sólistou Stuttgartské opery. Tady zpívá (stav ke konci roku 2019) ve třech velkých rolích: \nNa podzim roku 2019 vydalo hudební vydavatelství Supraphon profilové album \"French Arias\", které Petr Nekoranec nahrál spolu s Českou filharmonií pod taktovkou dirigenta Christophera Franklina. \n\n\nPetr Nekoranec obdržel v České republice celou řadu dalších cen včetně ceny \"Mezinárodního hudebního festivalu\" Pražské jaro.\n"}
{"id": "1546667", "url": "https://cs.wikipedia.org/wiki?curid=1546667", "title": "Muchovník oválný", "text": "Muchovník oválný\n\nMuchovník oválný (\"Amelanchier ovalis\") je okolo 2 metrů vysoký opadavý keř, kvetoucí v letních měsících bílými květy. Je jediným druhem rodu muchovník který pochází z Evropy, ostatní v Evropě rostoucí muchovníky jsou dovezené ze Severní Ameriky. Je dlouhodobě původním druhem na Slovensku, kde volně roste v Karpatech, ale ne v přírodě České republice. V Česku je považován za velmi řídce pěstovanou dřevinu, která do volné přírody dosud nezplaněla.\nJe rozšířen ze severu Evropy až po Středomoří, včetně severozápadní Afriky a dále se vyskytuje od Španělska na západě po oblast Kavkazu a území jihozápadní Asie na východě.\n\nRostlina preferující světlá stanoviště na suché, často kamenité, štěrkovité půdě na vápencích, dolomitech i andezitech, většinou na strmých svazích s jižní expozicí. Roste také ve světlých listnatých lesích, na otevřených mýtinách v jehličnatých lesích či po jejích okrajích, ve skalních křovinách, obvykle na kamenitých stanovištích. Jen řídce se vyskytuje v nížinách a většinou si vybírá k růstu propustné skeletové půdy nebo místa na odkrytých skalních výchozech.\n\nDřevina je odolná proti mrazu i suchu, začíná kvést v době rašení listů, obvykle v dubnu a květnu a její plody dozrávají v červenci a srpnu. V pohoří Kavkaz je známa většinou z nadmořských výšek 600 až 1100 m n. m., na Slovensku roste v 1300 m ve Velké Fatře. Počet chromozomů má 2n = 34 nebo 68, vyskytuje se jako diploidní nebo tetraploidní jedinec.\n\nKeř vysoký 2 až 3 m s tenkými, obvykle do 5 cm hrubými kmínky, které jsou z počátku vzpřímené a později rozložité až převislé, někdy i poléhavé. Opadavá dřevina s houževnatými, hluboko sahajícími kořeny nemívá příliš pravidelný kompaktní tvar. Letorosty jsou zpočátku jemně chlupaté a později olysalé a hladké, kůru mají v prvém roce světle hnědou až červenavě hnědou a roztroušeně pokrytou podlouhle eliptickými lenticelami. Pupeny jsou vejčitého tvaru, na vrcholu špičaté, načervenalé až hnědé, dlouhé 5 až 10 mm, do 4 mm široké a jejich šupiny bývají porostlé dlouhými chlupy.\n\nListy s 0,5 až 1,5 cm dlouhým řapíkem jsou jednoduché, celistvé, čepel mají eliptickou či obvejčitou, 2 až 5 cm dlouhou a 1,5 až 3,5 cm širokou, na bázi okrouhlou a na vrcholu zaokrouhlenou nebo mělce vykrojenou a s nasazenou kratičkou špičkou, po okraji bývá zejména v horní části ostře pilovitá. Čepel je pevná, na líci lysá a světle až olivově zelené, na rubu řídce plstnatá a světle namodralá až světle zelená či bělavá, po obou stranách má zpeřenou žilnatinu se sedmi až deseti páry postranních žilek. Palisty jsou podlouhle až čárkovité, nejvýše 10 mm dlouhé a 1 mm široké, barvu mají nahnědlou či načervenalou a brzy opadávají. Před podzimním opadem se listy zbarvují žlutě, vzácně červenavě.\n\nKvěty jsou velké 2 až 4 cm, slabě voní a v počtu pěti až deseti vytvářejí vztyčená hroznovitá květenství 3 až 5 cm dlouhá. Osy květenství, stejně jako 0,5 až 2 cm dlouhé stopky květů, jsou v době kvetení vlnatě plstnaté, jejich spodní vínově červené listeny jsou vytrvalé. Květy jsou oboupohlavné, pětičetné a češuli mají 4 mm širokou. Chlupaté lístky vytrvalého, zvonkovitého kalichu jsou asi 3 mm velké, špičaté a mají podlouhle trojúhelníkovitý tvar. Volné korunní lístky jsou bílé a v horní části slabě narůžovělé, 10 až 15 mm dlouhé, úzce obvejčité nebo úzce kopinaté a na spodní straně chlupaté. V květu je dvacet tyčinek 2 mm dlouhých a dvě až pět velmi krátkých čnělek nevyčnívajících z češule, spodní semeník je vytvořený z pětičetného gynecea. Květy jsou opylovány hmyzem, nejčastěji včelami.\n\nPlody jsou dužnaté, nepukavé malvice vyrůstající na vzpřímených, asi 2 cm dlouhých stopkách. Jsou kulovité, do 1 cm velké, nejdříve červenofialové a ve zralosti téměř černá a ojíněné. Zralé jsou šťavnaté a sladké, chutnají po jablkách, jádřinec je měkký a od zbylého mezokarpu sotva odlišitelný; semenná pouzdra mají blanité přihrádky. Malvice mají na vrcholu zaschlé kališní lístky a obsahují čtyři až deset měkkých, poměrně velkých, asi 5 mm dlouhých, tmavě hnědých, eliptických semen. Po dozrání plody brzy opadávají. Semena jsou roznášená ptáky konzumující již dozrávající plody, stejně jako drobnými zvířaty živící se přezralými, na zem spadlými.\n\nKeře vypouštějí kořenové odnože, jež jsou ve volné přírodě často příčinou neuspořádané jednodruhové kolonie a lze je také s úspěchem využívat při rozmnožování. Jedinci vypěstování z těchto odnoží kvetou a plodí o několik roků dříve, než vyrostlí ze semen, která musí projít jarovizací a mají nestejně dlouhou dormanci. Na trvalá stanoviště se doporučuje vysazovat semenáče starší dvou let, neboť jen velmi pomalu vytvářejí kořeny.\n\nV rámci druhu muchovník oválný jsou rozeznávány dva poddruhy:\nV České republice se převážně pěstuje pouze nominátní, diploidní poddruh, který mívá oproti tetraploidnímu o poznání menší korunní lístky, kratší květní stopky i drobnější semena.\n\nMuchovník oválný je občas, coby okrasný keř, vysazován jako solitéra nebo v živých plotech. Jeho plody, obsahující hodně vitamínu C i B12 a flavonoid antokyan, jsou používané v lidovém léčitelství. Zralé malvice bývají také zpracovávané na želé, džemy, sušené ovoce, cukrovinky a dělá se z nich i víno.\n\n"}
{"id": "1546672", "url": "https://cs.wikipedia.org/wiki?curid=1546672", "title": "Phoenix Critics Circle Awards 2019", "text": "Phoenix Critics Circle Awards 2019\n\n6. ročník předávání cen Phoenix Critics Circle Awards se konal dne 14. prosince 2019. Nominace byly oznámeny dne 11. prosince 2019.\n\nParazit\n\n\nPon Džun-ho – \"Parazit\"\n\n\nRian Johnson – \"Na nože\"\n\n\nAdam Driver jako Charlie Barber – \"Manželská historie\"\n\n\nLupita Nyong'o jako Adelaide Wilson / Red – \"My\"\n\n\nSong Kang-Ho jako Kim Ki-taek– \"Parazit\"\n\n\nThomasin McKenzie jako Elsa – \"Králíček Jojo\"\n\n\nApollo 11\n\n\n\"Parazit\" (Jižní Korea)\n\n\n\nHildur Guðnadóttir – \"Joker\"\n\n\nRoger Deakins – \"1917\"\n\n\n\"Králíček Jojo\"\n\n\n\"My\"\n\n\n\"Ad Astra\"\n\nNejlepší obsazení: \"Na nože\"\nCeloživotní ocenění: Thelma Schoonmaker\n"}
{"id": "1546673", "url": "https://cs.wikipedia.org/wiki?curid=1546673", "title": "1884 ve fotografii", "text": "1884 ve fotografii\n\nTento článek obsahuje významné fotografické události v roce 1884.\n\n\n\n"}
{"id": "1546675", "url": "https://cs.wikipedia.org/wiki?curid=1546675", "title": "Jaromír Jiroutek", "text": "Jaromír Jiroutek\n\nJaromír Jiroutek (20. března 1901 Praha – 17. března 1971 Kladno) první kladenský pediatr, zakladatel a primář dětského oddělení kladenské nemocnice, které po dobu jeho působení dosáhlo na svou dobu pozoruhodných výsledků v péči o nedonošené děti.\nDo roku 1928 působil jako lékař v Praze a Nymburce, od roku 1929 první dětský lékař na Kladně. V roce 1949 vybudoval na Kladně první lůžkovou pediatrickou péči na interním oddělení nemocnice. V roce 1954 bylo v nemocnici otevřeno dětské oddělení, poté kojenecký ústav v Rozdělově. V roce 1959 byla na dětském oddělení zřízena mateřská a základní škola, jedna z prvních škol při nemocnici v Čechách. Na Kladně je po něm pojmenována ulice \"MUDr. Jiroutka\" v \"Habešovně\". Jeho syn je architekt Jiří Jiroutek.\n\n\n\n"}
{"id": "1546676", "url": "https://cs.wikipedia.org/wiki?curid=1546676", "title": "Třída Geněral Kondratěnko", "text": "Třída Geněral Kondratěnko\n\nTřída Geněral Kondratěnko (jinak též třída Ochotnik) byla třída torpédoborců ruského carského námořnictva. Jednalo se o zvětšenou verzi třídy \"Ukraina\". Celkem byly postaveny čtyři jednotky této třídy. Všechny byly zařazeny do Baltského loďstva. Zatímco jeden se potopil za první světové války, zbývající sloužily ještě v sovětském námořnictvu.\n\nCelkem byly postaveny čtyři jednotky této třídy. Navrhla je německá loděnice AG Vulcan Stettin. Stavbu provedly v letech 1905–1906 loděnice Crichton-Vulcan v Turku a Sandvikens Skeppsdocka v Helsingforsu.\n\nJednotky třídy \"Geněral Kondratěnko\":\nTorpédoborce nesly dva 75mm kanóny, šest 57mm kanónů a tři 457mm torpédomety. Pohonný systém tvořily čtyři kotle Normand a dva parní stroje o výkonu 7300 hp, pohánějících dva lodní šrouby. Nejvyšší rychlost dosahovala 25,5 uzlu. Dosah byl 2200 námořních mil při rychlosti 12 uzlů.\n\nPřed první světovou válkou byly 75mm kanóny nahrazeny dvěma 102mm kanóny, přičemž za války byl přidán ještě třetí 102mm kanón. Dále byla plavidla vybavena pro nesení až 40 min a sloužila jako minonosky.\n"}
{"id": "1546678", "url": "https://cs.wikipedia.org/wiki?curid=1546678", "title": "Eparchie alatyrská", "text": "Eparchie alatyrská\n\nEparchie Alatyr je eparchie ruské pravoslavné církve nacházející se v Rusku.\n\nZahrnuje všechny farnosti v městských a obecních okruzích Alatyr, Batyrevo, Ibresi, Poreckoje a Šemurša.\n\nEparchiální biskup nese titul; \"Biskup alatyrský a porecký\".\n\nRoku 1912 byl v eparchii Simbirsk zřízen vikariát Alatyr, který zahrnoval všechny alatyrské farnosti a získal též svého biskupa. Vikariát zanikl roku 1934.\n\n24. prosince 2004 byl vikariát obnoven v rámci eparchie Čeboksary, samostatná alatyrská eparchie pak byla vytvořena 4. října 2012.\n\nVikariát simbirské eparchie\nVikariát čeboksarské eparchie\nEparchie alatyrská\n\n"}
{"id": "1546681", "url": "https://cs.wikipedia.org/wiki?curid=1546681", "title": "Eparchie oleksandrijská", "text": "Eparchie oleksandrijská\n\nEparchie Oleksandrija je eparchie ukrajinské pravoslavné církve Moskevského patriarchátu.\n\nZahrnuje všechny farnosti v oblastech Oleksandrija, Bobrynec, Dolynska, Znamjanka, Kompanjiivka, Novgorodka, Onufrjiivka, Petrove, Svitlovodsk a Ustynivka.\n\nEparchiální biskup nese titul \"biskup oleksandrijský a svitlovodský\".\n\nEparchie byla zřízena 27. července 2007 oddělením území z eparchie Kirovohrad.\n\n\n"}
{"id": "1546683", "url": "https://cs.wikipedia.org/wiki?curid=1546683", "title": "1883 ve fotografii", "text": "1883 ve fotografii\n\nTento článek obsahuje významné fotografické události v roce 1883.\n\n\n"}
{"id": "1546686", "url": "https://cs.wikipedia.org/wiki?curid=1546686", "title": "Joseph Paxton", "text": "Joseph Paxton\n\nSir Joseph Paxton (3. srpen 1803 Bedfordshire – 8. červen 1865 Londýn) byl britský architekt, zahradník a poslanec Parlamentu Spojeného království.\nPravděpodobně nejznámější jeho stavbou je Křišťálový palác, který navrhl a postavil v letech 1850–1851 pro potřeby První mezinárodní výstavy v Londýně.\n\nV mládí se však kromě architektury věnoval také zahradnictví, kde dosáhl největšího úspěchu v roce 1834 vyšlechtil ve vlastnoručně navrženém skleníku banánovou odrůdu, kterou pojmenoval po hraběti Cavendishovi. Tato odrůda se stala nejkonzumovatelnější odrůdou v západním světě a sir Paxton za ní získal o rok později, v roce 1835, medaili Královské zahradnické společnosti.\n\nSir Paxton zemřel ve svém domově v Rockhills v londýnské čtvrti Sydenham 8. června 1865 a je pohřben na hřbitově u kostela Sv. Petra v Edensoru. Jeho žena Sarah ho přežila o šest let.\n"}
{"id": "1546687", "url": "https://cs.wikipedia.org/wiki?curid=1546687", "title": "1882 ve fotografii", "text": "1882 ve fotografii\n\nTento článek obsahuje významné fotografické události v roce 1882.\n\n\n\n"}
{"id": "1546689", "url": "https://cs.wikipedia.org/wiki?curid=1546689", "title": "1881 ve fotografii", "text": "1881 ve fotografii\n\nTento článek obsahuje významné fotografické události v roce 1881.\n\n\n\n"}
{"id": "1546690", "url": "https://cs.wikipedia.org/wiki?curid=1546690", "title": "1880 ve fotografii", "text": "1880 ve fotografii\n\nTento článek obsahuje významné fotografické události v roce 1880.\n\n\n\n"}
{"id": "1546692", "url": "https://cs.wikipedia.org/wiki?curid=1546692", "title": "1879 ve fotografii", "text": "1879 ve fotografii\n\nTento článek obsahuje významné fotografické události v roce 1879.\n\n\n\n"}
{"id": "1546694", "url": "https://cs.wikipedia.org/wiki?curid=1546694", "title": "Petr Bavor", "text": "Petr Bavor\n\nPetr Bavor (7. listopadu 1943 Brno – 6. října 2011 tamtéž) byl český lední hokejista a československý reprezentant. Věnoval se také plavání, tenisu a fotbalu.\n\nV československé lize hrál za Spartak ZJŠ Brno, Duklu Jihlava (vojna), TJ Gottwaldov a Ingstav Brno. Dále hrál za ŽĎAS Žďár nád Sázavou a Slavoj Třešť.\n\nV dresu Gottwaldova odehrál 205 prvoligových utkání, v nichž dal 99 branek a na 82 nahrál. Jeho spoluhráči v TJG byli mj. útočník Karel Heim a brankář Horst Valášek.\n\nNastoupil ve dvou oficiálních zápasech československého A-mužstva a v obou se mu podařilo jednou skórovat.\n\nDebutoval v neděli 16. dubna 1967 v Karl-Marx-Stadtu (nyní Chemnitz/Saská Kamenice) a gólem, kterým v 1. minutě třetí třetiny zvýšil na průběžných 5:2 z pohledu hostů, přispěl k porážce domácího Východního Německa poměrem tři ku pěti. Naposled reprezentoval v neděli 26. listopadu téhož roku v pražském utkání se Švédskem a byl jediným střelcem Československa, které se svým tradičním soupeřem prohrálo 1:5.\n\nByl prvním hráčem Zlína/Gottwaldova, který reprezentoval v A-mužstvu ČSSR.\n\nV I. lize zaznamenal pět hattricků.\n\nHrál dorosteneckou ligu za Spartak ZJŠ Brno (dobový název Zbrojovky). V 70. letech nastupoval za Spartak Nedvědice mj. s dalším bývalým prvoligovým hokejistou Františkem Novákem.\n\nZemřel 6. října 2011 v Brně. Poslední rozloučení s Petrem Bavorem se konalo v pátek 14. října 2011 v Brně.\n\n\n"}
{"id": "1546697", "url": "https://cs.wikipedia.org/wiki?curid=1546697", "title": "Blatná (nádraží)", "text": "Blatná (nádraží)\n\nBlatná je železniční stanice v severozápadní části města Blatná v okrese Strakonice v Jihočeském kraji nedaleko řeky Lomnice. Leží na neelektrizovaných jednokolejných tratích 192 a 203. V těsné blízkosti stanice je umístěno městské autobusové nádraží.\n\nDne 11. června 1899 otevřela společnost \"Místní dráha Strakonice-Blatná-Březnice\" železniční spojení své trati ze Strakonic, odkud od roku 1868 procházela železnice v majetku společnosti Dráhy císaře Františka Josefa (\"KFJB\"), spojující Vídeň, České Budějovice a Plzeň, do Březnice, již železničně spojené s Pískem. Ve stejném datu byla stejnou společností otevřena trať z Blatné do Nepomuku. Nově postavené městské nádraží vzniklo dle typizovaného stavebního vzoru.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá jednostranná nástupiště, k příchodu k vlakům slouží přechody přes koleje. Z nádraží odbočují dvě vlečky.\n\n"}
{"id": "1546698", "url": "https://cs.wikipedia.org/wiki?curid=1546698", "title": "Kostelec nad Orlicí (nádraží)", "text": "Kostelec nad Orlicí (nádraží)\n\nKostelec nad Orlicí je železniční stanice v jihovýchodní části města Kostelec nad Orlicí v okrese Rychnov nad Kněžnou v Královéhradeckém kraji nedaleko řeky Divoká Orlice. Leží na neelektrizované jednokolejné trati 021. Ve městě se dále nachází železniční zastávka \"Kostelec nad Orlicí město\".\n\nStanice byla otevřena 10. ledna 1874 společností Rakouská severozápadní dráha (\"ÖNWB\"), která zprovoznila svou trať z Hradce Králové do Lichkova, 10. října téhož roku byla dokončena spojka na nové nádraží z Ústí nad Orlicí, ležící na trati mezi Prahou a Olomoucí, do Letohradu. 15. října 1875 \"ÖNWB\" stavebně prodloužila trať přes hranici do Pruska. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě nekrytá jednostranná nástupiště, k příchodu k vlakům slouží přechody přes koleje.\n\n"}
{"id": "1546700", "url": "https://cs.wikipedia.org/wiki?curid=1546700", "title": "Jiangxi Open 2019 – ženská čtyřhra", "text": "Jiangxi Open 2019 – ženská čtyřhra\n\nŽenská čtyřhra Jiangxi Open 2019 probíhala v první polovině září 2019. Do deblové soutěže nančchangského tenisového turnaje hraného na tvrdém povrchu nastoupilo šestnáct dvojic. Obhájcem titulu byl čínský pár \nŤiang Sin-jü a Tchang Čchien-chuej, který dohrál v semifinále na raketách Pchengové a Čangové.\n\nVítězem se stala nenasazená dvojice Wang Sin-jü a Ču Lin, která v ryze čínském finále za 1.22 hodiny zdolala turnajové dvojky Pcheng Šuaj s Čang Šuaj po dvousetovém průběhu 6–2 a 7–6. Obě šampionky si do žebříčku WTA připsaly 280 bodů a získaly první tituly na okruhu WTA Tour.\n"}
{"id": "1546701", "url": "https://cs.wikipedia.org/wiki?curid=1546701", "title": "Japan Women's Open 2019 – ženská čtyřhra", "text": "Japan Women's Open 2019 – ženská čtyřhra\n\nŽenská čtyřhra Japan Women's Open 2019 probíhala v první polovině září 2019. Do deblové soutěže hirošimského tenisového turnaje hraného na tvrdém povrchu nastoupilo šestnáct dvojic. Obhájcem titulu byl japonsko-čínský pár Eri Hozumiová a Čang Šuaj, jehož členky nestartovaly společně. Čangová nastoupila do paralelně hraného Jiangxi Open v Nan-čchangu. Spoluhráčkou Hozumiové se stala krajanka Makoto Ninomijová, s níž skončila ve čtvrtfinále na raketách McHaleové se Savinychovou.\n\nVítězem se stal nenasazený pár Japonek Misaki Doiová a Nao Hibinová, který ve finále zdolal americko-ruskou dvojici Christina McHaleová a Valerija Savinychová. Po dvousetovém průběhu 3–6 a 6–3 rozhodl až supertiebreak poměrem míčů [10–4]. Obě šampionky si do žebříčku WTA připsaly 280 bodů. Na okruhu WTA Tour získaly premiérovou společnou, respektive druhé individuální trofeje ze čtyřhry. Hibinová si z hirošimského turnaje odvezla double, když ve finále dvouhry porazila spoluhráčku Doiovou.\n\n"}
{"id": "1546702", "url": "https://cs.wikipedia.org/wiki?curid=1546702", "title": "Kchang-ting", "text": "Kchang-ting\n\nKchang-ting (, ) je městský okres v provincii S’-čchuan v Čínské lidové republice. Je sídlem správy Tibetské autonomní prefektury Kardze. Má rozlohu přibližně 11 486 čtverečních kilometrů a k roku 2000 v něm žilo přes 109 tisíc obyvatel.\n\nOd roku 2008 je v provozu letiště Kchang-ting.\n\nPodle sčítání lidu v roce 2000 převažovali Tibeťané (63 %), následovali Chanové (35 %), Chuejové (0,8 %) a Iové (0,4 %). \n\n"}
{"id": "1546704", "url": "https://cs.wikipedia.org/wiki?curid=1546704", "title": "Bronx Open 2019 – ženská čtyřhra", "text": "Bronx Open 2019 – ženská čtyřhra\n\nŽenská čtyřhra Bronx Open 2019 probíhala ve druhé polovině srpna 2019. Do deblové soutěže newyorského tenisového turnaje hraného na tvrdém povrchu v Bronxu nastoupilo šestnáct dvojic. Jednalo se o premiérový ročník turnaje.\n\nVítězem se stal třetí nasazený, chorvatsko-španělský pár Darija Juraková a María José Martínezová Sánchezová, který ve finále zdolal rusko-rumunskou dvojici Margarita Gasparjanová a Monica Niculescuová. Po dvousetovém průběhu 7–5 a 2–6 rozhodl až supertiebreak poměrem míčů [10–7]. Obě šampionky si do žebříčku WTA připsaly 280 bodů a získaly premiérovou společnou trofej. Juraková vybojovala šestý deblový titul na okruhu WTA Tour a pro Martínezovou Sánchezovou to bylo dvacáté první takové turnajové vítězství.\n\n"}
{"id": "1546706", "url": "https://cs.wikipedia.org/wiki?curid=1546706", "title": "Winston-Salem Open 2019 – mužská čtyřhra", "text": "Winston-Salem Open 2019 – mužská čtyřhra\n\nMužská čtyřhra Winston-Salem Open 2019 probíhala ve druhé polovině srpna 2019. Do deblové soutěže winstonsalemského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Jean-Julien Rojer a Horia Tecău, jehož členové se rozhodli turnaje nezúčastnit.\n\nVítězem se stal nejvýše nasazený, polsko-brazilský pár Łukasz Kubot a Marcelo Melo, který ve finále zdolal americkou dvojici hrající na divokou kartu Nicholas Monroe a Tennys Sandgren. Po dvousetovém průběhu 6–7 a 6–1 rozhodl až supertiebreak poměrem míčů [10–3]. Oba šampioni si do žebříčku ATP připsali 250 bodů a získali třináctou společnou trofej, respektive jedinou v sezóně 2019. Kubot vybojoval dvacátý pátý deblový titul na okruhu ATP Tour a pro Mela to bylo třicáté třetí takové turnajové vítězství.\n\n"}
{"id": "1546709", "url": "https://cs.wikipedia.org/wiki?curid=1546709", "title": "Drienovo", "text": "Drienovo\n\nDrienovo je obec v okrese Krupina v Banskobystrickém kraji na Slovensku. Žije zde  obyvatel.\n\nPrvní písemná zmínka o obci pochází z roku 1256. V obci se nachází jednolodní elektický evangelický kostel z roků 1906-1907, který byl postaven na místě staršího kostela z roku 1773.\n"}
{"id": "1546710", "url": "https://cs.wikipedia.org/wiki?curid=1546710", "title": "Vojtěch Esterházy", "text": "Vojtěch Esterházy\n\nVojtěch Esterházy, původním jménem Vojtěch Kozák, (13. října 1918, Domanín – 2002, Praha) byl česko-rakouský podnikatel a činitel. Jeho jméno je možné najít také v podobách Adalbert Esterházy či Vojtěch Adalbert Esterházy.\n\nVojtěch Esterházy se narodil 13. října 1918 v Domaníně na moravském Slovácku jako syn Jana Kozáka (*1891) a Filomeny Jiříkové (*1894). Zatímco jeho otec byl rolnického původu, matka Filomena se narodila v roce 1894 jako nemanželská dcera Karla hraběte Esterházyho de Galantha (1847–1919), hlavy forchtensteinské linie Esterházyů, jednoho z nejslavnějších šlechtických rodů habsburské monarchie. Této větvi náležel nemalý majetek, mj. rozsáhlý fideikomis Cseklész a Szenc (dnes Bernolákovo a Senec) na dnešním jižním Slovensku. \n\nPřestože Karl Filomenu jako za své dítě nikdy oficiálně neuznal, o jeho otcovství se v rodině vědělo. To byl také důvod kroku, ke kterému o čtvrtstoletí později přistoupil jeho syn Michael (1884–1933). Protože podle lékařského zjištění nemohla mít jeho manželka Johanna rozená hraběnka Batthyányová (1889–?) potomky, a protože také manželství jeho mladšího bratra Karla (1888–1931) zůstávalo i po třech letech bezdětné, rozhodl se Michael Esterházy pro adopci chlapce, který by se mohl stát dědicem této linie rodu. Volba padla na Vojtěcha Kozáka, čtvrtého Filomenina syna, který tímto krokem získal nové jméno Adalbert Esterházy. \n\nRozhodnutí Michaela Esterházyho a jeho ženy však nebylo v rodě přijato s nadšením, přestože svědci adopčního aktu pocházeli z řad nejvyšší aristokracie – vedle bývalého ministra zahraničí Leopolda hraběte Berchtolda šlo o Eleméra knížete Lónyaye, manžela belgické princezny Stefanie, vdovy po rakousko-uherském korunním princi Rudolfovi. K adopci došlo 17. října 1918, tedy necelý měsíc před zánikem Rakousko-Uherska a jedenáct dní před vyhlášením Československa. Hrabě Michael však již nestačil panovníka požádat o přenesení šlechtického titulu na svého adoptivního syna. Protože adopcí docházelo pouze k přenesení příjmení, nikoli šlechtictví, Adalbert nikdy nešlechtický titul nezískal. \n\nProtože ostatní Esterházyové s Michaelovým krokem nesouhlasili a neboť se dva měsíce po adopci Michaelovu bratru Karlovi narodil stejnojmenný syn Karl (1918–1958) došlo k logickému, ale pro Alberta osudovému kroku: za dědice rodu byl označen Karl, zatímco malý Adalbert byl vrácen svým rodičům. I přes adopci, která nikdy zrušena nebyla, začal opět užívat původního jména Vojtěch Kozák.\n\nZdá se, že Vojtěch se od Esterházyů vrátil bez většího majetku, který by mu zajistil nezávislou existenci či alespoň umožnil studia. Po ukončení obecné a měšťanské školy proto absolvoval alespoň dva roky pokračovací školy, konkrétně Baťovu školu práce. Pro firmu Baťa také později pracoval jako dělník, protože jeho starší bratr Jindřich, se kterým měl, zdá se nejužší vztahy, později působil jako obchodní zástupce tohoto podniku v Brazílii.\nNa konci 30. let začal Kozák sympatizovat s extrémní pravicí a moravskými nacionalisty kolem skupiny Národopisná Morava, jejímž nejvýraznějším příslušníkem byl malíř a grafik Joža Úprka. Po Úprkově smrti, 26. srpna 1940, se stal členem fašistické organizace Vlajka a následně také Svatoplukových gard. Neprojevoval se ale dostatečně aktivně, a proto byl z obou organizací v lednu 1942 vyloučen.\n\nPřestože Vojtěch Kozák nebyl ve Vlajce ani Svatoplukových gardách nijak výrazně aktivní, již samotné členství v těchto organizacích bylo po osvobození trestáno. V poválečném revolučním zmatku byl navíc Kozák obviněn ještě z udavačství. Přestože se mu kolaboraci ani denunciace nepodařilo prokázat, byl 5. prosince 1946 za členství ve Vlajce Mimořádným lidovým soudem v Uherském Hradišti odsouzen na 15 let odnětí svobody. Propuštěn byl na podmínku až 13. června 1955.\n\nPo propuštění mu byl nařízen pobyt v Sudetech a byl zařazen jako dělník na stavbě. Protože jeho poměr ke KSČ byl mimořádně negativní a nelichotivě se vyjadřoval k politickému systému tehdejšího Československa, byl sledován bezpečnostními orgány. V roce 1958 byl zatčen a bez přímých důkazů a ve fakticky vykonstruovaném procesu soudem v Karlových Varech odsouzen za tzv. rozkrádání majetku v socialistickém vlastnictví k dvanáctiletému trestu. Zařazen byl do pracovního tábora v Horním Slavkově. Zde se však stýkal hlavně s odsouzenými s negativním poměrem k lidově-demokratickému zřízení, a proto byl přeřazen do izolace. Podle hlášení dozorců se i zde však projevoval krajně reakčně. V březnu 1959 se spolu s několika dalšími vězni pokusil o útěk, při kterém chtěli přepadnout několik dozorců a převléci se do jejich uniforem. Konečným cílem bylo překročení hranic do západního Německa. Plán ale byl vyzrazen a při následném líčení byl Kozákovi 29. června 1959 k trestu přidán ještě jeden rok za zločinné spolčení.\n\nZ vězení byl Kozák podmínečně propuštěn až roku 1968. Hned následující rok, 12. srpna 1969, pod dojmem potlačení Pražského jara a začínající normalizace, emigroval do Rakouska. Usadil se ve Vídni, kde nějaký čas pracoval jako vedoucí ve vinárně Moravia na Webergergasse 7 ve čtvrti Neubau, kterou později odkoupil. Jako podnikatel byl úspěšný, již roku 1974 si však otevřel novou vinárnu téhož jména na rohu Frömlgasse a Schwaigergasse ve Floridsdorfu a svůj původní podnik pronajal. Protože jeho podnik dobře prosperoval a stal se jedním center československých emigrantů v Rakousku, byl sledován StB, která se prostřednictvím svých agentů pokoušela do této společnosti (zřejmě bez většího úspěchu) proniknout.\n\nV emigraci se Kozák začal intenzivně zabývat rodinnou historií a původem. V prosinci 1988 se mu z Maďarska podařilo získat doklady o adopci hrabětem Esterházym, které mu 3. července 1989 potvrdilo na základě dokumentů z bratislavského archivu také Ministerstvo vnitra a životního prostředí Slovenské socialistické republiky. Na základě těchto dokladů mu byla v Rakousku povolena změna příjmení na Esterházy.\nPo listopadové revoluci roku 1989 se Esterházy vrátil do Československa. Od 80. let byl členem Řádu sv. Konstantina a po návratu do vlasti začal připravovat rozšíření jeho aktivit i do Československa. Díky Esterházyho mimořádné aktivitě byla již roku 1994 zřízena v České republice zvláštní komenda řádu a zároveň se objevily první zprávy o činnosti této organizace v tisku (zejména jeho kritika na stránkách komunistického listu Naše pravda).\n\nZplnomocněncem Řádu sv. Konstantina pro státy střední Evropy byl Johannes (Hans) Mertens, který se ale ve zdejších poměrech nevyznal a proto většinu aktivit přenechával Esterházymu. Mezi oběma muži došlo záhy k neshodám, které vedly k rozpadu celé organizace. Kromě nesouhlasu s rozšířením aktivit do Polska hrála důležitou úlohu zřejmě i náboženská rovina. Esterházy totiž ve vysokém věku konvertoval k pravoslaví a tvrdil, že by se řád měl profilovat jako výhradně ortodoxní vzhledem k svému statusu čestné stráže Apoštolského trůnu Alexandrie. Spor vyvrcholil roku 1998 rozdělením řádu na dvě linie, přičemž Esterházy se stal hlavou pravoslavné s názvem Řád sv. Konstantina Velikého (a Heleny). \n\nVojtěch Esterházy z důvodu vysokého věku na veřejné aktivity roku 2000 rezignoval a o dva roky později zemřel v Praze v Nemocnici Na Homolce.\n"}
{"id": "1546714", "url": "https://cs.wikipedia.org/wiki?curid=1546714", "title": "Winston-Salem Open 2019 – mužská dvouhra", "text": "Winston-Salem Open 2019 – mužská dvouhra\n\nMužská dvouhra Winston-Salem Open 2019 probíhala ve druhé polovině srpna 2019. Do singlové soutěže winstonsalemského tenisového turnaje hraného na tvrdém povrchu nastoupilo čtyřicet osm hráčů. Obhájcem titulu byl Rus Daniil Medveděv, který do turnaje nezasáhl.\n\nJihokorejec Lee Duck-hee se při svém debutu na okruhu ATP Tour stal prvním neslyšícím tenistou, jenž na této túře vyhrál utkání. Jako 212. hráč žebříčku přehrál v úvodním kole téměř o sto míst výše postaveného Švýcara Henriho Laaksonena. \n\nVítězem se stal třetí nasazený, 22letý Polák Hubert Hurkacz, který ve finále zdolal francouzskou turnajovou jedničku Benoîta Paireho po třísetovém průběhu 6–3, 3–6 a 6–3. Na okruhu ATP Tour tak vybojoval premiérový titul a stal se prvním polským vítězem dvouhry v této úrovni profesionálního tenisu od Wojciecha Fibaka a jeho triumfu v Chicagu 1982 na tehdejším okruhu WCT. \n\nVšichni nasazení hráči obdrželi volný los do druhého kola.\n"}
{"id": "1546715", "url": "https://cs.wikipedia.org/wiki?curid=1546715", "title": "Westminsterský systém", "text": "Westminsterský systém\n\nWestminsterský systém je pojem označující buď obecně parlamentní systém vlády (vláda je odpovědná parlamentu), nebo specifický parlamentní systém vlády, jak se vyvinul v moderní éře ve Spojeném království a odtud byl převzat v jiných zemích, většinou bývalých britských koloniích. Pojem je odvozen od Westminsterského paláce, v němž sídlí britský parlament. Westminsterský systém přijala roku 1848 Kanada, v roce 1855 Austrálie. Jako westminsterský bývá označován též systém vlády v Indii, Irsku, Malajsii, Singapuru, na Jamajce, Novém Zélandu a Maltě. Některé kolonie ovšem nakonec převzaly systém jiný (Nigérie, Egypt, JAR). U některých zemí je blízkost westminsterskému systému zřejmá či diskutovaná (Izrael, Japonsko). Westminsterský systém bývá dáván často do kontrastu k systému prezidentskému (prototypicky ve Spojených státech) či poloprezidentskému (ponejvíce francouzskému). Většina evropských demokracií si časem rovněž vyvinula vlastní verzi westminsterského systému (Německo, Itálie, Skandinávie, Benelux, Visegrád), ovšem se zřetelnými odlišnostmi od britského. \n\nTypické pro westminsterský systém je, že hlava státu (ať už je to král či prezident) má v zásadě jen ceremoniální funkce, zatímco většinu výkonné moci drží ten, kdo stojí v čele vládního kabinetu, plus jeho ministři (ačkoli premiérova moc nad nimi, zvláště možnost jejich odvolání, je v různých systémech různá). V britském westminsterském systému se vláda musí opírat o většinu dolní komory parlamentu, existují ovšem i modifikace (například systém negativního parlamentarismu v Austrálii). Typické pro britský westminsterský systém rovněž je, že hlava státu pověří sestavením vlády předsedu vítězné strany ve volbách, ovšem i zde existují variace, například premiér může být volen přímo a dostávat \"k ruce\" parlament volený v jiných volbách, jako je tomu v USA (v jistém čase takto fungoval systém v Izraeli, který je jinak v zásadě také westminsterský, vzhledem k britské nadvládě nad tímto územím před rokem 1948). Pro britský systém je také typickou silná, nezávislá a přesnými pravidly svázaná státní správa, která na ministerstvech zůstává bez ohledu na politické změny. Její moc bývá ovšem někdy i kritizována či parodována (viz seriál \"Jistě, pane ministře\"). Typické pro britský systém je rovněž značně formalizované postavení hlavní opoziční strany v dolní komoře, lídr této strany je označován jako \"vůdce opozice\" a má různá privilegia v parlamentní diskusi apod. To ovšem hodně souvisí s britským většinovým volebním systémem, který vede, povětšinou, k systému dvou velkých stran - v parlamentních systémech s poměrným volebním systémem a větším množstvím stran v dolní komoře tato pozice ustavena nebývá (např. Německo, Česko). Typickou pro britský westminsterský systém je rovněž vysoká míra zvykovosti, a to až taková, že Británie nikdy nepřijala psanou ústavu, což ovšem neplatí pro většinu westminsterských systémů v bývalých koloniích, kde ústavy kodifikovány byly. V evropských parlamentních systémech naopak ústavy hrají velkou roli. Zvykovost westminsterského systému mu dává jistou pružnost v krizích, takže například v roce 1975 guvernér Austrálie (zástupce britské koruny) odvolal premiéra Gougha Whitlama, aby vyřešil ústavní krizi, ačkoli je zvykem, že britská koruna do politiky Austrálie nezasahuje. Také role krále/královny v britském westminsterském systému, čistě zvyková, má v sobě jistou pružnost a často se o faktické roli trůnu v britském politickém systému diskutuje - ačkoli se soudí, že britský panovník žádný zákon od roku 1708 neodmítl podepsat, britský deník \"The Guardian\" přišel v roce 2013 s informací založenou na důvěrných materiálech z Downing street, že ve skutečnosti má panovník, tedy současná královna Alžběta II., a její nejstarší syn princ Charles, právo veta vůči zákonům projednávaným v parlamentě. Návrhy zákonů jsou jim předkládány před jejich definitivním přijetím a list \"The Guardian\" přinesl údajný seznam 38 zákonů, ve kterých královna Alžběta II. nebo princ Charles prosadili změny. Například návrh zákona, který obsahoval přenesení pravomoci panovníka povolit nebo zamítnout britské vojenské operace v zahraničí v roce 1999 na parlament, královna vetovala úplně. \n\nS westminsterským systémem úzce souvisí právní tradice zvaná angloamerické právo (\"common law\"). Na evropském kontinentě se vyvinula právní tradice značně odlišná, nicméně tu přijali do značné míry například v kanadském Québecu či ve Skotsku, kde se tedy vytvořila kombinace westminsterského systému a kontinentálního evropského právního systému. \n\n"}
{"id": "1546716", "url": "https://cs.wikipedia.org/wiki?curid=1546716", "title": "Jiroutek", "text": "Jiroutek\n\nPříjmení Jiroutek nosí více osob:\n\n\n"}
{"id": "1546723", "url": "https://cs.wikipedia.org/wiki?curid=1546723", "title": "Crowbar", "text": "Crowbar\n\nCrowbar je americká sludge metalová skupina založená v New Orleans v Louisianě ve Spojených státech v roce 1990. Jejich hudba v sobě kříží pomalý doom metal s agresí tvrdého punku, propagovali styl známý jako sludge metal vedle spolu s kapelami New Orleans scény – jako Eyehategod, Soilent Green, Acid Bath a Down.\n\nKapela sahá až do roku 1988, kdy se Kirk Windstein připojil k hardcore punkové kapele ShellShock v New Orleans. Setkal se zde s Jimmym Bowerem, který byl jejich bubeníkem, a rychle se stali přáteli. Skupina se rozpadla, když Mike Hatch, jejich kytarista, spáchal sebevraždu na konci roku 1988 (někteří fanoušci Pantery věří, že to byla inspirace pro píseň „ Hollow “ z jejich 1992 alba Vulgar Display of Power). Kapela tedy nahradila Hatcha Kevinem Noonanem a pokračovala pod novým názvem Aftershock. Pod tímto jménem vydali v polovině roku 1989 demo a poté se znovu přejmenovali na Wrequiem, přičemž basista Mike Savoie opustil kapelu a nahradil ho Todd Strange. V roce 1990 se znovu přejmenovali na The Slugs a v polovině roku 1990 vydali demo, ale kapela se rozpadla.\n\nWindstein uvažoval o tom, že se stane kytaristou kapely Exhorder která je rovněž z New Orleans, ale on a Strange reformovali svou kapelu s Craigem Nunenmacherem jako bubeníkem, kterého později nahradil Tommy Buckley ze Soilent Green a Kevin Noonan se vrátil zpět na kytaru. V polovině roku 1991 se skupina přejmenovala na Crowbar. Windstein uvedl Celtic Frost jako jeden z prvních vlivů skupiny na zvuk. \n\nDebutové studiové album Obedience Thru Suffering vyšlo v roce 1991, ale nedosáhlo významného úspěchu nebo airplay. Samozvané album (Crowbar) z roku 1993 už bylo lepší, osobní přítel kapely Phil Anselmo (Pantera, Down a Superjoint Ritual ) produkoval nahrávku, a to pomohlo k národní podpoře na MTV u Headbanger's Ball. Kromě toho byla přehrávány videoklipy pro „All I had (I Gave)“ a „Existence is Punishment“. Po tomto úspěchu skupina pokračovala v nahrávání klipů, vydávala se na hlavní turné s Panterou a nahrávala další alba.\n\nDost o Crowbar vypovídá v domácím videu Pantera Home 3. Kapela pokračovala v nahrávání a cestování. V roce 1994, videoklip Pantery píseň “Im Broken” Anselmo nosil Crowbar / Eyehategod tričko. Původní bubeník Nunenmacher opustil kapelu v roce 1996 a byl nahrazen Bowerem z Down a Eyehategod a na nahrávce z roku 1996 Anselmo zpíval doprovodné vokály na pár skaldbách na Broken Glass.\n\nV roce 2000, po nahrání desky, se původní bubeník Nunenmacher znovu připojil ke skupině pro „Penchant For Violence Tour“ s „The Brotherhood of Brewtality“ Black Label Society a Sixty Watt Shaman. V polovině turné nahradil Nunenmacher bubeníka BLS Phil Ondicha a po zbytek turné hrál v obou kapeelách a nakonec se trvale připojil k BLS.\n\nKapela pokračuje v show, půjčuje si členy z New Orleanských metalových kapel jako Goatwhore a Acid Bath. Na desce Lifesblood pro Downtrodden (2005), basista Pantery a Down Rex Brown hrál na baskytaru ale dokonce i na klávesy. Producent Down Warren Riker rovněž pomáhal.\n\nKapela je také známá tím, že coveruje materiál jiných kapel – například Iron Maiden či Led Zeppelin.\nV prosinci 2009, Crowbar měli tour s Hatebreed, The Acacia Strain, The Casualties a dalšími v rámci Stillborn Festu. \n\nOd září 2010 má Crowbar v současné době smlouvu s E1 Music v Severní Americe a s Century Media v Evropě a 8. února 2011 vydali své deváté studiové album Sever the Wicked Hand. \n\nBasista Pat Bruders opustil Crowbar v září 2013. Bruders vysvětlil, že se chce zaměřit na turné s Down. Bruders byl nahrazen Jeffem Goldenem, který předtím hrál s Six Feet Under, Thy Will Be Done a Goatwhore. \n\nCrowbar vstoupil do studia na konci roku 2013 a začal nahrávat „ Symmetry in Black “, který byl uveden v Severní Americe 27. května 2014 prostřednictvím E1 Music.\n\nV květnu 2016 basista Jeff Golden na své facebookové stránce oznámil, že byl vyhozen z kapely. Později se připojil k metalové skupině Lord Dying z Portlandu. Krátce po Goldenově odchodu Windstein oznámil, že zakládající basista Todd Strange se vrácí. V červenci 2018 Strange se přestal účastnit turné, i tak ale zůstane členem Crowbar. Jeho závěrečné vystoupení bylo na 20. výročí show Odd Fellows Rest 20. srpna 2018 – Shane Wesley je jeho náhradníkem na živá vystoupení kapely. \n\nV polovině roku 2017 podporoval Crowbar byli předkapelou Overkill na každoročním turné Metal Alliance Tour.\n\nNa jaře roku 2018 se Crowbar byli předkapelou pro Hatebreed.\n\nCrowbar byli předkapelou pro Killswitch Engage na krátkém podzimním turné v listopadu 2018.\n\n\n\n\n\n\n"}
{"id": "1546724", "url": "https://cs.wikipedia.org/wiki?curid=1546724", "title": "František Dobromil Kamarýt", "text": "František Dobromil Kamarýt\n\nFrantišek Dobromil Kamarýt (27. ledna 1812 Velešín - 30. dubna 1876 Kaplice) byl český vlastenecký církevní spisovatel, autor a překladatel náboženských spisů, biskupský konzistorní rada, okresní vikář a arcikněz v Kaplici,\n\nOtec Františka Dobromila Kamarýta byl Jan Kamarýt, rolník a pekař ve Velešíně, který měl se svou manželkou Alžbětou třináct dětí. Nejstarším synem Jana Kamarýta byl Josef Vlastimil Kamarýt (1797-1833) kněz, básník a sběratel lidové slovesnosti, přítel Františka Ladislava Čelakovského a Josefa Krasoslava Chmelenského.\n\nFrantišek Dobromil Kamarýt studoval v Českých Budějovicích, kde vstoupil i do kněžského semináře. Pod vlivem svého bratra Josefa Vlastimila Kamarýta a jeho přítele Františka Ladislava Čelakovského si přidal ke svému jménu další jméno \"\"Dobromil\"\". Po bohosloveckých studiích na českobudějovickém biskupském semináři působil od roku 1838 jako kaplan, od roku 1845 jako děkan, posléze jako biskupský konzistorní rada, okresní vikář a arcikněz v Kaplici. \n\nPo smrti svého bratra Josefa Vlastimila Kamarýta se zasloužil o vybudování jeho pomníku na táborském hřbitově a vydal \"Sebrané světské a duchovní básně Josefa Vlastimila Kamarýta\", s životopisným obrazem od Antonína Rybičky Skutečského.\n"}
{"id": "1546728", "url": "https://cs.wikipedia.org/wiki?curid=1546728", "title": "Krev v mobilech", "text": "Krev v mobilech\n\nKrev v mobilech (anglicky \"Blood in the Mobile\") je dokumentární film z roku 2010, jehož autorem je dánský režisér Frank Piasecki Poulsen. Dokument poukazuje na fakt, že suroviny pro výrobu nabíjecích lithiových baterií přední technologické společnosti získávají z dětské práce vykonávané za nelidských podmínek. Konkrétně mapuje situaci v ilegálním dole v Severním Kivu, provincii Konga.\n\nZ dokumentu vyplývá, že používání např. mobilních telefonů nepřímo podporuje konflikt v Kivu. Těžba kasiteritu, který patří mezi konfliktní suroviny, totiž probíhá pod kontrolou bojujících frakcí, a přispívá tak k financování konfliktu. Teror ze strany ozbrojených skupin navíc umožňuje přetrvávání otřesných pracovních i hygienických podmínek, kterým jsou vystaveny i děti.\n\n"}
{"id": "1546730", "url": "https://cs.wikipedia.org/wiki?curid=1546730", "title": "Gregor Gysi", "text": "Gregor Gysi\n\nGregor Gysi (* 16. ledna 1948 Berlín) je německý politik. \n\nPochází z rodiny se švýcarskými a židovskými kořeny, jeho otec Klaus Gysi byl východoněmeckým ministrem kultury. \n\nV roce 1970 vystudoval právnickou fakultu Humboldtovy univerzity a v roce 1976 získal doktorát. Pracoval jako advokát, obhajoval také východoněmecké disidenty. \n\nV roce 1967 vstoupil do Sjednocené socialistické strany Německa. Patřil k reformnímu křídlu strany a podporoval dialog s opozicí. V důsledku občanských protestů se 1. prosince 1989 Sjednocená socialistická strana Německa zřekla mocenského monopolu, 3. prosince rezignoval její šéf Egon Krenz a 9. prosince byl do čela strany zvolen Gregor Gysi. Pod jeho vedením se strana přejmenovala na Stranu demokratického socialismu. Gysi byl jejím předsedou do roku 1993, kdy ho nahradil Lothar Bisky. Je poslancem Bundestagu za stranu Die Linke, která vznikla v roce 2007 spojením Strany demokratického socialismu a Arbeit & soziale Gerechtigkeit - Die Wahlalternative, do roku 2015 byl lídrem její parlamentní frakce. V roce 2016 se stal předsedou Strany evropské levice.\n\nV roce 2008 oznámila federální komisařka pro dokumentaci Marianne Birthlerová, že Gysi byl spolupracovníkem Stasi. Gysi obvinění odmítl.\n\n"}
{"id": "1546734", "url": "https://cs.wikipedia.org/wiki?curid=1546734", "title": "Státní duma Ruského impéria", "text": "Státní duma Ruského impéria\n\nStátní duma Ruského impéria nebo též \"Imperiální duma\" (rusky \"Государственная дума Российской империи\") byla část zákonodárné shromáždění (dolní komora parlamentu) v pozdním období existence Ruského impéria. \n\nZasedání se konala v Tavridském paláci v Petrohradě a byla celkem čtyři, a to mezi 27. dubnem 1906 a bolševickou revolucí v říjnu 1917. První a druhá duma byly více demokratické a zastupovaly větší počet národností, než dvě následující. Třetí dumu ovládli zastupitelé nižší šlechty, vyšší střední vrstva a podnikatelstva. Ve čtvrtém období zasedala duma celkem pětkrát. Existovala do 2. března 1917 a formálně byla rozpuštěna 6. října 1917.\n"}
{"id": "1546735", "url": "https://cs.wikipedia.org/wiki?curid=1546735", "title": "1878 ve fotografii", "text": "1878 ve fotografii\n\nTento článek obsahuje významné fotografické události v roce 1878.\n\n\n\n"}
{"id": "1546738", "url": "https://cs.wikipedia.org/wiki?curid=1546738", "title": "Eparchie alexandrovská", "text": "Eparchie alexandrovská\n\nEparchie Alexandrov je eparchie ruské pravoslavné církve nacházející se v Rusku.\n\nZahrnuje všechny farnosti v rajónech Alexandrov, Kiržač, Kolčugino, Petuški a Jurjev-Polskij.\n\nEparchiální biskup nese titul \"biskup alexandrovský a jurjev-polský\".\n\nDne 14. listopadu 1923 byl Svatým synodem v eparchii Vladimir založen alexandrovský vikariát. Tím oblast získala svého biskupa. Tento vikariát zanikl 17. ledna 1935.\n\nDne 16. července 2013 byla oddělením z vladimirské eparchie vytvořena eparchie alexandrovská.\n\nVikariát vladimirské eparchie\nEparchie Alexandrov\n\n"}
{"id": "1546743", "url": "https://cs.wikipedia.org/wiki?curid=1546743", "title": "1877 ve fotografii", "text": "1877 ve fotografii\n\nTento článek obsahuje významné fotografické události v roce 1877.\n\n\n"}
{"id": "1546745", "url": "https://cs.wikipedia.org/wiki?curid=1546745", "title": "1876 ve fotografii", "text": "1876 ve fotografii\n\nTento článek obsahuje významné fotografické události v roce 1876.\n\n\n\n"}
{"id": "1546749", "url": "https://cs.wikipedia.org/wiki?curid=1546749", "title": "Drážovce", "text": "Drážovce\n\nDrážovce jsou obec v okrese Krupina v Banskobystrickém kraji na Slovensku. Žije zde  obyvatel.\n\nPrvní písemná zmínka o obci pochází z roku 1135. V obci se nachází šindelem pokrytý evangelický kostel z roku 1843. Vedle něj stojí dřevěná zvonice ze stejného období.\n"}
{"id": "1546753", "url": "https://cs.wikipedia.org/wiki?curid=1546753", "title": "Zoner Callisto", "text": "Zoner Callisto\n\nZoner Callisto je vektorový grafický editor. Byl vyvíjen firmou Zoner software, která jeho vývoj ukončila verzí 5 v roce 2004. V roce 2012 uvolnila tuto verzi bez licencovaných písem k volnému užití.\nZoner Callisto byl vyvíjen od založení firmy Zoner software. Firma uvádí tyto vývojové verze: \nV zahraničí byl Zoner Callisto od verze 3 distribuován pod názvem Zoner Draw se shodným číslováním s českou mutací programu.\nProgram obsahuje běžné funkce vektorových editorů – lze tvořit obdélníky, kruhy, mnohoúhelníky, hvězdy a další uzavřené tvary. Uzavřené tvary mohou mít výplň – jednobarevnou, barevný přechod, náhodně generovaný barevný obsah (fraktál) nebo bitmapový vzor. Kromě uzavřených tvarů lze vytvořit úsečky a křivky – tzv. Beziérovy křivky, s jedním nebo dvěma vrcholy. Křivky lze pospojovat do uzavřeného tvaru. Všechny vytvořené objekty lze následně upravovat (editovat či tvarovat). Objekty se na sebe vrství, jejich pořadí lze měnit.\nZoner Callisto používá vlastní proprietární formát pro ukládání vektorové kresby – ZMF (Zoner Meta File). Umí importovat a exportovat i jiné vektorové formáty souborů (Adobe Illustrator, Encapsulated PostScript a jiné), ale protože jeho vývoj byl již ukončen, nepracuje s novými verzemi těchto formátů. Umí také importovat značné množství rastrových formátů souborů, pro jejich úpravy má zabudovaný rastrový editor, možnostmi zhruba odpovídající Zoner Media Exploreru ve starší verzi. Do běžných rastrových formátů lze vytvořené kresby exportovat.\nZoner Callisto byl vyvinut pro použití v operačních systémech MS Windows. Nativně je 32bitový, ale lze ho spouštět i v prostředí 64bitového operačního systému MS Windows. Ke stažení je na stránkách programu.\n"}
{"id": "1546769", "url": "https://cs.wikipedia.org/wiki?curid=1546769", "title": "Jinbeisaurus", "text": "Jinbeisaurus\n\nJinbeisaurus (\"ještěr z Ťin-pei/Jinbei\") byl rod teropodního dravého dinosaura, žijícího v období svrchní křídy (asi před 95 až 72 miliony let) na území dnešní severovýchodní Číny (provincie Šan-si). Tento menší dravý dinosaurus patřil do nadčeledi Tyrannosauroidea a byl tak vzdáleným příbuzným pozdějších tyranosauridů (jako byl populární severoamerický druh \"Tyrannosaurus rex\").\n\nFosilie tohoto dinosaury byly objeveny v roce 1983 v sedimentech souvrství Chuej-čchüan-pchu (Huiquanpu), formálně je však popsal až mezinárodní tým paleontologů koncem roku 2019. Fylogenetická analýza ukázala, že \"J. wangi\" byl vývojově vyspělejším druhem než severoamerický druh \"Suskityrannus hazelae\" nebo čínský \"Xiongguanlong baimoensis\" z provincie Kan-su.\n"}
{"id": "1546787", "url": "https://cs.wikipedia.org/wiki?curid=1546787", "title": "Go-Sai", "text": "Go-Sai\n\nGo-Sai (1. ledna 1638 Kjóto – 22. března 1685 Kjóto) byl v pořadí 111. japonský císař podle tradičního seznamu vládců Země vycházejícího slunce. \n\nNarodil se 1. ledna 1638 v Japonsku. Jeho otec byl Japonský císař Go-Mizunno a matka byla Kušige Takako. Na japonský trůn nastoupil roku 1655, když jeho otec abdikoval. V té době bylo mladému císaři pouhých 17 let. Abdikoval roku 1663, po 8 letech vlády, ve věku 25 let. Na trůn po něm nastoupil bratr Reigen. Zemřel 22. března 1685, ve věku 47 let.\n\nJeho manželka byla Hachijo-no-miya Osahito-shinno. S ní měl Go-Sai šest dětí. První byl Arisugawa-no-myia Jukihito-shinno, druhý byl Koben-hossihinno, třetí byl Hachijo-no-miya Osahito-shinno, čtvrtý byl Hachijo-no-myia Naohito-shinno, pátá byla Riho-joo a šestý byl Ryoo-hossihinno.\n"}
{"id": "1546788", "url": "https://cs.wikipedia.org/wiki?curid=1546788", "title": "Zmaj Fizir FN", "text": "Zmaj Fizir FN\n\nZmaj Fizir FN tzn. Fizir Nastavni neboli instruktážní Fizir (srbsky Змај Физир ФН) byl vojenský cvičný letoun vyvinutý v Království Jugoslávie na přelomu 20. a 30. let 20. století. Tento jednomotorový letoun navrhli konstruktéři Rudolf Fizir (1891–1960), Dušan Stankov a Ivan Rukavina. Zmaj Fizir FN byl nejvíce používaný cvičný letoun jugoslávským královským letectvem a to až do roku 1941. Po válce byl především pro výcvik využíván až do roku 1950, kdy byl postupně nahrazen letounem Ikarus Aero 2. \n\nFizir FN navrhl tým vedený Rudolfem Fizirem. Prototyp byl vyroben v jeho továrně Petrovaradin (Novi Sad) v roce 1929, poprvé vzlétl v květnu 1929 na letišti Jugovicevo. Továrna Rudolfa Fizira však neměla kapacitu pro průmyslovou výrobu letadel. Jejím úkolem bylo navrhovat a stavět prototypy. Ačkoli to byla malá továrna, sehrála důležitou roli při budování jugoslávského letectví. Především se jednalo o výchovu leteckých inženýrů, kteří později hráli důležitou roli v jugoslávském leteckém průmyslu. Bylo zde navrženo mnoho úspěšných letadel a postaveny jejich prototypy, které byly později vyráběny v jiných, jugoslávských leteckých továrnách. V čase kdy letadlo bylo již ve výrobě, podstoupilo několik úprav. Letadlo bylo neustále vylepšováno, takže existuje několik podtypů těchto letadel, v závislosti na nainstalovaných motorech. \n\nZ těchto důvodů se o vlastní výrobu těchto letounů podělily tři jugoslávské společnosti, výrobci letadel. Byly to Fabrika aeroplana i hidroaviona Zmaj A.D. (Zemun), Prva Srpska Fabrika Aeroplana Živojin Rogožarski (Bělehrad) a Albatros (Sremska Mitrovica). První tři letadla vyrobila letecká továrna Zmaj pro Aero Club. S ohledem na vynikající letové vlastnosti se jugoslávské letectvo rozhodlo využít toto letadlo s cílem nahradit dříve používaná školní letadla. Od začátku roku 1931 společnost Zmaj vyrobila prvních 20 letadel řady Fizir FN s hvězdicovým motorem Walter NZ-120 a 10 s řadovým motorem Mercedes o výkonu 120 HP. Do roku 1939 vyrobila továrna Zmaj 137 letounů, Rogožarski 40 a v roce 1940 továrna Albatros vyrobila dalších 20 letadel tohoto typu. Výroba posledních deseti letadel Fizir FN pro chorvatské letectvo začala v továrně Zmaj v roce 1943, ale ty již nebyly před koncem války Chorvatsku dodány, ale byly dokončeny až po osvobození Titovými partyzánskými vojsky AVNOJ během bělehradské operace v říjnu 1944. Využity byly nově budovaným jugoslávským letectvem. \n\nPřed válkou si jugoslávské námořní letectvo objednalo čtyři hydroplány ve verzi Hydro Fizir FN s plováky a výkonnějším motorem Walter Mars o nominálním výkonu 145 k/107 kW. Byly vyrobeny 4 letouny, které byly označovány jako „Malý Fizir“ nebo „Fizir Mars“. Protože Fizir FN byl spolehlivý, snadno létatelný a udržovatelný, zůstal v provozu i několik let po válce. Byl využíván pro výcvik pilotů, vojenských i civilních. Letoun byl mj. vystaven na I. Mezinárodní letecké výstavě v Bělehradě ve vojenském pavilonu (1938). \n\nFizir FN měl výjimečnou stabilitu při nízkých rychlostech, což je jedna ze základních vlastností pro cvičná letadla. Fizir FN byl jednomotorový dvoumístný dvouplošník s otevřenými kokpity v tandemovém uspořádání. Trupu a křídla byla vyrobena z lakovaného dřeva a potažena plátnem. \n\nKřídla, s dvojicí vzpěr na každé straně, byla na koncích zaoblena a vztlakové klapky byly umístěny na dolních a horních křídlech. Podvozek byl upevněn k ose závěsu, vzadu standardní ostruha. Pro tlumení nárazů byly použity buď vinuté pružiny a guma (starý typ) nebo opískovanými prstenci (pozdější typy). \n\nHlavní výrobní série byla osazena motory Walter NZ-120, které byly od roku 1927 licenčně vyráběny v bělehradské továrně (pobočce firmy Walter) Svetozar Vlajkovič i komp. Hydroplány byly osazeny silnějším motorem Walter Mars, což byl nástupce motoru Walter NZ-120. \nToto školní letadlo bylo nejvíce využíváno pro základní výcvik vojenských pilotů, ale první tři vyrobené letouny byly používány jugoslávským aeroklubem. Byly zapsány do leteckého rejstříku v červnu 1930 s imatrikulacemi UN-PAL/YU-PAL, UN-PAK/YU-PAK a UN-PAM/YU-PAM. Další letouny získal aeroklub v letech 1935–1938. Celkem v aeroklubu létalo 20 strojů. \n\nV roce 1931 se 2 letouny Fizir a jeden DH.60 Moth zúčastnily I. mezinárodního leteckého mítinku, který se uskutečnil od 1. do 3. května v Plzni. Vlastni program zahajoval hvězdicový slet, v němž byly měřeny rozdíly v časech příletů. Pro tuto soutěž věnoval prezident republiky T.G.Masaryk čestnou cenu, kterou získal předseda jugoslávského královského aeroklubu Ing. Vladislav Sondermayer (DH Moth), zatímco druhé a třetí místo těsně za ním obsadili piloti dr. A. Mitrovič a D. Stanisavljevič (oba na Fizir). Mitrovič získal i čestnou cenu ministerstva zahraničních věcí a Slanisavljevič cenu ministerstva veřejných prací.\n\nHlavním odběratelem však bylo Jugoslávské královské letectvo (Vazduhoplovstvo Vojske Kraljevine Jugoslavije), které jich postupně získalo do užívání 190. Především je využívala pilotní škola v Pančevu. Dosud nebyly nalezeny žádné údaje o bojovém použití letadla Fizir FN během invaze do Jugoslávie v dubnu 1941. Je jen známo, že téměř všechna letadla přežila dubnovou válku a většina z nich byla předána Itálii. Během války byly využívány i Chorvatskem. Italské královské letectvo, Regia Aeronautica tyto letouny využívalo především v albánské válce v boji proti partyzánům.\n\nV bělehradském Muzeu jugoslávského letectví (Muzej Jugoslovenskog Vazduhoplovsta) je vystaven Zmaj Fizir FN (imatrikulace YU-CAY, výr. č. 9009) s motorem Walter NZ-120. Jedná se o letoun z poslední série z roku 1943 vyráběné v továrně Zmaj v Zemunu. V roce 1947 bylo letadlo spolu se zbývajícími letadly tohoto typu převedeno do národního aeroklubu, získalo civilní imatrikulaci YU-CAY. Tento Fizir FN se používal pro výcvik a pro tahání kluzáků až do konce padesátých let. Letadlo 9009/YU-CAY bylo zařazeno do sbírky leteckého muzea v roce 1962 a bylo obnoveno se značkami leteckých sil Jugoslávie.\n\nHydroplán Zmaj Fizir FN-H je vystaven v Technickém muzeu (Tesla Museum) v Záhřebu. Tento letoun létal s imatrikulací YU-CGO v aeroklubu Rijeka.\n\nVerze a počty letounů dle\n\n\n\nÚdaje dle\n\n\n\n\n\n"}
{"id": "1546791", "url": "https://cs.wikipedia.org/wiki?curid=1546791", "title": "Věra Vlčková", "text": "Věra Vlčková\n\nVěra Vlčková (9. května 1944 Kroměříž – 21. prosince 1989 Praha) byla divadelní a filmová česká herečka.\nOd mládí ji lákala divadelní prkna, a tak ještě jako studentka jedenáctiletky vystupovala s kroměřížskými ochotníky. Po maturitě na gymnáziu v Kroměříži v roce 1961 se přihlásila na pedagogickou fakultu Masarykovy univerzity v Brně, kde studovala ruštinu a tělocvik. Láska k divadlu zvítězila a po roce přešla na JAMU, kterou absolvovala v roce 1966.\nProfesionální kariéru zahájila v ostravském divadle. Když se provdala za Josefa Vocelku, následovala manžela do Plzně, kde se stala členkou Divadla J. K. Tyla. Začala spolupracovat s režisérkou Evou Sadkovou. Její karieru na krátkou dobu přerušilo narození syna Josefa (1972) a dcery Bohunky (1976).\nV Divadle J. K. Tyla v Plzni působila až do roku 1981. Tehdy přešla do pražského Realistického divadla Zdeňka Nejedlého (dnešní Švandovo divadlo), kterému zůstala věrná až do své předčasné smrti. Krátce před smrtí získala za své mimořádně jevištní výkony Cenu Jaroslava Průchy.\n\nPřed kamerou debutovala v roce 1966 ve filmu Juraje Herze \"Znamení Raka\". Ztvárnila zde sice epizodní, ale pro děj nezbytnou postavu zdravotní sestry. O dva roky později ji Juraj Herz obsadil do hororové černé komedie \"Spalovač mrtvol\", která byla natočená podle stejnojmenné novely Ladislava Fukse.\nVelkou pozornost na sebe strhla rolí německé matky ve válečném dramatu režiséra Antonína Moskalyka z roku 1984 \"Kukačka v temném lese\". Věra Vlčková se objevovala poměrně často v kriminálkách, ale v roce 1987 zazářila jako primářka chirurgie i v komedií Dušana Kleina \"Jak básníkům chutná život\" a v roce 1989 v jeho další komedii \"Vážení přátelé, ano\".\nV komedii Milana Šteindlera \"Vrať se do hrobu!\", který přišel do kin až po její nečekané smrti, si zahrála ředitelku gymnázia.\n\n\n"}
{"id": "1546792", "url": "https://cs.wikipedia.org/wiki?curid=1546792", "title": "Happisburgh", "text": "Happisburgh\n\nHappisburgh je obec ve východní Anglii, v hrabství Norfolk. Leží na pobřeží. V obci žije méně než 1000 obyvatel, nicméně proslavila se v roce 2010, kdy zde při archeologickém průzkumu byly objeveny pazourkové nástroje starší než 800 000 let, které se tak staly nejstarší stopou po lidské činnosti na britských ostrovech. Připsány byly druhu \"homo antecessor\". V roce 2013 došlo nedaleko k dalšímu mimořádnému objevu: nejstarších známých lidských otisků nohou mimo africký kontinent. Problémem obce je eroze, v jejímž důsledku přišla v průběhu 20. století o 0,2 km² pláží a útesů. Již roku 1086 Normané vystavěli v obci kostel. Ten byl zbořen, ale v 15. století byl obnoven, nese název \"St Mary's church\". Památkou je také maják postavený roku 1790, jde o nejstarší stále funkční maják ve východní Anglii. \n"}
{"id": "1546794", "url": "https://cs.wikipedia.org/wiki?curid=1546794", "title": "Miroslav Novák (lední hokejista)", "text": "Miroslav Novák (lední hokejista)\n\nMiroslav Novák (* 4. července 1945) je bývalý český hokejový útočník. \n\nV československé lize hrál za CHZ Litvínov. Nastoupil v 17 ligových utkáních a dal 2 góly.\n\n\n"}
{"id": "1546798", "url": "https://cs.wikipedia.org/wiki?curid=1546798", "title": "Petr Holub", "text": "Petr Holub\n\nPetr Holub (* 1958, Praha) je český novinář. \n\nBěhem práce v dělnických profesích složil v roce 1986 maturitu na Střední knihovnické škole. V roce 1992 pak vystudoval Matematicko-fyzikální fakultu Karlovy univerzity. \n\nOd roku 1992 pracuje jako novinář v řadě redakcí: Respekt (v letech 1998 až 2002 ve funkci šéfredaktora), Hospodářské noviny, Aktuálně.cz, Mladá fronta Dnes a Echo. Externě pro Český rozhlas Plus komentuje politické a ekonomické události.\n\nPetr Holub je autorem či spoluautorem několika knih: \n"}
{"id": "1546817", "url": "https://cs.wikipedia.org/wiki?curid=1546817", "title": "1875 ve fotografii", "text": "1875 ve fotografii\n\nTento článek obsahuje významné fotografické události v roce 1875.\n\n\n\n"}
{"id": "1546827", "url": "https://cs.wikipedia.org/wiki?curid=1546827", "title": "Puška Whitworth", "text": "Puška Whitworth\n\nPuška Whitworth je předovka s perkusním zámkem, kterou zkonstruoval Sir Joseph Whitworth, významný anglický inženýr. Tato zbraň je charakteristická střelou s šestiúhelníkovým průřezem. Hlaveň zbraně má stejný profil stočený do spirály. \nTato zbraň byla ve své době známá výjimečnou přesností a je v některých pramenech uváděna jako první odstřelovačská puška. \nSir Whitworth experimentoval v letech 1854 - 1857 se zbraněmi malých ráží. Pracoval na vlastní uzavřené střelnici a pro testování si vyrobil vlastní nastřelovací stolici aby vyloučil z testování lidský faktor. Testoval pušky různých konstrukcí a zkoušel i polygonální vývrty s různými počty hran od pěti do deseti. Nakonec se rozhodl pro variantu s šestiúhelníkovým vývrtem. \n\nWhitworth ale první kdo uvažoval o hexagonálním vývrtu. Takovýto vývrt byl nabízel už v roce 1839 Seržant Major Moor (poznámka - v angličtině existuje i křestní jméno Major). Moor sám ale zbraň s tímto vývrtem nevyráběl a měl vyrobit jeden zkušební kus takovéto zbraně. \n\nWhitworth zkoušel svůj hexagonální vývrt s různým stoupáním, počínaje od jedné otáčky na palec, až po pomalé stoupání jedna otáčka na 60 palců. Whitwoth také vnesl do výroby svých zbraní velkou přesnost jak ve výrobě hlavní, tak i střel. \nJeho řešení umožňovalo že střelu bylo možno snadněji nabít do drážkovaného vývrtu. V roce 1857 bylo provedeno srovnání \ns puškou Enfield. Whitworthova puška byla v toto srovnání z technického pohledu vítězem. Nabíjení i střelba z ní byly rychlejší a přesnější. Při střelbě na 300 yardů byla střední odchyla pušky whitworth 3,86 palce a pušky Enfield 12,69 palce. \n\nTaké účinný dostřel byl větší. Přestože polygonální vávrt je méně náchylný k zanášení než klasický drážkovaný vývrt, mohl se zanášet i Whithworthův vývrt. Proto sir Whitworth doplnil svou pušku i škrabákem, který se montoval na konec nabijáku. Tak bylo možné čistit hlaveň při nabíjení, ale snižovalo to významně i rychlost střelby.\n\nSir Whitworth nabídl pušku britské armádě, ale velký kontrakt nakonec nezískal. Armáda nakoupila jen omezený počet kusů zbraní pro specializované účely. Problém byla především cena zbraně, která významně převyšovala pušku Enfield. Whitworth Rifle Company dodávala tuto zbraň i francouzské armádě a během americké občanské války ji dodávala Konfederačnímu vojsku do jejich jednotek „ostrostřelců“. Dne 9. května 1864 byl touto puškou zastřelen generál John Sedgwick. \n\nV současnosti je puška Whitworth velmi ceněná. Originální zbraně se na specializovaných aukcích prodávají za ceny vysoko nad 100.000 dolarů. \n\nMimo originálního vývrtu neměla puška zvlášní konstrukční úpravy. Jednalo se o standardní jednorannou zbraň s perkusním zámkem. Zajímavostí je, že hlaveň Whitworth použil u jedné ze svých zbraní i další anglický výrobce Westley Richards. \nPušky Whitworth byly mimo nejrozšířenější variantu s 33 palcovou hlavní vyráběny i ve verzích s hlavní dlouhou 36 a 39 palců. S delší hlavní se adekvátně prodlužovala i délka zbraně. \n\nMimo několika variant standardních otevřených mířidel existovala i verze zbraně doplněná zaměřovacím dalekohledem. Ten byl připevněn na levé straně zbraně. \n\nSvé střely vyráběl sir Whitworth lisováním z tvrdší slitiny olova, čímž se snižovalo zanášení hlavně. Střely byly vyráběny velmi přesně a dosahovaly se s nimi i velké přesnosti střelby. Střely Withworth měly ve srovnání s puškou Enfield velkou průbojnost. Mezi prach a střelu se vkládaly zátky z loje nebo z jeleního tuku. Takto byla hlaveň jednak mazána a také se tak snižovalo usazování nečistot v hlavni. \n\nPro pušku Whitworth existovala i střela, která neměla šestiúhelníkový průžez, ale měla ve dnu dutinu. K utěsnění ve vývrtu došlo až výstřelem, podobně jako u střel minié. Tyto střely se vyráběly z měkší slitiny olova. Whitworth sám tyto střely neměl rád a dával přednost svým přesně vyrobeným střelám. \n\n"}
{"id": "1546846", "url": "https://cs.wikipedia.org/wiki?curid=1546846", "title": "Veliž", "text": "Veliž\n\nVeliž () je město ve Smolenské oblasti v Ruské federaci. Při sčítání lidu v roce 2010 měla přes sedm tisíc obyvatel.\n\nVeliž leží na řece Západní Dvině, přítoku Rižského zálivu. Od Smolenska, správního střediska oblasti, je vzdálena přibližně 130 kilometrů severozápadně a leží tak v severozápadním cípu Smolenské oblasti, nedaleko hranic s Tverskou oblastí na severu a s Běloruskem na západě.\n\nPrvní zmínka o Veliži je z 14. století. Od konce 15. století náležela Veliž k Moskevskému velkoknížectví. Za oficiální rok založení bývá pokládán rok 1536, kdy byla místo starého opevnění postavena nová pevnost.\n\nOd roku 1580 do roku 1655 patřila Veliž do litevského velkoknížectví, pak byla do roku 1678 v držení ruského carství, následně opět do roku 1722 patřila do polsko-litevské unie a konečně od roku 1722 se stala trvale součástí Ruska.\n\nV roce 1776 byla Veliž povýšena na město.\n\nZa druhé světové války byla Veliž obsazena německou armádou od 14. července 1941 a dobyta zpět jednotkami Kalininského frontu Rudé armády byla 20. září 1943.\n\n"}
{"id": "1546852", "url": "https://cs.wikipedia.org/wiki?curid=1546852", "title": "Jindřich Lokaj", "text": "Jindřich Lokaj\n\nJindřich Lokaj (* 19. srpna 1939 Brno) je český lékař-imunolog, alergolog a mikrobiolog. Pracuje v brněnském Ústavu klinické imunologie při Fakultní nemocnici u sv. Anny a přednáší na Lékařské fakultě Masarykovy univerzity.\n\nPromoce v roce 1962 s udělením titulu MUDr. V roce 1992 byl jmenován profesorem imunologie. V roce 1981 stál u zrodu Oddělení klinické imunologie a alergologie Lékařské fakulty Masarykovy univerzity ve Fakultní nemocnici u svaté Anny, které se o deset let později stalo samostatným ústavem LFMU, a jehož byl vedoucím do roku 2005, kdy jej v této funkci nahradil prof. Jiří Litzman, Lokajův žák.\n\nJindřich Lokaj je autorem několika samostatných prací a odborné literatury.\n\nJeho manželka i oba synové jsou lékaři, Petr je pediatr a Martin oftalmolog.\n\n"}
{"id": "1546866", "url": "https://cs.wikipedia.org/wiki?curid=1546866", "title": "Lovreć", "text": "Lovreć\n\nLovreć je vesnice a správní středisko stejnojmenné opčiny v Chorvatsku ve Splitsko-dalmatské župě. Nachází se asi 23 km severozápadně od Imotski a asi 32 km severozápadně od Makarské. V roce 2011 žilo v Lovreći 585 obyvatel, v celé opčině pak 1 699 obyvatel.\n\nOpčina zahrnuje celkem 5 samostatných vesnic:\n"}
{"id": "1546869", "url": "https://cs.wikipedia.org/wiki?curid=1546869", "title": "Molat (vesnice)", "text": "Molat (vesnice)\n\nMolat () je vesnice a přímořské letovisko v Chorvatsku v Zadarské župě, spadající pod opčinu města Zadar. Nachází se na stejnojmenném ostrově a je jeho největším sídlem. V roce 2011 zde žilo celkem 107 obyvatel. V roce 1991 většinu obyvatelstva (82,45 %) tvořili Chorvati.\n\nJedinou sousední vesnicí je Brgulje.\n"}
{"id": "1546871", "url": "https://cs.wikipedia.org/wiki?curid=1546871", "title": "Brgulje", "text": "Brgulje\n\nBrgulje () je malá vesnice a přímořské letovisko v Chorvatsku v Zadarské župě, spadající pod opčinu města Zadar. Je jednou ze tří vesnic na ostrově Molat. V roce 2011 zde žilo celkem 48 obyvatel. V roce 1991 byli všichni obyvatelé Chorvati.\n\nSousedními vesnicemi jsou Molat a Zapuntel.\n"}
{"id": "1546872", "url": "https://cs.wikipedia.org/wiki?curid=1546872", "title": "Zapuntel", "text": "Zapuntel\n\nZapuntel () je malá vesnice a přímořské letovisko v Chorvatsku v Zadarské župě, spadající pod opčinu města Zadar. Je jednou ze tří vesnic na ostrově Molat, a současně je nejmenším sídlem na tomto ostrově. V roce 2011 zde žilo celkem 42 obyvatel. V roce 1991 byli všichni obyvatelé Chorvati.\n\nJedinou sousední vesnicí je Brgulje.\n"}
{"id": "1546882", "url": "https://cs.wikipedia.org/wiki?curid=1546882", "title": "Lípy v Kamýku", "text": "Lípy v Kamýku\n\nLípy v Kamýku je skupina tří památných stromů v obci Kamýk na západ od Švihova. Lípy velkolisté (\"Tilia platyphyllos Scop.\") rostou v nadmořské výšce 500 m, obvody jejich kmenů jsou 340, 470 a 275 cm. Stromy rostou na volném prostranství, poblíž komunikace, na místě původního panského dvora. Jsou chráněny od 2. září 2008 jako krajinná dominanta, esteticky zajímavé a historicky důležité stromy.\n\n"}
{"id": "1546884", "url": "https://cs.wikipedia.org/wiki?curid=1546884", "title": "Mörön", "text": "Mörön\n\nMörön ( Мөрөн) je město v Mongolsku. Nachází se na břehu řeky Delger mörön v nadmořské výšce 1710 m a je vzdáleno 690 km severozápadně od hlavního města Ulánbátaru. Je správním centrem Chövsgölského ajmagu, žije v něm obyvatel a je osmým největším městem v zemi. \n\nMěsto vzniklo okolo kláštera \"Möröngín chure\", založeného roku 1809, který patřil k největším v zemi a žilo v něm okolo 1300 mnichů. Klášter byl zničen režimem Chorlogína Čojbalsana v roce 1937.\n\nMěsto má letiště a vede z něj asfaltová silnice do Ulánbátaru. Nachází se zde krajské vlastivědné muzeum, nemocnice, divadlo a různá vzdělávací zařízení. Velká část obyvatel žije v jurtách. Město má semiaridní subarktické klima.\n"}
{"id": "1546886", "url": "https://cs.wikipedia.org/wiki?curid=1546886", "title": "Jan Josef Wirch", "text": "Jan Josef Wirch\n\nJan Josef Wirch (15. října 1732 Košetice – 1787 Teplice) byl český architekt a stavitel období pozdního baroka a rokoka. Vedle Anselma Luraga se řadí k nejvýznamnějším představitelům české rokokové architektury. Ve své tvorbě navazoval jak na domácí tradice českého vrcholného baroka a na díla Dientzenhoferů, tak i na vídeňskou architekturu, zejména práce J. B. Fischera z Erlachu. U jeho staveb se jako výrazný architektonický princip uplatňovalo zdůraznění střední osy v různě odstupňovaných hmotách. Jeho častým spolupracovníkem byl sochař Ignác František Platzer.\n\n\n"}
{"id": "1546887", "url": "https://cs.wikipedia.org/wiki?curid=1546887", "title": "Brsečine", "text": "Brsečine\n\nBrsečine () je malá vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Dubrovník. Nachází se asi 18 km severozápadně od Dubrovníku. V roce 2011 zde žilo celkem 96 obyvatel. \n\nVesnice je napojena na silnici D8. Sousedními vesnicemi jsou Dubravica, Slano a Trsteno.\n"}
{"id": "1546888", "url": "https://cs.wikipedia.org/wiki?curid=1546888", "title": "Liturgie svatého Basila Velikého", "text": "Liturgie svatého Basila Velikého\n\nSvatá božská liturgie našeho otce svatého Basila Velikého (řecky: Η Θεία Λειτουργία του Μεγάλου Βασιλείου) je liturgie řeckokatolické a pravoslavné církve. Slaví se desetkrát v roce. Její struktura je shodná s Liturgií svatého Jana Zlatoústého, od které se odlišuje zejména svojí anaforou, která je výrazně obsáhlejší a delší.\n\nAutorství anafory se připisuje svatému Basilu Velikému (asi 330–379), arcibiskupovy Kaisareie.\n\nBasil pravděpodobně doplnil a upravil nějakou starší anaforu. Strukturové reformy liturgie svatého Basila Velikého probíhaly paralelně s reformami liturgie svatého Jana Zlatoústého. V prvním tisíciletí byla tato liturgie považována za základní eucharistickou liturgii byzantského obřadu a byla sloužena častěji než liturgie svatého Jana Zlatoústého. \n\nLiturgie svatého Basila Velikého se slouží desetkrát v roce, konkrétně:\n\nV předvečer Narození Páně a Bohozjevení, na Velký čtvrtek a Velkou sobotu se liturgie pojí s večierňou.\n\n"}
{"id": "1546889", "url": "https://cs.wikipedia.org/wiki?curid=1546889", "title": "Trsteno", "text": "Trsteno\n\nTrsteno () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Dubrovník. Nachází se asi 16 km severozápadně od Dubrovníku. V roce 2011 zde žilo celkem 222 obyvatel. \n\nVesnice je napojena na silnici D8. Sousedními vesnicemi jsou Brsečine a Orašac.\n"}
{"id": "1546890", "url": "https://cs.wikipedia.org/wiki?curid=1546890", "title": "Roman Blahník", "text": "Roman Blahník\n\nRoman Blahník (2. února 1897, Plzeň – 22. prosince 1966, Praha–Zbraslav) byl český hudební skladatel, klavírista a kapelník. \n\nStudoval nejprve reálku v Plzni, kde se soukromě učil hře na klavír u Stanislava Sudy. V letech 1913 až 1915 studoval hru na varhany u Josefa Kličky na Pražské konzervatoři. Za první světové války působil u vojenské hudby v Maďarsku jako harfenista a harmonikář. Poté absolvoval kompoziční oddělení Pražské konzervatoře u Josefa Bohuslava Foerstera (1921). Dále soukromě studoval hru na klavír u Jana Heřmana a skladbu u Josefa Suka a Jaroslava Řídkého. V letech 1921 až 1922 byl korepetitorem divadla v Plzni. S kvartetem podnikl turné do Egypta a Španělska. Působil jako pianista a kapelník orchestrů v nočních podnicích, pro něž také komponoval taneční hudbu. Od druhé poloviny 30. let 20. století se začal věnovat převážně tvorbě operet a filmové hudby, v níž se objevila též řada zdařilých tanečních písní. V oblasti vážné hudby vynikla jeho suita \"V přírodě\" (1934), provedená v Praze (1943), Bukurešti, Oslo a Mnichově. V soutěži pařížské televize a rozhlasu byla v roce 1956 oceněna jeho skladba \"Legenda 56\". Složil též dva balety (\"Petrklíče\", \"Nagaiana\") a jednu operu \"Bratrstvo\". \n\n\n\n\n\n\n"}
{"id": "1546892", "url": "https://cs.wikipedia.org/wiki?curid=1546892", "title": "Orašac", "text": "Orašac\n\nOrašac () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Dubrovník. Nachází se asi 12 km severozápadně od Dubrovníku. V roce 2011 zde žilo celkem 631 obyvatel. \n\nVesnice je napojena na silnici D8. Sousedními vesnicemi jsou Mrčevo, Trsteno a Zaton.\n"}
{"id": "1546895", "url": "https://cs.wikipedia.org/wiki?curid=1546895", "title": "Zaton (Dubrovník)", "text": "Zaton (Dubrovník)\n\nZaton () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Dubrovník. Nachází se asi 10 km severozápadně od Dubrovníku. V roce 2011 zde žilo celkem 985 obyvatel. \n\nVesnice je napojena na silnici D8. Sousedními vesnicemi jsou Lozica, Ljubač a Orašac.\n"}
{"id": "1546896", "url": "https://cs.wikipedia.org/wiki?curid=1546896", "title": "Lozica", "text": "Lozica\n\nLozica () je vesnice a přímořské letovisko v Chorvatsku v Dubrovnicko-neretvanské župě, spadající pod opčinu města Dubrovník. Nachází se asi 3 km severozápadně od Dubrovníku. V roce 2011 zde žilo celkem 146 obyvatel. \n\nVesnice je napojena na silnici D8. Sousedními vesnicemi jsou Mokošica a Zaton, sousedním městem Dubrovník.\n"}
{"id": "1546898", "url": "https://cs.wikipedia.org/wiki?curid=1546898", "title": "Mitmita", "text": "Mitmita\n\nSměs se používá k marinování pokrmu \"kitfo\" ze syrového hovězího masa a lze jí také posypat \"ful medames\" (pokrm z dušeného koňského bobu). Vedle toho se používá jako běžné koření k dochucení jídel nebo se klade lžičkou na placku \"indžery\" k omáznutí jednotlivých soust. \n\n"}
{"id": "1546900", "url": "https://cs.wikipedia.org/wiki?curid=1546900", "title": "Horologion", "text": "Horologion\n\nHorologion či časoslov (řecky: Ὡρολόγιον – hórologion) je bohoslužební kniha byzantského ritu. \n\nPod pojmem časoslov se rozumíme i samotná modlitba bohoslužeb denního okruhu.\n\nČasoslov obsahuje tyto části:\n\nMimo toho kniha obsahuje i další texty např. další ranní a večerní modlitby a někdy i akafisty a paraklis či liturgický kalendář.\n\n"}
{"id": "1546909", "url": "https://cs.wikipedia.org/wiki?curid=1546909", "title": "Max Wien", "text": "Max Wien\n\nMax Wien (25. prosinec 1866 (Königsberg - Kaliningrad) – 22. února 1938, Jena) byl německý fyzik a ředitel Fyzikálního ústavu univerzity v Jeně. \n\nNarodil se v pruském Královci (dnes Kaliningrad, Rusko) jako bratranec pozdějšího laureáta Nobelovy ceny za fyziku Wilhelma Wiena. Studoval v Královci, ve Freiburgu a v Berlíně u Hermanna Helmholtze, u něhož také roku 1888 promoval. Od roku 1892 pracoval s Wilhelmem Röntgenem ve Würzburgu, kde se roku 1893 habilitoval. 1898 přešel na TH Aachen a roku 1904 jako řádný profesor na Technickou vysokou školu v Gdaňsku. V letech 1911 až 1935 byl profesorem na univerzitě v Jeně, kde roku 1938 zemřel. \n\nWienovo bádání se týkalo vysokofrekvenční elektroniky, akustiky a vodivosti elektrolytů. Roku 1891 vynalezl můstek pro měření impedancí střídavým proudem, později nazvaný Wienův můstek. V letech 1906 až 1909 zkoumal účinnost jiskrových vysílačů a vynalezl tlumené jiskřiště, které vytvářelo užší frekvenční pásmo s větším dosahem a jehož signál se dal snadno převést na akustický. Jeho jiskřiště se užívalo až do konce éry jiskrového vysílání kolem roku 1920. Oscilátor s Wienovým článkem sice používal Wienův můstek, nebyl ale jeho vynálezem. Poprvé ho použil roku 1939 William Hewlett (1913-2011), spoluzakladatel firmy Hewlett-Packard.\n\n"}
{"id": "1546911", "url": "https://cs.wikipedia.org/wiki?curid=1546911", "title": "Aldo Busi", "text": "Aldo Busi\n\nAldo Busi (* 25. února 1948 Montichiari) je italský spisovatel, překladatel a homosexuální aktivista. Patří k představitelům postmodernismu v italské literatuře. Publikoval také pod pseudonymem \"Monsignor Diabolus\". \n\nPochází z rodiny hostinského. Ve čtrnácti letech odešel z domova, toulal se po Evropě a vykonával různé nekvalifikované práce. V roce 1981 získal diplom v oboru cizích jazyků na Univerzitě ve Veroně. V roce 1984 vydal první knihu \"Seminář mládí\", v němž ironickým stylem zpracoval své životní zkušenosti. Kniha získala prestižní cenu Premio Mondello a Busi se stal mediální celebritou; proslul svými provokativními vystoupeními, v nichž hájil práva sexuálních menšin a kritizoval římskokatolickou církev. Vydal také sedm cestopisných knih.\n\nPřeložil knihy Johanna Wolfganga von Goethe, Christiny Steadové nebo Lewise Carrolla. Je také autorem překladu \"Dekameronu\" do moderní italštiny.\n\nHrál sám sebe ve filmové komedii Roberta D'Agostina \"Mutande pazze\" a moderoval televizní pořad o literatuře \"Amici libri\".\n\n\n\n"}
{"id": "1546912", "url": "https://cs.wikipedia.org/wiki?curid=1546912", "title": "Silicon Valley Classic 2019 – ženská čtyřhra", "text": "Silicon Valley Classic 2019 – ženská čtyřhra\n\nŽenská čtyřhra Silicon Valley Classic 2019 probíhala na přelomu července a srpna 2019. Do deblové soutěže tenisového turnaje v San Jose hraného na tvrdém povrchu nastoupilo čtrnáct dvojic s dvěma volnými losy do druhého kola. Obhájkyně titulu byl Květa Peschkeová s Tchajwankou Latishou Chanovou, která však do turnaje nezasáhla. \n\nVítězem se stal nejvýše nasazený, americko-český pár Nicole Melicharová a Květa Peschkeová, který ve finále zdolal japonskou dvojici Šúko Aojamová a Ena Šibaharaová po dvousetovém průběhu 6–4 a 6–4. Obě šampionky si do žebříčku WTA připsaly 470 bodů a získaly čtvrtou společnou trofej. 44letá Peschkeová vybojovala třicátý třetí deblový titul na okruhu WTA Tour a pro 26letou Melicharovou to bylo páté takové turnajové vítězství.\n\nDva nejvýše nasazené páry obdržely volný los do čtvrtfinále.\n"}
{"id": "1546915", "url": "https://cs.wikipedia.org/wiki?curid=1546915", "title": "Doggerland", "text": "Doggerland\n\nDoggerland byl pás země, který spojoval současné Britské ostrovy s kontinentální Evropou, avšak byl zhruba v období 6500-6200 př. n. l. zaplaven Severním mořem, jehož hladina stoupla, a Britské ostrovy tak vlastně vznikly.\n\nGeologické průzkumy ukazují, že se pevninský most táhl od východního pobřeží Británie k pobřeží dnešního Nizozemska, Německa a poloostrova Jutsko (Dánsko). V mezolitu šlo pravděpodobně o značně osídlenou oblast, ale stoupající hladina moře obyvatelstvo postupně vytlačovala. Podle některých teorií byla oblast zaplavena mohutnou vlnou tsunami způsobenou podmořským sesuvem půdy v souvislosti s geologickým útvarem zvaným Storegga.\n\nArcheology byla oblast poprvé zkoumána na počátku 20. století a zájem se zintenzivnil ve 30. letech, kdy zde rybáři vylovili pozůstatky několika vyhynulých suchozemských tvorů, včetně mamutů, a také některé prehistorické nástroje a zbraně. Pojem Doggerland byl odvozen od názvu Doggerská lavice, což je rozsáhlá písčina v mělké oblasti Severního moře asi 100 km od východního pobřeží Anglie.\n"}
{"id": "1546916", "url": "https://cs.wikipedia.org/wiki?curid=1546916", "title": "1874 ve fotografii", "text": "1874 ve fotografii\n\nTento článek obsahuje významné fotografické události v roce 1874.\n\n\n\n"}
{"id": "1546920", "url": "https://cs.wikipedia.org/wiki?curid=1546920", "title": "Pentti Saarikoski", "text": "Pentti Saarikoski\n\nPentti Saarikoski (2. září 1937, Impilahti, Karelská republika – 24. srpna 1983, Joensuu, Finsko) byl finský básník a překladatel. Psal milostnou a reflexivní lyriku, celým jeho dílem prochází motiv hledání smyslu života a světa. Přeložil do finštiny řadu děl antické literatury.\n\nPentti Saarikoski se narodil v karelské obci Impilahti, která dnes leží na ruském území. Od dětství projevoval jazykový talent. Během středoškolských let ho ovlivnilo křesťanství. Při studiu na Helsinské univerzitě ho přitahovala antická literatura, kterou překládal do finštiny. \n\nSaarikoski byl čtyřikrát ženatý a měl celkem pět dětí. V 60. letech se přiklonil k levicové ideologii, zejména k marxistickému komunismu.\n\nV roce 1966 se Saarikoski vypravil do Prahy, aby nalezl klid na psaní, ale také proto, aby se setkal s německou básnířkou Sarah Kirsch. Během pražského pobytu vznikly Deníky, ve kterých popisuje každodenní zážitky.\n\nPoslední část života strávil ve Švédsku.\n\nPohřben byl na vlastní přání na lesním hřbitově u pravoslavného kláštera Uusi Valamo v jihovýchodním Finsku.\n\nPři studiu na Helsinské univerzitě se zajímal o antickou literaturu, kterou překládal a ta ovlivnila i jeho první básnické sbírky Runoja (Básně, 1958) či Runot ja Hipponaksin runot (Básně a Hipponaxovy básně, 1959). Mezi jeho další, levicově ovlivněné básně patří Mitä tapahtuu todella? (Co se doopravdy děje?, 1962) a Kuljen missä kuljen (Chodím, kudy chodím, 1965). Nejvíce oceňovaná je trilogie Tiarnia z přelomu sedmdesátých a osmdesátých let, napsaná ve Švédsku, kde tehdy Saarikoski žil. Mezi jeho prozaické texty patří zejména Aika Prahassa (Čas v Praze, 1967) Nejvýznamnější překlady z cizích jazyků tvoří Homérova Odyssea, Joyceho Odysseus či Salingerovo Kdo chytá v žitě. Psal také novinové sloupky, ve kterých zesměšňoval církev, armádu a politiku. \n\nAika Prahassa (Čas v Praze, 1967)\n\nSaarikoski strávil na přelomu let 1966 a 1967 dva měsíce v Praze. Pobýval v malém vypůjčeném bytě na Újezdě, čas trávil po hospodách a dával se do řeči s místními i cizinci. Vede dialog s blízkými osobami, do přítomnosti se prolíná minulost.\n\nKirje vaimolleni (Dopis pro mou ženu, 1968)\n\nSaarikoski podnikl několikatýdenní cestu do Dublinu, dějiště Joyceova Odyssea, kterého také překládal. Jde ve stopách Leopolda Blooma a mezi návštěvami restauračních zařízení, bloumáním po městě a pozorováním místního života se svěřuje své ženě se steskem, pocity a názory a v nichž si nebere žádné servítky a nikoho nešetří. Text je plný jadrných až vulgárních výrazů, tak jak autorovi přicházely na mysl.\n\n\n"}
{"id": "1546921", "url": "https://cs.wikipedia.org/wiki?curid=1546921", "title": "Řád Cyrila a Metoděje", "text": "Řád Cyrila a Metoděje\n\nŘád Cyrila a Metoděje (: Орден «Кирил и Методий») byl řád Bulharské lidové republiky založený roku 1950. Navazoval na zrušený řád z dob Bulharského carství. Udílen byl za úspěchy v oblasti vzdělávání, vědy a kultury.\n\nŘád byl založen výnosem prezidia Národního shromáždění č. 649 ze dne 13. prosince 1950. Spolu s ním byly založeny i další řády a to Řád rudého praporu práce, Řád rudého praporu a Řád mateřská sláva. Nahrazoval zrušený Královský řád svatých Cyrila a Metoděje, který byl udílen v dobách Bulharského carství od roku 1909. V názvu řádu bylo v souladu s komunistickou doktrínou vypuštěno slovo \"svatých.\" Byl udílen občanům Bulharska i cizím státním příslušníkům za jejich plodnou činnost ve vzdělávací, kulturní či vědecké oblasti a za velké zásluhy v oblasti vzdělávání bulharského lidu. V hierarchii řádů Bulharské lidové republiky se nacházel na sedmém místě po Řádu třinácti století Bulharska a před Řádem Madarského jezdce. \n\nPo pádu komunistického režimu byl řád dne 5. dubna 1991 zrušen. Do té doby byl udělen ve 48 200 případech. V roce 2003 jej nahradil Řád svatých Cyrila a Metoděje, který navazoval na tradici královského řádu. \n\nŘád byl udílen ve třech třídách:\n\n\nŘádový odznak měl tvar kruhu o průměru 36 mm. Na přední straně byl vyobrazen Cyril s Metodějem, jeden držící knihu a druhý rozložený pergamen s prvními písmeny hlaholice А, Б, В, Г. V horní části byla malá pěticípá hvězda s připojeným očkem, kterým byl provlečen kroužek spojující odznak se stuhou nataženou na kovové destičce ve tvaru pětiúhelníku.\n\nV případě I. třídy byla medaile vyrobena ze žlutého kovu s červeně smaltovaným pozadím. Červeně smaltovaná byla i hladká zadní strana medaile. Odznak II. třídy byl vyroben z bílého kovu s modře smaltovaným pozadím. Smaltem stejné barvy byla pokryta i zadní strana medaile. Medaile třetí třídy byla vyrobena z bílého kovu s bíle smaltovaným pozadím a zadní stranou medaile.\n\nStuha byla světle modrá a pokrývala kovovou destičku ve tvaru pětiúhelníku. Řád se nosil nalevo na hrudi.\n\n"}
{"id": "1546922", "url": "https://cs.wikipedia.org/wiki?curid=1546922", "title": "Eparchie almeťjevská", "text": "Eparchie almeťjevská\n\nEparchie Almeťjevsk je eparchie ruské pravoslavné církve nacházející se v Rusku.\n\nZahrnuje všechny farnosti v rajónech Aznakajevo, Aktanyš, Almeťjevsk, Bavly, Bugulma, Zainsk, Leninogorsk, Musljumovo, Sarmanovo a Urussu v republice Tatarstán.\n\nEparchiální biskup nese titul \"biskup almeťjevský a bugulminský\".\n\nEparchie byla zřízena Svatým synodem 6. června 2012 oddělením území z eparchie Kazaň.\n\nOd 2012 Mefodij (Zajcev)\n\n"}
{"id": "1546925", "url": "https://cs.wikipedia.org/wiki?curid=1546925", "title": "Eparchie amurská", "text": "Eparchie amurská\n\nEparchie Amur je eparchie ruské pravoslavné církve nacházející se v Rusku.\n\nZahrnuje všechny farnosti v rajónech Verchnebureinsk, Komsomolsk na Amuru, Imeni Poliny Osipenko a Solnečnyj.\n\nEparchiální biskup nese titul \"biskup amurský a čegdomynský\".\n\nEparchie byla zřízena Svatým synodem 5. října 2011 oddělením území z eparchie Chabarovsk.\n\n\n"}
{"id": "1546927", "url": "https://cs.wikipedia.org/wiki?curid=1546927", "title": "Bernhard Severin Ingemann", "text": "Bernhard Severin Ingemann\n\nBernhard Severin Ingemann (12. května 1789, Torkilstrup – 14. února 1862, Sorø) byl dánský romantický básník, dramatik a prozaik.\n\nNarodil se ve vesnici Torkilstrup na ostrově Falster v rodině luteránského vikáře. Při studiích práv na Kodaňské univerzitě začal pod vlivem poezie Adama Oehlenschlägera a německého romantismu psát básně, které byly přijímány kladně. Po skončení studií se od roku 1816 krátce živil jako soukromý učitel. V letech 1818-1819 cestoval po Francii, Německu a Itálii. Po svém návratu se roku 1822 stal profesorem dánského jazyka a literatury na Akademii v Sorø a v tom samém roce se oženil s malířkou Lucií Mandixovou. Na akademii působil až do své smrti roku 1862 a v letech 1843 až 1849 byl jejím ředitelem..\n\nPrvní jeho básně z let 1811-1812 se vyznačují smutnou a sentimentální náladou korespondující s pocity dánského národa sklíčeného ztrátou Norska a finanční krizí. Následovalo šest divadelních her, jejichž úspěch vyvolal nepřízeň některých jeho současníků. Proti jejich kritice vystupoval především N. F. S. Grundtvig, který se stal Ingemannovým přítelem.\n\nPo návratu z cest se začal věnovat próze. Povzbuzen slávou Waltera Scotta a s podnětu jeho přítele Grundtviga napsal cyklus historických románů s výraznou křesťansko-mravní tendencí založenou na myšlence, že duch národa kvete, jen když v něm převládá víra a důvěra v Boha. Jejich přijetí u kritiky bylo chladné, ale u běžných čtenářů slavily velký úspěch. Jsou však historicky nepřesné a dnes působí poněkud naivně. Některé z nich se ale staly součástí dánské literatuy pro děti a mládež, stejně jako některé jeho básně. \n\nPsal rovněž pohádky, básně historického a mytologického obsahu a v jeho pozdní tvorbě pak převládly hluboce náboženské básně a žalmy, z nichž mnohé se staly klasickými a byly zhudebněny.\n\n\n\n"}
{"id": "1546929", "url": "https://cs.wikipedia.org/wiki?curid=1546929", "title": "Vladimir Bogoraz", "text": "Vladimir Bogoraz\n\nVladimir Germanovič Bogoraz, rozený Natan Mendělevič Bogoraz (27. dubna 1865 Ovruč – 10. května 1936 blízko Charkova) byl ruský revolucionář, etnograf a antropolog známý svými pracemi věnovanými národu Čukčů.\n\nPocházel z rodiny venkovského židovského učitele, začal studovat právnickou fakultu Petrohradské státní univerzity, kvůli revolucionářské činnosti však nedostudoval a nakonec byl vykázán na místo poblíž sibiřského Jakutsku, kde strávil období 1889–1899. V průběhu této doby se seznámil s národem Čukčů a svoje poznatky začal publikovat beletristicky (pod pseudonymem N. A. Tan) i etnografické vědecké texty. V letech 1901–1904 z politických důvodů Rusko opustil a působil v New Yorku na Americkém přírodovědném muzeu. Po návratu do vlasti působil v Petrohradu, kde byl na univerzitě jmenován roku 1917 profesorem. Zbytek života se věnoval národům ruského severu, mimo jiné založil Institutu národů Severu v Petrohradu (Leningradu).\n"}
{"id": "1546931", "url": "https://cs.wikipedia.org/wiki?curid=1546931", "title": "Jan Šafařík", "text": "Jan Šafařík\n\nJan Šafařík (5. ledna 1886 Prostějov – 1915) byl český malíř působící v Prostějově, Praze a také v Paříži.\n\nV roce 1903 byl přijat na pražskou akademii výtvarného umění, kde však byl jen jeden rok. Během svého Pražského období ve svých dílech zachycoval Pražská zákoutí, která se objevila také ve Zlaté Praze a vyšla na pohlednicích nakladatele Jedličky. V roce 1907 byl odvelen do Bosny, odkud v roce 1908 dezertoval a dramatickou cestu zaznamenával ve svých dílech. Hned následující rok doputoval až do Paříže, kde se usadil a kde se mu dostalo veřejného uznání. V letech 1909–1914 čtyřikrát vystavoval na proslulém pařížském Salonu, o jeho dalších osudech po roce 1914 však není nic známo. V akvarelování se cvičil u malíře Jana Köhlera.\n\n"}
{"id": "1546932", "url": "https://cs.wikipedia.org/wiki?curid=1546932", "title": "1873 ve fotografii", "text": "1873 ve fotografii\n\nTento článek obsahuje významné fotografické události v roce 1873.\n\n\n\n"}
{"id": "1546936", "url": "https://cs.wikipedia.org/wiki?curid=1546936", "title": "Zápas ve volném stylu na Letních olympijských hrách 2000 – seznam účastníků", "text": "Zápas ve volném stylu na Letních olympijských hrách 2000 – seznam účastníků\n\nSeznam účastníků LOH v Sydney v zápasu ve volném stylu vykrystalizoval z olympijské kvalifikace konané v období od října 1999 do konce března 2000 formou kvalifikačních turnajů.\n\n Austrálie se musela jako pořadatelská země účastnit olympijské kvalifikace, nízká úroveň olympijského zápasu v Oceánii však Austrálii zaručovala vysoký počet kvót.\n\nOlympijská kvalifikace byla rozdělena do 3 fází:\n\n\n\npozn:\n\nBez výraznějšího výsledku zasáhli do olympijské kvalifikace Luděk Burian (-54 kg), Miroslav Valka (-76 kg), Rudolf Vobořil (-85 kg), Dan Karabín mladší (-97 kg).\n"}
{"id": "1546939", "url": "https://cs.wikipedia.org/wiki?curid=1546939", "title": "Flavio Bucci", "text": "Flavio Bucci\n\nFlavio Bucci (25. května 1947 Turín – 18. února 2020) byl italský filmový a divadelní herec.\n\nNarodil se 25. května 1947 v italském Turíně, kde také navštěvoval místní hereckou školu. Po absolvování studoval práva, z nichž poté odešel do armády. Jeho první filmovou rolí byla v roce 1971 malá role ve filmu \"La classe operaia va in paradiso\", avšak všeobecně známým se stal až o šest let později díky roli malíře Antonia Ligabue v televizní mini-sérii \"Libague\". Další významnou rolí byla role slepého pianisty Daniela v snímku Suspiria (1977).\n\nBěhem své kariéry zatím odehrál více než sedmdesát rolí, přičemž čeští diváci si ho mohou pamatovat ze snímku Juraje Jakubiska \"Pehavý Max a strašidlá\" z roku 1987.\n"}
{"id": "1546942", "url": "https://cs.wikipedia.org/wiki?curid=1546942", "title": "Hřbitov Bolevec", "text": "Hřbitov Bolevec\n\nHřbitov Bolevec se nachází na severním okraji města Plzně a městského obvodu Plzeň 1, v katastru Bolevec. Přiléhá k Plaské silnici, vedoucí do Třemošné. \n\nHřbitov byl zřízen roku 1903, po uzavření hřbitova u kostela Všech svatých na Roudné, kam do té doby bolevečtí občané své zemřelé ukládali. Koncem 19. století přitom bylo stejné místo vybráno pro stavbu boleveckého kostela (v Bolevci i přes jeho značnou rozlohu kostel nikdy nebyl) a návrh architekta Jaroslava Cuhry dokonce počítal i s existencí ženského kláštera. Tento záměr se však nepodařilo zrealizovat, a to i kvůli společenským a politickým změnám v 2. polovině 20. století. \n\nDne 29. května 1917 se na boleveckém hřbitově konal pohřeb 240 obětí výbuchu v muniční továrně Škodových závodů. Kvůli obavám z nepokojů byl přístup umožněn jen nejbližším příbuzným, spolupracovníkům a úředním osobám, a to na základě zvláštní, jmenovitě vydávané průkazky. Ostatním bránila ve vstupu silná stráž policie a četníků. Hromadný hrob pak zůstal otevřen až do srpna 1917 a postupně do něj byly ukládány ostatky dalších obětí, nalézané při odklízení trosek, ale i těla lidí, kteří v nemocnicích podlehli svým zraněním. Hrob na povrchu označuje žulová pamětní deska. \n\nNa památku zemřelých dělníků byla v letech 1917–1920 v těsné blízkosti hrobu postavena kaple sv. Vojtěcha v kubisujícím stylu. Náklady uhradily – stejně jako v případě pohřbu obětí – Škodovy závody. Projekt pro výstavbu vytvořil rakouský architekt Robert Oerlych. Vitrážová okna, zobrazující sv. Václava a sv. Jana Nepomuckého navrhl Vojtěch Hynais. Spolek boleveckých rodáků u kaple každoročně v den výročí výbuchu pořádá vzpomínkový obřad věnovaný obětem bolevecké katastrofy.\n\nRoku 2010 byla na boleveckém hřbitově vybudována nová ohradní zeď, která současně poslouží jako kolumbárium.\n\nNa boleveckém hřbitově je k vidění mnoho zajímavých funerálních plastik a nachází se zde i díla významných sochařů (Václav Koukolíček, František Bílek, Hanuš Zápal a další). \n\n\nMezi významné plzeňské osobnosti pochované na zdejším hřbitově patří:\n\n\nNa boleveckém hřbitově se nachází rovněž čestný hrob Jana Prokopa, pilota RAF.\n"}
{"id": "1546943", "url": "https://cs.wikipedia.org/wiki?curid=1546943", "title": "Budova Centrální banky Kosova", "text": "Budova Centrální banky Kosova\n\nBudova Centrální banky Kosova se nachází v hlavním městě Kosova, Prištině, na třídě \"Garibaldi\", v blízkosti Grand Hotelu Prishtina. \n\nBudova vznikla v 70. letech jako sídlo oblastního úřadu pro finanční kontrolu (SDK), projekt byl dokončen roku 1976 a stavební práce probíhaly nedlouho poté. Navržena byla sarajevským architektem Halidem Muhasilovićem pro projektovou kancelář \"Dom\", která projektovala rovněž i Palác mládeže a sportu, jednu z ikonických staveb metropole Kosova. Pro budovu banky bylo vyhrazeno místo v prostoru nově se rodícího moderního centra města, umístěné jihozápadně od historického středu Prištiny, kde se nacházel původně turecký bazar. Třípatrovou budovu s obdélníkovým půdorysem navrhl Muhasilović s nápadně rozčleněnou fasádou, kde je opticky spojeno přízemí a první patro. Druhé a třetí patro tvoří vizuálně unikátní celky oddělené bílým podkladem. Nápadná jsou rovněž schodiště, umístěná na okrajích budovy, která vytvářejí dojem masivních sloupů, podpírajících celou stavbu.\n\nPo vyhlášení nezávislosti Kosova v roce 2008 byla kosovským parlamentem na základě zákona 03/L-209 vytvořena Centrální banka Kosova, která vznikla transformací původního ústavu, který v této budově sídlil. \n\nArber I. Sadiki: Arhitektura javnih objekata Prištine u razdoblju od 1945 do 1990 godine: Društveni i oblikovni faktori\n"}
{"id": "1546945", "url": "https://cs.wikipedia.org/wiki?curid=1546945", "title": "Berbere", "text": "Berbere\n\nBerbere je etiopská směs koření, jejíž základní složky obvykle tvoří chilli papričky, česnek, zázvor, bazalka, korarima (Kardamovník obecný, \"Aframomum corrorima\"), routa, adžvain nebo radhuni (Trachyspermum roxburghianum), černucha setá a pískavice řecké seno. Patří k základním ingrediencím etiopské a eritrejské kuchyně. \n\nNěkdy berbere obsahuje také byliny a koření málo známé v mezinárodním měřítku. Jsou mezi nimi jak pěstované rostliny, tak i druhy rostoucí v Etiopii planě, např. korarima a pepřovník dlouhý. \n\n\n"}
{"id": "1546946", "url": "https://cs.wikipedia.org/wiki?curid=1546946", "title": "Ilan Pappé", "text": "Ilan Pappé\n\n<nowiki> </nowiki>Ilan Pappé (hebrejsky: אילן פפה, IPA: [iˈlan paˈpe]; * 7. listopadu 1954) je izraelský historik žijící v zahraničí a socialistický aktivista. Je profesorem na Vysoké škole sociálních a mezinárodních studií na Exeterské univerzitě ve Velké Británii, ředitelem Evropského střediska pro palestinská studia univerzity a spoluředitelem Exeterského centra pro etnopolitická studia. \n\nPappé se narodil v Haifě v Izraeli. Před příchodem do Velké Británie byl docentem politologie na Haifské univerzitě (1984–2007) a předsedou Institutu Emila Toumy pro palestinská a izraelská studia v Haifě (2000–2008). Je autorem knih \"The Ethnic Cleansing of Palestine\" (2006), \"The Modern Middle East\" (2005), \"\" (2003), and \"Britain and the Arab-Israeli Conflict\" (1988). Byl také vedoucím členem strany Chadaš, a na kandidátní listině strany pro volby do Knessetu v letech 1996 a 1999. \n\nPappé je jedním z izraelských Nových historiků, kteří od odtajnění příslušných dokumentů britské a izraelské vlády na počátku 80. let přepisují historii vzniku Izraele v roce 1948 a navazující vyhoštění nebo útěk 700 000 Palestinců ve stejném roce. Pappé napsal, že o vyhoštění nebylo rozhodnuto \"ad hoc\", jak tvrdí jiní historici, ale představovalo etnické čištění Palestiny, v souladu s Plánem Dalet, vypracovaným v roce 1947 budoucími vůdci Izraele. Viní vznik Izraele jako příčinu neexistujícího míru na Blízkém východě a argumentuje tím, že Sionismus je nebezpečnější než islámská militantnost, a vyzval k mezinárodnímu akademickému bojkotu Izraele. \n\nPappé podporuje jednostátní řešení, které předpokládá dvojnárodnostní stát pro Palestince a Izraelce. \n\nJeho práce byla podporována i kritizována dalšími historiky. Než v roce 2007 opustil Izrael, byl odsouzen v Knessetu, izraelském parlamentu; ministr školství požadoval, aby byl propuštěn; jeho fotografie se objevila v novinách ve středu terče; a dostal několik hrozeb smrtí. \n\nPappé se narodil v Haifě, v Izraeli, židovským rodičům německého původu, kteří uprchli před nacistickou perzekucí ve 30. letech. Ve věku 18 let byl odveden do Izraelských obranných sil a sloužil v Golanských výšinách během Jomkipurské války v roce 1973. V roce 1978 promoval na Hebrejské univerzitě v Jeruzalémě a v roce 1984 získal doktorát z historie na Oxfordské univerzitě pod vedením Alberta Houraniho a Rogera Owena. Jeho dizertační práce se stala jeho první knihou, \"Britain and the Arab-Israeli Conflict\". \n\nPappé byl v letech 1984 až 2006 docentem na Katedře dějin Středního východu a na Politologickém oddělení univerzity v Haifě. Od roku 1993 do roku 2000 byl akademickým ředitelem Výzkumného ústavu míru v Givat Haviva a předsedou Institutu Emila Toumy pro palestinská studia. \n\nPappé odešel z Izraele v roce 2007, aby se ujal svého jmenování v Exeteru, poté co jeho podpora bojkotu izraelských univerzit vedla prezidenta Haifské univerzity k vyzvání k jeho rezignaci. Pappé řekl, že pro jeho „nevítané názory a přesvědčení“, považoval „život v Izraeli stále těžší a těžší“. V rozhovoru pro katarské noviny vysvětloval své rozhodnutí takto: „Byl jsem na své univerzitě bojkotován a došlo k pokusům o moje propuštění ze zaměstnání. Každý den dostávám od lidí výhružné telefonáty. Nejsem vnímán jako hrozba pro izraelskou společnost, ale moji lidé si myslí, že jsem buď šílený, nebo že jsou mé názory irelevantní. Mnoho Izraelců také věří, že pracuji jako žoldnéř pro Araby.“ \n\nPappé veřejně podporoval diplomovou práci studenta Haifské univerzity Teddyho Katze, která byla obhájena s vyznamenáním, podle které se Izrael dopustil masakru v palestinské vesnici Tantura během války v roce 1948, na základě rozhovorů s arabskými obyvateli vesnice a s izraelským veteránem operace. Ani izraelští, ani palestinští historici, dříve nezaznamenali žádnou takovou událost, kterou Meyrav Wurmser popsal jako „smyšlený masakr“, ale podle Pappého byl „příběh Tantury vyprávěn již dříve, již v roce 1950. . . Objevuje se v pamětech haifského prominenta, Muhammada Nimr al-Khatiba, který několik dní po bitvě zaznamenal palestinské svědectví.“ V prosinci 2000 byl Katz zažalován za urážku na cti veterány Alexandronské brigády a poté, co bylo vyslechnuto svědectví, stáhl své obvinění z masakru. O dvanáct hodin později své odvolání odvolal. Během soudu, právníci zastupující veterány poukázali na údajné rozpory mezi Katzem nahranými rozhovory a popisy v Katzově práci. \n\nKatz svou práci přepracoval a po soudním řízení byla univerzitou jmenována komise, která ji přezkoumá. Hodnocení revidované práce bylo velmi smíšené, ale celkově neobhájila. Pappé nadále brání Katze i jeho tezi. Tom Segev a další tvrdili, že v tom, co popsal Katz, jsou klady nebo špetka pravdy. Podle izraelského nového historika Bennyho Morrise „neexistuje jednoznačný důkaz masakru ve velkém měřítku v Tantuře, ale byly tam spáchány válečné zločiny.“ \n\nV roce 1999, Pappe se ucházel o hlasy ve volbách do Knessetu jako sedmý na spojené kandidátce Izraelské komunistické strany a Chadaše. \n\nPo letech politického aktivismu podporuje Pappé ekonomické a politické bojkoty Izraele, včetně akademického bojkotu. Věří, že bojkoty jsou ospravedlnitelné, protože „izraelská okupace je dynamický proces a každým dnem se zhoršuje. Rada asociací univerzitních učitelů (Council of Association of University Teachers; AUT) si může vybrat, zda bude stát a nedělat nic, nebo být součástí historického hnutí podobného kampani proti apartheidu proti bílému supremacistickému režimu v Jihoafrické republice. Výběr této možnosti nás může posunout vpřed k jediné zbývající životaschopné a nenásilné cestě k záchraně Palestinců i Izraelců před hrozící katastrofou.“ \n\nV srpnu 2015, Pappe byl signatářem dopisu kritizující zprávy \"The Jewish Chronicle\" o propojení Jeremyho Corbyna s údajnými antisemity. \n\nKnihy Ilana Pappého byly chváleny Avim Shlaimem, Walidem Khalidim, Richardem Falkem, Ellou Shohat, Nur Masalha a Johnem Pilgerem kromě dalších. \n\nMezi kritiky jeho práce patří Benny Morris (který popsal některé z Pappeova psaní jako „úplné výmysly“ a obvinil ho z nedbalé nebo nečestné práce), Efraim Karsh, Herbert London a Steven Plaut, jakož i profesoři Daniel Gutwein a Yossi Ben-Artzi z Haifské univerzity. Pappé odpověděl na tuto kritiku, odsoudil Morrise za to, že zastává „odporné rasistické názory na Araby obecně a zejména na Palestince“. \n\nV roce 2012 \"Časopis Palestinských studií\" (\"JPS\") přeložil a zveřejnil dopis Ben-Guriona z roku 1937 poté, co pro-izraelská skupina pro monitorování médií CAMERA nahlásila chybu v článku, který Pappé napsal pro JPS, poté co je CAMERA informovala, že citace v článku byla nesprávně připsána Ben-Gurionovi. JPS nicméně uvedl, že přeložený dopis potvrdil, že bez ohledu na chyby v Pappého citaci, byl základní výklad dopisu poskytnutý Pappého článkem a knihou správný. CAMERA čelila poskytnutím původního, ručně psaného dopisu od Ben-Guriona, a obviňovala nejen z toho, že byla příslušná věta nesprávně přeložena, ale v článeku byl také nesprávně interpretován kontext tohoto dopisu. \n\n\n\n\n"}
{"id": "1546947", "url": "https://cs.wikipedia.org/wiki?curid=1546947", "title": "Lázně Kynžvart (nádraží)", "text": "Lázně Kynžvart (nádraží)\n\nLázně Kynžvart je železniční stanice v jižní části města Lázně Kynžvart v okrese Cheb v Karlovarském kraji nedaleko Bahnitého potoka. Leží na jednokolejné trati 178. Stanice je elektrizovaná (25 kV, 50 Hz AC, trať 178).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa.\n\nPo zestátnění KJFB a některých dalších společností roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nelektrický provoz byl na trati procházející stanicí zahájen 6. června 1968.\n\nStanicí prochází Třetí železniční koridor, vede tudy jednokolejná trať. V roce 2011 byla dokončena úprava nádraží na koridorové parametry: nachází se zde jedno kryté ostrovní nástupiště s podchodem a dvěma hranami. Nástupiště umožňuje k vlakům bezbariérový přístup.\n\n"}
{"id": "1546949", "url": "https://cs.wikipedia.org/wiki?curid=1546949", "title": "Pohádka (Čachrov)", "text": "Pohádka (Čachrov)\n\nPohádka (Christlhof) je samota v Šumavském podhůří, na území obce Čachrov, v katastrálním území Javorná na Šumavě.\n\nOsada Christlhof vznikla v 16. století, postupně zde byly postaveny tři statky, v 19. století zde žila rodina Pangerlových. Z osady ve 20. století zůstal poslední statek z 19. století, v němž se střídali majitelé. V roce 1991 se na samotu nastěhoval Ivan Roubal, později odsouzený na doživotí za pět vražd. Těla dvou jeho obětí se nikdy nenašla. Roubal se ale podřekl, že je vylákal na Pohádku, zabil a dal sežrat svým věčně hladovým prasatům. V současnosti se opuštěný statek rozpadá. \n\n"}
{"id": "1546952", "url": "https://cs.wikipedia.org/wiki?curid=1546952", "title": "Vily a zahrady Medicejských v Toskánsku", "text": "Vily a zahrady Medicejských v Toskánsku\n\nVily a zahrady Medicejských v Toskánsku je název památky světového kulturního dědictví UNESCO (od 2013). Skládá se ze dvanácti vil a dvou zahrad po celém Toskánsku. Pod ochranu UNESCO se stavby a okolní zahrady dostaly jako připomínka toho, jak zámožný patricijský rod Medicejů ovlivnil moderní evropskou kulturu prostřednictvím mecenášství umění. Postavené mezi 15. a 17. stoletím (tzn. období renesance) představaly v době svého vzniku novátorské pojetí výstavby budov určených pro volný čas, umění a vzdělanost - to vše v souladu s okolní přírodou. Vily ztělesňují inovativní formu a funkci reprezentativního aristokratického sídla, které se lišilo od hospodářských statků vlastněných bohatými florentskými měšťany, tak od vojenských baronských hradů. \n\nNásledující přehled zahrnuje pouze budovy pod ochranou UNESCO. Nejedná se o kompletní seznam všech Medicejských vil v Toskánsku. \n\n"}
{"id": "1546965", "url": "https://cs.wikipedia.org/wiki?curid=1546965", "title": "Zahrada nad Orontem", "text": "Zahrada nad Orontem\n\nZahrada nad Orontem (Un jardin sur l'Oronte) je dílo Maurice Barrèse, které poprvé publikoval v roce 1922 Plon-Nourrit. Barrès v něm údajně přepsal příběh, který mu irský archeolog přeložil z rukopisu jednoho večera v červnu 1914 v Hama. Příběh lásky je zasazen do křižácké doby středověku.\n"}
{"id": "1546969", "url": "https://cs.wikipedia.org/wiki?curid=1546969", "title": "Colin Ferguson", "text": "Colin Ferguson\n\nColin Ferguson (14. ledna 1958 Kingston) je jamajský masový vrah, který zastřelil 7. prosince 1992 ve vlaku u stanice Merillon Avenue (Garden City, New York) šest pasažérů a 19 jich zranil. Motivem střelby byly rasové důvody.\n\nFerguson nastoupil do třetího vagónu vlakové soupravy 7. prosince 1992 v 17.33 na zastávce \"Jamaica station\" ve newyorské čtvrti Queens. Tou dobou měl již připraven svou pistoli Ruger P-89 a zhruba 140 nábojů. Když vlak dorazil ke stanici Merillon Avenue, vytáhl zbraň a začal zcela náhodně střílet po okolních cestujících. Za tři minuty vystřílel dva 15ranné zásobníky, zabil šest lidí a dalších devatenáct zranil. Poté vlak nouzově zastavil a cestující mohli z vagónů utéct. \n\nZa tento čin byl odsouzen k trestu odnětí svobody v délce 315 let a osmi měsíců, přičemž svůj trest si odpykává ve věznici \"Upstate Correctional Facility\" u New Yorku.\n"}
{"id": "1546970", "url": "https://cs.wikipedia.org/wiki?curid=1546970", "title": "Zákony o unii z roku 1800", "text": "Zákony o unii z roku 1800\n\nActs of Union 1800 (v Británii Union with Ireland Act 1800, v Irsku Act of Union (Ireland) 1800) byly zákony schválené souběžně britským a irským parlamentem, kterými se Království Velké Británie a Irské království spojovaly do jednoho státního celku zvaného Spojené království Velké Británie a Irska. Předtím byly Británie a Irsko spojeny jen personální unií (od roku 1541). Zákony byly přijaty roku 1800 a vstoupily v platnost 1. ledna 1801. Zesílení vazby mezi oběma zeměmi si Britové vynutili po neúspěšném irském povstání z roku 1798, které navíc podpořila francouzská vojska. Členy irského parlamentu, který zákony o unii schválil, směli být jen anglikáni, ačkoli drtivá většina obyvatel Irska byli katolíci. Navzdory tomu při prvním hlasování zákon přijat nebyl (109 proti, 104 pro) a muselo být opakováno. V něm byl přijat poměrem 158 pro, 115 proti. Vytvoření unie vedlo i ke změně vlajky země, do níž byl vkomponován kříž svatého Patrika, jakožto symbol Irska. Tuto vlajku (známý Union Jack) užívá Spojené království dosud, navzdoru tomu, že se Irsko v roce 1922 odtrhlo; kříž svatého Patrika v něm nyní reprezentuje Severní Irsko, jedinou enklávu na irském ostrově, která v unii zůstala.\n"}
{"id": "1546977", "url": "https://cs.wikipedia.org/wiki?curid=1546977", "title": "Achille Mbembe", "text": "Achille Mbembe\n\nJoseph-Achille Mbembe (* červen 1957 Malandè u Otélé v centrálním Kamerunu) je kamerunský politolog, historik a teoretik postkolonialismu. Studoval na univerzitě v Yaoundé a na Univerzitě Paříž 1 Panthéon-Sorbonne, poté učil na několika univerzitách v USA. Od roku 2001 působí na University of the Witwatersrand v jihoafrickém Johannesburgu. K jeho pracím patří esej \"De la postcolonie. Essai sur l’imagination politique dans l’Afrique contemporaine\" (\"Postkolonie. Esej o politické představivosti v současné Africe\") z roku 2000 nebo \"Critique de la raison nègre\" (\"Kritika černého rozumu\") z roku 2013.\n"}
{"id": "1546995", "url": "https://cs.wikipedia.org/wiki?curid=1546995", "title": "See think do care", "text": "See think do care\n\nSee Think Do Care (angl. vidět - myslet - udělat - pečovat), zkráceně S-T-D-C, je obchodní schéma (framework), účinná pomůcka pro vytvoření online marketingové strategie. Jejím autorem je Avinash Kaushik, který pracuje pro společnost Google jako Digital Marketing Evangelist. \n\nS-T-D-C spočívá v rozdělení nákupního cyklu zákazníka do čtyř fází. Původní koncept Kaushik vymyslel pouze jako \"See Think Do\", což jsou chronologicky vzato fáze, které probíhají před samotným nákupem. Jednotlivé fáze by se daly shrnout přibližně takto:\n\nSee: Fáze, v níž společnost oslovuje všechny potenciální zákazníky s možným zájmem o produkty či služby, jaké daná společnost nabízí. Potenciální zákazníci v této fázi produkt nebo značku často ještě ani neznají.\n\nThink: Zákazníci v této fázi přemýšlejí a vyhledávají informace o produktech a službách. V této fázi by měla společnost zákazníkovi poradit, v čem mu daný produkt či služba může pomoci.\n\nDo: V této fázi jsou zákazníci rozhodnuti o nákupu určitého produktu či služby. Úkolem společnosti tedy je zákazníka přesvědčit, v čem je nabídka této společnosti nejlepší.\n\nCare: Poslední fáze framework doplnila až později a netýká se potenciálního, ale již aktuálního zákazníka. V této fázi je úkolem společnosti ze stávajícího zákazníka učinit zákazníka loajálního. \n\nVe fázi See je z pohledu marketéra možno zaujmout všechny potenciální zákazníky daného produktu či služby. Zaujmout v této fázi lze třeba zajímavým obsahem na blogu či atraktivním videem. Z hlediska optimalizace vyhledávače (SEO) zákazníci v této fázi ve vyhledávačích zadávají velmi obecné výrazy. Z toho důvodu jsou PPC (\"Pay Per Click\"?) kampaně ve vyhledávací síti v této fázi nevhodné.\n\nVe fázi Think jsou zákazníci blíže k rozhodnutí nakoupit. Zvažují veškeré možnosti, vyhledávají informace o produktech či službách, které by pro ně mohly být vhodné. Marketér by v této fázi měl být odborníkem, který potenciálnímu zákazníkovi poskytne informace.\n\nZákazník ve fázi Do je rozhodnutý o koupi konkrétního produktu či služby, takže je úkolem marketéra přesvědčit zákazníka, že volba značky či společnosti, kterou zastupuje, představuje nejlepší řešení.\n\nPPC reklama je v této fázi silným nástrojem. Zákazník již v této fázi vyhledává Long Tail výrazy, jelikož už hledá konkrétní produkt, který chce koupit. Stejně jako e-mailové newslettery, SEO optimalizace webových stránek, zbožové srovnávače nebo affiliate marketing. Méně efektivní jsou v této fázi zpravidla videa na YouTube, obsah na blogu či sociální sítě. Vzhledem ke skutečnosti, že v této fázi už je pouze otázkou, kde zákazník nakoupí, a nikoliv zda nakoupí, měly by se v této fázi měřit statistiky jako počet objednávek, konverzní poměr, zisk.\n\nDo poslední fáze Care podle Avinashe Kaushika spadají zákazníci, kteří učinili dvě a více objednávek. V této fázi nákupního cyklu je tedy z pohledu marketingu společnosti potřeba pečovat o stávajícího zákazníka a zvyšovat tak jeho loajalitu.\n\nMezi vhodné marketingové nástroje v této fázi patří sociální sítě, e-mailové newslettery, články na firemním blogu pro uživatele zakoupených produktů či zřízení zákaznické podpory. Z hlediska úspěšnosti marketingových aktivit je v této fázi dobré sledovat statistiky jako počet opakovaných objednávek, čtenost článků, míra otevření newsletterů či počet reakcí na sociálních sítích.\n"}
{"id": "1546996", "url": "https://cs.wikipedia.org/wiki?curid=1546996", "title": "Václav Vacek (houslista)", "text": "Václav Vacek (houslista)\n\nVáclav Vacek (11. července 1918 Hřebeč – 1992) byl český houslista, koncertní mistr a hudební pedagog. Bratr Karla Václava Vacka, sbormistra, dirigenta a ředitele škol v Buštěhradu, Kladně a Praze. Otec pražského houslaře Václava Vacka.\n\nVystudoval Pražskou konzervatoř, byl žákem Bedřicha Voldana, vyučoval na Vyšší hudebně pedagogické škole v Praze. Byl členem orchestru FOK (1937–1939), od roku 1939 orchestru Národního divadla v Praze, později koncertní mistr, v letech 1942–1948 spoluzakladatel a primárius Kvarteta ND, se kterým vystupoval také v zahraničí.\n\n"}
{"id": "1546997", "url": "https://cs.wikipedia.org/wiki?curid=1546997", "title": "Česká 39 (České Budějovice)", "text": "Česká 39 (České Budějovice)\n\nMěšťanský dům Česká 39 (čp. 27) je v České ulici v městské památkové rezervaci v Českých Budějovicích. Je chráněnou kulturní památkou vedenou pod rejstříkovým číslem ÚSKP 31089/3-5390.\n\nPrvní písemná zpráva o domu je z roku 1534, kdy českobudějovický primátor Martin Lapačka († 1557), ,\"měštěnín a téhož města správce\"“, koupil dům od Václava Probošta ze Zhoře, ,\"za jejich Mti osvícené a vysoce urozené kněžny a paní Anny, z Boží Mti kněžny minstrberské a hrabinky kladské etc., vysoce urozené Anny Rožmberské z Hradce etc\".“ za 240 kop. Zřejmě to bylo takto napsáno proto, že tehdejší městský písař bakalář Jan Petřík z Benešova (* 1499 Benešov; † 1559 České Budějovice), který přeložil některé spisy Erasma Rotterdamského a Sebastiána Francka, předtím působil jako vychovatel Jáchyma (1526–1565) a Zachariáše (1527–1589) z Hradce.\n\nRoku 1788 udělilo město Johannu Josefu Diesbachovi povolení ke zřízení tiskárny v České ulici, a to na blíže neurčeném místě. Od roku 1792 byl majitelem této tiskárny Johann Franz Zdarssa, který v roce 1799 koupil dům Česká čp. 27/39 od řezníka Martina Wagnera za 1000 zlatých. Nejznámější ze tří synů Johanna Franze Zdarssy je Felix Zdarssa  (1807–1861), knihkupec a biskupský knihtiskař. Po otcově smrti a smrti staršího bratra podnik převzal. V rodinné firmě pracoval jako knihkupec, faktor, sazeč i tiskař, pak jako redaktor a vydavatel listu \"Budweiser Wochenblatt\". Byl pochován na staroměstském hřbitově. \n\nV roce 1834 je v souvislosti s požárem zaznamenáno jméno dalšího vlastníka domu, byl jím tesařský mistr Anton Zusche.\n\nZačátkem 30. let 20. století byly vpravo od tohoto domu zbourány dva goticko–renesanční domy s podloubím, aby zde mohla být postavena vinárna „U Höflingerů“, později vinárna „Split“.\n\nPoznámka:\n\nDům měl původně čp. 25/41. K přečíslování domu došlo na základě vyhlášky Městského národního výboru České Budějovice ze dne 22. 6. 1978.\n\nMěšťanský dům Česká 39 je patrový, řadový, původně gotický dům, přestavěný byl v rané renesanci a upravený byl významněji v klasicismu. Fasáda byla upravena v pozdním 19. století. V průčelí v přízemí jsou dvě segmentové arkády loubí. Podloubí je zaklenuté křížovými klenbami. Hlavní objekt si zachoval hmotové i dispoziční řešení, členění a architektonický výraz fasády. Hodnotné jsou: klenuté podloubí, klenuté prostory v přízemí – vstupní hala (mázhaus), chodba na dvůr, obchod a klenutý sklep. Dispozice objektu zůstala v podstatě zachována. Dnešní podoba domu souvisí s jeho přestavbou po požáru v roce 1450 (tehdy bylo zřejmě vybudováno klenuté podloubí). Dále pak dnešní podoba domu souvisí s přestavbou po požáru, který dům postihl dne 16.11.1834. Tehdy byla střecha domu pokryta taškovou krytinou. Ohořelými zbytky staré střechy byly zasypány zaniklé sklepy ve dvoře. Vstupní halu od podloubí dělí vrata. Vstupní vrata se ,sluníčkovým motivem“ jsou pozdně klasicistní s původním kováním a zámkem. Křížové klenby podloubí mají z části zalomená čela, levý oblouk podloubí směrem k sousedovi je též lomený. Dlažba podloubí je kamenná. Dvůr za domem je zatravněn. Gotický sklep, do kterého je vchod za mázhauzem, má klenutý strop, který je podepřen zděným, částečně kamenným sloupem.\n\n"}
{"id": "1547001", "url": "https://cs.wikipedia.org/wiki?curid=1547001", "title": "Jan Fišer (houslista)", "text": "Jan Fišer (houslista)\n\nJan Fišer (* 4. dubna 1980, Rokycany) je český houslista, koncertní mistr, umělecký vedoucí a příležitostný dirigent PKF – Prague Philharmonia (Pražské komorní filharmonie).\n\nJan Fišer se narodil 4. dubna 1980 v Rokycanech do hudební rodiny. Jeho otec je houslistou (pedagogem) a matka zpívala a tancovala ve folklórním souboru, kde se s otcem také seznámili. Jan Fišer zahájil svoje studia pod vedením Hany Metelkové, vystudoval (v letech 1994 až 2000) Pražskou konzervatoř ve třídě u Jaroslava Foltýna a soukromou výzkumnou univerzitu Carnegie Mellon University – School of Music v USA ve třídě koncertního mistra (Pittsburgh Symphony Orchestra) houslisty a dirigenta Andrése J. Cárdenese (v roce 2003). Hudební vzdělání si rozšířil účastí na mnoha mistrovských kurzech v Semmeringu (Rakousko v letech 1994, 1995, 1996, 1999), Bonnu (v roce 1998) a na Meadowmount School of Music (Spojené státy americké, v letech 1998 až 2000) (tady studoval u houslisty Stephena B. Shippse). Jan Fišer účinkoval také na mistrovských kurzech vedených izraelským houslistou, violistou a dirigentem Pinchasem Zukermanem (v roce 1998); americkým houslistou Gilem Shahamem (* 1971) (v roce 2003) a americkým houslistou a dirigentem Josephem Silversteinem (1932–2015) (v roce 1998). \n\nV roce 1996 se Jan Fišer stal absolutním vítězem \"Kocianovy soutěže\" (Ústí nad Orlicí) a ve stejném roce (1996) laureátem mezinárodní rozhlasové soutěže mladých hudebníků Concertino Praga (obor duo). V roce 1997 zvítězil ve stejném oboru v soutěži \"Tribuna mladých hudebníků UNESCO\" (Slovinsko) a v roce 1998 v houslové soutěži na festivalu vážné hudby Beethovenův Hradec (Hradec nad Moravicí), kde obdržel \"Cenu za nejlepší interpretaci Sonáty číslo 3 Bohuslava Martinů. V roce 1999 získal cenu \"Davidoff Prix\" pro nejtalentovanějšího mladého hudebníka v České republice.\n\nJan Fišer koncertuje v České republice, ale i v zahraničí (Francie, Itálie, Německo, Japonsko, Spojené státy americké a další země). Vystoupil rovněž s několika významnými orchestry: \"Pittsburgh Symphony Orchestra\", \"Talichův komorní orchestr\" (Pražské jaro 2002), Pražská komorní filharmonie, \"Bruno Walter Festival Orchestra\", Filharmonie Bohuslava Martinů Zlín a další.\n\nSólově vystupoval v Německu, Rakousku, Slovensku, Slovinsku, Itálii, Francii, Polsku, Španělsku (Pau Casals International Music festival), Švýcarsku (Murten Classics), Japonsku a USA (Brevard Music Festival). Jan Fišer rovněž pravidelně nahrává pro rozhlasové a televizní společnosti. Podílel se (jako jeden z pěti laureátů) na nahrávání CD \"Pocta Jaroslavu Kocianovi\" u příležitosti 40. výročí Kociánovy mezinárodní houslové soutěže. Jan Fišer se rovněž věnuje komorní hře. V roce 1999 založil (spolu s klavíristou Ivo Kahánkem a s violoncellistou Tomášem Jamníkem) klavírní \"Trio Concertino\". \n\nV Pražské komorní filharmonii zastává Jan Fišer (od února roku 2004) funkci koncertního mistra (1. housle), je uměleckým vedoucím orchestru i jeho příležitostným dirigentem.\n\n\n"}
{"id": "1547008", "url": "https://cs.wikipedia.org/wiki?curid=1547008", "title": "Kostel svatého Klimenta (Mirovice)", "text": "Kostel svatého Klimenta (Mirovice)\n\nKostel svatého Klimenta je římskokatolický kostel v Mirovicích v okrese Písek. Je zasvěcen sv. Klimentu I., papeži a mučedníkovi, který bývá uváděn jako Klement Římský. Pod tímto zasvěcením je kostel uváděn v církevním katalogu českobudějovické diecéze. Kostel svatého Klimenta je chráněnou kulturní památkou.\n\nPůvodní výstavba je z poloviny 13. století zvíkovsko-píseckou stavební hutí. Jediným zbytkem původní výstavby je část zdiva a raně gotický portál z roku 1240–1250 v severní části. Při přestavbě v letech 1720–1726 byl kostel přeorientován, oltář přenesen z východní strany na západní, zvětšen o přístavbu celého presbytáře s dvěma postranními kaplemi a zbarokizován krumlovským stavitelem Franz Jakobem Fortinem. Poslední generální oprava se uskutečnila v roce 1932. Předpokládá se, že kostel byl v době svého vzniku opevněný a sloužil jako střežící hrad na obchodní stezce nad brodem říčky Skalice (též Mlčava, Vlčava). Odtud také zachovalý název „Na Hradci“. Otázka, zda zasvěcení navazovalo na přenesení hradské správy z nedaleké Bozně (Nad Počáply) na Zvíkov, zůstane i nadále nezodpovězena, byť se o to pokoušeli historičtí odborníci i archeologové. První písemná zmínka pochází již z roku 1342. Prvním známým farářem zde byl kněz Ondřej v roce 1359. Mirovicko jako součást bozeňského vikariátu patřilo podle nejstaršího popisu z roku 1344–1350 pod pražskou diecézi.\n\nNad hlavním vchodem kostela je umístěn plastický znak schwarzenberský, ve výklenku socha svatého Floriána a na vrcholu železný kříž s kohoutem. Nad křížením lodi pak čtyřboká vížka, krytá osmibokým jehlancem přecházejícím v lucernu s baňkou.\n\nV novodobé historii, době polistopadové, byla rozsáhle opravena celá fasáda (1992, za administrace P. Karla Kosteleckého), později pak opatřen zcela nový krov a krytina (správa vikáře P. Jana Krejsy z Mirotic). Následně byla provedena výměna oken.\n\nZmíněný vikář P. J. Krejsa nechal rovněž zhotovit i nový hlavní oltář a provedl úpravu postranního oltáře svatého Linharta (domovsky označovaný Božského Srdce Páně) se svatostánkem. Za administrace P. Jana Špačka byla provedena výměna oken a další vnitřní úpravy včetně přemalby celého kostela. Původní malba interiéru (šedobéžová) z roku 1932 byla přemalována v barvě žluté, ponechány byly některé ornamentální části.\n\nVnitřní dispoziční úpravu kostel doznal v návaznosti na závěry Druhého vatikánského koncilu v šedesátých letech.\n\nMezi významné památky patří socha dřevěné Madony v mírně nahnutém postoji, na levé ruce držící nahého Ježíška, pocházející z první čtvrtiny 15. století. Odborně byla restaurována v roce 1948 za administrace P. Jana Skřivana.\n\nBoční oltáře: sv. Linharta s jeho sochou, Božího hrobu, sv. Panny Barbory s jejím obrazem (používaný jako Getsemanská zahrada), Panny Marie, sv. Jana Nepomuckého s jeho sochou.\n\nSocha sv. Václava, pořízená roku 1696 z iniciativy P. M. Rosy. Po zakoupení místním voskařem Padovcem byla původně umístěna ve výklenku domu čp. 76 na náměstí.\n\nNěkolik náhrobků zhotovených z červeného mramoru. Umístěny na stěnách hlavní lodi a ve zdi u vchodu, největší pak na podlaze hlavní lodi, který kryl vchod do krypty. Pocházejí z let 1571, 1589 a 1601.\n\nNejcennější památkou je gotická monstrance, v současné době umístěna v depozitáři biskupství. V době poslední války byla P. Janem Skřivanem uschována na nedalekém statku v Podskalí.\n\nIluzorní malba za hlavním oltářem pocházející z roku 1736 od sušického a mirovického malíře Jana Chlumeckého, jak uváděl matrikář Jan Toman. Alexandr Debnar však dovozuje jako autora Jana Kašpara Schmidtgunstera. Přemalba z roku 1781, dle pamětní knihy malířem Špeltou.\n\nMezi další památky patří řada obrazů např. sv. Panny Barbory. Někdy uváděný obraz Navštívení Panny Marie se v kostele nikdy nepodařilo dokumentovat.\n\nCínová křtitelnice, renovovaná v roce 2001 (administrace P. M. Ratyňski) byla pořízena v roce 1633 \"(jiný údaj 1632)\". Kovolitecká práce s obšírným nápisem, že byla pořízena k větší cti a chvále Boží za panování orlického knížete Jana Oldřicha z Eggenbergu.\n\nKřížová cesta o 14 zastaveních v plastickém provedení je osazená po obou zdích hlavní lodi.\n\nBarokní varhany, na které si zahrál svého času i Antonín Dvořák. V šedesátých letech doprovodily také Eduarda Hakena a Martu Krásovou.\n\nJako neodlučnou součást kostela nutno uvést \"Budovu děkanství s čp. 1,\" postavenou v barokním slohu roku 1732, do té doby zde stávala jen skrovná přízemní budova. Poslední generální oprava v roce 1932, rozsáhlá oprava střešní krytiny v padesátých letech (administrace P. Josef Kavale). Další dílčí úpravy pak v pozdějších letech, kdy původní místnost kanceláře byla upravena na kapli v moderním stylu, dnes používaná pro bohoslužby především v zimním období. V některých místnostech jsou stropy zdobeny pozdně barokní štukovou výzdobou. I při pozdějších opravách došlo k zachování slunečních hodin v úrovni prvního patra na fasádě proti kostelu.\n\nDalším objektem je \"věž-zvonice,\" která vznikla přestavbou a zvýšením původní věže v roce 1676 \"(dle jiného zdroje 1673)\". Již v roce 1625 byla osazena věžními hodinami. Ty byly při velké bouři v roce 1630 shozeny a v posléze panující vojně zcela rozebrány. Další pak byly po vleklých sporech umístěny na budovu radnice.\n\nV současné době jsou na věži tři zvony s velice pestrou historií.\n\nKolem kostela se dříve nacházel hřbitov, na kterém se definitivně přestalo pohřbívat až po roce 1790 s návazností na josefínská nařízení.\n\nSoučasně byl ve městě založen nový hřbitov „Na Sychrově“.\n\nČást kostela dnes obepíná mohutná zeď. Stavba původní zdi kolem hřbitova je datována rokem 1689 a vyžádala si značný náklad, takže otázka financování se ještě dlouho řešila s pomocí pana knížete. Značně zadlužené záduší hledalo stále nové zdroje příjmů. Například pokutami za prohřešky proti šestému přikázání.\n\nNa kostelní zdi stojí socha sv. Jana Nepomuckého, na soklu s uvedeným letopočtem 1717. Údaj o roku 1708 však uvádí původní záznam tehdejšího mirovického faráře P. M. Rosy.\n\nPlastický náhrobník nazývaný jako „plačka“ u schodiště do kostela je náhrobkem paní Marie Anny z Helversteinu, roz. Hildprantové, zemřelé roku 1802. Představuje plačícího anděla o jehlanec opřeného. Pozdější úpravy (nátěry) neodpovídaly odbornému ošetření.\n\nPod kostelem se nachází pohřební krypta, kterou vystavěli páni Loubští roku 1556, ve které se pohřbívalo do roku 1780 \"(v jiném zdroji 1784)\". Oprava je datována rokem 1699. Poslední průzkum byl proveden v roce 1960 s pořízením podrobné dokumentace.\n\nSošku sv. Floriána při poslední generální opravě krovu ošetřil a znovu natřel lidový řezbář pan Vevera z nedalekého Pohoří.\n\nMisijní kříž, původně umístěný na fasádě kostela proti farní budově, byl přenesen na západní stranu a plechový korpus Ukřižovaného byl opatřen novým nátěrem Alexandrem Šachem.\n\nPod děkanství v Mirovicích dále spadal filiální kostel sv. Jana Křtitele na Stražišti, jako expozitura kostel sv. Karla Boromejského v Zalužanech a po jistou dobu také kostel sv. Petra a Pavla v Pohoří. V současné době jsou kostely spravovány z Březnice.\n\nNejstarší zajímavostí je bezesporu zmínka o původním hlavním oltáři, který nesl zasvěcení Narození Panny Marie, později byl přenesený do hřbitovní kaple.\n\n\n\n\n"}
{"id": "1547011", "url": "https://cs.wikipedia.org/wiki?curid=1547011", "title": "Komplex činžovních domů Perla", "text": "Komplex činžovních domů Perla\n\nKomplex tří činžovních domů Perla nebo také Kolektivní dům (zkráceně Koldům) je postaven na rohu Pražské třídy a Staroměstské ulice v Českých Budějovicích jako montovaná panelová stavba, která dokládá tzv. bruselský styl. Komplex budov tvoří centrální devítipodlažní budova se dvěma rozevřenými pavlačovými křídly, mezi rozevřená křídla (5 + 1 ustupující podlaží) byl umístěn objekt kina. Autory projektu byli architekti Bohumil Böhm, Jaroslav Škarda a Bohumil Jarolím, výtvarná spolupráce Jiří Tichý. Ministerstvo kultury tento komplex tří budov prohlásilo za kulturní památku 15. prosince 2012 s rejstříkovým číslem v ÚSKP 10498.\n\nKolektivní dům v Českých Budějovicích (druhotně vzniklý název \"Perla nebo \"Koldům\") byl postaven jako obytný dům hotelového typu s restaurací Perla, vyhlídkovou kavárnou Perla a kinem Vesmír v letech 1959 až 1964. V době vzniku to byla první výšková stavba ve městě – příznivě přijatá veřejností. Myšlenkou kolektivního bydlení bylo jednotlivce či rodinu integrovat do většího společenského celku a díky zavedení profesionálních služeb – přinést úsporu času a prostředků vynakládaných na vedení domácnosti. Ve dvojitém vchodu do restaurace byla možnost vyjet výtahem do kavárny v posledním patře (původně s interierem v bruselském stylu) s krásnou vyhlídkou na historickou část města. V současné době je kromě bytů v provozu pouze restaurace Perla v přízemí, prostory kina jsou využívány jako tělocvična, v prostoru kavárny byly kanceláře. Vlastník budovy, kde bývala kavárna Perla, je město České Budějovice, které prostory kavárny v roce 2019 rekonstruovalo a zvažuje její znovuotevření. Ostatní dvě nemovitosti vlastní bytové družstvo.\n\nPři výstavbě komplexu budov byly použity ve své době nové technologie. Byla to první celopanelová montovaná stavba v jižních Čechách a při výstavbě se tato technologie ověřovala. Byty byly startovací, jednogarsoniéry bez kuchyně a dvojgarsoniéry. V hlavní budově byly tyto byty bez kuchyně, její funkci měla nahradit restaurace v přízemí. V křídlech Koldomu byly větší byty pro rodiny, které kromě kuchyně obsahovaly i obývací pokoj a jednu až dvě ložnice. Objekt svými proporcemi – kónickými pilíři, sešikmenými nárožími, konzolemi přesahů střechy, rastrem lodžií a dělícími příčkami v horním podlaží – ukazuje na vliv Le Corbuisiera.\n\n\n\n"}
{"id": "1547016", "url": "https://cs.wikipedia.org/wiki?curid=1547016", "title": "Experiment Gorila", "text": "Experiment Gorila\n\nExperiment Gorila je desátý díl třetí řady amerického televizního seriálu \"Teorie velkého třesku\". V této epizodě hostují Carol Ann Susi a Melissa Rauch. Režisérem epizody je Mark Cendrowski.\n\nBernadette (Melissa Rauch) se zajímá o Leonardovu práci, což vzbudí závist a žárlivost u Howarda. Celá situace naruší vztah i přátelství všech tří. Stejně tak Penny žárlí na Bernadette, protože je schopná s Leonardem mluvit o jeho práci, zatímco Penny ničemu z toho neruzomí. Prosí tak Sheldona, aby jí zasvětil do toho, co je fyzika a čemu se Leonard v práci věnuje. \n\n\n"}
{"id": "1547021", "url": "https://cs.wikipedia.org/wiki?curid=1547021", "title": "Mateřská shoda", "text": "Mateřská shoda\n\nMateřská shoda je jedenáctý díl třetí řady amerického televizního seriálu \"Teorie velkého třesku\". V této epizodě hostuje Christine Baranski. Režisérem epizody je Mark Cendrowski.\n\nNa Vánoce přijíždí na návštěvu Leonardova matka Beverly (Christine Baranski), což opět Leonarda nijak zvlášť netěší, naopak Sheldon je nadšený. Penny se na Leonarda zlobí, že jí neřekl o matčině návštěvě, stejně tak se matka zlobí na Leonarda, že jí neřekl o vztahu s Penny. Nakonec se i Leonard zlobí, že Sheldon ví o životě Leonardových rodičů víc, než on sám. \n\n\n"}
{"id": "1547024", "url": "https://cs.wikipedia.org/wiki?curid=1547024", "title": "Ondřej Krzywoń", "text": "Ondřej Krzywoń\n\nOndřej Krzywoń (též \"Andrzej Krzywoń\" či \"Andreas Krzywon\"; 30. května 1844, Střítež – 16. září 1911) byl předlitavský evangelický duchovní a církevní hodnostář, spjatý svou činností s územím Rakouského Slezska.\n\nNarodil se ve Stříteži na fojtství v polské rolnické rodině Matouše Krzywoně a Marie (Marianny), roz. Janczarové.\n\nPo studiích ve Vídni (1861–1864) a Heidelberku (1864–1865) byl 20. prosince 1866 ordinován a působil krátce jako superintendenční vikář v Bílsku. V letech 1868–1889 byl pastorem v Dolním Meziříčí a následně ve Skočově.\n\nRoku 1888 byl zvolen slezským seniorem. Roku 1909 byl zvolen moravsko-slezským superintendentem (ve volbách porazil Martina Modla).\n\nPoliticky byl proněmecké a liberální orientace (v moravských sborech však dvakrát provedl ordinaci v češtině); teologicky se hlásil k liberální teologii.\n\nS Toskou (Antoninou) roz. Wolfovou (1849–1931) měl dva syny a dvě dcery. Jeho syn Bruno Gustav Krzywon (1870–1945) byl duchovním a pedagogem. Ondřejovým zeťem (a zároveň synovcem) byl evangelický pastor a pomolog Paweł Jerzy Wałach (1865–1907), jeho pravnukem byl chemik Günther Wilke (1925–2016).\n\nJe pohřben na evangelickém hřbitově ve Skočově.\n\n"}
{"id": "1547025", "url": "https://cs.wikipedia.org/wiki?curid=1547025", "title": "Ozren Mutak", "text": "Ozren Mutak\n\nOzren Mutak (* 3. srpna 1969 Chorvatsko) je český klasický kytarista chorvatského původu. S rodinou žije v Kladně, vyučoval na mistrovských kytarových kurzech v Chorvatsku a v České republice, od roku 1995 vyučoval hudbu na ZUŠ v Kladně, učil na ZUŠ Buštěhradu, v Praze na HAMU, na konzervatoři v Teplicích (2000–2010) a na konzervatoři v Plzni učí od roku 2007. Od roku 2014 předseda kytarové sekce ZUŠ Středočeského kraje. Porotce soutěží a festivalů. S kytaristou Milanem Zelenkou vystupovali jako \"Duo Boemo\".\n\nV Chorvatsku studoval na hudebním gymnáziu a byl soukromým žákem předních chorvatských kytaristů Zorana Dukiče a Gorana Listeše. V České republice studoval na Hudební fakultě pražské Akademie múzických umění u prof. Milana Zelenky, poté ještě rok na Vysoké hudební škole v německém Würzburgu u prof. Jürgena Rucka.\n\nS Milanem Zelenkou, Pavlem Steidlem a Vilémem Žákem založili hudební festival a mistrovské kurzy na hradě Křivoklát (zprvu pořádané v Novém Strašecí) a občanské sdružení \"Open Guitar\", které každoročně v červnu propaguje hru na klasickou kytaru (16. ročník v roce 2019).\n\n\n\n\n\n\n"}
{"id": "1547026", "url": "https://cs.wikipedia.org/wiki?curid=1547026", "title": "Okultní klamy", "text": "Okultní klamy\n\nOkultní klamy je dvanáctý díl třetí řady amerického televizního seriálu \"Teorie velkého třesku\". V této epizodě hostují Melissa Rauch, Danica McKellar, Jen Drohan a David Trice. Režisérem epizody je Mark Cendrowski.\n\nLeonard se dozvídá, že Penny chodí pro rady k senzibilovi, za což se jí vysmívá, z čehož ona radost nemá. Raj mezitím uplácí Sheldona, aby s ním šel mezi lidi a hledal s ním novou přítelkyni. Opravdu se jim povede oslovit dvě děvčata a zatímco Raj s tou svou má úspěch, Sheldon na zájem té \"své\" nereaguje. \n\n\n"}
{"id": "1547027", "url": "https://cs.wikipedia.org/wiki?curid=1547027", "title": "Eparchie anadyrská", "text": "Eparchie anadyrská\n\nEparchie Anadyr je eparchie ruské pravoslavné církve na východní Sibiři v Rusku. Jejím sídlem je město Anadyr.\n\nZahrnuje všechny farnosti v Čukotském autonomním okruhu.\n\nEparchiální biskup nese titul; \"Biskup anadyrský a čukotský\".\n\nEparchie byla zřízena Svatým synodem 19. července 2000 oddělením území z eparchie Magadan.\n\n\n"}
{"id": "1547030", "url": "https://cs.wikipedia.org/wiki?curid=1547030", "title": "Bozemská reakce", "text": "Bozemská reakce\n\nBozemská reakce je třináctý díl třetí řady amerického televizního seriálu \"Teorie velkého třesku\". V této epizodě hostují Julio Oscar Mechoso a Artie O’Daly. Režisérem epizody je Mark Cendrowski.\n\nByt Leonarda a Sheldona je vykraden, což Sheldona znejistí v otázce jeho vlastní bezpečnosti. Celá partička se snaží vymyslet co nejdůmyslnější zabezpečovací systém, který by podobným situacím předešel. Ne všechno funguje tak, jak by si přál a tak se rozhodne odstěhovat se do Montany.\n\n\n"}
{"id": "1547032", "url": "https://cs.wikipedia.org/wiki?curid=1547032", "title": "Einsteinova aproximace", "text": "Einsteinova aproximace\n\nEinsteinova aproximace je čtrnáctý díl třetí řady amerického televizního seriálu \"Teorie velkého třesku\". V této epizodě hostují Melissa Rauch, Yeardley Smith, Kevin Brief a Erin Pickett. Režisérem epizody je Mark Cendrowski.\n\nSheldon si neví rady s fyzikálním problémem a tak se rozhodne zkusit si \"obyčejnější\" zaměstnání. Jde tím ve stopách Alberta Einsteina, který na teorii relativity přišel při práci na poště. Mezitím jdou spolu Leonard, Penny, Howard a Bernadette (Melissa Rauch) na dvojité rande, což rozesmutní Raje, který má pocit, že je odstrčený.\n\n\n"}
{"id": "1547034", "url": "https://cs.wikipedia.org/wiki?curid=1547034", "title": "Centrální urychlovač částic", "text": "Centrální urychlovač částic\n\nCentrální urychlovač částic je patnáctý díl třetí řady amerického televizního seriálu \"Teorie velkého třesku\". V této epizodě hostují Erin Pickett a Lisa Randall. Režisérem epizody je Mark Cendrowski.\n\nLeonard dostane šanci jet na valentýna do Švýcarska, kde bude mít příležitost vidět Velký hadronový urychlovač. Může vzít někoho s sebou a Sheldon očekává, že to bude on, koho si Leonard vybere. Ten však zvolí Penny a Sheldon se cítí být zrazený. Po všech neúspěšných pokusech o přemlouvání Leonarda se Sheldon obrátí na Penny, což vede k přerušení přátelství mezi ním a právě Leonardem. Penny však chytá chřipku a Leonard tak nakonec nabízí cestu do Švýcarska Sheldonovi. Stejně tak i on onemocní (pravděpodobně chytil bacil od Penny, která jej před tím obejmula) a s Leonardem nakonec do Švýcarska cestuje Raj. \n\n\n"}
{"id": "1547040", "url": "https://cs.wikipedia.org/wiki?curid=1547040", "title": "Sanpasaurus", "text": "Sanpasaurus\n\nSanpasaurus („Ještěr ze Sanpa“) byl rod vývojově primitivního sauropodního plazopánvého dinosaura, žijícího v období spodní až střední jury (asi před 180 až 170 miliony let) na území dnešní jižní Číny (provincie S’-čchuan). \n\nFormálně byl druh \"S. yaoi\" popsán roku 1944 čínským paleontologem Jangem Čung-ťienem na základě fosilního materiálu (holotyp s označením \"IVPP V.156\") v podobě dvaceti obratlů a dalších kosterních prvků (lopatek a kostí končetin), objevených v sedimentech souvrství C'-liou-ťing (anglicky Ziliujing; člen Ma-an-šan). Jang se původně domníval, že se jedná o jakéhosi dosud neznámého ornitopoda, revize materiálu z roku 2016 však prokázala, že šlo ve skutečnosti o sauropoda s nejistým fylogenetickým postavením.\n\n"}
{"id": "1547042", "url": "https://cs.wikipedia.org/wiki?curid=1547042", "title": "Kauza Excelsior", "text": "Kauza Excelsior\n\nKauza Excelsior je šestnáctý díl třetí řady amerického televizního seriálu \"Teorie velkého třesku\". V této epizodě hostují Stan Lee, Kevin Sussman, Steve Paymer, Marcus Folmar a Ian Scott Rudolph. Režisérem epizody je Peter Chakos.\n\nStuart (Kevin Sussman) pořádá ve svém obchodě s komiksy autogramiádu Stana Lee, na kterou se celá partička chystá jít. Sheldon však ve stejný okamžik musí k soudu kvůli pomalé jízdě a jízdě na červenou, když v epizodě Deficit lepících kachen vezl zraněnou Penny do nemocnice. Autogramiádu samozřejmě propásne a viní z toho právě Penny. Ta mu nakonec se Stanem Lee \"zařídí\" osobní setkání. \n\n\n"}
{"id": "1547054", "url": "https://cs.wikipedia.org/wiki?curid=1547054", "title": "Silniční mostek (Kájov)", "text": "Silniční mostek (Kájov)\n\nSilniční mostek je velmi hodnotný kamenný klenutý mostek na staré poutní pěší cestě z Českého Krumlova do Kájova, který je ve zděné podobě prokazatelně doložený v 19. století. Mostek je chráněnou kulturní památkou s rejstříkovým číslem v ÚSKP 36548/3-1325.\n\nMostek se nachází na východním okraji obce a přemosťuje potok Polečnici v bezprostřední blízkosti novodobého mostu č. 39-015 na silnici Český Krumlov – Hořice na Šumavě. Svou osou je situován ve směru východ–západ. Je konstruován jako masívní, kamenný, jednoobloukový, kolmý, s křídly. V současné době je bez zídek a omítek. Délka mostu je 13,4 m, šířka 2,7 m a výška 3,4 m. Mostek nemá pravidelný tvar, na koncích se mírně rozšiřuje.\n\nMostní otvor je tvořen polokruhovou klenbou, jejíž paty sahají až k terénu bočních svahů koryta potoka. Vrcholnice klenby je vodorovná, zhruba 2,95 m nad dnem koryta a 0,48 m pod současnou horní plochou mostku. Klenba je vyzděna z plochého lomového kamene výšek 37 až 48 cm. Vnější část spár je většinou vyplněna betonem. Koryto potoka pod mostem je neupravené, kamenitopísčité. Voda protéká pod mostem od jihu k severu.\n\nMostek v průběhu dob procházel četnými změnami. Dle kolorované rytiny z roku 1660 zde bývala jen prostá dřevěná lávka, dle mapy z doby kolem 1700 zde byla dřevěná krytá lávka. Ikonograficky doložený ve zděné podobě je v 19. století. Podle fotografie Josefa Seidla z počátku 20. století zde byl kamenný obloukový most se zídkami a dvěma kapličkami proti sobě v ose mostu. Tento stav je zachycen také na fotografii Josefa Wolfa z první republiky, na níž je vyobrazena i původní poutní cesta s dochovaným Růžencovým sloupkem. Z původní poutní cesty vedoucí z Kájova do Českého Krumlova se dochoval pouze tento úsek, který byl v roce 2004 prohlášen za kulturní památku. Jeho velmi potřebná rekonstrukce se již delší dobu plánuje.\n\n\n"}
{"id": "1547069", "url": "https://cs.wikipedia.org/wiki?curid=1547069", "title": "1872 ve fotografii", "text": "1872 ve fotografii\n\nTento článek obsahuje významné fotografické události v roce 1872.\n\n\n\n"}
{"id": "1547071", "url": "https://cs.wikipedia.org/wiki?curid=1547071", "title": "Depsipeptidy", "text": "Depsipeptidy\n\nDepsipeptidy jsou peptidy, které mají alespoň jednu amidovou skupinu (-C(O)NHR-) nahrazenou odpovídajícím esterem (-C(O)OR). Mnoho z nich má v molekulách amidové i esterové vazby. Nejčastěji se objevují v mikroorganismech a mořských organismech.\n\nNěkteré depsipeptidy mají protirakovinné účinky.\n\nExistují také depsipetidy, které inhibují některé enzymy. Patří k nim například romidepsin, látka ze skupiny bicyklických peptidů nazývaných inhibitory histondeacetylázy, která byla poprvé izolována z bakterie \"Chromobacterium violaceum\".\n\nDalší depsipeptid etamycin funguje u myší jako léčivo proti meticilin-rezistentnímu zlatému stafylokoku.\n\nNěkteré depsipeptidy izolované z bakterií \"Streptomyces\" mají také antimikrobiální účinky. Tyto látky tvoří možnou novou skupinu antibiotik označovanou acyldepsipeptidy. Tato antibiotika aktivují enzymy ze skupiny CLP proteáz, čímž spouštějí neřízený rozklad peptidů a nesložených proteinů, což vede k usmrcení řady grampozitivních bakterií.\n\n"}
{"id": "1547076", "url": "https://cs.wikipedia.org/wiki?curid=1547076", "title": "Fizir AF-2", "text": "Fizir AF-2\n\nFizir AF-2 též nazývaný jako Fizir FA-1, Fizir 85 CV nebo Fizir-Vega A.F.2 (srbsky Физир ФА-1) bylo dvoumístné obojživelné letadlo, které bylo používáno jako cvičný, sportovní a turistický letoun. Vznikl na počátku 30. let 20. století v továrně Fizir ve Vojvodině.\n\nPoté, co Rudolf Fizir získal zkušenosti s návrhem hydroplánů (Fizir F1M-Jupiter), pokračoval v roce 1930 konstrukcí dalšího, lehkého létajícího obojživelného člunu označeného jako Fizir FA-1 (Fizir Amphibia Prvi), později se zaužíval název Fizir AF-2 (Amphibia Fizir).\n\nLetoun navrhl v roce 1930 tým vedený Rudolfem Fizirem spolu s Dušanem Stankovem a Ivanem Rukavinou. Prototyp byl vyroben v jeho továrně v srbském Petrovaradinu (Novi Sad) na přelomu let 1930/1931 jako cvičný létající člun, obojživelné letadlo. Byl opatřen podvozkem i plováky, mohl tak vzlétnout a přistávat jak ze země tak i z vody. Mimo to, jeho zajímavostí v konstrukci bylo použití pohonné jednotky s tlačnou vrtulí. Toto uspořádání umožňovalo nejen snížit hluk v kabině, ale také úplně se zbavit vibrací a turbulencí od rotující vrtule vpředu. Kromě toho byla takto poskytnuta posádce vynikající viditelnost z kokpitu, mnohem lepší než u jakékoliv jednomotorového letadla s tažnou vrtulí.\n\nByly to společně s Fizir F1M-Jupiter (1930) první letadla tohoto druhu v jugoslávském letectví. Letoun byl zapsán do leteckého rejstříku 6. února 1931 pod imatrikulací UN-PAT (YU-PAT) a létal v Jugoslávském královském aeroklubu až do roku 1937, kdy byl z rejstříku vymazán.\nLetoun byl jednomotorový dvoumístný hornoplošník typu parasol. Oba členové posádky seděli v tandemovém uspořádání za sebou v uzavřené kabině. Letoun byl vybaven zdvojeným řízením, takže mohl být použit i pro výcvik pilotů. Pilot seděl na předním sedadle před náběžnou hranou křídla. Kabina vpředu měla dvě boční okna, stejně tak jako cestující vzadu.\n\nTrup letounu byl ve formě člunu s kabinou. Primárním účelem toho tvaru trupu bylo zlepšit stabilitu při pohybu po vodě. Na obou stranách trupu byly instalovány plováky. Trup \"člunu\" měl velmi jednoduchou konstrukci. Byl tvořen lehkým rámem ze dřeva a byl pokryt překližkou (dýhou). Spodní část trupu byla vyrobena z jasanového dřeva. V případě AF-2 se předpokládalo, že bude především používán na souši a jen příležitostně na vodě. V takových podmínkách bylo použití překližky docela přijatelné. V tomto případě byl i tak potah pečlivě nalakován a natřen, aby byla zajištěna vodotěsnost po co nejdelší dobu. Nicméně vodotěsnost i po této impregnaci se nedala očekávat.\n\nKřídlo bylo třídílné, mírně šípovité (6°), bylo masivní konstrukce ze dřeva. Středová část byla střechou kokpitů, byla v ní uložena palivová nádrž a bylo zde přimontováno i motorové lože z ocelových trubek. Benzín k motoru tekl pouze působením gravitace. Obě poloviny křídla byly potaženy překližkou a plátnem. Křídla měla obdélníkový tvar se zaoblenými konci. Aby se zvýšila tuhost, byla křídla na každé straně podepřena dvojicí šikmých vzpěr. Svislá ocasní plocha byla pevně spojena s trupem. Vodorovný stabilizátor byl vyroben ze dřeva potaženého látkou a podepřen ze spodní strany podpěrami. Výškovka a směrové kormidlo byly vyrobeny ze svařovaných ocelových trubek potažených plátnem.\n\nPři použití plováků bylo možné zatáhnout dvoukolový podvozek z vnitřku kokpitu za 15 vteřin otáčením ozubeného kola se šnekovým převodem. Každým plovákem procházela ocelová trubka kruhového průřezu a nesla trubkovou vidlici, na kterou bylo připevněno kolo podvozku. Vzadu měl letoun standardní ostruhu z pružných plechů.\n\nAF-2 pravděpodobně poprvé vzlétl koncem roku 1930 nebo začátkem roku 1931, přesné datum není známo. Po imatrikulaci létal až do roku 1937 v Jugoslávském královském aeroklubu. Již v roce 1931, bezprostředně po továrním zalétnutí, bylo uskutečněno několik dalších letů s přistáním na zemi, na Dunaji, Sávě a i na moři. Letadlo bylo dáno k dispozici pobřežním aeroklubům na Jadranu za účelem výcviku jejích členů.\n\nLetoun byl určen zejména pro použití jako turistické letadlo. Letoun bylo možné používat i s otevřenou pilotní kabinou po sejmutí odnímatelného krytu. Trvale uzavřený kokpit nebyl považován za nezbytný nebo dokonce za žádoucí pro letadlo s tlačnou vrtulí. Pro lety v zimním období však bylo použití uzavřené kabiny dobrým řešením.\n\n\nÚdaje dle\n\n\n\n\n\n"}
{"id": "1547081", "url": "https://cs.wikipedia.org/wiki?curid=1547081", "title": "1871 ve fotografii", "text": "1871 ve fotografii\n\nTento článek obsahuje významné fotografické události v roce 1871.\n\n\n\n"}
{"id": "1547086", "url": "https://cs.wikipedia.org/wiki?curid=1547086", "title": "1870 ve fotografii", "text": "1870 ve fotografii\n\nTento článek obsahuje významné fotografické události v roce 1870.\n\n\n\n"}
{"id": "1547089", "url": "https://cs.wikipedia.org/wiki?curid=1547089", "title": "Řád svatého Alexandra", "text": "Řád svatého Alexandra\n\nŘád svatého Alexandra (: Царски орден на свети Александър) byl řád Bulharského knížectví a následně Bulharského carství. Založen byl roku 1881 Alexandrem I. Bulharským. Udílen byl bulharským panovníkem za zvláštní civilní či vojenské služby státu či za statečnost. Bulharský panovník byl také velmistrem řádu. Po pádu bulharské monarchie nebyl převzat do nově vytvořeného systému vyznamenání Bulharské lidové republiky a obnoven nebyl ani po pádu komunistického režimu.\n\nŘád byl založen dne 25. prosince 1881 (podle pravoslavného kalendáře, kterému odpovídá datum 6. leden 1882 v gregoriánském kalendáři) prvním knížetem obnoveného autonomního bulharského státu, Alexandrem I. na památku jeho nástupu na trůn v roce 1879. Kníže jej měl v úmyslu založit ihned po nástupu na trůn, ale bulharská ústava z roku 1879 zakazovala existenci řádů s výjimkou vojenských vyznamenání. V roce 1881 byla ústava zrušena a řád mohl být založen. Pojmenován byl po patronu knížete svatém Alexandru Něvském. Stanovy ze dne 24. března 1883 uvádí existenci pěti tříd a tří medailí souvisejících s řádem.\n\nV roce 1908 byl řád rozšířen o třídu kříže I. třídy, řádový řetěz byl rozdělen do dvou stupňů a byl také pozměněn vzhled insignií. K další změně ve vzhledu insignií došlo v roce 1918 a opětovně v roce 1944, kdy byly odstraněny královské symboly.\n\nPodle reformy knížete Ferdinanda I. Bulharského ze srpna 1888 byl řád rozšířen na šest tříd a na velký řetěz, který byl udílen hlavám států. V roce 1908 se mírně změnil vzhled insignií. Opětovně došlo k úpravě vzhledu insignií v roce 1918.\n\nŘád byl udílen občanům Bulharska i cizím státním příslušníkům za zvláštní služby státu či za statečnost na základně osobní přízně bulharského panovníka. Panovník byl také velmistrem řádu.\n\nPo pádu bulharské monarchie byl řád v roce 1946 označen za dynastický a do nového systému vyznamenání Bulharské lidové republiky nebyl začleněn. V zahraničí však byl i nadále udílen sesazeným carem Simeonem II., který i nadále působil jako velmistr řádu. Ani po pádu komunistického režimu nebyl řád v Bulharské republice obnoven.\n\nŘád byl udílen za vynikající služby bulharskému lidu a monarchii a za oddanost službě zemi. Verze s meči byla udílena za hrdinské činy v dobách míru stejně jako v dobách války.\n\nStanovy řádu jasně uváděly dostupnost jednotlivých tříd v závislosti na postavení příjemce. Třídy velkokříže a velkodůstojníka byly vyhrazeny pro ministry, prince, generály a vyšší duchovenstvo. Komtury řádu se mohli stát generálmajoři, vyšší státní úředníci a plukovníci. Nižší důstojníci, duchovní a úředníci se mohli stát pouze rytíři řádu. Bulharské královny byly držitelkami velkokříže.\n\nOd pádu bulharské monarchie je udílen jako dynastický záslužný řád bývalým bulharským carem Simeonem II., který jej uděluje významným bulharským emigrantům roztroušeným po celém světě. Naposledy byl řád udělen v roce 2000.\n\nŘádový odznak měl podobu bíle smaltovaného tlapatého kříže, který byl v závislosti na třídě zlatě nebo stříbrně lemován. Uprostřed byl kulatý medailon se stylizovaným nápisem nesoucím název řádu \"svatý Alexandr\". Kolem medailonu byl bíle smaltovaný kruh se zlatým nápisem СЪ НАМИ БОГЪ \"(Bůh s námi)\" v horní části a s dvěma vavřínovými větvičkami ve spodní části. Na zadní straně bylo na bíle smaltovaném pozadí datum 19 ФЕВРАЛЪ 1878 \"(19. února 1878)\", které odpovídá datu podepsání Sanstefanské mírové smlouvy (tomuto datu odpovídá v gregoriánském kalendáři datum 3. března 1878). Nad odznakem byla královská koruna, která měla do roku 1908 zakulacený tvar. V letech 1908 až 1918 měla koruna podobu bulharské carské koruny. Pokud byl řád udělen za vojenskou službu, byly k odznaku připojeny zkřížené meče.\n\nV roce 1918 došlo ke změně barvy řádovému odznaku. Nově byl kříž červeně smaltovaný. Uprostřed byl červeně smaltovaný kulatý medailon s bulharským lvem otočeným doleva.\n\nV případě kříže I. třídy, který byl zaveden v roce 1908, měl řádový odznak podobu zeleně smaltovaného kříže s kulatým medailonem uprostřed, ve kterém se nacházel bulharský lev s korunkou. Řádové odznaky ostatních tříd odpovídaly svým vzhledem odznaku velkokříže, od kterého se lišily pouze velikostí. V případě stříbrného kříže byla medaile bez smaltu.\n\nStuha byla vyrobena z moaré karmínové barvy.\n\nMedaile byly udíleny ve zlaté, stříbrné a bronzové verzi. Nosily se na stuze složené do trojúhelníku nalevo na hrudi. Do roku 1940 byla zlatá medaile udělena pouze v 69 případech. Jejími příjemci byli ministři, vyšší úředníci a vyšší důstojníci. Stříbrné a bronzové medaile byly udíleny lidem, kteří neměli nárok na zlatou medaili.\n\nK insigniím třídy velikoříže náležela také řádová hvězda. Ta měla tvar osmicípé stříbrné hvězdy s hladkými paprsky. V Bulharsku byly řádové hvězdy vyrobeny vždy z kovu. Praxe vyšívaných hvězd, které se začaly používat na konci 19. století se v Bulharsku nerozšířila.\n\nUprostřed hvězdy byl umístěn kulatý červeně smaltovaný medailon se zlatým monogramem zakladatele řádu. Okolo byl bíle smaltovaný kruh zdobený perlovým lemem. V kruhu byl nad dvěma olivovými větvičkami nápis zlatým písmem СЪ НАМИ БОГЪ \"(Bůh s námi)\". V případě že byla udělena verze řádu s meči, byly pod medailon umístěny dva zlaté zkřížené meče.\n\nHvězda kříže I. třídy se od starší verze hvězdy velkokříže lišila. Nová hvězda měla podobu osmicípé stříbrné hvězdy s kulatým červeně smaltovaným medailonem uprostřed se zlatým bulharským lvem s korunkou. Medailon byl lemován zeleně smaltovaným kruhem s nápisem СЪ НАМИ БОГЪ \"(Bůh s námi)\".\n\nVelký řetěz se skládal z patnácti článků v podobě kartuší s monogramem Ferdinanda I. Bulharského na modře smaltovaném pozadí a patnácti kartuší s bíle smaltovaným pravoslavným křížem na červeně smaltovaném pozadí. Každá kartuše byla umístěna mezi dvěma články majícími podobu zlatých lvů.\n\nMalý řetěz se skládal z deseti oválných kartuší s monogramem Ferdinanda I. a deseti kartuší s pravoslavným křížem. I zde byly jednotlivé kartuše umístěny mezi dvěma články v podobě zlatých lvů.\n\nStanovy ze dne 24. března 1883 uvádí existenci pěti tříd a tří medailí souvisejících s řádem. V roce 1908 byla přidána třída kříže I. třídy. Existovaly také dvě speciální třídy většího a menšího řetězu. Řetězy byly v podstatě nošeny pouze vládcem, ale v několika případech byly uděleny i zahraničním hlavám států, např. sultánům Mehmedu V. a Abdulhamiu II.\n\nŘád byl udílen ve třech divizích: s meči (za zásluhy během války), s meči nad křížem (za vojenské zásluhy v dobách míru) a v civilní verzi bez mečů.\n\n\n"}
{"id": "1547092", "url": "https://cs.wikipedia.org/wiki?curid=1547092", "title": "Zdeněk Nádvorník", "text": "Zdeněk Nádvorník\n\nZdeněk Nádvorník (28. června 1937 – 19. října 2013) byl bývalý český hokejový útočník. \n\nV československé lize hrál za CHZ Litvínov a Dukla Jihlava. Odehrál 6 ligových sezón. V nižší soutěži hrál za DSO Dynamo Karlovy Vary.\n\n\n"}
{"id": "1547093", "url": "https://cs.wikipedia.org/wiki?curid=1547093", "title": "Paradox Lexmannové", "text": "Paradox Lexmannové\n\nParadox Lexmannové (jiné názvy: Lexmannové paradox, kauza Lexmann) je situace, která vznikla ve volbách do Evropského parlamentu, které se na Slovensku uskutečnily v sobotu 25. května 2019. Křesťanskodemokratické hnutí přesto, že získalo více hlasů než Svoboda a solidarita, získalo o jeden mandát méně. Paradox je pojmenovaný po kandidátce KDH Miriam Lexmannové, která by se stala poslankyní Evropského parlamentu, pokud by paradox nenastal. \n\nParadox objevil volební expert Daniel Kerekes. Už v březnu 2019, dva měsíce před volbami, upozornil, že přepočítávací formule na přerozdělení mandátů obsahuje chybu. \n\nV červnu 2018 Evropská rada v reakci na plánované vystoupení Spojeného království z Evropské unie rozhodla o přerozdělení mandátů v Evropském parlamentu . Podstatou mělo být vypořádání se s křesly, která se uvolní po odchodu Spojeného království . Slovensku tak měl přibýt jeden mandát. Namísto 13 poslanců mělo mít Slovensko 14 zástupců. \n\nSpojené království mělo z Evropské unie vystoupit do 29. března 2019, což bylo téměř dva měsíce před volbami. Předpokládalo se tak, že Britové už křesla v Evropském parlamentu po volbách obsazovat nebudou. Na Slovensku byly proto volby vypsány na 14 míst. \n\nNa začátku roku 2019 nebylo jasné, zda Spojené království stihne včas z Evropské unie vystoupit a zda vůbec stihne vystoupit ještě před eurovolbami. Ministerstvo vnitra proto připravilo změnu volebního zákona, která měla na vzniklou situaci reagovat. Volební zákon byl ve zrychleném legislativním řízení doplněný o §220a, který určoval, jakým způsobem a které straně se odebere 14. mandát pro případ, že Spojené království nestihne z Evropské unie vystoupit ještě před volbami do Evropského parlamentu. \n\nPodle §220a měl být mandát odebrat té straně, která vykázala nejmenší zbytek po dělení republikovým volebním číslem (kvótou). Toto kritérium mohlo spravedlivě a správně fungovat pouze za předpokladu, že se všech čtrnáct mandátů přikáže stranám již v prvním skrutiniu. Taková situace je ale málo pravděpodobná. V ostatních případech je kritérium nespravedlivé, nesprávné a vymyká se úmyslu zákonodárce. Odebírá mandát straně, která mě na něj řádný nárok a ponechává mandát jiné straně, která na něj řádný nárok nemá. V praxi se to projeví tak, že strana s více hlasy má o mandát méně než jiná strana s méně hlasy.\n\nVe volbách do Evropského parlamentu, které se na Slovensku uskutečnily v sobotu 25. května 2019 byl takto odebrán mandát Křesťanskodemokratickému hnutí, ačkoli mělo více hlasů než Svoboda a solidarita. Křesťanskodemokratické hnutí má do vystoupení Spojeného království z Evropské unie jednoho europoslance a Svoboda a solidarita dva. \n\nDvojkou na kandidátní listině Křesťanskodemokratického hnutí byla Miriam Lexmann. Miriam Lexmann je formálně zvolenou europoslankyní, svůj mandát ale nemůže vykonávat. Nepobírá ani mzdu europoslance. Pokud Spojené království nevystoupí do konce funkčního období 2019 - 2024 z Evropské unie, Miriam Lexmann se europoslankyní fakticky nestane. \n\nVolební expert Daniel Kerekes paradox demonstroval na příkladu, že pokud by Křesťanskodemokratické hnutí získalo o 371 hlasů méně než byl reálný volební výsledek, obdrželo by dvě křesla. Miriam Lexmann by se ihned stala europoslankyní. Čekatelem by byl v takovém případě Peter Pollák kandidující za Obyčejných lidí. Hnutí Obyčejní lidé by neměli ani jeden mandát. \n\nDalší příklad, na kterém Kerekes paradox demonstruje, je situace, kdyby Svoboda a solidarita získala o 495 hlasů více. V takovém případě by takzvaný brexitový mandát připadl Eugenu Jurzycovi ze Svobody a solidarity. Na obou případech je demonstrováno porušení kritéria monotónnosti hlasů, kdy si strana může lepším volebním výsledkem poškodit.\n\nKřesťanskodemokratické hnutí hned po vyhlášení výsledků voleb avizovalo, že se obrátí na Ústavní soud. Na Ústavní soud se obrátilo s volební stížností, v níž se domáhalo, aby soud prohlásil Miriam Lexmann za zvolenou europoslankyni a Eugena Jurzycu za čekatele na brexit. Křesťanskodemokratické hnutí se zároveň obrátilo na Státní komisi pro volby s podnětem, kde se dožadovali změny jejího rozhodnutí o vyhlášení výsledků voleb. Státní komise pro volby podnět odmítla se zdůvodněním, že Státní komise postupovala podle zákona a že výsledky voleb už může měnit pouze Ústavní soud. Pak se Křesťanskodemokratické hnutí ještě obrátilo správní žalobou na krajský soud, kde se dožaduje, aby soud zrušil rozhodnutí Státní komise pro volby. \n\nÚstavní soud volební stížnost meritorně neposoudil, protože se v plénu kvůli neobsazeným soudcovským místům nenašla procesní většina pro přijetí stížnosti k dalšímu řízení. Stížnost tak byla zamítnuta bez věcného zdůvodnění. Vůči takovému postupu se ohradil předseda Ústavního soudu, a to připojením svého kritického odlišného stanoviska k rozhodnutí o zamítnutí. \n\nKřesťanskodemokratické hnutí se na Ústavní soud po doplnění jeho soudců do plného stavu obrátilo znovu formou volební stížnosti. Ústavní soud o stížnosti zatím nerozhodl.\n"}
{"id": "1547103", "url": "https://cs.wikipedia.org/wiki?curid=1547103", "title": "Irské povstání z roku 1798", "text": "Irské povstání z roku 1798\n\nIrské povstání z roku 1798, irsky \"Éirí Amach 1798,\" byla rebelie proti britské nadvládě v Irsku. Vedla ji organizace Society of United Irishmen, radikální, liberální, republikánská politická skupina inspirovaná francouzskou a americkou revolucí a vedená především Wolfem Tonem. Povstání mělo i náboženský význam, zorganizovala ho skupina presbyteriánů a podpořili ho částečně i katolíci, kteří neměli takřka žádná práva, ačkoli v Irsku tvořili většinu obyvatelstva. Akce měla i mezinárodněpolitický rozměr, když ji podpořila francouzská armáda. To byl jeden z důvodů, proč Britové zakročili velmi tvrdě, potlačení povstání si vyžádalo 10 000-30 000 obětí.\n\nOd roku 1691 bylo Irsko ovládáno malou skupinou irských anglikánů seskupených v Church of Ireland, kteří byli loajální k britské koruně. Ti utlačovali jak většinové katolíky, tak neanglikánské protestanty, mezi nimiž nejvýznamnější byli presbytariáni. Formálně bylo Irsko s Británií sice jen v personální unii, ale kvůli zákonům jako \"Poynings' law\" z roku 1494 nebo \"Declaratory Act\" z roku 1719 (který dal Britům právo vetovat zákony přijaté irským parlamentem a nakonec i schvalovat zákony pro Irsko v Londýně) mělo Irsko ve skutečnosti menší nezávislost než například většina britských severoamerických kolonií. \n\nKdyž museli Britové vyslat vojenské jednotky z Irska do vzbouřených amerických kolonií a Francie vojensky podpořila tuto americkou válku za nezávislost, Londýn vyzval irské dobrovolníky, aby vytvořili milice pro případ invaze z Francie. K milicím se skutečně připojilo mnoho tisíc Irů. Žádali za to ale více politických práv. Roku 1782 jim britská koruna dala samosprávu a více nezávislý parlament. Jemu dominovala Irish Patriot Party vedená Henry Grattanem, proto je v irské historiografii parlament z tohoto období často nazýván Grattanův parlament. \n\nV roce 1791 vznikla v Belfastu malá skupina protestantských, zprvu anglikánských liberálů, která si začala říkat Society of United Irishmen. Jejich cílem byla větší nezávislost na Británii. Oslovili přitom presbytariány, katolíky, metodisty i další křesťanské skupiny, a ti všichni začali do organizace vstupovat, zejména do její později vzniklé dublinské pobočky. Ta pak navrhla demokratické reformy, z nichž část v roce 1793, s jistým váháním, schválil Grattanův parlament. Průlomové byly především zákony, jež umožnily majetnějším katolíkům volit (jakkoli nikoli být voleni nebo jmenováni do úřednických funkcí). \n\nFrancouzská revoluce ještě zasílila liberální požadavky a povzbudila naděje a sebevědomí zvláště katolíků, neboť Francie byla katolickou zemí. Vypuknutí války mezi Británií a Francií ovšem přinutilo United Irishmen přejít do ilegality a částečně i do exilu, například vůdce hnutí Wolfe Tone odjel do Spojených států. Přesto organizace trvale rostla, do roku 1797 měla nejméně 200 000 členů (z nich se ale ozbrojeného povstání později zúčastnila jen menší část). V ilegalitě začala organizace spolupracovat s katolickými venkovskými bojůvkami zvanými Defenders, které si již od roku 1793 začaly opatřovat zbraně. Loajalisté cítící hrozbu povstání proti tomu založili roku 1795 radikální protestantskou organizaci Oranžský řád. \n\nTone v roce 1796 odjel do revoluční Francie a požádal její vedení o vojenský zásah v Irsku, přičemž slíbil, že v momentě invaze vypukne profrancouzské a protibritské povstání. Problémem bylo, že v té době již irští katolíci měli o revoluční Francii značné pochybnosti, neboť věděli o masakrech katolických kněží, protináboženské ideologii revolucionářů i francouzské válce s papežem.\n\nTone ve Francii nicméně uspěl, a ta vyslala svou \"Expédition d'Irlande\", skupinu 14 000 francouzských vojáků vedených generálem Lazarem Hochem. U břehů Irska v Bantry Bay přistála v prosinci 1796, nicméně bouře, nerozhodnost velitelů a obecně špatné francouzské námořnické schopnosti jí zabránily se vylodit. Francouzská flotila byla nucena se vrátit domů. Britové vzápětí reagovali na zprávy o spolčení s Francouzi velmi tvrdě, vyhlásili stanné právo a zejména v Ulsteru spáchali řadu krutostí. Běžné bylo mučení zajatců a vypalování domů. Na řadě násilností se podílel Oranžský řád. Dobytí Říma Francouzi v roce 1798 navíc přimělo katolickou církev v Irsku zaujmout probritský postoj. \n\nNeustávající teror nicméně rebely přinutil jednat. Vůdci United Irishmen Samuel Neilson a Edward FitzGerald se při nepřítomnosti Toneho, jemuž se nepodařilo s Francouzi přistát, rozhodli započít povstání i bez Francouzů a hlavního lídra, a to 23. května. Povstání mělo začít obsazením Dublinu, jenže britským zpravodajcům se podařilo tyto infomace získat a britská armáda vstoupila do Dublinu hodinu před povstalci. Pozatýkala většinu vůdců povstání ve městě a odrazila povstalce, kteří mířili z venkova. Naopak v okolí Dublinu povstání probíhalo úspěšně a povstalci dobývali okres za okresem. 24. května Britové na rebely mimo Dublin začali útočit. Nejtěžší boje se odehrávaly v kraji Kildare, ale i tam povstání nakonec prohrálo. V hrabství Wicklow trvalo nejdéle, rebely zde vedl generál Joseph Holt. Kapituloval v říjnu. Rebelové měli největší úspěch ve Wexfordu, kde získali kontrolu nad celým krajem. 20 000 britských vojáků však nakonec porazilo wexfordské povstalce v bitvě na Vinegar Hill 21. června. \n\n22. srpna, téměř dva měsíce po porážce povstání, přistála asi tisícovka francouzských vojáků generála Jeana Josepha Amable Humberta na severozápadě země, v hrabství Mayo. Připojilo se k nim 5000 místních rebelů a zahnali Brity na potupný útěk (známý též jako Castlebarské závody). Vyhlásili dokonce Irskou republiku s Johnem Moorem jako prezidentem. Republika však žila jen dvanáct dní. Její síly byly poraženy 8. září 1798 v bitvě u Ballinamucku. Francouzské jednotky, které se vzdaly, byly repatriovány do Francie a vyměněny za britské válečné zajatce. Zajaté Iry čekal tvrdší osud, byli popraveni. 12. října 1798 se další francouzská eskadra o síle 3 000 mužů, včetně Wolfe Toneho, pokusila přistát v hrabství Donegal poblíž Lough Swilly. Byla však napadena silami Britského královského námořnictva a nakonec po tříhodinové bitvě pokus o vylodění vzdala. \n\nPo povstání se po Irsku pohybovaly dlouho rebelské zbytky vedoucí partyzánskou válku, například ve Wexfordu přežila malá ohniska odporu a poslední povstalecká skupina vedená Jamesem Corcoranem byla poražena až v únoru 1804. Hlavním politickým výsledkem povstání však bylo, že Britové Irsku odňali poslední zbytky autonomie a přinutili irský parlament v roce 1800 přijmout zákon o připojení k Británii (viz Zákony o unii z roku 1800). 1. ledna 1801 tak vznikl stát Spojené království Velké Británie a Irska. Irové ztratili definitivně samostatnost, na příštích 122 let.\n"}
{"id": "1547116", "url": "https://cs.wikipedia.org/wiki?curid=1547116", "title": "Saatyho metoda", "text": "Saatyho metoda\n\nSaatyho metoda je metodou párového porovnání. Tato metoda se používá k vícekriteriálnímu hodnocení kritérií a variant.\n\nSaatyho metoda se používá pro analýzu a řešení rozhodovacích úloh, kde řešitel vybírá variantu, která nejvíce naplňuje stanovený cíl. Řešitel musí definovat varianty a kritéria. Poté řešitel párově porovná kritéria a varianty mezi sebou a určí své preference a váhu dané preference.\n\nThomas L. Saaty byl významným profesorem na Pittsburské univerzitě a vynálezcem Saatyho metody. Saaty byl několikrát oceněn, za svou výzkumnou práci v oblasti rozhodovacích procesů a ve vývoji Analytického hierarchického procesu (AHP).\n\nSaaty byl v roce 2012 oceněn čestným doktorátem nejstarší polskou univerzitou (Jagellonská univerzita), za jeho inovativní výzkum v oblasti aplikace matematického postupu při rozhodování. Saatyho výzkum byl využit v Polsku pro analýzu odzbrojení a ekonomické stability. Na základě využití Saatyho výzkumu a dalších metod se Polsko rozhodlo odmítnout Euro za svou národní měnu.\n\nNa základě Saatyho metody, bylo vypočteno, že nejlepší variantou pro Polsko bylo přijmout Euro až po dlouhém časovém období.\n\nSaatyho metoda lze využít v mnoha odvětvích pro podporu rozhodování. Například ve zdravotnictví, finančním sektoru, pojišťovnictví, letectví, neziskových organizacích, vývoje ekonomické stability, ve vládním sektoru atd. Mezi organizace, které používají programy, který tuto metodu umí spočítat, patří například: NASA, GM, Bank of America, IBM, EPA, Boeing.\n\nTuto metodu lze využít například pro predikci finanční krize, rozhodování a změně národní měny, analýzu odzbrojení státu, analýzu ekonomické stability, jak by mělo USA reagovat na Severokorejské jaderné ozbrojení atd.\n\nV rámci Saatyho metody je nutné provést ohodnocení kritérií a dílčí ohodnocení variant. Poté se vypočte konečné ohodnocení, kde budou varianty ohodnoceny, a tudíž bude možné vybrat optimální variantu.\n\nK ohodnocení kritérií, dílčího ohodnocení variant a výpočtu konečného ohodnocení variant je nutné vytvořit tabulky.\n\nPrvním krokem je vytvořit tabulku o rozměrech, které jsou dány specifikacemi daného výpočtu. Pro ohodnocení kritérií, dílčího ohodnocení variant a výpočet konečného ohodnocení variant se vždy vytvoří tabulka jiných rozměrů. Tyto rozměry jsou popsány v následujících podkapitolách.\n\nPři použití Saatyho metody vytvoří řešitel tabulku. Na hlavní diagonále tabulky se zapíší jedničky.\n\nDo zbylých buněk tabulky se píše hodnoty řešitel tak, že přiřazuje váhu preferencím celými čísly od 1 po 9. Pokud řešitel preferuje prvek ve sloupci na úkor prvku v řádku, napíše do buňky převrácenou hodnotu váhy. Definice vah je uvedena v upravené tabulce podle.\n\nDále se v tabulce vytvoří dva nové sloupce. V prvním se vypočtou geometrické průměry a v dalším se vypočtou výsledné váhy řádkových prvků. Nakonec se geometrické průměry sečtou a ověří se, zda je součet výsledných vah roven 1.\n\nVýsledné váhy se počítají tímto vzorcem :\n\nformula_1.\n\nŘešitel přiřazuje svým preferencím váhu, avšak váhu nemusel přiřazovat vždy správně. Řešitel se mohl dopustit nekonzistencí.\n\nPříkladem nekonzistence může být to, že řešitel dá váhu 4 jablku před hruškou a hrušce váhu 2 před třešní, ale jablku před třešní dá váhu jen 3. Vzhledem k tomu, že preferuje jablko před hruškou a hrušku před třešní, měl by řešitel preferovat jablko před hruškou více než před třešní.\n\nPro ověření validity tabulky je nutné vypočítat poměr konzistence (CR). Pro výpočet CR bude nutné vypočítat také proměnné index konzistence (CI), náhodný index (RI) a největší vlastní číslo matice (λ).\n\nCR a CI se vypočítá těmito vzorci : \n\nformula_2,\n\nformula_3.\n\nHodnota RI je volně dostupná v různých tabulkách. Například v: .\n\nAby byla tabulka validní, nesmí hodnota CR převýšit 0,10.\n\nPro ohodnocení kritérií se vytvoří 1 tabulka, v jejichž řádcích i sloupcích budou vypsány všechny kritéria. Řešitel bude přiřazovat váhy kritériím v rámci párového porovnání, dle toho, jak, které kritérium preferuje. Poté se vypočtou geometrické průměry a výsledné váhy. Nakonec se ověří validace tabulky.,\n\nPro dílčí ohodnocení alternativ se vytvoří tolik tabulek, kolik je kritérií. V tabulkách budou v řádcích i sloupcích vypsány všechna kritéria. Každá tabulka bude porovnávat, jak daná varianta naplňuje charakteristiky každého kritéria. Podle toho bude řešitel přiřazovat při párovém porovnání kritérií váhy preferencím. Poté se vypočtou geometrické průměry a výsledné váhy. Nakonec se ověří validace všech vytvořených tabulek.\n\nVýsledné váhy se počítají stejným vzorcem, ale pro lepší přehlednost je dobré je neznačit v, ale h.\n\nPo ohodnocení kritérií a dílčího ohodnocení alternativ se vypočte celkové ohodnocení alternativ. Tohoto lze dosáhnout například následujícím vzorcem:\n\nformula_4.\n\nVyšší hodnota H značí lepší ohodnocení dané alternativy, tedy vyšší naplnění předpokladů naplnění cíle.\n\nPro lepší porozumění Saatyho metody bude na ukázkovém příkladu vysvětlen postup pro určení vah. Je uveden pouze výpočet vah jednotlivých kriterií.\n\nMáme za úkol podle zadaných kriterií vybrat nejlepší variantu svetru. Svetr vybíráme podle tří kriterií, která jsou značka, materiál a cena. \n\nNejdříve přiřadíme písemné váhy preferencím mezi jednotlivými kriterii. Nelze preferovat kriterium před sebou samým, proto nejsou uvedeny v tabulce níže, automaticky počítáme váhu 1.\n\nNásledně tyto písemné preference zapíšeme pomocí čísel do Saatyho matice, která se nachází níže a pomocí ní vypočítáme jednotlivé váhy daným kriteriím.\n\nZískané váhy jednotlivých kritérií jsou uvedeny v tabulce.\n\nOvěření validity tabulky není potřeba, jelikož jsou pouze tři kriteria a konzistenci lze jednoduše zkontrolovat logicky.\n\nSaatyho metoda lze spočítat, za využití softwarových programů. Příkladem programů, které tuto metodu umí spočítat, jsou:\n"}
{"id": "1547117", "url": "https://cs.wikipedia.org/wiki?curid=1547117", "title": "Gareth Gates", "text": "Gareth Gates\n\nGareth Paul Gates (* 12. července 1984 Bradford) je anglický zpěvák a skladatel. Účastnil se první řady talentové show \"Pop Idol\". Gates prodal ve Spojeném království přes 3,5 milionu desek. Je také známý tím, že koktá, o své vadě řeči mluvil i veřejně. V roce 2009 vstoupil do hudebního divadla a hrál hlavní roli ve \"West End\" \"Josepha And Amazing Technicolor Dreamcoat\" v divadle Adelphi. Také hrál roli Eddieho v hudebním \"Loserville\", Warner v \"Legally Blonde\" v roce 2012 a Dean v \"Boogie Nights musical In Concert\" v roce 2013. Jeho první singl, cover písně Unchained Melody, se v britském singlového žebříčku na první místo. Poté následoval další singl číslo jedna, „ Anyone Of Us (Stupid Mistake)“, z roku 2002. V březnu 2014 vydala společnost Sony Music jeho kompilační album „\"The Best of Gareth Gates“\", které obsahuje singly z jeho prvních dvou alb a dvě další skladby z jeho prvního alba.\n"}
{"id": "1547119", "url": "https://cs.wikipedia.org/wiki?curid=1547119", "title": "Baltic Open 2019 – ženská čtyřhra", "text": "Baltic Open 2019 – ženská čtyřhra\n\nŽenská čtyřhra Baltic Open 2019 probíhala ve druhé polovině července 2019. Do deblové soutěže jūrmalského tenisového turnaje hraného na antuce nastoupilo šestnáct dvojic. Jednalo se o zahajovací ročník první tenisové události WTA Tour v Lotyšsku.\n\nVítězem se stal kanadsko-srbský pár Sharon Fichmanová a Nina Stojanovićová, který ve finále zdolal lotyšsko-kazašské turnajové jedničky Jeļenu Ostapenkovou a Galinu Voskobojevovou. Po dvousetovém průběhu 2–6 a 7–6 rozhodl až supertiebreak poměrem míčů [10–6]. Obě šampionky si do žebříčku WTA připsaly 280 bodů a získaly premiérovou společnou trofej. Fichmanová vybojovala druhý deblový titul na okruhu WTA Tour a pro Stojanovićovou to bylo první takové turnajové vítězství.\n\n"}
{"id": "1547126", "url": "https://cs.wikipedia.org/wiki?curid=1547126", "title": "John Waldegrave, 3. hrabě Waldegrave", "text": "John Waldegrave, 3. hrabě Waldegrave\n\nJohn Waldegrave, 3. hrabě Waldegrave (\"John Waldegrave, 3rd Earl Waldegrave, 3rd Viscount Chewton, 4th Baron Waldegrave of Chewton, 7th Baronet Waldegrave of Hever Castle\") (28. dubna 1718 – 24. října 1784) byl britský generál, dvořan a politik ze starého šlechtického rodu Waldegrave, mimo jiné patřil k nemanželskému potomstvu krále Jakuba II. Od mládí sloužil v armádě a zúčastnil se dynastických válek v Evropě, souběžně zastával čestné posty u dvora, dosáhl hodnosti generála a zastával vysoké funkce u dvora manželky Jiřího III.. V mládí byl též poslancem Dolní sněmovny, po starším bratrovi jako dědic hraběcího titulu vstoupil v roce 1763 do Sněmovny lordů.\n\nByl druhorozeným synem diplomata 1. hraběte Waldegrave (1684–1741), po němž byl mimo jiné pravnukem Jakuba II. Od roku 1735 sloužil v armádě a již v roce 1739 byl kapitánem. Za války o rakouské dědictví dosáhl hodnosti plukovníka, byl zraněn v bitvě u Fontenoy a stal se pobočníkem vévody z Cumberlandu. V letech 1747–1763 byl členem Dolní sněmovny a zároveň lordem komořím Jiřího II. Jako důstojník se aktivně zúčastnil sedmileté války, v níž dosáhl hodností generálmajora (1757) a generálporučíka (1760), od roku 1761 do smrti zastával post guvernéra v Plymouthu. Po starším bratrovi zdědil titul hraběte a vstoupil do Sněmovny lordů (1763), později byl nejvyšším štolbou královny Charlotty (1770–1784) a v roce 1772 byl povýšen na generála. V letech 1781–1784 byl lordem místodržitelem v hrabství Essex, kde vlastnil statky včetně hlavního rodového sídla\n\nJeho manželkou byla od roku 1751 Elizabeth Leveson-Gower (1723–1784), dcera 1. hraběte Gowera. Měli spolu čtyři děti. Starší syn George Waldegrave (1751–1789) byl dědicem hraběcího titulu, mladší William Waldegrave (1753–1825) dosáhl v námořnictvu hodnosti admirála a titulu barona Radstocka. Dcera Elizabeth (1758–1823) se provdala za 5. hraběte z Cardiganu, který zastával vysoké funkce u královského dvora.\n\nVdova po jeho starším bratrovi, 2. hraběti Waldegrave, Maria Walpole (1736–1807), se podruhé provdala za vévodu z Gloucesteru, mladšího bratra krále Jiřího III. Díky spříznění s rodinou Walpole zdědili Waldegravové v další generaci zámek Strawberry Hill House v Londýně (1811–1883).\n\n"}
{"id": "1547127", "url": "https://cs.wikipedia.org/wiki?curid=1547127", "title": "James Waldegrave, 2. hrabě Waldegrave", "text": "James Waldegrave, 2. hrabě Waldegrave\n\nJames Waldegrave, 2. hrabě Waldegrave (\"James Waldegrave, 2nd Earl Waldegrave, 2nd Viscount Chewton, 3rd Baron Waldegrave of Chewrton, 6th Baronet Waldegrave of Hever Castle\") (4. března 1715 – 13. dubna 1763) byl britský dvořan a politik ze starého šlechtického rodu Waldegrave. Od mládí zastával funkce u dvora, v roce 1757 byl kandidátem na funkci britského premiéra.\n\nNarodil se jako nejstarší syn diplomata Jamese Waldegrave, 1. hraběte Waldegrave (1684–1741), mimo jiné byl pravnukem Jakuba II. Studoval v Etonu, v roce 1741 po otci zdědil šlechtické tituly a vstoupil do Sněmovny lordů, kde se zařadil k předním osobnostem strany whigů. Mimo jiné zastával funkce u dvora, byl lordem komořím Jiřího II. (1743–1752) a guvernérem prince waleského (1752–1756), od roku 1752 byl též členem Tajné rady. V červnu 1757 byl králem Jiřím II. pověřen sestaveím vlády, ale záměr vyšachovat z politické scény královy protivníky se nezdařil, mimo jiné proto, že Waldegrave se obával ztráty královy přízně, jak se to stalo jeho předchůdcům. Post premiéra fakticky nepřevzal, v roce 1757 nicméně získal Podvazkový řád. Po nástupu Jiřího III. odešel do soukromí a zemřel nedlouho poté na neštovice.\n\nJeho manželkou byla Maria Walpole (1736-1807), dcerou Edwarda Walpola a vnučka premiéra Roberta Walpola. Měli spolu tři dcery, nejstarší Elizabeth (1760–1816) se provdala za svého bratrance 4. hraběte Waldegrave a v roce 1811 po rodině Walpole zdědila zámek Strawberry Hill House, druhorozená Charlotte (1761–1808) měla za manžela 4. vévodu z Graftonu a nejmladší Horatia (1762–1801) byla provdaná za admirála Hugha Seymoura.\n\nMaria Walpole se po ovdovění znovu provdala v roce 1766 za vévodu z Gloucesteru, mladšího bratra krále Jiřího III. a s ním měla další tři děti.\n\n"}
{"id": "1547128", "url": "https://cs.wikipedia.org/wiki?curid=1547128", "title": "James Waldegrave, 1. hrabě Waldegrave", "text": "James Waldegrave, 1. hrabě Waldegrave\n\nJames Waldegrave, 1. hrabě Waldegrave (\"James Waldegrave, 1st Earl of Waldegrave, 1st Viscount Chewton, 2nd Baron Waldegrave of Chewton, 5th Baronet Waldegrave of Hever Castle\") (1684 – 11. dubna 1741) byl britský dvořan a diplomat ze starobylého šlechtického rodu Waldegrave. Po dětství stráveném ve Francii se jako dědic baronského titulu stal členem Sněmovny lordů, později se uplatnil jako diplomat ve Francii a Rakousku, v roce 1729 byl povýšen na hraběte a získal Podvazkový řád. Po matce byl přímým potomkem Jakuba II. z jeho nemanželského poměru s Arabellou Churchillovou, sestrou vojevůdce vévody Marlborougha.\n\nPocházel ze starobylého šlechtického rodu, první známý předek John Walgrave se v roce 1205 připomíná jako šerif v Londýně. Jamesův otec Henry Waldegrave (1661–1690) byl ženatý s Henriettou Fitzjames (1667–1730), nemanželskou dcerou Jakuba II. a Arabelly Churchillové. Titul barona zdědil po otci, který zemřel v roce 1690 ve francouzském exilu, po dosažení zletilosti vstoupil do Sněmovny lordů, mezitím studoval ve Francii. Přestože byl vnukem Jakuba II. a měl blízké příbuzenské vazby na osobnosti jakobitismu, podpořil v roce 1715 nástup hannoverské dynastie a po smrti manželky v roce 1719 přestoupil na anglikánskou víru. V letech 1723–1727 byl lordem komořím Jiřího I., v roce 1725 byl pověřen mimořádnou diplomatickou misí do Paříže, kde gratuloval Ludvíkovi XV. k uzavření sňatku s Marií Leszczyńskou. Po krátkém přerušení diplomatických styků s habsburskou monarchií byl v letech 1727–1730 velvyslancem ve Vídni a v roce 1729 byl povýšen na hraběte. V letech 1730–1740 byl velvyslancem v Paříži a v roce 1738 obdržel Podvazkový řád. Přestože byl dlouhodobou diplomatickou službou vázán v zahraničí, často pobýval v Londýně a mimo jiné se věnoval charitě. \n\nJeho manželkou byla Mary Webb (1686-1719), s níž měl čtyři děti, hraběcí titul zdědili postupně synové James (1715–1763) a John (1718–1784), dcera Henrietta (1716–1753) se provdala za lorda Edwarda Herberta z rodu markýzů z Powisu. \n\nMajetkem rodu byl v roce 1557–1715 hrad Hever Castle, dříve majetek rodu Boleynů (dětství zde trávila Anna Boleynová, druhá manželka Jindřicha VIII.). Od tohoto sídla byl odvozen titul baroneta udělený rodu v roce 1643. První hrabě Waldegrave hrad prodal v roce 1715 a poté nechal postavit dva nové zámky \"Navestock New Hall\" (Essex) a \"Chewton House\" (Somerset), které oproti středověkému hradu Hever Castle odpovídaly nárokům na reprezentační sídla ambicióznímu rodu v 18. století. \n"}
{"id": "1547129", "url": "https://cs.wikipedia.org/wiki?curid=1547129", "title": "Waldegrave", "text": "Waldegrave\n\nWaldegrave je jméno starého anglického šlechtického rodu připomínaného od 13. století. Prvním významným členem byl předseda Dolní sněmovny Sir Richard Waldegrave (1338–1410). Širšího vlivu dosáhli za vlády Tudorovců, kdy rozšířili majetek a zastávali vysoké úřady u dvora. Jako katolíci byli za vlády Alžběty I. donuceni k politické pasivitě, později dosáhli titulu baroneta (1643). V roce 1686 byl Henry Waldegrave povýšen na barona. Podporou hannoverské dynastie a přestupem na anglikánskou víru si udrželi vysoké postavení během 18. a 19. století, v roce 1729 jim byl udělen titul hraběte. Počínaje prvním hrabětem jsou všichni členové rodu přímými potomky Jakuba II. z jeho nemanželského poměru s Arabellou Churchillovou. V různých obdobích vlastnili proslulé památky významné historicky (Hever Castle) nebo architektonicky (Strawberry Hill House). Současným představitelem rodu je James Sherbrooke Waldegrave, 13. hrabě Waldegrave (*1940). Jeho mladší bratr William Waldegrave (*1944) byl dlouholetým politikem Konzervativní strany a ve vládách Margaret Thatcherové a Johna Majora zastával funkce ministra zdravotnictví a zemědělství.\n\nRod se připomíná od 13. století pod původním jménem \"Walgrave\" odvozeným od stejnojmenné vesnice v hrabství Northamptonshire. Později se usadili v Suffolku na panství \"Smalbridge Hall\", kde sídlil Sir Richard Waldegrave (1338–1410). Ten zastával řadu funkcí ve správě různých hrabství a v roce 1381 byl předsedou Dolní sněmovny. Jeho syn Richard (†1434) vynikl jako vojevůdce za stoleté války. Z dalších generací dosáhl širšího významu Sir William Waldegrave (1507–1554), voják a člen Dolní sněmovny, v roce 1533 povýšený do šlechtického stavu. Zemřel krátce po nástupu Marie I., kterou podporoval stejně jako jeho vzdálený bratranec Edward Waldegrave (1516–1561). Edward se nejprve obohatil na majetku zrušených klášterů za Jindřicha VIII., pak byl krátce vězněn a za vlády Marie I. dosáhl vysokých úřadů ve správě království. Za Alžběty I. byl jako katolík uvězněn v Toweru a katolické víry se drželi i jeho potomci, což jim umožnilo další vzestup až za vlády Stuartovců. Edward Waldegrave (1568–1650) na počátku občanské války podporoval Karla I. a v roce 1643 získal titul baroneta.\nEdwardův pravnuk Henry Waldegrave, 4. baronet (1661–1690), se oženil s Henriettou Fitzjames (1667–1730), nemanželskou dcerou Jakuba II. Tento příbuzenský vztah předurčil Henryho kariéru za krátké Jakubovy vlády, kdy získal titul barona (1686) a zastával vysoké funkce u dvora. Po Slavné revoluci odešel s Jakubem II. do francouzského exilu, kde krátce poté zemřel. Jeho syn James Waldegrave (1684–1741) se později vrátil do Anglie, podpořil nástup hannoverské dynastie a po přestupu na anglikánskou víru (1719) se uplatnil jako úspěšný diplomat. V roce 1729 byl povýšen do hraběcího stavu. Jeho syn James Waldegrave, 2. hrabě Waldegrave (1715–1763), zastával funkce u dvora a v roce 1757 se jej Jiří II. pokusil prosadit do funkce premiéra. Díky jeho manželce Marii Walpolové později potomci zdědili zámek \"Strawberry Hill House\". Díky četné úmrtnosti v předčasném věku a bez potomstva se v držení hraběcího titulu vystřídalo během poměrně krátké doby jednoho století osm členů rodu. Dědicem druhého hraběte byl jeho mladší bratr, generál a dvořan John Waldegrave, 3. hrabě Waldegrave (1718–1784), po něm pak hraběcí titul užívali postupně tři synové a dva vnukové.\n\nPřes pokles významu rodu během 19. století si vysoké postavení udržel ještě William Waldegrave, 9. hrabě Waldegrave (1851–1930), který mimo jiné díky rodinným vazbám na premiéra markýze ze Salisbury zastával několik vládních úřadů a byl mluvčím Konzervativní strany v Horní sněmovně. Za něj došlo k prodeji sídla \"Strawberry Hill House\" (1883), rodina od té doby sídlí v \"Chewton House\" (Somerset). Současným představitelem rodu je James Sherbrooke Waldegrave, 13. hrabě Waldegrave (*1940), který má příjmy z pronájmu pozemků a nemovitostí v Somersetu. Jeho mladší bratr William Waldegrave (*1944) byl dlouholetým poslancem Dolní sněmovny za Konzervativní stranu a ve vládách Margaret Thatcherové a Johna Majora zastával funkce ministra zdravotnictví a zemědělství. Po porážce ve volbách (1997) byl v roce 1999 jmenován doživotním členem Horní sněmovny jako \"baron Waldegrave z North Hillu.\"\n\nWilliam Waldegrave (1753–1825), mladší syn 3. hraběte Waldegrave, dosáhl v námořnictvu hodnosti admirála a v roce 1802 získal irský titul barona Radstocka. U Royal Navy sloužili i oba jeho synové, starší z nich, Granville Waldegrave, 2. baron Radstock (1786–1857), byl též admirálem. Posledním členem této rodové linie byl Montagu Waldegrave, 5. baron Radstock (1867–1953). Jeho jediný syn John Waldegrave (1905–1944) zahynul jako námořní důstojník za druhé světové války bez potomstva.\n\nNejstarší rodové sídlo \"Smalbridge Hall\" (Suffolk) jim patřilo od 14. století, zámek v současné podobě zde byl postaven v polovině 16. století za Sira Williama Waldegrave. Panství bylo prodáno kvůli dluhům počátkem 18. století. Starobylý hrad Hever Castle (Kent) přibyl do rodového majetku v roce 1557. Hever Castle byl původně majetkem Boleynů a po popravě královny Anny Boleynové, druhé manželky Jindřicha VIII., se stal majetkem Jindřichovy další manželky Anny Klevské. Po její smrti přešel hrad do korunního majetku a možnosti nákupu využil Sir Edward Waldegrave, který tehdy patřil k vlivným osobnostem dvora Marie I. Ten byl sice za Alžběty I. uvězněn, ale majetek zůstal rodině zachován. Jeho potomci zůstali nadále katolíci, což jim neumožnilo participaci na veřejném životě a hrad Hever Castle se stal jejich trvalým a hlavním sídlem až do druhé poloviny 17. století. První hrabě Waldegrave podpořil nástup hannoverské dynastie a přestoupil na anglikánskou víru, což mu umožnilo kariéru u dvora a v diplomacii a získal hraběcí titul. Hever Castle tehdy ve svých stísněných gotických formách neodpovídal rodovým ambicím jako hlavní rodové sídlo a v roce 1715 byl prodán. Novým majitelem se stal úspěšný podnikatel a londýnský lord mayor Sir William Humfreys, později hrad patřil milionářské rodině Astorů. Po prodeji Hever Castle nechal první hrabě Waldegrave postavit zámky \"Navestock New Hall\" (Essex) a \"Chewton House\" (Somerset), které však již dnes neexistují.\nV 19. století byl majetkem rodiny Waldegrave zámek Strawberry Hill House, který nechal postavit v několika etapách ve druhé polovině 18. století podle vlastního projektu majitel Horace Walpole (1717–1797). Strawberry Hill má v dějinách architektury význam jako příklad užití gotických prvků dlouho před příchodem novogotiky. Po Horace Walpolovi zdědila v roce 1811 Elizabeth Waldegrave (1760–1816), manželka 4. hraběte Waldegrave, která po své matce Marii pocházela z rodu Walpole. Její vnuk George Waldegrave, 7. hrabě Waldegrave (1816–1846), vedl rozmařilý život, v roce 1841 byl uvězněn za to, že v opilosti napadl četníka, poté kvůli dluhům v roce 1842 rozprodal Walpolovy umělecké sbírky a Strawberry Hill House zůstal opuštěn. K obnově zámku a zahrad došlo až po jeho smrti. Iniciátorkou rozsáhlých úprav interiérů a přístavby bočního křídla byla vdova po 7. hraběte Frances, rozená Braham (1821–1879), která se pak ještě dvakrát provdala (George Granville Harcourt, Chichester Parkinson–Fortescue), ale do smrti užívala titul hraběnky Waldegrave. Po její smrti byl zámek Strawberry Hill House prodán (1879), od roku 1922 je majetkem katolické vysoké školy St Mary's University.\n\n\n"}
{"id": "1547131", "url": "https://cs.wikipedia.org/wiki?curid=1547131", "title": "Hellyeah", "text": "Hellyeah\n\nHellyeah psáno HELLYEAH je americká heavy metal superskupina vytvořená v Dallasu v roce 2006. Aktuální sestava kapely se skládá ze zpěváka Chada Graye, kytaristů Christiana Bradyho a Toma Maxwella, bassisty Kyla Sanderse a bicmena Roye Mayorgy. Myšlenka na vytvoření superskupiny vznikla v roce 2000 na turné Tattoo the Earth, ačkoliv plány byly neustále pozastavovány. V létě 2006 se konečně povedlo kapele brát projekt vážně a nahrát své první album. Nahráno ve studiu Chasin 'Jason u Dimebaga Darrella a Vinnieho Paula, jejich stejnojmenné album vstoupilo do ' 'Billboard' '200 jako 9, prodávající 45 000 kopií. Kritik z AllMusic William Ruhlmann uvedl, že album je „kompetentním příkladem jeho žánru“ udělujícímu albu tři a půl hvězdy.\n\nZačátky Hellyeah lze vysledovat až do roku 2000 na turné Tattoo the Earth s Mudvayne, Nothingface, Slayer, Slipknot a Sevendust. Kytarista Nothingface Tom Maxwell se spřátelil se zpěvákem Mudvayne Chadem Grayem a hovořili o možnosti vytvoření superskupiny. Následující rok Nothingface cestovali s Mudvayne a rozhovory o vytvoření superskupiny pokračovaly, i když byly kvůli neustálým plánovacím konfliktům neustále pozastaveny. V této době, Gray a Maxwell měli asi pět jmen kapely. \n\nVytrvalost kapely se vyplatila a Vinnie Paul (Pantera a hrál také v podoboném projektu jako Hellyeah – Damageplan s budoucím členem Bobem Zillou) se připojil k projektu. Paul komentoval připojení k projektu: „Všichni jsme na správném místě jdeme nakopat světu zadek“.\n\nV jejich předchozích kapelách byl vždy pouze jeden kytarista, takže mít dva byla nová zkušenost pro všechny členy. Paul cítil, že dva kytaristé přinesli zpět „starou školu Iron Maiden, kde hrají dvě části a dávají vám hrubou rytmickou část s melodií kurva nahoře“. V roce 2006 neměli Mudvayne žádné plány na turné , zatímco Nothingface se chystali nahrát své další album. Čas přes léto umožnil kapele pokračovat v projektu, o kterém se mluvilo celá léta.\n\nGray letěl do Baltimoru do domácího studia Nothingface, aby o projektu dále diskutoval. Píseň „Waging War“ byla napsána za dva dny, poté ji Maxwell nahrával další den a Gray dokončoval vokály. Během léta 2006, plány byly jasné – nahrát studiové album. Album bylo nahráno v Paulově dvorním studiu Chasin 'Jason v Arlingtonu v Texasu. Paul s fotografiemi svého zesnulého bratra Dimebaga zjistil, že je těžké vstoupit do studia, kde byla zaznamenána poslední alba Damageplan, Pantery a spolupráce Rebel Meets Rebel, cítil „temný mrak, který tam byl,“ ale díky ostatním členům i pozitivní energie. Maxwell a Greg Tribbett (který přišel také z Mudvayne) byli primárními autory alba a Paul tam byl, aby je „nasměroval správným směrem“, přičemž Gray přidal svůj názor na hudební aranžmá.\n\nPaul zajistil aby se cítili při nahrávání pohodlně. Paul byl producentem a Gray cítil že Paul “usnadnil celou věc”. Album bylo dokončeno zhruba za měsíc, se třemi nahrávkami. Kapela pracovala na desce osm dní a vrátila se domů odpočinout. Pote je čekalo ještě několik dní ve studiu. Gray tvrdí, že pauzy mezi nahrávkami byly „dobíjely baterie“ a „a mít čistou hlavu“. Jakmile byla sestava kompletní, začala kapela debatovat o jménech. Když někoho z kapely napadlo jméno, zapsal jej na kus papíru. Někdo napsal „Hellyeah“ a kapela si myslela, že je to perfektní volba. Paul říká, že je to „velmi pozitivní a plné energie. Když se váš kamarád zeptá, jestli chcete pivo, neříkáte jen „ano,“ říkáte, „Hellyeah! (kurva jo!)“.\n\nRevolver byl jednou z prvních tištěných publikací, které uvedly kapelu v březnu 2007. Song s názvem „Hellyeah“ začal získávat satelitní rozhlasové vysílání v únoru 2007 a první singl „You Wouldn't Know“ zasáhl americké rozhlasové vlny ve stejném měsíci. „You Wouldn't Know“, vrcholil na 5. místě v Hot Mainstream Rock Tracks a 35 na Hot Modern Rock Tracks. Druhý singl alba „Alcohaulin 'Ass“ dosáhl vrcholu na 7. místě v Hot Mainstream Rock Tracks. Album Hellyeah bylo vydáno 10. dubna 2007 prostřednictvím Epic Records. Album debutovalo 9 v Billboard 200 , s prodejem těsně pod 45,000. Album vrcholilo na albech Top Hard Rock na číslech 15, a na čísle 3 na albech Top Rock. \n\nNa jaře 2010 Hellyeah jeli na turné s: Seether, Five Finger Death Punch, Drowning Pool a Lacuna Coil. První datum bylo 11. května 2010 v Madisonu. Bylo také potvrzeno, že budou headlineři na festivalu Download 2010. V roce 2009 skupina odhalila, že ve studiu nahrávají nové album, později se ukázalo, že se jmenuje Stampede.\n\nPro Stampede členové šli do domácího studia bubeníka Vinnieho Paula, kde byl proces nahrávání zahalený v uvolněné atmosféře bez tlaku, obklopený povinnými koktejly, dobrým jídlem a rodinným bratrstvím. „Dělali jsme to jen v mém domě. Jedli jsme, pili společně, díky nimž se v hudbě stalo bratrství,“ řekl Paul. Členové kapely žili v chatkách na pozemku a změnili Paulův dům ve studio. Bubny byly nahrávány dole a kytary byly nahrávány nahoře, s video obrazovkami v každé místnosti, takže členové mohli vidět jeden druhého při sledování. „Je to široké, rozmanité album, které pokrývá rock, heavy metal a Southern rock. To je hlavní věc, která se mi na tom líbí: není to tak zaměřené na jednu věc,“ řekl Paul. Vysoké stropy v Paulově domě umožnily vytvoření velkého, vzkvétajícího zvuku. Také byli schopni pracovat vlastním tempem. „Spali jsme tam, takže kdyby jeden z nás právě přišel s nápadem, mohli jsme se do toho hned pustit,“ řekl kytarista Tom Maxwell.\n\n„Cowboy Way“, píseň z nového alba, byla vydána ke stažení zdarma prostřednictvím webové stránky kapely 21. dubna 2010. Klip pro „Cowboy Way“ měl premiéru 20. května 2010. První singl „Hell of a Time“, byl vydán 1. června 2010. Klip k „Hell of Time“ měl premiéru 16. června 2010. Písnička „The Debt That All Men Pay“ měla premiéru v Ultimate Guitar 22. června 2010. Stampede bylo vydáno 13. července 2010 prostřednictvím Epic Records a prodalo se 28 000 kopií v prvním týdnu jeho vydání, debutovalo na č. 8 na Billboard 200, což z něj činí dosud největší hitparádové album kapely. \n\nBylo potvrzeno, že skupina zahraje na Rockstar Energy Drink Uproar Festival spolu s dalšími headlinery Disturbed, Avenged Sevenfold, Stone Sour a Halestorm.\n\nHellyeah dokončili nahrávání nového alba s názvem Band of Brothers a byli velmi spokojení s produkcí nahrávky; kterou produkoval Jeremy Parker, který produkoval alba pro Godsmack a Evanescence, nahráno opět v domě Vinnieho Paula v Arlingtonu, VP's Upstairs Studio. Band of Brothers bylo vydáno 17. července 2012. Singl „War In Me“ byl vydán na iTunes 3. dubna 2012. Singl „Band of Brothers“ byl uveden na začátku května s klipem a bude uveden na iTunes.\n\nV neděli 16. června 2013 hráli Download Festival a v neděli 30. června 2013 hráli na Graspop Metal Meeting.\n\nV červenci 2013 byli součástí Gigantour 2013 vedeného tradičně Megadeth. Jednou z hrajících kapel byli i Black Label Society, jejichž frontmen Zakk Wylde měl blízko k Dimebagovi i Vinniemu Paulovi.\n\nNa konci roku 2013 skupina zveřejnila na Facebooku a podrobně uvedla, že právě připravují a nahrávají své další album. Skupina vydala několik krátkých klipů, které ukazují některé probíhající práce s kytarou. V roce 2014 skupina oznámila seznam skladeb a název svého alba „Blood for Blood“, vydaného 10. června. Bylo také oznámeno, že kytarista Greg Tribbett a basista Bob „Zilla“ Kakaha opustili kapelu a brzy byli nahrazeni Christianem Bradym, bývalý kytaristou Magna-Fi a Überschall, a basistou Kylem Sandersem, bývalý člen Skrew, Bloodsimple a MonstrO, a bratr Troye Sanderse z Mastodon. [29] Hellyeah a Adrenaline Mob společně oznámili několik termínů turné. 3. června bylo k dispozici celé album pro streamování přes YouTube. \n\nV roce 2015 Hellyeah vydali oficiální video pro třetí singl „Hush“. Píseň byla také propagovala kampaň „No more“ proti domácímu násilí. \n\nSlayer byl vybrán, aby se stal headlinerem festivalu Rockstar Energy Mayhem 2015. Kapely Hellyeah, King Diamond, The Devil Wears Prada, Thy Art Is Murder, Whitechapel, Jungle Rot, Sister Sin, Sworn In, Shattered Sun, Feed It To The Sharks, Code Orange & Kissing Candice se také zúčastnily Rockstar Tour. Festival pokrývá 26 zastávek od 26. července do 2. srpna. \n\nV roce 2016 skupina vydala novou píseň s názvem „Human“ ze svého pátého studiového alba. Album bylo označeno jako Unden!able a vyšlo 3. června 2016. Tom Maxwell prohlásil, že na albu bude „spousta věcí, které nikdy předtím nezkoušeli“, tedy více „náladové, temné a drcené“. Součástí alba je i cover „I Don't Care Anymore“ od Phila Collinse, který obsahuje archivovanou kytarovou nahrávku Dimebaga Darrella nahranou před jeho smrtí.\n\n26. října 2017, web Blabbermouth.net oznámil, že skupina začne nahrávat na své šesté studiové album na začátku listopadu. \n\nVinnie Paul zemřel 22. června 2018; jeho příčina smrti byla později oznámena jako dilatační kardiomyopatie a choroba koronárních tepen. Paul byl naposledy viděn na veřejném večírku na rockovém koncertu v Beauty Bar Las Vegas krátce před smrtí. Zhruba v téže době Vinnie nahrál bicí pro šesté album Hellyeah v nahrávacím studiu The Hideout v Las Vegas. \n\n14. března 2019, skupina oznámila, že nové album bude vydáno 28. června, a singl “333” byl také vydán.\n\n6. května 2019 Hellyeah na své oficiální stránce na Facebooku oznámila, že bubeník Stone Sour Roy Mayorga se připojí k Hellyeah pro jejich nadcházející show 11. května 2019, která vzdává hold Vinniemu Paulovi.\n\n„Přivítejte prosím, našeho drahého přítele a bratra Roye Mayorgu, který bude hostovat za bicí soupravou, když ctíme našeho bratra Vinnieho Paula. Tito muži měli k sobě tolik lásky a vzájemného respektu, takže náš přechod je mnohem snazší. “\n\nO týden později, skupina oznámila Mayorgu jako nový bubeníka pro Hellyeah, a potvrzují Welcome Home jako titul jejich nového alba a že datum vydání bylo posunuto zpátky do 27. září. \n\n13. září 2019 vydali singl Black Flag Army.\n\nBubeník Vinnie Paul, označil zvuk skupiny jako „známý groove s novým zvukem“. Recenzent Blabbermouth.net Don Kaye komentoval „s malou složitostí Mudvayne nebo úhlem Nothingface a mnohem více plnohodnotným stylem předchozího díla Vinnieho Paula“. Hellyeah byli klasifikováni jako heavy metal křížený s groove metalem.\n\n\nSoučasní\n\nBývalí\n\nTimeline\n"}
{"id": "1547132", "url": "https://cs.wikipedia.org/wiki?curid=1547132", "title": "Miguel Hernández", "text": "Miguel Hernández\n\nMiguel Hernández Gilabert (30. října 1910 Orihuela – 28. března 1942 Alicante) byl španělský básník a dramatik spojený s literárními hnutími generace 27 a generace 36. Narodil se a vyrůstal v chudých poměrech, v otázkách literatury byl samouk. Jeho otec ho fyzicky trestal za trávení času nad knihami a umožnil mu pouze dokončení základního vzdělání. Ve škole se Hernández stal přítelem Ramóna Sijého, vzdělaného chlapce, který mu půjčoval a doporučoval knihy a jehož smrt inspirovala Hernándezovu slavnou báseň \"Elegie (Elegía).\" \n\nHernández byl uvězněn frankistickým režimem v důsledku své aktivní účasti na republikánské straně španělské občanské války. Ve vězení psal svou poslední básnickou sbírku, \"Zpěvník a romance nepřítomností\" (\"Cancionero y romancero de ausencias\"), která byla vydána až po jeho smrti. Některé z těchto básní byly napsány na kusy toaletního papíru, jiné se uchovaly v dopisech, které psal manželce. Tato kniha je považována za jednu z nejlepších španělsky psaných sbírek 20. století. Hernández zemřel v roce 1942 na tuberkulózu, trestu smrti unikl jen díky zásahu Pabla Nerudy, který byl tehdy chilským velvyslancem ve Španělsku.\n\nHernández se narodil do chudé rodiny ve městě Orihuela ve Valencii. Dětství prožil jako pasák koz a pomocná ruka na farmě. Základní vzdělání získal od státních škol a jezuitů, jinak byl z velké části samouk. První sbírku poezie vydal ve 23 letech. Zamlada Hernández velmi obdivoval španělského barokního lyrického básníka Luise de Góngoru, který měl vliv na jeho raná díla. Později byl ovlivněn jak autory španělského zlatého věku (např. Franciscem de Quevedo) tak evropskými moderními hnutími, zejména surrealismem. Připojil se ke generaci španělských autorů zabývajících se právy pracující třídy. Přestože Hernández ve svých verších používal moderní obrazy a koncepty, nikdy neopustil klasické rytmy a rýmy. Jakožto člen Komunistické strany Španělska Hernández bojoval za republiku během španělské občanské války, svou poezií se snažil oslovit jednotky nasazené na frontu. \n\n9. března 1937 se oženil s Josefinou Manresou Marhuendovou, s níž se seznámil v roce 1933 v Orihuele. Jeho žena mu byla inspirací k napsání většiny jeho romantické tvorby. Jejich první syn, Manuel Ramón, se narodil 19. prosince 1937, ale zemřel 19. října 1938. O měsíce později se narodil jejich druhý syn, Manuel Miguel (4. ledna 1939 - 1984). Josefina zemřela 18. února 1987 ve věku 71 let v Elche v Alicante. \n\nNa rozdíl od jiných se Hernándezovi po republikánské kapitulaci nepodařilo ze Španělska utéct. Byl několikrát zatčen za jeho antifašistické názory a nakonec odsouzen k smrti. Jeho rozsudek byl však změněn na 30 let vězení, což vedlo k uvěznění za mimořádně tvrdých podmínek, až nakonec v roce 1942 podlehl tuberkulóze. Těsně před svou smrtí Hernández naškrábal na zeď nemocnice svůj poslední verš: \"Sbohem, bratři, soudruzi, přátelé: dovolte mi opustit slunce a pole.\"\n\n\n"}
{"id": "1547133", "url": "https://cs.wikipedia.org/wiki?curid=1547133", "title": "Dutohlávka červcová", "text": "Dutohlávka červcová\n\nDutohlávka červcová (\"Cladonia coccifera\") je lišejník z čeledi dutohlávkovitých. Apothecia jsou na okrajích pohárků šarlatově červená, stélka je dvojtvará.\n"}
{"id": "1547134", "url": "https://cs.wikipedia.org/wiki?curid=1547134", "title": "Font Awesome", "text": "Font Awesome\n\nPoslední verze Font Awesome, verze 5, byla vydána 7. prosince 2017 s 1 278 ikonami. Verze 5 je dodávána ve dvou balíčcích: Font Awesome Free a proprietární Font Awesome Pro (k dispozici za poplatek). Bezplatné verze (všechna vydání až po verzi 4 a bezplatná verze 5) jsou k dispozici pod licencí SIL Open Font License 1.1, Creative Commons Attribution 4.0 a MIT License. \n\n"}
{"id": "1547137", "url": "https://cs.wikipedia.org/wiki?curid=1547137", "title": "Jiří Hartman I. z Lichtenštejna", "text": "Jiří Hartman I. z Lichtenštejna\n\nJiří Hartman I. z Lichtenštejna na Mikulově a Valticích ( \"Georg Hartmann von Liechtenstein-Nikolsburg zu Feldsberg\", 1513 – 12. července 1562) byl pánem na Liechtensteinu, Mikulově a Valticích.\n\nNarodil se v roce 1513 jako syn císařského rady (\"Kaiserlicher Rat\") Hartmana z Lichtenštejna a Mikulova na Valticích († 1539) a jeho druhé manželky Johany z Mainburgu († 1521), dcery Bernarda z Mainbergu († 1516) a Alžběty z Rappachu († 1514). Jeho prarodiči byli Jiří z Lichtenštejna a Mikulova na Valticích († 1484) a Anežka z Eckartsau († 1515). Jeho bratrem byl Jan Kryštof z Lichtenštejna-Mikulova na Valticích (1515–1543).\n\nJiří Hartman z Lichtenštejna přestoupil k luteránství. Zemřel 12. července 1562 ve věku 49 let. Jeho vnuk Karel I. se stal prvním knížetem z Lichtenštejna (1608–1627).\n\nJiří Hartman z Lichtenštejna se v roce 1542 oženil se svou sestřenkou Zuzanou z Lichtenštejna (1520–1595), dcery Jiřího z Lichtenštejna-Mikulova (1480–1548) a Magdaleny z Polheimu (* 1497). Manželé měli 13 potomků:\n\n\n[[Kategorie:Lichtenštejnové]]\n[[Kategorie:Rakouští šlechtici]]\n[[Kategorie:Moravští šlechtici]]\n[[Kategorie:Luteráni]]\n[[Kategorie:Narození 1513]]\n[[Kategorie:Úmrtí 1562]]\n[[Kategorie:Úmrtí 12. července]]\n[[Kategorie:Muži]]"}
{"id": "1547144", "url": "https://cs.wikipedia.org/wiki?curid=1547144", "title": "William Waldegrave, 9. hrabě Waldegrave", "text": "William Waldegrave, 9. hrabě Waldegrave\n\nWilliam Frederick Waldegrave, 9. hrabě Waldegrave (\"William Frederick Waldegrave, 9th Earl Waldegrave, 9th Viscount Chewton, 10th Baron Waldegrave of Chewton, 13th Baronet Waldegrave of Hever Castle\") (2. března 1851 – 12. srpna 1930) byl britský politik ze šlechtické rodiny Waldegrave, od mládí člen Sněmovny lordů, později díky příbuzenským vazbám zastával několik nižších funkcí ve vládě, v letech 1896–1911 byl mluvčím Konzervativní strany v Horní sněmovně.\nPocházel ze starobylé šlechtické rodiny připomínané od 13. století pod původním jménem Walgrave, byl vnukem admirála 8. hraběte Waldegrave. Narodil se jako starší syn Williama Waldegrave, vikomta Chewtona (1816–1854), který v hodnosti kapitána padl v krymské válce. Hraběcí titul zdědil v roce 1859 a po dosažení zletilosti vstoupil do Sněmovny lordů. Studoval v Etonu a Cambridge, poté krátce sloužil v armádě a dosáhl hodnosti majora. U dvora byl lordem komořím královny Viktorie (1886–1892 a 1895–1896), ve vládě markýze ze Salisbury zastával dvorskou funkci velitele královské tělesné stráže (\"Captain of the Yeomen of the Guards\", 1896–1905), od roku 1897 byl též členem Tajné rady. V letech 1896–1911 byl zároveň mluvčím Konzervativní strany ve Sněmovně lordů. Kromě toho byl smírčím soudcem a zástupcem místodržitele v hrabstvích Middlesex a Somerset. \n\nV roce 1874 se oženil se svou sestřenicí Mary Dorotheou Palmer (1850–1933), dcerou právníka Roundella Palmera a sestrou politika 2. hraběte ze Selborne, přes tuto rodinu měl také blízké vazby na premiéra 3. markýze ze Salisbury. Měli spolu tři děti, dědicem titulů byl jediný syn William Waldegrave, 10. hrabě Waldegrave (1882–1933).\n\nV roce 1883 prodal hlavní rodové sídlo Strawberry Hill House v Londýně, dědictví po rodu Walpole. Nadále v majetku rodu zůstalo starší rodové sídlo \"Chewton House\" v Somersetu. \n\n"}
{"id": "1547145", "url": "https://cs.wikipedia.org/wiki?curid=1547145", "title": "William Waldegrave, 1. baron Radstock", "text": "William Waldegrave, 1. baron Radstock\n\nWilliam Waldegrave, 1. baron Radstock (\"William Waldegrave, 1st Baron Radstock of Castletown\") (9. července 1753 – 20. srpna 1825, Londýn, Anglie) byl britský admirál ze starobylého šlechtického rodu Waldegrave. Od mládí sloužil u Royal Navy, zúčastnil se válek v koloniích a v Evropě, nakonec dosáhl hodnosti admirála a titulu barona. V této linii rod Waldegrave vymřel v roce 1953.\n\nPocházel ze starobylé šlechtické rodiny, byl druhorozeným synem generála 3. hraběte Waldegrave, po matce Elizabeth Leveson-Gower (1723-1784) byl spřízněn s tehdy vlivnou rodinou Leveson-Gower Studoval v Etonu a od roku 1766 sloužil u Royal Navy, původně ve Středomoří, později v Indii. V rychlém sledu dosáhl hodností poručíka (1775) a kapitána (1776), z Indie se ze zdravotních důvodů vrátil do Anglie, ale již v roce 1778 se aktivně zapojil do války proti USA. Po skončení války založil rodinu a cestoval po Evropě. Do aktivní služby vstoupil znovu v době francouzských revolučních válek, postupně dosáhl hodnosti kontradmirála (1794) a viceadmirála (1795). V roce 1797 byl jedním z velitelů v bitvě u mysu Sv. Vincenta, poté odmítl nabídnutý titul baroneta. V letech 1797–1800 byl velitelem a guvernérem v kanadské provincii Newfoundland, kde se krátce po příchodu musel vypořádat s námořní vzpourou a po jejím potlačení vyžadoval přísnou disciplínu i mimo své kompetence u vojáků pozemní armády. Zároveň se věnoval charitě a založil Výbor pro pomoc chudým. Po návratu z Kanady obdržel titul barona Radstocka (1802, s platností pouze pro Irsko) a na odchodu do výslužby byl povýšen na admirála. Po skončení napoleonských válek získal velkokříž Řádu lázně (1815).\n\nJako námořní důstojník nijak zvlášť nevynikal, jeho rychlá kariéra byla důsledkem příslušností k vysoké šlechtě, služební postup na základě šlechtického původu v té době kritizoval jeho nadřízený v bitvě u mysu Svatého Vincenta admirál Jervis.\n\nV Turecku se v roce 1785 oženil s Cornelií van Leep (1763–1839), dcerou nizozemského obchodníka. Měli spolu šest dětí, čtyři dcery a dva syny. Starší syn Granville George Waldegrave, 2. baron Radstock (1786–1857), byl dědicem baronského titulu a v námořnictvu dosáhl hodnosti viceadmirála, mladší syn William Waldegrave (1796–1838) byl námořním kapitánem.\n\n"}
{"id": "1547146", "url": "https://cs.wikipedia.org/wiki?curid=1547146", "title": "William Waldegrave, 8. hrabě Waldegrave", "text": "William Waldegrave, 8. hrabě Waldegrave\n\nWilliam Waldegrave, 8. hrabě Waldegrave (\"William Waldegrave, 8th Earl Waldegrave, 8th Vsicount Chewton, 9th Baron Waldegrave of Chewton, 12th Baronet Waldegrave of Hever Castle\") (27. října 1788 – 24. října 1859) byl britský admirál ze starobylého šlechtického rodu Waldegrave. \n\nNarodil se jako třetí syn dvořana a důstojníka 4. hraběte Waldegrave, matka Elizabeth Waldegrave (1760–1816) byla zároveň otcovou sestřenicí. Studoval v Etonu a od mládí sloužil v námořnictvu, již v sedmnácti letech byl poručíkem (1806), během napoleonských válek pak dosáhl hodnosti kapitána (1811). Po sebevraždě svého tchána Samuela Whitbreada převzal jeho poslanecký mandát za Bedford a v letech 1815–1818 byl členem Dolní sněmovny. Jako člen strany whigů se politice aktivně věnoval, ale pak se vrátil ke službě na moři a v hodnosti kapitána velel několika lodím. V roce 1840 obdržel Řád lázně a do výslužby odešel v roce 1842 v hodnosti kontradmirála. Po smrti svých dvou bratrů a bezdětného synovce zdědil nakonec v roce 1846 titul hraběte a stal se členem Sněmovny lordů. Mimo aktivní službu dosáhl v roce 1858 hodnosti viceadmirála. \n\nJeho manželkou byla Elizabeth Whitbread (1791–1843) z významné rodiny podnikajicí v pivovarnictví, dcera poslance Samuela Whitbreada a neteř premiéra 2. hraběte Greye. Měli spolu osm dětí. Nejstarší z nich byla dcera Laura (1821–1885) provdaná za významného právníka a politika Roundella Palmera. Dědicem titulů byl syn William Waldegrave, vikomt Chewton (1816–1854), který padl v krymské válce. Další syn Samuel Waldegrave (1817–1869) byl biskupem v Carlisle a nejmladší George Waldegrave–Leslie (1825–1904) byl krátce poslancem Dolní sněmovny. \n\nHlavním sídlem rodu Waldegrave byl v této době zámek Strawberry Hill House v Londýně, který jí patřil jako dědictví po spřízněné rodině Walpole v letech 1811–1883. \n\n"}
{"id": "1547151", "url": "https://cs.wikipedia.org/wiki?curid=1547151", "title": "Nastia Liukinová", "text": "Nastia Liukinová\n\nNastia Liukinová ( Анастасия Валерьевна Люкина, * 30. října 1989 Moskva) je bývalá americká sportovní gymnastka ruského původu.\n\nJejím otcem je Valerij Ljukin, olympijský vítěz ve víceboji družstev z roku 1988. Její matka Anna Kočněvová se stala v roce 1987 mistryní světa v moderní gymnastice. V roce 1992 se rodina odstěhovala z Ruska do USA a Nastin otec si otevřel gymnastickou akademii v texaském městě Plano.\n\nLiukinová se věnovala gymnastice od tří let a jako dvanáctiletá se stala juniorskou mistryní USA. Na Panamerických hrách 2003 získala zlaté medaile na kladině a ve víceboji družstev. V roce 2005 se stala poprvé seniorskou mistryní USA a na mistrovství světa ve sportovní gymnastice 2005 zvítězila na bradlech a kladině a skončila druhá ve víceboji jednotlivkyň a v prostných. V roce 2006 byla druhá na mistrovství světa na bradlech a v týmové soutěži, vyhrála Americký pohár a byla členkou vítězného družstva na mistrovství pacifického oblouku. V roce 2007 se stala mistryní světa na kladině a ve víceboji družstev a byla druhá na bradlech, s americkým týmem také vyhrála Panamerické hry. Na Letních olympijských hrách 2008 získala zlatou medaili ve víceboji, byla druhá na kladině a na bradlech a třetí v prostných. Téhož roku podruhé vyhrála Americký pohár. V roce 2009 získala ESPY Award pro sportovkyni roku.\n\nV roce 2009 přerušila závodní kariéru. Vrátila se ke gymnastice v roce 2012, ale nepodařilo se jí uspět v nominačním závodě na olympiádu a definitivně sportovní činnost ukončila.\n\nV roce 2010 založila gymnastickou soutěž Nastia Liukin Cup. Vystudovala sportovní management na Newyorské univerzitě. Účinkovala v televizní soutěži \"Dancing with the Stars\" a objevila se v epizodních rolích v seriálech \"Super drbna\", \"Make It or Break It\" a \"Superkočky\". Vydala autobiografickou knihu \"Finding My Shine\".\n\n"}
{"id": "1547155", "url": "https://cs.wikipedia.org/wiki?curid=1547155", "title": "Borzavár", "text": "Borzavár\n\nBorzavár je vesnice v Maďarsku v župě Veszprém, spadající pod okres Zirc. Nachází se asi 3 km severozápadně od Zirce a asi 25 km severozápadně od Veszprému. V roce 2015 zde žilo 704 obyvatel. Dle údajů z roku 2011 tvoří 87 % obyvatelstva Maďaři, 0,3 % Romové a 0,3 % Ukrajinci, přičemž 13 % obyvatel se k národnosti nevyjádřilo.\n\nSousedními sídly jsou vesnice Porva a město Zirc.\n"}
{"id": "1547164", "url": "https://cs.wikipedia.org/wiki?curid=1547164", "title": "Hesenské pluky", "text": "Hesenské pluky\n\nHesenské pluky či Hesenští byly vojenské jednotky pocházející převážně z lankrabství Hesensko-Kasselsko, které lankrabě Fridrich II., počínaje smlouvou z 15. ledna 1776, pronajímal svému švagrovi, králi Velké Británie Jiřímu III. Během americké revoluční války sloužily zejména jako podpora britské armády. Jejich velitelem byl generálporučík Wilhelm von Knyphausen.\n\nV amerických populárních příbězích jsou označováni jako britští žoldnéři, ale právníci je považovali za britské pomocné jednotky. Jako takové byly poslány suverénním panovníkem Hesenska-Kasselska na pomoc jinému suverénnímu panovníkovi proti povstalcům v jeho amerických koloniích, i když za úplatu. Charakterizace hesenských vojsk jako „žoldáků“ zůstává kontroverzní i o více než dvě století později. Také učebnice americké historie je označují jako „žoldnéře“. Britský historik Stephen Conway je však nazýval „pomocnými pluky Britů“. \n\nHesenští vojáci byli najímáni vládnoucím monarchou Velké Británie také v několika evropských válkách 18. století, včetně bojů během povstání Irů v roce 1798. Nejvíce jsou však spojováni s americkou revolucí. Během tohoto konfliktu bojovalo na straně Britů kolem 30 000 německých vojáků, což byla téměř čtvrtina všech vojáků poslaných do Britské Ameriky. \n\nPoužití německých jednotek při neúspěšném pokusu o potlačení vzpoury v britských koloniích v Americe rozhněvalo americké aktivisty. Dalo podnět k jednomu z 27 obvinění proti králi Jiřímu III. v Deklaraci nezávislosti Spojených států amerických, totiž že dopravil na půdu nově vzniklých USA velké armády cizích žoldáků.\n\nVelká Británie udržovala relativně malou stálou armádu, takže se na počátku americké revoluční války ocitla ve velkých nesnázích. Několik německých knížat vidělo příležitost vylepšit si svůj příjem tím, že pronajalo své pravidelné vojenské jednotky pro službu v Americe. Jejich vojáci vstoupili do britské služby nikoli jako jednotlivci, ale v celých jednotkách, s jejich obvyklými uniformami, vlajkami, výstrojí a důstojníky. Způsoby náboru se lišily podle státu původu. Například kontingent z knížectví Waldeck pocházel z armády knížectví založené na všeobecném odvodu, od níž byli osvobozeni pouze studenti. Ostatní německá knížata se spoléhala na dobrovolné dlouhodobé zařazení doplňované odvedenci, když počet dobrovolníků klesl. Většina knížat byla i příbuzeneckým stavem spjata s hanoverským domem vládnoucím ve Velké Británii a Irsku.\n\nSpolu s britskými jednotkami bojovalo v americké revoluci podle údajů v literatuře celkem 29 875 německých vojáků. Z tohoto počtu pocházelo 16 992 mužů z hlavní severní části Hesenska-Kasselska a 2 422 z jižněji položené přidružené části tohoto lankrabství včetně města Hanau. Další kontingenty pocházely z Brunswicku (4 300), z markrabství Ansbach-Bayreuth (2 353) a z knížectví Anhalt-Zerbst (1 119) a Waldeck (1 225). Protože většina německých vojsk pocházela z Hesenska, používají američtí historikové termín „Hesenští“ (\"Hessians\") jako označení všech německých vojsk bojujících na britské straně.\n\n\n"}
{"id": "1547166", "url": "https://cs.wikipedia.org/wiki?curid=1547166", "title": "Vavřinec Tomáš Barták", "text": "Vavřinec Tomáš Barták\n\nVavřinec Tomáš Barták (7. srpna 1779 Netvořice (Benešov) - 27. března 1851 Písek) byl český hudební skladatel, ředitel kůru a učitel hudby.\n\nStudoval hudbu v Praze, poté působil na Konopišti jako kapelník u svého mecenáše hraběte Františka Josefa z Vrby, spoluzakladatele Spolku na podporu umění hudebního v Čechách, z něhož v roce 1808 vznikla Pražská konzervatoř. Po smrti hraběte v roce 1830 se vrátil do Prahy, kde patřil k vyhledávaným hudebníkům. Od 18. dubna 1832 se po Dominiku Lenkovi stal ředitelem kůru děkanského kostela a učitelem hudby v Písku, kde působil až do své smrti. Je autorem řady chrámových skladeb, z nichž některé jsou dostupné např. v Českém muzeu hudby.\n\n\n\n"}
{"id": "1547172", "url": "https://cs.wikipedia.org/wiki?curid=1547172", "title": "Andrejs Pumpurs", "text": "Andrejs Pumpurs\n\nAndrejs Pumpurs (4. října 1841 – 19. července 1902 Riga) byl lotyšský básník a jeden z hlavních představitelů lotyšského národního romantismu. Jeho nejznámější dílo je epos „Lāčplēsis“ (1888). Účastnil se také rusko-turecké války (1877–1878). \n\nAndrejs Pumpurs se narodil v roce 22. září 1841. Studoval na farní škole v Lielvarde (1853–1856), po ukončení studia pracoval na farmě svého synovce. \n\nPracoval pro firmy Riharda Tomsona v Rize a společně s Bernhardem Dīriķem otevřel knihkupectví. \n\nRoku 1876 Andrejs Pumpurs opustil Lotyšsko a rozhodl se pro kariéru topografa v Moskvě. Zúčastnil se boje proti Turkům na Balkáně. Během této doby začal pracovat na prvních zpěvech lotyšského eposu Lāčplēsis, využívajících prvků lidových příběhů a legend. V roce 1880 se vrátil do Rigy. Na III. Obecném lotyšském festivalu zpěvu publikoval epos „Lāčplēsis“ v šesti písních (1888), krátce poté publikoval sbírku básní „Tēvijā un svešumā“ (1889). \n\nOd roku 1895 pracoval jako vojenský důstojník v Daugavpilsu. V Daugavpilsu se setkal s Ansim Gulbem, který se později stal vydavatelem jeho děl. Andrejs Pumpurs zemřel na revma v roce 1902.\n\nPrvní báseň Andrejse Pumpurse s názvem „Hīna kaps“ vyšla v roce 1869 v novinách \" Baltijas Vēstnesis \". V roce 1888, během Třetího festivalu všeobecných písní, zveřeňuje epos „Lāčplēsis“. První a jediná sbírka poezie “Tēvijā un svešumā” byla vydána v roce 1890, sbírku “No Daugavas līdz Donavai” publikoval v roce 1895.\n"}
{"id": "1547173", "url": "https://cs.wikipedia.org/wiki?curid=1547173", "title": "Mayská denní znamení", "text": "Mayská denní znamení\n\nMayská denní znamení jsou názvy pro jednotlivé dny v mayském kalendáři, který nazýváme \"Tzolkin\". Rozlišujeme celkem 20 těchto znamení a byla popsána na mayských glyfech.\n\nPodle zdroje:\n\nImix je prvním dnem mayského kalendáře, symbolizuje prastarého draka, a doslovný překlad glyfu je aligátor. Postava tohoto draka se vyskytuje v mýtech o stvoření světa, je první bytostí z moře. Glyf ale také může symbolizovat leknín, což je dle Mayů první květina světa a krokodýl (aligátor) by mělo být první zvíře světa na pevnině. První den \"Tzolkinu\" tedy symbolizuje prapůvodní stvoření. Vládnoucí božstvo je prvotní matka Mam, bohyně vod a čísla 5.\n\nGlyf druhého dne překládáme jako slovo vítr. Druhého dne stvoření byla velká vichřice, která foukala nad oceánem a přinesla světu pohyb. Božstvem je větrný bůh a panovník čísla 3, Ik.\n\nPřeklad glyfu druhého dne je nejednoznačný. Může znamenat buď noc anebo podsvětí. Připomíná dobu vlády temných démonů, dobu temna. Na chrámech symbolizuje tento glyf vchod do podzemí chrámu. Božstvem jsou bohové mrtvých, pánové z Xibalbá, tito démoni ovládají číslo 10.\n\nSlovo Kan je označení pro mýtickou postavu, prvního živočicha na pevnině. Měla tělo, které vypadalo jako živočich a rostlina dohromady, s hlavou draka. Toto monstrum je symbolem úrodné země. Čtvrtý kin (den) mayského kalendáře popisuje čas, kdy se objevil první život na Zemi. Glyf symbolizuje žlutou, zralou kukuřici, doslovný překlad je semeno. Bohyní tohoto dne je opět prvotní matka Mam.\n\nDoslovný překlad je had. Mayové si mysleli, že Galaxie Mléčná dráha je \"nebeský had\". Tvořila spojení mezi bohy a lidem. Božstvem tohoto dne je \"opeřený had\" (u Mayů Kukulkán, u Aztéků či Toltéků Quetzalcoátl), jemuž je zasvěcena pyramida v Chichén Itzá (říká se jí \"Kukulkánova pyramida\", \"pyramida Quetzalcoátla\" či španělsky \"El Castillo\"). Tento bůh spojoval protiklady, světlo a tmu, muže a ženu, nebe a zemi.\n\nNa glyfu je vyobrazena lidská lebka, doslovný překlad je smrt. Před tím než vznikl život v rozmanité formě, byl stanoven i jeho konec, může se odehrávat pouze mezi narozením a smrtí. Šestého dne proto vládly ničivé, rozkládající síly. Denní božstvo je bůh smrti Aphucha, představitel čísla 10.\n\nPřeklad je jelen. Bůh hromu Tohila se ukazoval ve formě jelena, jako forma Kukulkána. Sedmý ten stvoření světa se totiž zjevil Tohil, a jako vůdčí démonická postava uzavřel pakt s člověkem, Mayové budou chráněni před zlem, ale musí bohům dávat oběti. Byl to také den klamu a u Mayů nebyl moc oblíbený. Denním božstvem byl Kukulkán \"ve formě Tohila\".\n\nPřeklad je zajíc. V mytologii to znamená, že mladý měsíční bůh Ixbalanqué využil zajíce ke zdolání pastí démonů podsvětí, aby zachránil svého bratra Ahau, slunečního boha. Toto překonání podsvětí umožnilo stvoření hvězdného nebe. Bohyní dne je matka boha Ixbalanqué, mladá měsíční bohyně Ixquic.\n\nPřeklad je voda ve funkci životodárné síly. Když se začala božstva Ixbalanqué a Hunahpú starat o svět, tak se stala voda využitelným elementem a svět se řídil dnem a nocí. Bohové dne jsou mladý bůh kukuřice a prvotní matka Mam.\n\nPřeklad je pes, jde o den psího boha Tzula. Byl to bůh mrtvol, jedno z nejvíce negativních božstev Mayů. Tento národ měl odpor k psům a psovitm šelmáj (kojot prérijní). Den Oc byl vyhlašován jako den smrti, který se hodil pouze na pořádání pohřbů. Vládnoucí božstvo je bůh mršin Tzul.\n"}
{"id": "1547176", "url": "https://cs.wikipedia.org/wiki?curid=1547176", "title": "Eparchie argentinská", "text": "Eparchie argentinská\n\nEparchie Argentina je eparchie ruské pravoslavné církve.\n\nZahrnuje všechny farnosti ve státech Argentina, Bolívie, Brazílie, Kolumbie, Panama, Peru, Chile a Ekvádor.\n\nEparchiální biskup nese titul \"biskup argentinský a jihoamerický\".\n\nBěhem druhé světové války odešla do emigrace početná ruská populace a usadila se na území Argentiny a Jižní Ameriky. Aleutský arcibiskup Veniamin (Fedčenkov) proto požádal moskevský patriarchát, aby zde zřídil církevní strukturu. 20. října 1943 byl Svatým synodem založen argentinský vikariát patřící pod správu aleutské a severoamerické eparchie. K jeho osamostatnění jako eparchie došlo 29. června 1946.\n\nVikariát aleutské eparchie\nEparchie Argentina\n\n"}
{"id": "1547178", "url": "https://cs.wikipedia.org/wiki?curid=1547178", "title": "Dahlak Kabír", "text": "Dahlak Kabír\n\nDahlak Kabír (arabsky: دهلك كبير, italsky: \"Grande Dahlac\") je největší ostrov ze souostroví Dahláckých ostrovů. Patří k Eritreji a leží v Rudém moři. Eritrejské pobřeží je vzdáleno cca. 20 kilometrů, Asmara (hlavní město Eritrey) je vzdáleno cca. 145 kilometrů. Ostrov je nepravidelného tvaru, od nejvýchodnější k nejzápadnějšímu bodu je to cca. 60 kilometrů. Starý název ostrova je \"Dahlak Deset\". Ostrov je známý též svými archeologickými nálezy. Ostrov je převážně prázdný, porostlý jen suchou vegetací, ale nachází se tu 1 vesnice, letiště a hotelový resort. Je velmi pravděpodobné, že se zde nachází též tajné vězení, kam jsou zavírání především disidenti. Na ostrově je několik, převážně nezpevněných cest.\n\nŽije zde přibližně 2500 obyvatel, kteří hovoří speciálním jazykem zvaným dahalik (řadí se do skupiny afroasijských jazyků).\n\nÚzemí ostrova je součástí národního parku Dahlak.\n\nOstrov je korálového původu. O souostroví Dahláckých ostrovů se zmiňuje pod názvem \"Alalaiou\" už plavební příručka z 1. století našeho letopočtu \"Periplus Maris Erythraei\". Tradičním zdrojem obživy místních obyvatel byl rybolov a získávání želvoviny a mořských perel. Náhrobky s nápisy v kúfském písmu svědčí o tom, že již v 7. století zdejší obyvatelé přijali islám. Od 16. století ostrov náležel osmanskému pašovi ze Suakinu, roku 1890 se staly s celou Eritreou italskou kolonií. Po druhé světové válce se ostrov stal součástí Etiopie. Roku 1990 ostrov dobyla Eritrejská lidově osvobozenecká fronta a o tři roky později se staly součástí samostatné Eritrey. \n\nMístní obyvatelé se živí především rybolovem a lovem sumýšů. Je zde i trochu rozvinutý turistický ruch, na ostrově je hotel a ostrov nabízí čisté pláže a korálové útesy. Dopravní spojení zajišťují lodě, které jezdí do nedalekého přístavu Massawa a na několik menších ostrůvků.\n"}
{"id": "1547179", "url": "https://cs.wikipedia.org/wiki?curid=1547179", "title": "Eiderstedt", "text": "Eiderstedt\n\nEiderstedt je poloostrov v německé spolkové zemi Šlesvicko-Holštýnsko, vybíhající do moře Waddenzee. Je dlouhý 30 km a široký 15 km a žije zde přes 20 000 obyvatel, z nichž většinu tvoří Frísové. V rámci okresu Severní Frísko tvoří poloostrov dva správní celky: obec Eiderstedt a město Tönning. \n\nPoloostrov je známý také jako \"Dreilande\" (\"Tři země\"), protože vznikl z ostrovů Eiderstedt, Utholm a Evershop, které byly ve středověk propojeny poldery. Oblast byla součástí kraje Uthlande a náležela Dánsku až do roku 1864, kdy ji zabralo Pruské království. Poloostrov je známý tím, že zde našli útočiště mennonitští exulanti. Eiderstedt má také dánský název \"Ejdersted\" a severofríský \"Ääderstää\".\nPoloostrov je plochý s bažinami a dunami, nejvyšší bod má 16 metrů nad mořem. Jeho úrodná půda je využívána k pěstování brambor, obilí a zeleniny, významný je také chov ovcí a rybolov. Nacházejí se zde četné statky nazývané \"haubarg\". V roce 1973 byla v ústí řeky Eider vybudována hráz \"Eidersperrwerk\".\n\nNejvětším městem je Tönning, kde se nachází starý přístav a mořské akvárium Multimar Wattforum. Centrem turistiky je Sankt Peter-Ording se sirnými prameny a písečnými plážemi. Symbolem Eierstedtu je 41,5 m vysoký maják ve Westerheveru, kostel v Kotzenbüllu je proslulý svými varhanami a nejstaršími vraty ve Šlesvicku-Holštýnsku. Na poloostrově se provozuje rekreační cyklistika a kitesurfing. Chráněná oblast Katinger Watt je významnou zastávkou bernešky bělolící tažných ptáků.\n\n"}
{"id": "1547182", "url": "https://cs.wikipedia.org/wiki?curid=1547182", "title": "Jānis Ezeriņš (spisovatel)", "text": "Jānis Ezeriņš (spisovatel)\n\nJānis Ezeriņš (9. dubna 1891 – 24. prosince 1924) byl lotyšský spisovatel. \n\nV roce 1910 absolvoval učitelský seminář, poté působil jako učitel. V roce 1914 byl mobilizován do armády, ale ze zdravotních důvodů odešel předčasně do invalidního důchodu. Následně si léčil z tuberkulózy v Abcházii. Od roku 1919 do roku 1922 vedl literární část novin \"Brīvā Země\". \n\nVěnoval se psaní převážně anekdotických povídek, pro jeho tvorbu je charakteristický rychlý spád, barvité popisy prostředí a lidského charakteru a neočekávaný konec.\n"}
{"id": "1547183", "url": "https://cs.wikipedia.org/wiki?curid=1547183", "title": "Cité Noël", "text": "Cité Noël\n\nCité Noël je soukromá slepá ulice v Paříži v historické čtvrti Marais. Nachází se ve 3. obvodu. Její název je odvozen od zakladatele domu Noëla.\n\nUlice začíná u domu č. 22 na \"Rue Rambuteau\" a končí ve dvoře obytného domu.\n\n"}
{"id": "1547184", "url": "https://cs.wikipedia.org/wiki?curid=1547184", "title": "Borrtex", "text": "Borrtex\n\nDaniel Bordovský (* 31. března 1999, Havířov) známý pod svým uměleckým jménem Borrtex, je český skladatel minimalistické klavírní hudby se sídlem v Praze. Jeho tvorbu charakterizuje propojování stylů moderní klasiky s melodickými prvky typičtějšími spíše pro filmovou hudbu či soundtracky.\n\nNarodil se v Havířově a již od šesti let docházel na pravidelnou výuku klavírni hry. Jako fanoušek filmů si začal ve svých patnácti letech přivydělávat v ČSFD.cz - největším tuzemském webu o filmech a seriálech. Postupem času si vybudoval reputaci a získal pozici hlavního kameramana v dokumentárním projektu o filmových studiích Warner Brothers, sídlící v Hollywoodu.\n\nNávštěva Los Angeles a realizace rozhovorů s celosvětově známými skladateli jako jsou James Newton Howard, Danny Eflman nebo Hans Zimmer, mu pomohli přemýšlet více nad svým vlastním kariérním osudem. Po dokončení a publikaci dokumentárního projektu o Hollywoodských studiích a návratu zpět do Česka začal ve svém volném čase skládat první instrumentální skladby.\n\nSvé první počiny Borrtex publikoval na webovém katalogu Free Music Archive, poskytující podkladovou hudbu pod licencí Creative Commons. Tím si získal široké spektrum klientů, kteří chtěli jeho skladby použít i komerčně. Během posledních dvou let se tedy jeho tvorba objevila hned v několika projektech mezinárodních značek jakou jsou například Xiaomi, Montblanc a další. V roce 2018 byla jeho skladba \"Ocean\" licencována do programu americké vlády zaměřeném na potřeby údržby zařízení národních parků ve Spojených státech.\n\nCo se týče čísel na streamovacích službách, mezi jeho největší úspěchy patří singl \"We Are Saved\" vydaný v březnu 2018. Po zasažení žebříčků svého žánru skladba nasbírala na Spotify přes 1,6 miliónu přehrátí.\n\nV říjnu 2019 přijal Borrtex svou první nabídku na produkci originálního soundtracku pro krátkometrážní filmový snímek \"Dear America\", mladé režisérky Molly E. Smith. Film poukazuje na perspektivu ze strany studentů ohledně zákonů o legálním držení zbraní v USA, násilí a jeho vliv na základních a středních školách. 1. listopadu 2019 byl tento snímek oficiálně vyhlášen jako vítěz ceny Emmy v soutěži Národní studentské produkce pořádané Národní akademií televizních umění a věd.\n\nJeden z dalších originálních soundtracků, na kterém Borrtex nedávno pracovalm bylo album složené exkluzivně pro amerického podnikatele a autora čtyř knižních titulů (z nichž tři byly zařazeny do žebříčku nejprodávanějších knih dle deníku The New York Times) Garyho Vaynerchuka, který je známý především svým vlivem na sociálních sítí. Finální dokončení produkce trvalo asi šest měsíců. Oficiální zveřejnění proběhlo 15. února 2019.\n\nNejoblíbenějším hudebním nástrojem Borrtexe je běžný akustický klavír, který se také nejčastěji vyskytuje v jeho tvorbě. Vlastní také fyzický kus syntezátoru Korg MS-20. Kompozici zpracovává skrze program Cubase 10 Pro od německé společnosti Steinberg.\n\nJeho vánoční skladby z alba \"Christmas Time II\" bylo možné během svátků v roce 2019 slyšet v pobočkách nákupního řetězce Albert. Ten je následně použil také v krátkém projektu nadačního fondu na pomoc dětem z dětských domovů.\n\nStudiová alba\n\n\nEPs\n\n\nSingly\n\n\nSoundtracky\n\n\n"}
{"id": "1547187", "url": "https://cs.wikipedia.org/wiki?curid=1547187", "title": "Regīna Ezera", "text": "Regīna Ezera\n\nRegīna Ezera (skutečným jménem Regīna Kindzule, rodné jméno Regīna Šamreto, 20. prosince 1930 – 11. června 2002) byla lotyšská spisovatelka, prozaička, esejistka, autorka mnoha uměleckých recenzí a rozhovorů. Pracovala také jako překladatelka a básnířka. Její díla obsahují dojmy snů, vizí, proud vědomí. Je považována za jednoho z nejdůležitějších autorů lotyšské psychologické prózy 20. století. \n\nRegīna Ezera se narodila v Rize roku 1930 do rodiny tesaře Roberta Šamreta a jeho manželky Lucie. Její otec byl polsko-německého původu, zatímco matka pocházela z polsko-lotyšské rodiny, jejím mateřským jazykem byla polština. Na konci druhé světové války, konkrétně roku 1944, odcestovala se svými rodiči do Německa a vrátila se až v říjnu 1945. Od roku 1950 studovala na Katedře žurnalistiky Lotyšské univerzity. V roce 1951 se vdala za Jēkabse Lasenberga, kterému porodila dvě dcery – Inese a Ilze. \n\nSvého času pracovala pro noviny „Pionieris“ (1954–1957) a pro časopis „Bērnība“, ve kterém v roce 1955 také publikovala svou hru „Pat īkšķis“. V roce 1958 se vdala za Česlava Kindzulu, se kterým měla dceru Aiju. V roce 1961 byla vydána její sbírka příběhů „Un ceļš vēl kūp“. \n\nZemřela 11. června 2002 ve svém venkovském domě v Briezi. \n\nJejí dcera Aija Amoliņa je prozaičkou a překladatelkou. \n"}
{"id": "1547191", "url": "https://cs.wikipedia.org/wiki?curid=1547191", "title": "Josef Vizner", "text": "Josef Vizner\n\nJosef Vizner (15. ledna 1896 Obrataň – 26. ledna 1970 Veselí nad Lužnicí) byl český malíř. Od malování krajin se v druhé části života přesunul k abstraktní tvorbě, která je základem jeho malířského významu a součástí sbírek vybraných galerií, včetně Národní galerie v Praze.\n\nByl členem Sdružení jihočeských výtvarníků, s nimiž vystavoval v roce 1928 v Českých Budějovicích a v letech 1932 a 1935 v Praze. Se skupinou Jih vystavoval díla ve Valdštejnském paláci v Praze, v rámci skupiny Nesdružení vystavoval v Mánesu v únoru 1936 a tam byla jeho díla součástí výstav i později v letech 1940 a 1942.\n\nSamostatné výstavy jeho děl realizovalo Městské muzeum v Soběslavi (1948, 1968) a Blatské muzeum ve Veselí nad Lužnicí (2016).\n\nJosef Vizner byl z výtvarného hlediska autodidaktik, výtvarně se učil u prof. Václava Dvořáka a Richarda Laudy.\n\nZákladem jeho díla 20. až 50. let 20. století jsou krajiny, které mají spíše lokální význam, a jsou převážně součástí soukromých sbírek a fondů lokálních jihočeských galerií a muzeí. Mezi zajímavější patří krajinářské práce z poloviny 40. let (např. Krajina s úzkorozchodnou tratí), kde osvobození a zjednodušení krajinných segmentů a prvků až téměř na základní tvar umožňuje výstižně vyjádřit roční dobu i její proměnu. \nV posledním desetiletí svého života (po roce 1958) se věnoval téměř výlučně abstraktní tvorbě. Jeho abstraktní kresby a malby dokládají svými náměty venkovský původ autora i jeho sepětí s venkovskou krajinou, jsem hravé, imaginativní, v mnoha obrazech s prvky naivního umění a antropomorfními prvky.\n"}
{"id": "1547192", "url": "https://cs.wikipedia.org/wiki?curid=1547192", "title": "Rue des Minimes", "text": "Rue des Minimes\n\nRue des Minimes je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Turenne\" a končí na křižovatce s \"Rue des Tournelles\".\n\nVznik ulice souvisel se založením Place Royale (1605). Název ulice pochází z názvu zrušeného kláštera paulánů (fr. \"Minimes\"), podél kterého ulice vedla. Klášter byl za Francouzské revoluce zrušen a v roce 1823 přeměněn na četnická kasárna. Bývalá křížová chodba byla zbořena v roce 1912. Z klášterních budov se dochovala pouze část fasády klášterního kostela.\n\n\n"}
{"id": "1547199", "url": "https://cs.wikipedia.org/wiki?curid=1547199", "title": "Imants Ziedonis", "text": "Imants Ziedonis\n\nImants Ziedonis (3. května 1933 Ragaciems – 27. února 2013 Riga) byl lotyšský básník, publicista, spisovatel, překladatel a autor krátké prózy tzv. epifanie. Byl jedním z nejpopulárnějších autorů lotyšské literatury, výraznou osobností během Zpívající revoluce a v neposlední řadě také zástupce v Nejvyšší radě Lotyšské republiky. \n\nNarodil se v roce 1933 v rodině rybáře Jānise Ziedonise v okolí Rigy. Vystudoval základní školu v Lapmežciems a v roce 1952 absolvoval Střední školu v Tukumu. Od roku 1952 do roku 1959 studoval filologii na Fakultě dějin a filozofie Státní univerzity v Lotyšsku, během studií vystřídal několik příležitostných zaměstnání, pracoval například jako knihovník, učitel nebo opravář silnic. V roce 1956 začal vydávat svá první literární díla a v roce 1961 byl přijat do Svazu spisovatelů. Dále se vzdělával na literárních kurzech na Institutu světové literatury M. Gorkého v Moskvě (1964). Během této doby vyšly jeho sbírky básní jako „Sirds dinamīts“ (1963) a „Motocikls“ (1965), za které obdržel lotyšskou státní cenu Lotyšské sovětské socialistické republiky (1967). Na konci 60. lét pobýval v Kurzeme. Zážitky z této doby popsal v knize “Kurzemīte”. Kvůli chronickému onemocnění plic byl v letech 1974 a 1986 dlouhodobě léčen.\n\nBěhem třetí fáze lotyšského národního obrození byl aktivním zastáncem hnutí za nezávislost v Lotyšsku. V roce 1990 byl zvolen do Nejvyšší rady. V roce 1991 rezignoval na svou funkci a dále pokračoval jako předseda Lotyšské kulturní nadace (1987–1993), poté vedoucí Lotyšského institutu (1998–2000). V roce 1997 byl poradcem předsedy vlády Guntarse Krasty v oblasti kultury, národní identity a dalších otázek.\nPo cevní mozkové příhodě v roce 2005 ztratil schopnost mluvit, pokračoval však v psaní deníku. V roce 2010 založil nadaci \"Viegli\", která byla vytvořena s cílem podporovat kreativní projekty v Lotyšsku a rozvíjet různé projekty v oblasti kultury. V roce 2011 např. pod záštitou této nadace vyšlo album „Viegli“ za přispění několika známých hudebníků. V roce 2010 uvedl Alvis Hermanis v novém divadle v Rize hru „Ziedonis un Visums“. \n\nZemřel 27. února 2013. \n"}
{"id": "1547201", "url": "https://cs.wikipedia.org/wiki?curid=1547201", "title": "Biggles ztrácí klid", "text": "Biggles ztrácí klid\n\nBiggles ztrácí klid (v originále: \"No Rest for Biggles\") je dobrodružná kniha o pilotovi Jamesu Bigglesworthovi od W. E. Johnse z roku 1956. Román nejprve vyšel v časpopise \"Junior Mirror\". V Česku byl vydán nakladatelstvím Toužimský & Moravec v Praze v roce 1999.\n\nBiggles dostal od svého nadřízeného generála Raymonda rozkaz, aby přišel na kloub záhadnému zmizení tří letadel v Africe. Ve všech letadlech byly převáženy VIP osoby a tak bylo jasné, že se letadla neztratila náhodou. Biggles proto vytvořil svůj plán. Vzal na sebe falešné jméno plukovník W. Rayle a společně se svým parťákem Gingrem letěli v letadle \"Handley Page Hastings\" přes předem zveřejněnou trasou přes Afriku. Díky rádiovému spojení byli neustále v kontaktu se svými ostatními druhy Algym a Bertiem, kteří letěli několik kilometrů za nimi v letadle Handley Page Halifax. Po přeletu do Libérie jim přestal fungovat kompas a rázem i všechny motory na letadle. K jejich Hastingsu se přiblížil neznámý malý letoun a navedl je na opuštěné letiště. Ginger podle plánu opustil letadlo, zatímco Bigglese zajali tamní vojáci a uvěznili ho v blízké základně. Zde se setkal s jejich hlavním vůdcem, jímž byl muž jménem Christopher Hait a později i se zajatci, jímž byli převážně ony VIP osoby jako podplukovník Wragg nebo generál Mander od kterých se dozvěděl že Haitiho banda ukradla Američanům tajnou zbraň umístěnou v letadle, která dokázala na dálku znemožnit funkci přístrojů a motorů. Díky donašeči jímž byl jeden ze zajatců jménem Hollweg si s Bigglesem vyjednal schůzku jeho starý známý protivník Erich von Stalhein. Mezitím se Ginger spojil s Halifaxem a vytvořili svůj plán. Algy odlétl do Londýna pro vhodnější letadlo a aby o všem informoval Raymonda, zatímco Ginger s Bertiem odešli k táboru, kde později za plotem tajně pozorovali schůzku dvou rivalů. Stalhein nabídl Bigglesovi svobodu, když mu pomůže získat Christhophovu zbraň do jeho rukou (pozn. S kráděží letadla výrazně pomohli východní agenti, jenže Christoph je převezl a zbraň si nechal pro svoje účeli, což se jim pochopitelně nelíbilo.). Biggles nabídku odmítnul a později za pomoci svých parťáků převezl Stalheina a osvobodil Christophovi zajatce, kteří nastoupili do Hastingsu a odletěli. Biggles poté sám na vlastní ples zapálil Christophovu radiovou stanici a po svém návratu k ostatním sledoval Stalheinův odlet. Bertie byl vyslán na místo setkání s Algym. Cestou ho ale napadl a zranil kmen domorodců, čehož si naštěstí včas Ginger s Bigglesem všimli a zachránili ho. Biggles se s Gingrem pokusil zapálit letadlo s tajnou zbraní ukryté v hangáru, ale nezdařilo se jim to. Další den se vrátil Stalhein a se skupinou vojáků zaútočili na Christophovi muže. Tento drastický útok byl sice účinný, avšak nahrál Bigglesově partě do karet, protože letící kulky proděravěli několik sudů s benzínem v hangáru, kde parkovalo letadlo, čehož Biggles okamžitě využil a na podruhé se pokus o zapálení letadla podařil. Stalheinova banda po tomto útoku beze stopy zmizela. Ke svému překvapení nalezli Chistopha po útoku jen s lehčím zraněním a ten jim pod podmínkou, že ho neudají, sdělil, kde se nachází dokumentace tajné zbraně. Po Algyho přistání společně ještě s Wraggem dopravili zraněné do nemocnice v Akkře, kde předali ony dokumenty Raymondovi a po Bertieho uzdravení se vrátili zpět do Anglie.\n\n\n\n"}
{"id": "1547205", "url": "https://cs.wikipedia.org/wiki?curid=1547205", "title": "1869 ve fotografii", "text": "1869 ve fotografii\n\nTento článek obsahuje významné fotografické události v roce 1869.\n\n\n\n"}
{"id": "1547206", "url": "https://cs.wikipedia.org/wiki?curid=1547206", "title": "Marie Alžběta Habsbursko-Lotrinská (1737–1740)", "text": "Marie Alžběta Habsbursko-Lotrinská (1737–1740)\n\nMarie Alžběta Habsbursko-Lotrinská (5. února 1737, Vídeň – 7. června 1740, Laxenburg) byla rakouská arcivévodkyně a první dítě arcivévodkyně Marie Terezie, pozdější císařovny a královny.\n\nNarodila se 5. února 1737 v paláci Schönbrunn jako dcera arcivévodkyně Marie Terezie a jejího manžela vévody Františka I. Štěpána Lotrinského.\n\nByla velmi milým dítětem. Její dědeček Karel VI. ji přezdíval Liesl. Je známo, že o ní mluvil s potěšením a často si s ní hrával.\n\nBěhem návštěvy zámku Laxenburg dne 7. června 1740 Marie Alžběta náhle onemocněla žaludečními křečemi a zvracením. Zemřela vyčerpaná ve 21 hodin ve věku 3 let.\n\nByla pochována v Císařské hrobce ve Vídni (hrob č. 48), její srdce bylo uloženo v urně č. 47 a vnitřnosti v urně č. 46 ve Vévodské hrobce svatoštěpánské katedrály.\n\n"}
{"id": "1547209", "url": "https://cs.wikipedia.org/wiki?curid=1547209", "title": "Mastňák habešský", "text": "Mastňák habešský\n\nMastňák habešský (\"Guizotia abyssinica\") je jednoletá, teplomilná, až metr vysoká, v létě žlutě kvetoucí rostlina s drobnými květy vyrůstajícími v úborech. Tato suchomilná, původem severoafrická bylina byla v české přírodě zjištěna poprvé roku 1937, pravděpodobně se zde dostala lidským přičiněním. Od té doby je jako nepůvodní druh nacházena v teplých oblastech české krajiny pouze ojediněle, je považována za přechodně zavlékány neofyt. Rod \"Guizotia\" je tvořen šesti druhy, z nichž jediný \"Guizotia abyssinica\" je lidmi již po tisíciletí kultivován a využíván.\n\nPochází ze severovýchodní Afriky, z rozsáhlé etiopské náhorní plošiny (rozdělené ve dví velkou příkopovou propadlinou), rozkládající se v nadmořské výšce mezi 1500 až 3000 m n. m na území dnešní Etiopie, Eritreje, Súdánu, Jižního Súdánu a Somálska. Lidmi tamního starověkého osídlení byl pěstován pro jedlý olej již dávno před počátkem našeho letopočtu. V předkřesťanské éře byl rozšířen do přírody dalších okolních zemí a obchodníky pak i do vzdálené Indie, Číny i Japonska.\n\nV současnosti je pro semeno mastňák habešský pěstován mimo Etiopií hlavně v Indií a dále roztroušeně v horských oblastech východní a jižní Afriky a v Asii nejčastěji v Bangladéši, Bhútánu, Nepálu a Pákistánu. V 19. století se v malé míře pěstoval v Evropě a v současnosti i ve Spojených státech amerických. Příležitostně zplaňuje a dostává se do volné přírody na mnoha místech s teplým mírným či subtropickým podnebím.\n\nMastňák habešský je terofyt, který se ve své domovině přirozeně vyskytuje hlavně na otevřených pláních savan, kde každoročně vyrůstá zejména na narušovaných místech s nezapojeným travnatým porostem. Za jeho druhotné areály jsou pokládané světlé lemy lesů a křovin, svahy a okraje cest, skládky i rumiště. Spokojuje se s půdou neúrodnou a roste poměrně rychle. Po vysetí a zapravení do mělce přeorané půdy brzy vzklíčí. Kořínky semen produkují alelopatické látky bránící většině jednoděložných rostlin v růstu, takže je v mládí plevele většinou neutlačují. Rostliny jsou krátkodenní, začínají kvést až při zkracování dne, hraniční je doba dne kratší než 12 hodin. Ploidie druhu je 2n = 30.\n\nPro rodové jméno \"Guizotia\" byl předlohou francouzský historik a politik François Pierre Guizot, druhové jméno je odvozeno od místa původů, od Habeše. České jméno mastňák vzniklo z vlastnosti semene, které po svléknutí blanitého oplodí působí na omak mastně.\n\nJednoletá bylina s bohatě rozvětvenou lodyhou vysokou 50 až 130 cm (na příhodných místech i 200 cm), která má hluboko sahající hlavní kořen a mnoho postranních kořínků větvenými v hloubce do 5 cm. Lodyha je pevná, tuhá, světle zelená a někdy načervenalá, uvnitř má bílou dřeň, na povrchu je hustě rýhovaná, na bázi lysá a výše drsně chlupatá a je hustě porostlá přisedlými, až objímavými jednoduchými listy. Spodní listy bývají vstřícné a horní střídavé, jejich čepele jsou podlouhlé až kopinaté, 5 až 20 cm dlouhé a 1 až 6 cm široké. Na bázi jsou srdčité až ouškatě objímavé, na vrcholu zašpičatělé, po obvodě celistvé a řídce žláznatě chlupaté, mají vmáčklou žilnatinu a jsou oboustranně matně zelené, spodní listy časem dostávají výrazně žlutý nádech. Palisty bylina nemá.\n\nNa dlouhých, chlupatých, až 14 cm dlouhých stopkách vyrůstají latovitě uspořádané úbory mívající v průměru 2 až 3 cm, které vytvářejí vrcholičnaté květenství. Polokulovitý až zvonkovitý, dvouřadý zákrov má vnější listeny bylinné a vnitřní blanité. Květní lůžko úboru je vypouklé a má blanité, podélně žilkované plevky. Ve středu úboru bývá oboupohlavných květů průměrně padesát, jsou zlatožluté, korunu mají trubkovitou s pěti laloky 5 mm dlouhou. Po obvodě úboru bývá šest až patnáct květů samičích, také zlatožlutě zbarvených, které mají korunu jazykovitou s vejčitou, třízubou ligulou 1 až 1,5 cm dlouhou. Kalich není vyvinutý. V květech je po pěti tyčinkách s prašníky a jedna čnělka s dvoulaločnou bliznou. Opylení květů zajišťuje hmyz.\n\nPlody jsou nažky (semena) 4 až 5 mm dlouhé a 1,5 mm široké, ze samičích květů jsou trojboké a z oboupohlavných čtyřboké. Všechny bývají mírně prohnuté, tmavě hnědé a jsou bez chmýru, po dozrání nažky z lůžka úboru snadno vypadávají. Hmotnost tisíce semen činí 2 až 5 gramů.\n\nRostliny se rozmnožují výhradně nažkami, které jsou samovolně rozptylovány větrem či vodou a uměle také lidmi, kteří je šíří při svozu sklizně nebo jako součást ptačího krmiva. Semena uskladněná v suchu si podržují klíčivost nejméně čtyři roky. Na pole se sejí v období dostatku vláhy, obvykle s ukončením období dešťů. Vysévají se do řádků 30 až 50 cm širokých, ve kterých brzy epigeicky vyklíčí. Ručně se plejí dvakrát, poprvé při výšce rostliny 10 cm a podruhé s počátkem nástupu větvení lodyhy. Kořenové alelopatické výměšky a zahuštěný bylinný porost znesnadňuje případným plevelům se příliš rozšířit.\n\nKvěty jsou cizosprašné, nedochází k  jejich opylení vlastním pylem. V jednom úboru vykvétají květy postupně asi po dobu osmi dnů, na celém poli kvetou po dobu asi šesti týdnů. Od opylení do zralosti semen uplyne v Etiopii 120 až 180 dnů, v Indii 75 až 120 dnů, doba je rozdílná v důsledku pěstování rozlišných kultivarů i klimatu. Mastňák habešský se vysévá nejčastěji jako meziplodina při pěstování čiroku, prosa, slunečnice nebo sezamu; pole se před jeho setím tradičně nehnojí a roste jen ze zbytkové úrodnosti půdy.\n\nSemena dozrávají postupně a proto je zapotřebí správně určit čas sklizně. Obvykle začíná tři týdny po odkvětu 50 % květů. Rostliny se obvykle ručně seříznou těsně nad zemí a na hromadách se nechají uschnout. Pak se ručně vymlátí na plachtách nebo v mlátičkách. V Etiopii se výtěžek nejčastěji pohybuje od 200 do 500 kg/ha, extrémně až 1000 kg/ha.\n\nV Africe se pěstují tři odrůdy s různou délkou zrání. První 'Abat noug' je pěstována na vysočině v období dešťů, seje se v červnu a sklízí v prosinci, druhá 'Meschno noug' se vysazuje na podmáčených půdách v září a sklízí v lednu, třetí 'Bunegne noug' je nížinný typ vysévaný v červenci a sklízený v říjnu. Odrůdy vysévané v Indii jsou méně citlivé na délku dne, bývají vzrůstově nižší, dozrávají za kratší vegetační dobu a semena mají větší hmotnost, na jednotku plochy však poskytují nižší výnosy.\n\nMastňák habešský se jako olejnina odedávna pěstoval v Africe, hlavně v Etiopii, odkud se v dávné minulosti rozšířil do Indie, kde se v současnosti sklízí okolo 180 000 tun semene. Nažky obsahují průměrně 35 % (u šlechtěných kultivarů 55 %) kvalitního, žlutě zbarveného oleje vhodného pro využití v potravinářství, v kosmetice, při výrobě barev i ve strojírenství. Vylisovaný olej příjemně voní i chutná po vlašských ořeších, obsahuje přes 10 % nasycených mastných kyselin a přes 20 % bílkovin, naopak má nízký podíl (5 %) nežádoucí kyseliny erukové. V místech původu se olej používá hlavně v kuchyni a na svícení.\n\nZbytky po vylisování jsou dobrým krmivem pro drůbež, celé nažky jsou součástí krmných směsí pro exotické ptactvo (rostlina se takto neúmyslně šíří na druhotná stanoviště po všech kontinentech), semena se vysévají i jako zelené hnojení. Rostliny sloužívají také jako krmivo pro dobytek, který je ale nežere zelené, ale pouze silážované. Suchá vymlácená sláma se využívá v domácnostech jako palivo na vaření.\n\n"}
{"id": "1547212", "url": "https://cs.wikipedia.org/wiki?curid=1547212", "title": "Juris Alunāns", "text": "Juris Alunāns\n\nJuris Alunāns, pravým jménem Gustavs Georgs Frīdrihs Alunāns starým pravopisem \"Juris Allunan\" (13. května 1832 - 18. dubna 1864) byl lotyšský filolog, spisovatel, básník, překladatel, jeden z členů hnutí mladolotyšů (Jaunlatvieši) a zakladatel lotyšské jazykovědy. Juris Alunāns hrál důležitou roli ve vývoji lotyšské poezie a literárního jazyka. Byl švagrem lotyšského \"otce divadla\" Ādolfa Alunānse. \n\nNarodil se 13. května 1832 jako šesté dítě Andrievse Alunānse a jeho ženy Edy. Od roku 1847 navštěvoval spolu s mladším bratrem Indriķisem okresní školu v Jelgavě. Mezi lety 1848 až 1854 získal klasické vzdělání na \"Gymanasium illustre\" v Jelgavě. Již v této době se na škole naučil rusky, německy, řecky, latinsky, francouzsky, litevsky a hebrejsky. Věnoval se lotyšskému jazyku. Během svých školních let již četl díla Homera, Thucydida, Platóna, Sophocles a Euripides, psal také básně v řečtině. V této době sepsal většinu básní, které později publikoval.\n\nRoku 1855 začal na univerzitě v Tartu studovat medicínu. Kvůli neúspěchu v matematice však nemohl ve studiu pokračovat. V Tartu poté zůstal, aby se mohl lépe připravit na přijímací zkoušky a přednášky, jichž se i nadále účastnil, i přestože v té době nebyl řádně do studia zapsán. Až v roce 1856 úspěšně složil požadovanou zkoušku, poté však nastoupil filologickou fakultu. Zde se setkal s Krišjānisem Valdemarem. Tito dva muži se velmi rychle spřátelili a rozhodli se společně pořádat \"lotyšské večery\", kde hovořili o lotyšské národní kultuře. Členové skupiny se pravidelně vyjadřovali v novinách \"Mājas Viesis\". Byl jedním z nejaktivnějších přispěvatelů. \n\nV roce 1862 se podílel na tvorbě novin \"Pēterburgas Avīzes\", které založil Krišjānis Valdemārs. Byl také jmenován ředitelem, ale byl kvůli zhoršujícímu se zdraví se této pozice musel později vzdát. Protože \"žádné vyšší myšlenky si nelze představit bez jazyka\", měla jeho práce v 60. letech 20. století velký společenský význam, a to zejména v dobách, kdy vyvstávala otázka vývoje lotyšského národa. \n\nByl prvním významným lotyšským filologem a spisovatelem. Vytvořil asi 500/600 nových slov, z nichž většina se poměrně rychle uchytila a je dodnes užívána. Lotyšské lexikum obohatil přibližně o 600 slov. Jelikož znal několik jazyků a dlouhodobě se zabýval problémy a otázkami lotyšského jazyka, věděl, jakým způsobem obohacovat lotyšskou slovní zásobu. Obohocování lotyšského lexika probíhalo na základě několika principů. \n"}
{"id": "1547213", "url": "https://cs.wikipedia.org/wiki?curid=1547213", "title": "1868 ve fotografii", "text": "1868 ve fotografii\n\nTento článek obsahuje významné fotografické události v roce 1868.\n\n\n"}
{"id": "1547214", "url": "https://cs.wikipedia.org/wiki?curid=1547214", "title": "Pavel Tesař", "text": "Pavel Tesař\n\nPavel Tesař (* 5. července 1967 Jablonec nad Nisou) je český herec a dabér.\n\nAbsolvoval katedru alternativního divadla DAMU v Praze obor herectví. Studia zdárně ukončil v roce 1994. Jeho spolužáky v ročníku byli např. Jan Vondráček, Peter Varga, Lenka Veliká, Martin Veliký, Čeněk Koliáš, Michaela Doležalová, Ivana Lokajová, Martin Matejka a další.\n\nPo absolvování DAMU společně s celým ročníkem a režisérem Janem Bornou založili Dejvické divadlo (působil zde od roku 1992 do 1996). Během 4 divadelních sezón se podařilo tomuto divadlu zařadit mezi nejznámější a nejúspěšnější pražská divadla. Za hru \"Sestra úzkost\" získalo Cenu Alfréda Radoka v kategorii Divadlo roku.\n\nV roce 1996 opět s celým souborem i režisérem Janem Bornou přechází do nově vzniklého Divadla v Dlouhé (původní Divadlo Jiřího Wolkera), kde působí i v roce 2020. Kromě domovských režisérů Jana Borny a Hany Burešové zde vytvořil mnoho rolí pod vedením předních divadelních režisérů: J. A. Pitínský, Ivan Rajmont, Vladimír Morávek, Arnošt Goldflam, Sergej Fedotov, Braňo Holiček a další. Za hlavní roli malého Pavlíka ve hře \"Jak jsem se ztratil\" získal cenu mezinárodního festivalu Mateřinka 2001 v Liberci a Cenu města Plzně na festivalu Skupova Plzeň 2002 a byl nominován na Cenu Alfréda Radoka za nejlepší mužský herecký výkon roku 2000.\n\nTato inscenace autora Ludvíka Aškenazyho (režie Jan Borna) měla premiéru 26. 2. 2000 a na repertoáru divadla je i v sezóně 2019/2020. V říjnu 2018 dosáhla 500. reprízy.\n\nPavel Tesař také hostoval například ve Studiu Ypsilon, kde několik sezón účinkoval v představení \"Romeo dnes večer Julie\" (režie Jan Schmid, premiéra v roce 1993).\n\nHraje v Letních shakespearovských slavnostech na Pražském hradě ve hře \"Dobrý konec všechno spraví\", která měla premiéru v červnu 2018 (režie J. A. Pitínský). Hostuje v divadle Lokvar v loutkovém představení \"Krvavý román\" podle slavné knihy Josefa Váchala (premiéra v roce 2019).\n\nOd roku 2014 spolupracuje s Českou filharmonií, při jejichž koncertech pro dětského diváka provází společně s dirigentem pohádkovým dějem (např. společně s dirigenty Jiřím Bělohlávkem, Marko Ivanovičem, Ondřejem Vrabcem, Vojtěchem Jouzou a dalšími).\n\n\nOd roku 1991 se věnuje dabingu, kde vytváří pestrou škálu hlasů. Od různých postav v kreslených filmech až po dramatické role ve filmech pro dospělého diváka. Podílí se na dabingu velkých blockbusterů, seriálů pro děti i dospělé, dokumentů, reality show (Pevnost Boyard), ale i hlasů do počítačových her (Hugo, Čtyřlístek, Toy Story, Na vlásku...). Jeho nejznámější nadabovanou figurou je asi Milhouse Van Houten ze seriálu \"Simpsonovi\", dále Doktor Hodgins v seriálu \"Sběratelé kostí, Mašinka Tomáš\", Strach ve filmu \"V hlavě\", či \"Obr Dobr\" ve stejnojmenném filmu Stevena Spielberga. Od roku 2019 dabuje skřítka Filípka z Kouzelné školky.\n\n\nVe filmu a televizi se Pavel Tesař objevuje v menších rolích, a to od roku 2000. Nejvýraznější jsou jeho role v tzv. nekonečných seriálech (Ordinace v růžové zahradě, Ulice atd.).\n\n\n\n\n"}
{"id": "1547216", "url": "https://cs.wikipedia.org/wiki?curid=1547216", "title": "EDA-S", "text": "EDA-S\n\nEngins de débarquement amphibie standards (EDA-S) je perspektivní třída vyloďovacích člunů francouzského námořnictva vyvinutých pro nasazení z vrtulníkových výsadkových lodí třídy \"Mistral\". Ve službě nahradí franouzským námořnictvem provozovaná plavidla typu CTM, oproti kterým budou mít zejména větší nosnost, rychlost a lepší nautické vlastnosti. Na rozdíl od CTM navíc unesou hlavní bojový tank Leclerc. Ve službě se budou doplňovat s hybridními katamarany EDA-R. Plavidla EDA-S jsou kompatibilní s dalšími výsadkovými plavidly zemí NATO (např. třída \"San Antonio\") i mimo ně (třída \"Makassar\").\n\nZakázku na dodání 14 vyloďovacích člunů získala v lednu 2019 francouzská společnost CNIM. Veřejnosti jejich podobu představila už na veletrhu Euronaval 2018. Slavnostní první řezání oceli na prototypové plavidlo proběhlo v říjnu 2019 v loděnici SOCARENAM v Saint-Malo. Dodání prototypu je plánováno na polovinu roku 2020. Dodávky proběhnou ve dvou sériích po osmi a šesti kusech.\n\nPlavidlo má nosnost 65 tun nákladu (maximálně až 80 tun). Náklad dokáže dopravit na pláž s hloubkou menší než jeden metr. Nákladová paluba je přístupná po příďové a záďové rampě (roll-on roll-off). Výsadková loď třídy \"Mistral\" pojme až čtyři plavidla EDA-S, nebo jedno ERA-R a dvě EDA-S. Nejvyšší rychlost dosahuje 16 uzlů. Dosah je 300 námořních mil.\n"}
{"id": "1547217", "url": "https://cs.wikipedia.org/wiki?curid=1547217", "title": "1867 ve fotografii", "text": "1867 ve fotografii\n\nTento článek obsahuje významné fotografické události v roce 1867.\n\n\n\n"}
{"id": "1547218", "url": "https://cs.wikipedia.org/wiki?curid=1547218", "title": "Marie Karolína Habsbursko-Lotrinská (1740–1741)", "text": "Marie Karolína Habsbursko-Lotrinská (1740–1741)\n\nMarie Karolína Habsbursko-Lotrinská (12. ledna 1740, Vídeň – 25. ledna 1741, Vídeň) byla rakouská arcivévodkyně a dcera arcivévodkyně Marie Terezie a vévody Františka Štěpána Lotrinského.\n\nNarodila se 12. ledna 1740 v paláci Schönbrunn jako dcera arcivévodkyně Marie Terezie a vévody Františka Štěpána Lotrinského. Byla pokřtěna ihned po narození. \n\nPo smrti své sestry Marie Alžběty se stala druhou v pořadí v následnictví. \n\nDne 24. ledna 1741 malá arcivévodkyně náhle onemocněla silnými záchvaty a umřela kolem poledne následujícího dne. Příčinou smrti byla tetanie nebo spasmofilie.\n\nPochována byla v Císařské hrobce ve Vídni (hrob č. 53), její srdce bylo uloženo v urně č. 50 a vnitřnosti v urně č. 49 ve Vévodské hrobce svatoštěpánské katedrály.\n\n"}
{"id": "1547220", "url": "https://cs.wikipedia.org/wiki?curid=1547220", "title": "Małgorzata Kidawová-Błońská", "text": "Małgorzata Kidawová-Błońská\n\nMałgorzata Kidawová-Błońská (* 5. května 1957 Varšava) je polská politička za Občanskou platformu, od roku 2015 vicepředsedkyně polského Sejmu, jehož byla v roce 2015 krátce i předsedkyní. Je také kandidátkou Občanské platformy pro prezidentské volby v květnu 2020.\n\nVystudovala sociologii na Varšavské univerzitě, kde ukončila studium v roce 1982. Pak pracovala ve filmovém průmyslu. Od roku 2001 se zapojovala do varšavské komunální politiky. Ve volbách v roce 2005 byla poprvé zvolena do Sejmu. Mandát obhájila i ve volbách v letech 2007, 2011, 2015 a 2019. V letech 2014 až 2015 byla mluvčí nejprve druhé vlády Donalda Tuska a následně vlády Ewy Kopaczové. Po volbách v roce 2015 byla 24. června navržena Občanskou platformou do funkce předsedkyně Sejmu jako nástupkyně po Radosławu Sikorském, ve které byla 25. června schválena. Následně byla v listopadu zvolena místopředsedkyní Sejmu.\n\nJejím manželem je filmový režisér Jan Kidawa-Błoński, s kterým má syna Jana. Jejím pradědečkem byl meziválečný polský premiér Władysław Grabski a jejím jiným pradědečkem byl meziválečný polský prezident Stanisław Wojciechowski.\n"}
{"id": "1547226", "url": "https://cs.wikipedia.org/wiki?curid=1547226", "title": "Marie Kristýna Habsbursko-Lotrinská (1763)", "text": "Marie Kristýna Habsbursko-Lotrinská (1763)\n\nMarie Kristýna Habsbursko-Lotrinská (22. listopadu 1763, Vídeň – 22. listopadu 1763) byla rakouská arcivévodkyně a uherská a česká princezna.\n\nNarodila se 22. listopadu 1763 ve Vídni jako dcera arcivévody Josefa a princezny Isabely Parmské. Malá arcivévodkyně zemřela ihned po porodu. Její matka zemřela o pět dní později na pravé neštovice.\n\nByla pochována v Císařské hrobce ve Vídni.\n\n"}
{"id": "1547230", "url": "https://cs.wikipedia.org/wiki?curid=1547230", "title": "Hydroxid železitý", "text": "Hydroxid železitý\n\nHydroxid železitý je hydroxid železa se vzorcem Fe(OH), lidově nazývaný rez. Je to červenohnědý prášek, nerozpustný ve vodě. V přírodě se vyskytuje jako nerost goethit a lepidokrokit. Čerstvě sražený hydroxid železitý je amfoterní a rozpouští se v kyselinách na železité soli i v hydroxidech na železitany. Hydroxid železitý se připravuje srážením roztoků železitých solí roztokem alkalického hydroxidu např. :\n\nFeSO + 3NaOH → NaSO + Fe(OH)\n\nVolně se vytváří na vlhkém povrchu železa působením kyslíku;\n\n2Fe + 4HO + O→ 2Fe(OH) + H\n\nkde vytváří pórovitou vrstvu, která opadává a obnažuje jeho povrch, čímž se dále rozrušuje.\n\nVzhledem k významu a rozšíření železa a oceli působí rez obrovské škody a na ochranu proti rzi se vynakládají velké prostředky. Ochrana železa před korozí se provádí:\n\nPodrobnější informace naleznete v článku Nerez ocel.\n\nSlitiny železa a niklu, chromu a dalších kovů vytvářejí na povrchu pasivní ochranou vrstvičku, takže nerezavějí. Tyto oceli jsou však velmi drahé.\n\nU povrchů ponořených do vody (např. bojler), lze rezavění zcela zastavit tím, že se v jejich blízkosti umístí zinková, hliníková, hořčíková apod. anoda. Chráněný železný povrch se tak stane katodou galvanického článku a probíhající proud rezavění zastaví. Anoda se vlivem času opotřebovává a je nutné ji vyměňovat.\n\nPovrchová vrstva nátěru, barvy nebo laku brání přístupu kyslíku a tím i rezavění. Pro krátkodobou ochranu se používají oleje a tuky, pro trvalejší jsou to rozpuštěné organické látky nebo monomery, které na povrchu předmětu ztvrdnou. Nátěrové hmoty často obsahují protikorozní přísady. Také betonový povrch ocelovou armaturu do jisté míry chrání, protože na rozhraní udržuje zásadité prostředí.\n\nModření, černění nebo také brynýrování je proces, kterým se povrch předmětu oxiduje stabilním modročerným magnetitem (FeO). Vytváří se obvykle při vyšší teplotě (150 °C a více) působením alkalických solí a používá k ochraně zbraní a menších jemně opracovaných předmětů.\n\nVelmi rozšířenou metodou povrchové ochrany proti rezavění je nanášení tenké vrstvy jiného, odolnějšího kovu. Nejběžnější je galvanické pokovování povrchu, např. zinkování, mědění, niklování a chromování. Silnější a odolnější vrstva vzniká při žárovém pokovování v lázni roztaveného kovu (zinek, cín). Tak se často zinkují zejména části automobilových podvozků a karosérií, střešní krytiny nebo nádoby.\n"}
{"id": "1547246", "url": "https://cs.wikipedia.org/wiki?curid=1547246", "title": "Kamiň-Kašyrskyj", "text": "Kamiň-Kašyrskyj\n\nKamiň-Kašyrskyj (, – \"Kameň-Kaširskij\", ) je město ve Volyňské oblasti na Ukrajině. K roku 2004 v něm žilo přes deset tisíc obyvatel.\n\nKamiň-Kašyrskyj leží na Cyru, přítoku Pripjati v povodí Dněpru. Od Lucku, správního střediska oblasti, je vzdálen přibližně 125 kilometrů severně. \n\nKončí zde železniční trať Kovel–Kamiň-Kašyrskyj vedoucí od jihu z Kovelu.\n\nPrvní zmínka o obci \"Koširsk\" je z roku 1196, kdy byl volyňským knížetem Roman Haličský-Volyňský.\n\nO roku 1341 byl \"Košer\" součástí Litevského velkoknížectví. V roce 1430 byl povýšen na město. V roce 1596 se stal na základě Lublinské unie součástí polsko-litevské unie. V roce 1628 zde byl založen dominikánský klášter.\n\nV roce 1795 připadl \"Kamen Kaširskij\" při třetím dělení Polska do Ruska. Roku 1832 byl uzavřen klášter.\n\nBěhem první světové války byla postavena železniční trať Kovel–Kamiň-Kašyrskyj a úzkorozchodná dráha do Polesí, která byla vydržela do druhé světové války.\n\nV meziválečném období bylo město součástí druhé Polské republiky, kde patřilo do Poleského vojvodství. Na základě Ribbentropova-Molotovova paktu je na začátku druhé světové války obsadil Sovětský svaz. V rámci operace Barbarossa jej v letech 1941–1944 drželo nacistické Německo. Po konci druhé světové války připadl do Ukrajinské sovětské socialistické republiky a následně je od roku 1991 součástí samostatné Ukrajiny.\n"}
{"id": "1547249", "url": "https://cs.wikipedia.org/wiki?curid=1547249", "title": "1866 ve fotografii", "text": "1866 ve fotografii\n\nTento článek obsahuje významné fotografické události v roce 1866.\n\n\n\n"}
{"id": "1547250", "url": "https://cs.wikipedia.org/wiki?curid=1547250", "title": "Masis", "text": "Masis\n\nMasis () je město v provincii Araratu v Arménii. K roku 2001 mělo přes jednadvacet tisíc obyvatel.\n\nMasis leží v nadmořské výšce 854 m nedaleko levého břehu Hrazdanu, který se několik kilometrů jižně od města vlévá do Araksu tvořícího zde arménsko-tureckou hranici. Od Jerevanu, hlavního města Arménie, je Masis vzdálen přibližně čtrnáct kilometrů jihovýchodně.\n\nMěsto bylo založena v roce 1950, přičemž dříve se na jeho území nacházely vesnice s pravděpodobně převážně ázerbájdžánským obyvatelstvem.\n\n\nDo roku 1994 ve městě působil fotbalový klub Masis FC.\n"}
{"id": "1547251", "url": "https://cs.wikipedia.org/wiki?curid=1547251", "title": "1865 ve fotografii", "text": "1865 ve fotografii\n\nTento článek obsahuje významné fotografické události v roce 1865.\n\n\n\n\n"}
{"id": "1547252", "url": "https://cs.wikipedia.org/wiki?curid=1547252", "title": "Klášter Whitby", "text": "Klášter Whitby\n\nKlášter Whitby je zřícenina křesťanského kláštera, jež vznikl roku 657 na severu Anglie, v Severním Yorkshiru, u městečka Whitby. Šlo o významné duchovní centrum raně středověkého království Northumbrie. Zakladatelkou kláštera byla Hilda z Whitby. Vyvrátili ho dánští Vikingové roku 867, ale byl nadvakráte obnoven benediktíny (1077, 1109). Definitivně zanikl v roce 1539, během rušení anglických klášterů, kdy se anglický král Jindřich VIII. rozhodl zabavit klášterní majetek, v rámci probíhajícího procesu anglické reformace. Ještě v roce 1711 byla budova shledána v zásadě neporušenou, v současnosti jsou z ní však již jen ruiny. Stojící zdivo pochází především z gotických stavebních úprav ze 13. století. Ruiny se staly velmi oblíbenou mezi romantiky 19. století, Brama Stokera prý inspirovaly k sepsání svého románu o upírovi Drákulovi.\n"}
{"id": "1547257", "url": "https://cs.wikipedia.org/wiki?curid=1547257", "title": "Táboranka", "text": "Táboranka\n\nDechová hudba Táboranka je kapela složená z muzikantů z Podkrkonoší z okolí Košťálova, kde má i zázemí. Pojmenována byla v roce 1999 podle hory Tábor, která stojí u Lomnice nad Popelkou, asi 7 km jihozápadně od Košťálova. Navazuje na kapelu v Nové Vsi nad Popelkou, založenou roku 1920, kterou postupně vedli Václav Mizera, Josef Čapek, Josef Mizera, a v 90. letech Ladislav Ševců, který ji v červenci 1999 předal členovi kapely Jiřímu Jínovi z Košťálova. Z rodiny Jínových v kapele v roce 2011 účinkovalo 8 členů, mladí Jínovi kapelu omladili tím, že přivedli postupně do kapely své spolužáky ze škol, takže věkový průměr kapely byl dle článku z roku 2011 kolem 25 roků. Podle článku Jičínského deníku z roku 2011 se „vyhoupla mezi nejznámější nejen v regionu, ale i po celé České republice“. Kapela má 16–20 členů a je náborovým prostředím pro nové muzikanty ze základních uměleckých škol a konzervatoří. V repertoáru má známé pochody, polky a valčíky klasiků české lidovky (Kmoch, Vacek, Vejvoda, Bláha, Poncar, Hotový, Borovička, Fuka, Kubeš) i písně současných českých a moravských autorů (Josef Vejvoda, Vlasta Dvořák, Ada Doško, Jan Lipold, Antonín Pecha, Josef Konečný, Blahoslav Smišovský, František Kotásek, František a Václav Maňas, František Brhel, Jiří Vrána, Miroslav Kolstrunk jun.). Kapelník Jiří Jína se syny jsou také autory muziky ke skladbám, které pro Táboranku otextoval Miloň Čepelka – Když nám hraje Táboranka, Zelený rozmarýn, Ty jsi pro mě. Od roku 2003 společně se sborem dobrovolných hasičů a obecním úřadem Košťálov pořádá přehlídky dechových kapel v Košťálové, kam kromě dechových souborů nejen z okolí každoročně zve i známé osobnosti a profesionální kapely. \n\nVšechna tři CD kapela nahrála ve studiu Českého rozhlasu v Praze-Karlíně pod hlavičkou vydavatelství Ladislava Kubeše, zvukařem byl ve všech případech Karel Fisl a hudební režii vedl Milan Wolf. \n\n"}
{"id": "1547261", "url": "https://cs.wikipedia.org/wiki?curid=1547261", "title": "Zelená dohoda pro Evropu", "text": "Zelená dohoda pro Evropu\n\nZelená dohoda pro Evropu je balíček opatření Evropské komise, který byl představen 11. prosince 2019 a který by měl občanům a společnostem v Evropské unii zajistit přechod na udržitelnější, ekologičtější hospodářství. Jsou to priority Evropské komise na léta 2019. Mezi navrhovaná opatření patří snížení emisí, investice do špičkového výzkumu a inovací a ochranu přírodního prostředí evropského kontinentu. Druhým cílem dohody je transformace evropské ekonomiky tak, aby byla dlouhodobě udržitelná, tedy aby byl možný její růst bez současného zvyšování využívání přírodních zdrojů.\n\nDohoda si klade za cíl začlenit do právních předpisů, aby se Evropa do roku 2050 stala prvním klimaticky neutrálním kontinentem na světě. Evropská komise plánuje do konce února 2020 předložit první evropský právní rámec pro klima. Chce také předložit strategii v oblasti biologické rozmanitosti do roku 2030, novou strategii pro průmysl a akční plán Evropské unie pro oběhové hospodářství, strategii udržitelné výroby potravin „od zemědělce ke spotřebiteli“ a návrhy na Evropu bez znečištění.\n\nPro dosažení cílů Dohody v oblasti klimatu a energetiky do roku 2030 bude potřeba přibližně 260 miliard eur dodatečných ročních investic, tedy přibližně 1,5 % hrubého domácího produktu. Evropská komise má předložit počátkem roku 2020 investiční plán pro udržitelnou Evropu, který pomůže uspokojit potřeby v oblasti investic. Nejméně 25 % dlouhodobého rozpočtu EU by mělo být věnováno na opatření v oblasti klimatu a další podporu má poskytnout Evropská investiční banka.\n\nPodle Evropské komise má Zelená dohoda následující hlavní prvky:\n\n\nZelená dohoda pro Evropu předpokládá začleňování hlediska udržitelnosti do všech politik Evropské unie. Nástroji má být\n\n\nPlán obsahuje i řadu dalších politik, jako jsou uhlíková dovozní cla, rozšíření emisních povolenek na leteckou a námořní dopravu nebo nový klimatický zákon, který přenastaví pravidla Evropských investičních politik. \n\nUhlíkovou neutralitu podle Zelené dohody pro Evropu schválily hlavy všech států Evropské unie na zasedání Evropské rady dne 12. prosince 2019, když ve svém usnesení přijaly následující text: \"\"S ohledem na nejnovější dostupné vědecké poznatky a na potřebu zintenzivnit globální opatření v oblasti klimatu Evropská rada potvrzuje cíl dosáhnout do roku 2050 klimaticky neutrální EU, a to v souladu s cíli Pařížské dohody.\"\"\n\nK Zelené dohodě mohou občané i společnosti zaslat své připomínky do 6. února 2020 prostřednictvím stránek Evropské komise.\n\nDohodu podpořil 15. 1. 2020 Evropský parlament poměrem hlasů 482 ku 136. Při hlasování poslanci zamítli dva pozměňovací návrhy, které chtěly uznat roli jaderné energetiky.\n\nOrganizace Greenpeace uvedla, že Dohoda směřuje správným směrem, ale sama o sobě nestačí. \"\"Pokud má představený plán naplnit cíle Pařížské dohody, měl by být daleko ambicióznější. Do roku 2040 bychom v Evropské unii měli snížit emise o 65 % oproti roku 1990 a zároveň uhlíkové neutrality dosáhnout již v roce 2040.\"\"\n\nTaké organizace DiEM25 uvádí, že Dohoda je totiž příliš vágní, málo ambiciózní, pomalý a neřeší systémové příčiny klimatické krize. \n\nKomentátor Radek Kubala kritizuje, že nejsou určená jasná pravidla vyplácení, pro slibovaných sto miliard eur určených na spravedlivou transformaci, že neobsahuje ani jasné vymezení vůči plynu, který ve významné části Evropy začíná nahrazovat odstavované uhelné bloky a také kritizuje navrhovaný postup za pomalý s ohledem na přijímání zvýšených závazků k ochraně klimatu na Klimatické konferenci COP25 v Glasgow v listopadu 2020.\n\n"}
{"id": "1547266", "url": "https://cs.wikipedia.org/wiki?curid=1547266", "title": "Ikarus Kurir", "text": "Ikarus Kurir\n\nIkarus Kurir (srbsky Икарус Курир) byl jednomotorový hornoplošník navržený v Jugoslávii. Především byl využíván jugoslávskou armádou jako víceúčelový letoun (spojovací, průzkumný, školní, sanitní). V armádním provozu byl v období 1955–1972. Poté byl využíván v civilním letectví. \n\nLetoun byl navržen Borisem Cijanem a Mihou Mazovičem v továrně Ikarus v Zemunu (nyní součást Bělehradu). Jako vzor byl vzat německý letoun Fieseler Fi 156 Storch (Čáp). V Československu byl tento letoun vyráběn pod označením Mráz K-65 Čáp a 19 těchto letounů bylo v roce 1947 dodáno i do Jugoslávie. Prototyp nového letounu Kurir byl zalétán v roce 1955. Sériová výroba byla zahájena v roce 1956.\n\nLetoun byl mj. představen veřejnosti na Podzimním mezinárodním veletrhu v Záhřebu v roce 1957.\n\nKřídlo letounu bylo na rozdíl od Storcha celokovové, skořepinové konstrukce. Mělo velmi účinné, elektricky ovládané vztlakové klapky, které po vysunutí zvětšily nosnou plochu křídla z 24,8 na 28,8 m. Dvě palivové nádrže byly umístěny v křídle. Kombinace klapek a slotů umožňovala velmi krátký start a přistání. Podvozek byl neobvykle vysoký s dlouhým zdvihem, což bylo typické pro jednomotorové letouny s krátkým startem a přistáním (STOL).\n\nTrup letounu obdélníkového průřezu byl svařen z ocelových trubek a potažen plátnem. Prosklená kabina měla obvykle dvě sedadla v tandemovém uspořádání. Levý bok trupu bylo možné celý odklopit a tak při sanitním využití vznikl prostor pro vložení dvou nosítek. Rovněž bylo možné přidat třetí sedadlo, zadní sedadla pak byla vedle sebe.\n\nKurir byl původně poháněn šestiválcovým invertním vzduchem chlazeným motorem s reduktorem. Jednalo se u upravený Walter Minor 6, který se v licenci vyráběl v továrně IMR pod označením Walter/IMR Minor J-W-6/III. Reduktorová verze tohoto motoru byla označena jako \"Walter\"/DMB DM-6R. Výkon byl z původních 160 k/118 kW snížen na 155 koní (114 kW) a nominální ze 140 k/103 kW na 116 k/85 kW. Dlužno dodat, že verze s reduktorem nemá oporu v původních konstrukcích továrny Walter. Takto modifikovaný motor měl problémy s vibracemi (při některých režimech), které se přenášely na celý letoun. Jugoslávským konstruktérům se tento problém nepodařilo vyřešit, a proto pozdější verze tohoto letounu označená jako Kurir L byla vybavena americkým motorem Lycoming O-435-1.\n\nMimo sanitní verze byl letoun také vybavován místo kolového podvozku lyžemi a také bylo vyrobeno několik strojů ve verzi Hidro (hydroplán).\n\nLetadlo našlo široké uplatnění jak v armádním letectvu, tak v civilních aplikacích. Byl používán jako spojovací a průzkumný letoun, jako sanitní, i jako školní letadlo pro výcvik pilotů, pro vlečení kluzáků, pro seskoky parašutistů, pro přepravu lidí a materiálů.\n\nBylo postaveno 166 Kurirů, sloužících jugoslávskému letectvu až do roku 1972. Mnohá letadla byla po ukončení armádní služby převedena pro civilní použití. Většinou se objevila v jugoslávském civilním registru a létala v aeroklubech. Od července 2010 byl jeden Kurir L zaregistrován v USA, jeden ve Slovinsku a jeden v Chorvatsku. V roce 1973 byl letoun Ikarus Kurir použit v jugoslávském, válečném filmu \"Pátá ofenzíva\" s Richardem Burtonem v hlavní roli. Ikarus Kurir L si \"zahrál\" roli letounu Luftwaffe Fieseler Fi.152 Storch.\n\nV červnu 1972 byl letoun výr. č. 50198 s imatrikulací YU-CAN zničen na pomezí Chorvatska a Bosny-Hercegoviny mezi chorvatským Duvnem (nyní Tomislavgrad) a \"bosenským\" Sinjem. V roce 1994 potkal stejný osud letoun výr. č. 50167 s imatrikulací YU-CAZ u Lublaně ve Slovinsku.\n\n\nV muzeích jsou vystaveny tři letouny Kurir. Dva z nich Kurir L (výr. č. 50200, YU-CBD) a Kurir DM-6R (výr. č. 50157, YU-CCB) jsou uloženy v Muzeu letectví (Bělehrad) v Srbsku. Další Kurir DM-6R je v technickém muzeu v německém Sinsheimu (Technik Museum Sinsheim). Ten je ovšem v kamufláži jako původní Fieseler Fi 156 Storch, s \"falešnou\" imatrikulací PT+TP a je označen jako Cijan (Ikarus) Kurir. Je to však originální Ikarus Kurir s motorem DM-6R výr. č. 50127.\n\nNěkolik letounů je v aeroklubech např. zrestaurovaný Kurir v Aeroklubu Postojna (YU-DAM, výr. č. 50174) s motorem \"Walter\"/DMB DM-6R.\n\n\nÚdaje s motorem DM-6R dle\n\n\n\n\n\n"}
{"id": "1547275", "url": "https://cs.wikipedia.org/wiki?curid=1547275", "title": "Moravské hlasy", "text": "Moravské hlasy\n\nMoravské hlasy jsou několikaletým dílčím projektem, krokem na cestě k připravované knižní monografii Jiřího Plocka Píseň duše. Jiří Plocek jí chce přinést pohled na píseň využívající poznatky z muzikologie, psychologie, etnologie, sociologie, literární vědy i zkušenosti přímo ze života písně.\n\nV září 2017 obnovil svoji hudební vydavatelskou činnost a první dva kompaktní disky edice \"Moravské hlasy\" vydal v letech 2017 a 2019. Osobnost a projekt Jiřího Plocka přibližují s ním uskutečněné rozhovory. V březnu 2019 jej pro svoji řadu rozhovorů s hudebníky vyzpovídal Ondřej Kozák a v dubnu 2019 byl slyšet v živém vysílání s Lenkou Novotnou na rozhlasové stanici Vltava, které se zaměřilo na fenomén písně a projekty Píseň duše a Moravské hlasy. Rozhovor s Jiřím Plockem uskutečnil také Jiří Moravčík.\n\nÚčelem připravované knižní monografie je zachytit pozoruhodnost a mimořádnost písně, její přítomnost v životě každého člověka. \"Píseň duše/Duše písně\" je určena zájemcům o pochopení role písně v lidské kultuře. Příprava, s níž bylo započato na konci roku 2016, probíhá dlouhodobě. Je zamýšlena jako souhrnné pojednání o písni. Vychází z toho, že píseň je základní součástí lidské kultury. Je zvláštním na mnoha úrovních promlouvajícím a působícím jazykem. Cílem Jiřího Plocka je v jedné souhrnné práci píseň představit jako:\n\n\nProjekt zahrnuje dílčí etapy a projekty se vztahem k písni a hudbě. Jsou jimi CD Moravské hlasy, rozhlasové pořady (Písňobraní Jiřího Plocka a další na Vltavě), vystoupení v rádiu Proglas a jinde, přednášky a tematické besedy a další.\n\nPodrobnosti jsou popsány na stránkách projektu, kde jsou rozvinuta témata:\n\n\nMorava je díky práci mnoha badatelů různých oborů důkladně připraveným základem pro srovnání písňového a kulturního materiálu z dalších evropských i mimoevropských oblastí.\n\nZpívající moravské děti, dívky, chlapci, ženy a muži představují podstatu moravského zpěvu, jeho čistotu a důvěrnost. Ukazují mimořádnost, pestrost a ojedinělost písňové Moravy. V Divadelních novinách na nahrávku upozornil Miloš Štědroň: \"\"Krásně starosvětsky a neskutečně působí kompakt v době, kdy jsme obklopeni stovkami syntéz folkloru, folk-folkloru, kdy na lidové písni parazituje rock a kdekdo. Nahrávka působí jako něco z minulosti, co ještě má své kořeny. A hlavně překvapuje tím, jak si všichni interpreti bez svých písní nedokážou představit svou existenci. To je hlavní důvod, proč chci na tuto krásnou nahrávku upozornit.\"\".\n\nPortál Hithit byl využit k nalezení finanční podpory pro vznik zamýšleného alba majícího zachytit kulturu moravského lidového zpěvu poprvé v roce 2017: \"\"Do 30. listopadu 2017 chci vydat CD Moravské hlasy, na němž se pokusím zachytit esenci moravského lidového zpěvu. Nebudu však tento projekt stavět na známých zpěvácích a zpěvačkách. Ti představují zralé plody velkého zpěvného pole. Mne zajímá právě to pole: Chci se pokusit zachytit prostotu lidového projevu, krásu méně známých, ale o nic méně čarovných, hlasů. Během léta budu muset ještě podniknout rozsáhlé poznávací a ověřovací cesty po jižní Moravě, po moravsko-slovenském pomezí.\"\"\n\nNa v roce 2017 vyšlém CD Moravské hlasy, které se věnuje jižní Moravě (\"CD Moravské hlasy/Jižní Morava (Moravian Voices/South Moravia)\"), se Jiří Plocek záměrně vyhnul nejznámějším zpěvákům působícím na jihu Moravy. Jeho snahou bylo vyhledat současné méně známé různě staré zpěváky a zpěvačky a pěvecké sbory z různých míst (Hanácké Slovácko, Kyjovsko, Podluží, Horňácko a jiná). Zpívají mužské sbory z Kyjova, z Charvatské Nové Vsi, z Velké nad Veličkou, Zpěvulenky z Čeložnic, bratři Varmužovi ze Svatobořic-Mistřína, zpěvačky Jana Otáhalová, Kateřina Markytánová, Kamila Šošovičková, zpěváci Jiljí Herzán, Michal Janošek či Martin Čambal a další. Zpěv je bezprostřední, není doprovázen nástroji a byl natočen na bohoslužebných místech s přirozenou akustikou, v synagóze v Břeclavi, v evangelickém kostele v Javorníku nad Veličkou a v kapli sv. Josefa v Kyjově. Nejstarší zpěvák, Oldřich Krejčí ze Svatobořic, měl při natáčení sto a tři roky (*1914), nejmladší, Ondřej Maňák z Velké nad Velkou nad Veličkou měl tři roky (*2014).\n\nDruhé CD vydané v roce 2019 (\"CD Moravské hlasy/Východní Morava (Moravian Voices/East Moravia)\") posluchačům přineslo hlasy z různých oblastí Zlínského kraje. Zpívá celkem 128 zpěváků. Nahrávky byly pořízeny stejným způsobem jako v roce 2017. Společně s jednotlivci druhé CD finančně podpořil Zlínský kraj a Ministerstvo kultury České republiky. Zisk z prodeje nosičů zpětně pokrývá Jiřím Plockem dosud odvedenou práci a podporuje jeho další činnost v oblasti prezentace lidové kultury.\n\nVýběr písní z východní Moravy pokrývá z moravskoslovenského pomezí především Uherskohradišťsko, Uherskobrodsko a Valašsko. Zpívají Vlasta Grycová, Stanislav Gabriel, Pavel Ptáček, Tereza Habartová, Kateřina Gorčíková, dětští a dospělí zpěváci ze souboru Nivnička, Karlovjanky, Netáta, z ženského sboru z Kunovic, z mužského sboru ze Starého Města, z kopaničářských Vápenic a z řady dalších.\n\n\n"}
{"id": "1547282", "url": "https://cs.wikipedia.org/wiki?curid=1547282", "title": "Výrova skála", "text": "Výrova skála\n\nVýrova skála je přírodní rezervace ev. č. 6188 poblíž obce Rouchovany v okrese Třebíč v nadmořské výšce 304–380 metrů. Chráněné území se nachází na levém břehu řeky Rokytné přibližně jeden kilometr západně od soutoku s Rouchovankou a dva kilometry od Šemíkovic. V chráněném území se nachází i památný strom Dvojčata a samotný masiv Výrovy skály. Oblast spravuje AOPK Havlíčkův Brod.\n\nPůvodně se plánu péče lokalita měla nazývat Výrova skála – Klobouček. Stejně tak bylo oznámeno, že by bylo velmi vhodné, aby byl chráněn i druhý břeh řeky Rokytné, který leží v Jihomoravském kraji a je nutné jej chránit stejně.\n\nDůvodem ochrany jsou společenstva teplomilných doubrav a stepní trávníky. Území je typickou ukázkou říčního údolí na jižní Moravě.\n\nV území se vyskytují významné druhy vyšších rostlin a živočichů, zejména bělolist nejmenší, česnek žlutý, kosatec různobarvý, kozlíček kýlnatý, křivatec žlutý, ostřice tlapkatá, stepník rudý, ploskoroh pestrý a tesařík obrovský, výr velký a strakapoud prostřední. V lokalitě žije dohromady kolem 60 druhů ptáků, mimo jiné i výr velký (1 pár).\n\nV rezervaci žijí někteří kriticky ohrožení živočichové, kterými jsou ještěrka zelená a ploskoroh pestrý.\n\nV rámci péče je potřeba zachovat pravidelnou seč nivních luk, postupně přeměnit jehličnaté lesy na listnaté dubové a habrové lesy a podpora tlejících stromů v porostech.\n\n"}
{"id": "1547284", "url": "https://cs.wikipedia.org/wiki?curid=1547284", "title": "Zahřívaný tabákový výrobek", "text": "Zahřívaný tabákový výrobek\n\nHlavním společným znakem zahřívaných tabákových výrobků je skutečnost, že tabák pomocí bateriového topného systému zahřívají, místo aby jej spalovaly. Tabák se zahřeje na nižší teplotu než hořící cigareta, čímž vznikne aerosol, který uživatel vdechne. Tyto výrobky obsahují mimo jiné nikotin, který je návykový.\n\nAmerický Úřad pro kontrolu potravin a léčiv (US Food and Drug Administration, FDA) vysvětluje hlavní rozdíly mezi cigaretami, zahřívanými tabákovými výrobky a elektronickými cigaretami. Cigareta se skládá především z tabákových listů zabalených v cigaretovém papíru. Může také obsahovat filtr, chemické přísady nebo jiné složky. Uživatel zapálí špičku cigarety, aby tabák spálil, a vdechne kouř nezapáleným koncem. Zahřívaný tabákový výrobek se skládá ze zdroje ohřevu a tabáku. Tabák může být zabalen do papíru, což z něj činí druh cigarety. Tabák se však zahřeje na nižší teplotu než hořící cigareta, čímž vznikne aerosol, který uživatel vdechne. Elektronická cigareta používá e-tekutinu, která může obsahovat nikotin (který typicky vzniká z tabákové rostliny), glycerin, propylenglykol, příchuti a další složky. Zařízení má elektrický zdroj tepla, který zahřívá e-kapalinu a vytváří aerosol, který uživatel vdechuje. \n\nTyto výrobky se od tradičních cigaret liší tím, že při jejich užívání nedochází ke spalování, což vede ke snížené toxicitě, což bylo opakovaně nezávisle ověřeno. Německý spolkový institut pro posuzování rizik (BfR) uvedl, že: „nově vyvinuté tabákové výrobky, které „se zahřívají, ale nespalují“ („heat not burn“) obsahují ve svých emisích nižší hodnoty škodlivých a potenciálně škodlivých složek ve srovnání s tabákovými cigaretami.“ Studie německých vědců potvrzuje, že množství hlavních karcinogenů v emisích analyzovaného výrobku HNB je v porovnání s konvenčními cigaretami výrazně sníženo a že monitorování těchto emisí pomocí standardizovaných automatizovaných postupů při studiu kouření přináší spolehlivé a reprodukovatelné údaje, které poskytují užitečný základ pro hodnocení expozice a rizik pro lidské zdraví. Zpráva Public Health England z roku 2018 prokazuje, že zahřívané tabákové výrobky mohou být mnohem bezpečnější než tradiční cigarety, ale méně bezpečné než elektronické cigarety. Také britský Výbor pro toxikologii tvrdil, že: „ačkoliv jsou zahřívané tabákové výrobky pravděpodobně méně nebezpečné než kouření, bylo by lepší, kdyby kuřáci úplně přestali.” \n\nHistorie zahřívaných tabákových výrobků sahá do 60. let 20. století, kdy tabákové společnosti vyvinuly alternativní tabákové výrobky s cílem rozšířit trh s cigaretami. Zahřívané tabákové výrobky se poprvé objevily na trhu v roce 1988, nebyly však komerčně úspěšné. Později došlo ke globálnímu poklesu spotřeby tabáku, který, pokud by pokračoval, měl by negativní dopad na zisky tabákového průmyslu. Tento pokles vedl odvětví k tomu, že vynalezlo a uvedlo na trh nové výrobky, například zahřívané tabákové výrobky. Tyto výrobky zavedly velké tabákové společnosti. Zavedení nejnovější generace zahřívaných tabákových výrobků se zdá být poslední kapitolou desítky let staré strategie tabákového průmyslu, který pracuje na vytvoření partnerství s vládami a obhájci zdraví, a prezentuje tyto výrobky s údajně „sníženou škodlivostí“ jako možnost řešení tabákové epidemie. \n\nSpolečnost Philip Morris International vyvinula kategorii produktů se sníženým rizikem, do které patří i IQOS. IQOS je elektronické zařízení, které nahřívá pevnou tabákovou náplň, podobnou cigaretě tzv. HEET. Od jiných alternativ cigaret, například tekutých směsí do e-cigaret, ji odlišuje skutečnost, že je vyrobena ze skutečného tabáku. Tabáková nápň neprodukuje kouř, nýbrž aerosol. Tabák je v zařízení ohříván na teplotu do 300 °C po dobu 6 minut nebo 14 potáhnutí.\n\nSpolečnost British American Tobacco uvedla na trh produkt z řady tzv. bezdýmných tabákových výrobků. Jedná se o baterií poháněný zahřívací tabákový výrobek zvaný glo. Do glo se vkládají tabákové náplně NEO stick, podobné úzkým slim cigaretám. V případě glo je tabáková náplň zahřívána na 240°C zvnějšku, díky tomu má i daleko menší nároky na údržbu a čištění než konkurenční výrobky.\n\nVýrobcem a prodejcem e-cigarety Logic Compact je JTI (Japan Tobacco International). Logic Compact je tzv. automatická beztlačítková e-cigareta, která  funguje na principu jednorázové magnetické kapsle s e-liquidem s nikotinovou solí. (tzv. „POD systém“). Logic neobsahuje žádný tabák, ale tzv. e-liquid. Na prvním evropským trhu byla e-cigareta předvedena v UK, a to na podzim roku 2018. Na českém trhu se ukázala na podzim roku 2019.\n\nhttps://iqosveda.cz/cs/\n\nhttps://www.bat.com/\n\nhttps://www.jti.com\n"}
{"id": "1547287", "url": "https://cs.wikipedia.org/wiki?curid=1547287", "title": "Palermo Ladies Open 2019 – ženská čtyřhra", "text": "Palermo Ladies Open 2019 – ženská čtyřhra\n\nŽenská čtyřhra Palermo Ladies Open 2019 probíhala ve druhé polovině července 2019. Do deblové soutěže palermského tenisového turnaje konaného na antuce nastoupilo patnáct dvojic. Obhájcem titulu z naposledy předtím hraného ročníku 2013 byl pár Kristina Mladenovicová a Katarzyna Piterová, jehož členky do turnaje nezasáhly.\n\nVítězem se stal nejvýše nasazený, švédsko-český pár Cornelia Listerová a Renata Voráčová, který ve finále zdolal gruzínsko-nizozemskou dvojici Jekatěrina Gorgodzeová a Arantxa Rusová po dvousetovém průběhu 7–6 a 6–2. Obě šampionky si do žebříčku WTA připsaly 280 bodů a získaly premiérovou společnou trofej. Listerová vybojovala první titul na okruhu WTA Tour a pro Voráčovou to bylo jedenácté turnajové vítězství ze čtyřhry, jímž navázala na palermskou trofej z roku 2012.\n\n"}
{"id": "1547288", "url": "https://cs.wikipedia.org/wiki?curid=1547288", "title": "Jiří Zíma", "text": "Jiří Zíma\n\nJiří Zíma (27. února 1930 – 5. listopadu 2014) byl československý hokejový útočník. Za Litvínov hrál v lize i jeho bratr Zdeněk Zíma a synovec Zdeněk Zíma mladší. \n\nV československé lize hrál za CHZ Litvínov. Odehrál 3 ligové sezóny, nastoupil v 66 ligových utkáních, dal 11 ligových gólů a měl 13 asistencí. Dal historicky první gól Litvínova v hokejové lize. \n\n\n"}
{"id": "1547289", "url": "https://cs.wikipedia.org/wiki?curid=1547289", "title": "Královský řád za občanské zásluhy", "text": "Královský řád za občanské zásluhy\n\nKrálovský řád za občanské zásluhy (: Царски Орден Гражданских заслуг) bylo státní vyznamenání Bulharského knížectví a později i Bulharského carství. Založen by roku 1891 knížetem Ferdinandem I. Bulharským a udílen byl za občanské zásluhy.\n\nŘád byl založen bulharským knížetem Ferdinandem I. Bulharským dne 2. srpna 1891. Udílen byl občanům Bulharska i cizím státním příslušníkům za služby knížectví a později království.\n\nPo pádu monarchie byl řád zprvu zachován i za komunistického režimu, byly z něho pouze odstraněny královské prvky. Definitivně zrušen byl v roce 1950. Po pádu komunistického režimu byl řád 13. června 2003 obnoven Bulharskou republikou.\n\nŘádový odznak měl tvar bíle smaltovaného kříže, mezi jehož rameny byly zeleně smaltované dubové větvičky se zlatými a hnědě smaltovanými žaludy. Uprostřed kříže byl kulatý medailon s červeně smaltovaným pozadím. V něm byl zlatý stylizovaný monogram zakladatele řádu Ferdinanda I. Medailon byl obklopen bíle smaltovaným kruhem s nápisem за Гражданско заслуги \"(za občanské zásluhy)\". Na zadní straně byl doprava otočený lev s knížecím erbem a nápisem 2. Август • 1891 \"(2. srpen 1891)\". Nad odznakem byla koruna kulatého tvaru, která byla roku 1908 nahrazena čtvercovou carskou korunou.\n\nZáslužný kříž byl vyroben z postříbřeného bronzu zcela bez smaltu.\n\nStuha byla bílá s červeným a zeleným pruhem při obou okrajích. Barvami tak odpovídala státní vlajce.\n\nDo roku 1933 byl udílen ve čtyřech řádných třídách a náležel k němu i záslužný kříž. V roce 1933 byla přidána třída velkokříže a od té doby až do zrušení řádu by udílen v pěti řádných třídách a nadále k němu náležel i záslužný kříž. Od roku 1908 mohly být nejvyšší tři třídy udíleny i s diamanty, které byly symbolem mimořádných zásluh. Ženám byl řád udílen ve třech třídách.\n\n"}
{"id": "1547292", "url": "https://cs.wikipedia.org/wiki?curid=1547292", "title": "Řád za občanské zásluhy (Bulharsko)", "text": "Řád za občanské zásluhy (Bulharsko)\n\nŘád za občanské zásluhy (: Орден За гражданска заслуга) je státní vyznamenání Bulharské republiky. Bylo založeno roku 2003 a navazuje na tradici Královského řádu za občanské zásluhy, zrušeného komunistickým režimem v roce 1950.\n\nŘád byl založen dne 13. června 2003 a navazuje na Královský řád za občanské zásluhy, který byl udílen v dobách bulharské monarchie a po jejím pádu byl zrušen komunistickým režimem v roce 1950. \n\nUdílen je prezidentem Bulharska občanům Bulharska za rozvoj a posílení občanské společnosti, za posílení demokratických institucí a za ochranu lidských práv a svobod stejně jako za jejich přínos za zásluhy o obranu, bezpečnost a veřejný pořádek v Bulharsku. \n\nŘádový odznak I. třídy má podobu bíle smaltovaného zlatého kříže. Mezi rameny jsou barevně smaltované dubové ratolesti. Uprostřed je kulatý medailon ze zlatým lvem na červeně smaltovaném pozadí. Okolo je bíle smaltovaný pruh se zlatým nápisem v cyrilici За гражданска заслуга \"(za občanské zásluhy)\". Na zadní straně je v medailonu barevně smaltovaná bulharská vlajka, kterou obklopuje zeleně smaltovaný kruh se zlatým nápisem v cyrilici Република България \"(Bulharská republika)\".\n\nV případě odznaku II. třídy je kříž stříbrný a stříbrný je i lev uprostřed medailonu stejně jako kruh s nápisem \"Bulharská republika\" na zadní straně odznaku.\n\nŘád je udílen ve dvou řádných třídách:\n\n"}
{"id": "1547313", "url": "https://cs.wikipedia.org/wiki?curid=1547313", "title": "Karolína Augusta Rakousko-Toskánská", "text": "Karolína Augusta Rakousko-Toskánská\n\nKarolína Augusta Rakousko-Toskánská (19. listopadu 1822, Florencie – 5. října 1841) byla rakouská arcivévodkyně a toskánská princezna.\n\nNarodila se 19. listopadu 1822 ve Florencii v paláci Pitti jako první dítě a dcera prince Leopolda Toskánského a jeho manželky princezny Marie Anny Saské.\n\nZemřela náhle 5. října 1841 ve věku 18 let. Její tělo bylo pochováno v Medicejské kapli v kostele svatého Vavřince ve Florencii.\n\nTituly\nVyznamenání\n\n"}
{"id": "1547316", "url": "https://cs.wikipedia.org/wiki?curid=1547316", "title": "Tituly a vyznamenání Amhy Selassieho", "text": "Tituly a vyznamenání Amhy Selassieho\n\nAmha Selassie, nejstarší syn etiopského císaře Haile Selassie I., obdržel řadu etiopských i zahraničních řádů a medailí. Byl také držitelem několika čestných vojenských hodností.\n\n\n\n\n"}
{"id": "1547326", "url": "https://cs.wikipedia.org/wiki?curid=1547326", "title": "Marie Maximiliana Rakousko-Toskánská", "text": "Marie Maximiliana Rakousko-Toskánská\n\nMarie Maximiliana Rakousko-Toskánská (9. ledna 1827, Florencie – 18. května 1834) byla rakouská arcivévodkyně a toskánská princezna.\n\nNarodila se 9. ledna 1827 ve Florencii v paláci Pitti jako třetí dcera prince Leopolda Toskánského a jeho manželky princezny Marie Anny Saské.\n\nZemřela náhle 18. května 1834 ve věku 7 let. Její tělo bylo pochováno v Medicejské kapli v kostele svatého Vavřince ve Florencii.\n\n\n"}
{"id": "1547329", "url": "https://cs.wikipedia.org/wiki?curid=1547329", "title": "Šerpština", "text": "Šerpština\n\nŠerpština je tibetobarmský jazyk ze sinotibetské jazykové rodiny, který je užíván etnikem Šerpů v Nepálu, především ve vysokohorské oblasti Khumbu. Vznikla v izolaci Himálaje, kam se Šerpové dostali v několika vlnách před 300–500 lety z Tibetu. Podle některých klasifikací je pouhým dialektem tibetštiny. Šerpština samotná se dále dělí na několik oblastních nářečí. Nemá ustálený pravopis a zapisuje se zřídka a to buď tibetským písmem (zejména buddhistickými mnichy) nebo písmem Dévanágarí.\n\nPři nepálském sčítání lidu v roce 2001 se k šerpské národnosti přihlásilo okolo 155 tisíc obyvatel. Šerpština byla uváděna společně s příbuznou ladakhštinou a jeden z těchto jazyků uvedlo jako svůj mateřský zhruba 130 tisíc lidí. Při sčítání v roce 2011 bylo zaznamenáno zhruba 113 tisíc Šerpů a 115 tisíc Nepálců uvedlo šerpštinu jako svůj mateřský jazyk. Dalších zhruba 18 tisíc lidí uvedlo šerpštinu jako svůj mateřský jazyk v indickém sčítání lidu v roce 2001, z toho 14 tisíc ve státě Sikkim, ve kterém je uznaným menšinovým jazykem. Malá komunita mluvčích šeprštiny žije ve městě Čang-mu v Tibetské autonomní oblasti v Číně na hranici s Nepálem.\n\nAkademické odhady počtu mluvčích se od těchto údajů značně liší – Bradley v roce 1997 určil počet mluvčích na 50 tísíc, Graves v roce 2007 v rozsahu 15 až 70 tisíc. Tournadre tyto velmi rozdílné hodnoty vysvětluje jako osvojení šerpské identity příbuznými etnickými skupinami. Ve 21. století je jazyk ohrožen užíváním nepálštiny a angličtiny jako výukových jazyků a stěhováním Šerpů z Himálaje do nepálského hlavního města Káthmándú a indického města Dárdžiling.\n\nŠerpština je tónový jazyk – určitý tón, kterým je slabika vyslovena, může měnit význam slova. V šerpštině to jsou tóny nízký, vysoký, nízký stoupající a vysoký klesající.\n\n"}
{"id": "1547333", "url": "https://cs.wikipedia.org/wiki?curid=1547333", "title": "Moyenisauropus", "text": "Moyenisauropus\n\nMoyenisauropus je ichnorod, představující tříprsté stopy menších až středně velkých ptakopánvých dinosaurů, žijících na počátku jurské periody druhohorní éry (geologický stupeň hettang, asi před 200 miliony let). Často bývá zahrnován do rodu \"Anomoepus\", tak byl také roku 1991 druh \"M. karaszevskii\" formálně popsán polským paleontologem Gerardem D. Gierlinskim.\n\nV roce 2005 byla stopa tohoto ichnotaxonu (\"Moyenisauropus karaszevskii\") objevena u obce Kontrewers v polských Svatokřížských horách v přímé asociaci s dávnými petroglyfy (skalními rytinami) neznámého stáří, vytvořenými zřejmě v souvislosti se stopami. Tvůrci rytin se zřejmě snažili interpretovat podobu původce těchto stop, mohlo se také jednat o místa dávných okultních rituálů. Dvě postavy hrbatých „hráčů na flétnu“ s rohy na hlavách mohou představovat personifikaci zla (jakési démony či čerty) nebo domnělé původce stop. Podle některých polských legend měli čerti jednu nohu zakončenou kuřecím pařátem, což by evokovalo právě zkamenělé tříprsté stopy. Přesnější informace o původu a významu rytin však dosud nejsou k dispozici.\n\n\n"}
{"id": "1547334", "url": "https://cs.wikipedia.org/wiki?curid=1547334", "title": "Kontrewers", "text": "Kontrewers\n\nKontrewers je malá obec na území Svatokřížského vojvodství ve středním Polsku (asi 21 km severně od hlavního města vojvodství Kielce). Nachází se na území Svatokřížských hor. Znovu osídlená obec měla neblahý osud za Druhé světové války, kdy byla vypálena nacisty. Po válce byla opět osídlena a dnes v ní žije zhruba 61 stálých obyvatel.\n\nV okolí obce se nachází významné paleontologické objevy v podobě fosilních otisků stop dinosaurů z období spodní jury (stáří asi 200 milionů let). Unikátní objevy petroglyfů v blízkosti stop naznačují, že o nich dobře věděli i dávní obyvatelé této oblasti a vymezovali se vůči nim v podobě tohoto skalního umění.\n"}
{"id": "1547336", "url": "https://cs.wikipedia.org/wiki?curid=1547336", "title": "Vlajka Doněcké lidové republiky", "text": "Vlajka Doněcké lidové republiky\n\nVlajka DLR je oficiálním státním symbolem neuznané Doněcké lidové republiky, společně se státním znakem a hymnou.\n\nPrvní verzi vlajky vymysleli Dmitrij a Vladimír Kornilovovi. Vlajka je inspirována vlajkou Ukrajinské SSR; byla odstraněna hvězda, srp a kladivo a doprostřed byl přidán vodorovný černý pruh – symbol nerostného bohatství (uhlí) v DLR. Později byly pruhy přehozeny do dnešní podoby a byl přidán dvouhlavý orel – symbol republiky. V roce 2014 byl vzhled orla pozměněn a přidán ruský nápis „Донецкая Народная Республика“ (Doněckaja narodnaja respublika). V roce 2018 byl orel i nápis odstraněn a vznikla dnešní podoba vlajky.\n"}
{"id": "1547339", "url": "https://cs.wikipedia.org/wiki?curid=1547339", "title": "BRD Bucharest Open 2019 – ženská čtyřhra", "text": "BRD Bucharest Open 2019 – ženská čtyřhra\n\nŽenská čtyřhra BRD Bucharest Open 2019 probíhala ve druhé polovině července 2019. Do deblové soutěže bukurešťského tenisového turnaje hraného na antuce nastoupilo šestnáct dvojic. Obhájcem titulu byl rumunský pár Irina-Camelia Beguová a Andreea Mituová, jehož členky nestartovaly společně. Beguová nastoupila s Ralucou Olaruovou a spoluhráčkou Mituové se stala Lara Arruabarrenová. Obě dvojice byly vyřazeny Cristianovou s Ruseovou.\n\nVítězem se stal čtvrtý nasazený, slovensko-český pár Viktória Kužmová a Kristýna Plíšková, který ve finále zdolal rumunskou dvojici Jaqueline Cristianová a Elena-Gabriela Ruseová po dvousetovém průběhu 6–4 a 7–6. Obě šampionky si do žebříčku WTA připsaly 280 bodů a získaly premiérovou společnou trofej. Kužmová vybojovala druhý deblový titul na okruhu WTA Tour. Pro Plíškovou to bylo čtvrté takové turnajové vítězství, první po pěti sezónách i premiérové bez sestry Karolíny Plíškové.\n\n"}
